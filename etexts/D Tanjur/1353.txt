<p>1a</p>
<p>1b</p>
<p>1b.1\] #]@##/ /rgya gar skad du/ pany+tsa kra ma pany+tsi kA nA ma/ bod skad du/ rim pa lnga pa'i dka' 'grel zhes bya ba/ sangs rgyas thams cad la phyag 'tshal lo/ /de la dang por ni slob
<p>1b.2</p>dpon chen po klu sgrub kyi zhal snga nas mdzad pa'i rim pa dag las mdor bsdus pa'i sgrub thabs ji ltar bsgom pa rim pa bzhin du cung zhig bshad do/ /de la dang po kho nar stan 'bol po la sems dpa'i
<p>1b.3</p>skyil mo krung du bcas pas 'dug ste/ rang gi snying ga'i pad+ma'i nyi ma la gnas pa'i hUM dkar po'i 'od zer gyis nam mkha' la bzhugs pa'i sangs rgyas la sogs pa rnams spyan drangs la mchod pa
<p>1b.4</p>dang phyag 'tshal ba la sogs pa byas nas/ stong pa nyid dang mtshan ma med pa dang smon pa med pa rnams rim gyis bsgoms te/ oM swa b+hA ba shud+d+haH sarba d+harmAH swa b+hA ba shud+d+ho\u0f85haM/ zhes brjod cing stong
<p>1b.5</p>pa nyid du dmigs pas tha mal pa'i nga bdag bsal zhing / bdag nyid rdo rje sems dpa'i skur skad cig tsam gyis rdzogs par byas nas/ badzra d+h+r-ika ces bya ba'i sngags brjod de / des mi bskyod
<p>2a</p>
<p>2a.1</p>pa bton te bdag nyid la bcug pa'i rim pas bdag nyid zhe sdang rdo rje'i ting nge 'dzin la gnas nas/ gnas bsrung ba ni brtsam par bya'o/ /de nas dang por khro bo bcu po rnams spros te gnas su dgod do/ /gnyis
<p>2a.2</p>par gnod mdzes rang gi sngags kyis bka' bsgo ba dang sngags kyis bka' bsgos nas yang sngags de nyid kyis gnyis par bgegs rnams gnod mdzes kyis phur pas thob shig par bsgo'o/ /de nas Tak+ki hUM dzaH/ zhes pa'i sngag 'di
<p>2a.3</p>brjod pas lcags dang me 'bar ba dang / rlung rnams kyi 'obs su phur pa gdab pa dang phyi rol du bsam par bya'o/ /de'i nang du yi ge hUM las skyes pa'i rdo rje'i dra ba mchod rten lta bur byas nas/ yi ge gsum gyi go char bya'o/ /sa gzhi
<p>2a.4</p>ni yi ge hUM las skyes pa'i sna tshogs rdo rjer kun du bltas la dngos po med pa zhes bya ba la sogs pa'i tshig gi don gyis stong pa nyid du bsam par bya'o/ /de nas yaM las skyes pa'i rlung gi dkyil 'khor gzhu'i dbyibs can mchog
<p>2a.5</p>ma dag la hU~M las byung ba'i rdo rjes mtshan pa'o / /de bzhin du me dang chu dang dbang chen gyi dkyil 'khor yang ngo / /de'i steng du yi ge b+h+rUM las skyes pa'i gzhal yas khang brtsegs pa sna tshogs pad+ma la zla ba dang nyi ma'i gdan rnams
<p>2b</p>
<p>2b.1</p>dang ldan pa'o/ /de nas lha sum cu rtsa gnyis kyi rang bzhin dang / bdag po rdo rje 'dzin chen po dang dkyil 'khor gyi 'khor lo rnam par sprul lo/ /de nas dkyil 'khor pa rnams phung po la sogs pa'i rang bzhin gyis/ bdag po'i phung po la sogs pa la thim pas don dam pa'i dkyil
<p>2b.2</p>'khor la zhugs par blta zhing / oM shU n+ya tA dz+nyA na badzra swa b+hA ba At+ma ko\u0f85haM/ zhes brjod do/ /de nas yi ge hUM oM AHdag gis nyi ma dang zla ba dang pad+ma dmar po 'dab ma brgyad pa dag steng nas steng du brtsegs mar byas te/ pad+ma'i steng du yi ge gsum pa'o / /de nas thams cad bsdus pa
<p>2b.3</p>las rang gi sems tsam gyi zla ba bsams la/ sems can thams cad zla ba der bcug la/ oM d+harma d+hA tu swa b+hA ba At+ma ko\u0f85haM zhes pa'i sngags brjod do/ /de nas yang zla ba la yi ge gsum mo/ /de las rdo rje'o/ /rdo rje las rdo rje 'chang chen po dang po'i mgon po chen po bsams
<p>2b.4</p>la mi bskyod pa la sogs pa bcug nas dgod par bya'o zhes bya ba la sogs pa ni/ de la oM AHhUM swAhA zhes pa'i yi ge ni mgo bo la sogs pa la rnam par dgod do/ /gti mug dga' ma la sogs pa'i sngags rnams sa la sogs pa la dgod par bya'o/ /mig la
<p>2b.5</p>sogs pa la ni/ th+liM oM oM hUM maiM saM aM rnams dgod do/ /lag pa la sogs pa dag la gshin rje gshed la sogs pa bdag nyid yi ge hUM dag dgod do/ /de la g.yas g.yon gnyis kyi lag ngar la gshin rje gshed dang gzhan gyis mi thub pa'o/ /kha la rta mgrin no/ /
<p>2b.6</p>gsang bar bdud rtsi 'khyil ba'o/ /dpung pa g.yas g.yon la mi g.yo ba dang 'dod pa'i rgyal po'o/ /pus mo g.yas g.yon la dbyig pa sngon po dang stobs po che'o/ /mgo bor gtsug tor 'khor los sgyur ba'o/ /rkang pa dag la gnod mdzes so/ /de bzhin du sku dang gsung
<p>2b.7</p>dang thugs kyang byin gyis brlab par bya ba dang / dam tshig sems dpa'i snying gar ye shes sems dpa' phyag gnyis pa mdog dmar po rdo rje dang dril bu 'dzin cing snyoms par zhugs pa'o/ /de'i thugs kar yang yi ge hU~M ting nge 'dzin sems dpar brtags pa dgod do/ /de nas
<p>3a</p>
<p>3a.1</p>phyi'i lus can nam/ ye shes kyi phyag rgya'i phung po la sogs sbyang ba dang / rdo rje dang pad+ma 'dus byas la des snyoms par 'jug par bya'o/ /de la yi ge hUM las rdo rje rtse lnga par byas la/ dbus kyi rtse mo la oM mo/ /yi ge a yis chos 'byung gi nang du
<p>3a.2</p>pad+ma dmar po 'dab ma brgyad pa bsam mo/ /de ltar rdo rje dang pad+ma 'dus byas nas 'o dang 'khyud pa la sogs pa'i rim pa dang / rin chen 'byung ldan gyi nga rgyal gyis rjes su chags par byas la/ byang chub kyi sems kyi gnas skabs su don yod grub pa'i nga rgyal du bya'o/ /de
<p>3a.3</p>nas srid pa skye ba'i rim pas dkyil 'khor gyi 'khor lo spros te gzhan gyi don phun sum tshogs par bya'o/ /de yang rdo rje 'dzin pa mi bskyod pa'i nga rgyal dang ldan pa'i pad+ma'i dbus su mi bskyod pa rdzogs par byas la/ badzra d+h+r-ika ces bya bas bton te/ bdag nyid la de bzhin
<p>3a.4</p>du bsdu'o/ /de bzhin du gzugs kyi phung po la sogs pa yang rnam par snang mdzad la sogs pa'i nga rgyal gyis rnam par snang mdzad la sogs pa rnams bton te so sor dgod do/ /phyi rol gyi rim pa gnyis pa'i me'i mtshams la sogs pa la gzugs kyi rdo rje la sogs pa
<p>3a.5</p>rnams/ oM AHswA swA hA sngags kyis dgod do/ /dang po nyid kyi ngos dag tu chos kyi dbyings dang reg bya rdo rje ma'i yi ge hUM gis bton la dgod do/ /yi ge maiM la sogs pa ni byams pa la sogs pa'o/ /yi ge hUM gis phyogs mtshams dang steng dang 'og gi khro bo rnams so/ /de
<p>3a.6</p>nas ye shes kyi 'khor lo bcug la dbang bskur te/ de'i rjes la mnyes par bya ba la sogs pa skad cig tsam gyis bsam mo/ /de nas rdo rje bzlas pa la sogs pa byas nas/ bskul ba dang mchod pa dang bstod pa la sogs pa sngon du byas nas/ ting nge 'dzin sems dpa'i
<p>3a.7</p>bdag nyid hU~M brjod pas yi ge hUM la sems can rnams gzhug cing dkyil 'khor pa rnams kyang bsdus te/ rdo rje sems dpa' de nyid du 'gro ba sna tshogs pa 'di rnams skyes par blta zhing spyod lam la 'jug par bya'o/ /mdor bsdus pa'i sgrub thabs kyi rim pa gsal bar byas pa ste dang po'o// // 
<p>3b</p>
<p>3b.1\]#]sngags kyi de kho na nyid ces bya ba ni sngags btu ba'i rim pas dus gsum gyi bdag nyid yi ge gsum 'byung ba dang 'jug pa dang gnas pa'i rlung gi rang bzhin du sems par khong du chud par bya'o/ /sngags la dmigs pa'i sems de nyid ni de bzhin 'byung ba dang 'jug pa dang gnas par
<p>3b.2</p>bya'o/ /rlung rgyu ba rnams mi shigs par byas pas ni phyag 'tshal ba yin la/ phra mo'i sbyor bas thams cad rang bzhin med par go ba ni rdo rje'i bzlas pa bya ba'o/ /de nas sems la dmigs pa thob nas sems de stong pa nyid du byas la/ sgyu ma lta bu'i ting nge 'dzin du gnas par bya ba
<p>3b.3</p>yin no/ /de nas 'od gsal ba'i ye shes kyis nyon mongs pa'i phung po thams cad zad par bya'o/ /de nas kun rdzob dang don dam pa dag gcig tu gyur pa zung du 'jug pa'i ting nge 'dzin la rnal 'byor pa rnams gnas pa yin no/ /sna rtser zhes bya ba ni phyi'i rig ma'i pad+ma'i lte
<p>3b.4</p>ba'i rtse mor mtshan ma yungs kar tsam mam thig le dag sna'i nang du bkod la sems can skyed pa'i gzhi bo/ /sna rtse dang rang gi rdo rje'i rtse mor thig le 'am mtshan ma yungs kar tsam po la rgyu ba dang mi rgyu ba'i rdo rje sems dpa' 'am brtags pa'i lha'i sbyor ba bskyed pa'i rim pa'o/ /
<p>3b.5</p>sna rtse ni sna'i rtse mo'i sgo'o/ /yungs kar ni rlung lnga po ste/ de la rgyu ba dang mi rgyu ba'i yi ge gsum por sems ye shes rig pa la dmigs pa'o/ /yang na yungs kar ni khams phra mo'i ye shes gsum po rten dang rten can rgyu dang mi rgyu ba ni ye shes kyi de kho na nyid du shes par
<p>3b.6</p>bya'o/ /gsang ba ni rnam par rtog pa dang bral ba nyid do/ /ye shes kyi brtags pa ni shin tu rnam par dag pa'i ye shes nyid kyis so/ /ye shes kyi gnas ni rnam par shes pa rlung dang ldan pa'i ye shes kyi sku'o/ /mchog ni rnam par dag pa nyid do/ /kha dog sna lnga zhes bya ba
<p>3b.7</p>ni sngon du brjod pa'i sna'i rtse mo'i ser po la sogs pa'o/ /rin chen ni rdo rje nor bu'i thig le'o/ /sna'i rtse mor ni snying ga'i pad+ma la'o/ /yungs kar ni mi shigs pa'i thig le'o/ / ye shes lnga'i ngo bo nyid ces bya ba ni me long lta bu'i ye shes la sogs pa'i ngo bo nyid do/ /
<p>4a</p>
<p>4a.1</p>gong bu'i gzugs kyis zhes bya ba ni mi shigs pa'i gzugs kyis so/ /'od lnga ni rlung rnams mgrin pa dang snying ga dang / lte ba dang gsang ba'i pad+ma dang / lus thams cad khyab par gnas pa las 'byung zhing 'jug pa'o/ /thun phyed ni 'pho ba
<p>4a.2</p>re re'o/ /go rims ni de lta bur rgyu ba'o/ /g.yas pa nas ni 'byung ba'i khams/ /zhes bya ba ni me'i dkyil 'khor mi shigs pa las rab tu langs nas g.yas ngos nas byung ba de nyid/ yi ge oM gyis ni 'jug par byed pa yin la/ yi ge AHsa ni gnas par byed par
<p>4a.3</p>bsam mo/ /de dag gi steng du gnas pa ni yi ge hUM ldang ba'i bdag nyid can du rnam par brtag par bya ba ste/ de lta bur thog ma rgyu ba nas tha ma rdzogs kyi bar du dmigs pa ni snang ba mtha' yas kyi bzlas pa'o/ /de kho na bzhin du mi shigs pa las chu'i dkyil 'khor byung ba la yi ge
<p>4a.4</p>oM bskyon te zhugs pas/ yi ge oM yongs su zhu bas yi ge AH ra gyur pa la yi ge hUM ldang bar gnas pa ni rdo rje mgon po'i bzlas pa'o/ /de bzhin du mi shigs pa las langs pa'i dbang chen gyi dkyil 'khor gyi steng du yi ge gsum po spro ba dang bsdu bas bstim pa'i bdag
<p>4a.5</p>nyid can du mtshon pa ni rin po che'i bzlas pa'o/ /de bzhin du mi shigs pa las langs pa'i rlung gi dkyil 'khor 'byung ba de'i steng yi ge oM bskyon te gzhug pa dang / mthar AHgnas pa dang / yi ge hUM 'phro ba ni don yod pa'i bzlas pa'o/ /sngags kyi de kho na nyid ni rtsa ba'i rgyud
<p>4a.6</p>las gsungs pa'i oM AHhUM ngo / /don rtogs pa'i bzlas pa ni rlung rgyu ba rang bzhin med pa'i mi shigs pa sems kyi rtog pa la bya'o/ /bzang po zhes pa ni spro ba'i gzugs kyis so/ /dus gsum sangs rgyas su brtags pa zhes bya ba ni yi ge gsum po'o/ /slong mo ni yi ger phye ba
<p>4a.7</p>ste 'don pa'o/ /de lta bu ni sngags pa'i bzlas par mi 'dod pas mi byed pa la'ang chags par mi bya'o/ /dang po gcig ces bya ba ni sde tshan kun gyi thog ma'i a thung ngu'o/ /dgu ni sde tshan dgu po'o/ /bcu yis ma bcings pa ni sde tshan dgu las med do/ /dgu po yang dbyangs dang
<p>4b</p>
<p>4b.1</p>gsal byed kyi sde tshan brgyad po la/ ma ning gi sde tshan gyis bsnan pas grangs dgu'o/ /grangs dgu po de'i rjes su 'jug pa ni as grangs dgu char la khyab par 'jug pa'o/ /'byung po'i mtha' ni mi shigs pa'i yi ge ha'o/ /lhag ma ni gsal lo/ /bzhi ni ya ra la wa'o/ /gsum
<p>4b.2</p>ni sha Sha sa'o/ /thung ngu zhes bya ba ni yi ge a thung ngu ste/ de ni ngag go cog gi ngo bor 'gyur ro/ /de nyid gcig dang du ma dang bral ba'o/ /yi ge gang zhig rjes bshad ces bya ba ni yi ge kha dang tsha la sogs pa'o/ /mngon par phyogs pa zhes bya ba ni yi ge ka dang tsa la sogs pa ste/ rjod
<p>4b.3</p>byed de dag kyang yi ge gsum gyi gzugs su blta'o/ /des na de ni yongs su gyur pa'i gzugs zhes pas bstan to/ /de dag kyang blos mi shigs par sbyar te/ de'i rgyu nyid kyi phyir ro/ /sangs rgyas ni rnam par snang mdzad la sogs pa'o/ /de rnams kyi sku ni yi ge gsum po ste
<p>4b.4</p>de brjod cing rab tu brjod pa'o/ /de nyid nang gi bzlas pa rlung gi de kho na nyid spyi'i rnam pa mi shigs pa ste chos kyi sku'i rgyu'i phyir na spro zhing bsdu ba la sogs pa tsam bya'o/ /sbyor ba bzhi zhes bya ba ni dus tshod bzhi po de nyid la brjod pa yin te/ dus tshod bzhi po thun mtshams brgyad dang
<p>4b.5</p>bcas pa la gos dkar mo la sogs pa so so la stong phrag lnga lnga dang bzhi brgya bzhi brgya ste/ thun tshod bzhi por dbugs dbyung ba bgrangs pa'o/ /so sor 'byung ba bsres pa'i grangs ni go sla'o/ /yan lag ma nyams pa ni yi ge rang bzhin gyis mtshon par byas pa'o/ /grangs 'bum
<p>4b.6</p>zhes bya ba ni 'chi ba med pa'i rang bzhin gyi bzlas pa tsam la brjod kyi grangs la mi bya'o/ /de lta bu'i rdo rje rnal 'byor pa ni glang po sngon du rnyed pa dang 'dra ba yin na de ko glang po che'i rjes ji ga tshol/ spyan drangs te zhes bya ba ni yi ge oM mo/ /myur ba yi ni zhes bya ba ni yi ge hUM ngo / /gnyi ga min
<p>4b.7</p>pas zhes bzhugs su gsol ba ni yi ge A'o / /de nas zhes bya ba la sogs pas ni 'dod pa'i dbang gis bsgyur ba'i rnal 'byor gzhan ston te de la dang po'i yi ge ni sde tshan rnams kyi dang po A ste yi ge oM dang gcig tu sbyar bas 'byin par byed do/ /brgyad pa'i zhes bya ba la sogs pas
<p>5a</p>
<p>5a.1</p>ni hUM gis rngub par byed par ston pa ste/ rnal 'byor pas ci dgar bzlas pa byed pa bstan to/ /ya'i don gyi zhes bya ba la sogs pas ni rlung gi dkyil 'khor gang zhig bsad pa dang / bskrad pa dang / me'i dkyil 'khor la ni dgug pa la sogs pa bya'o/ /chu
<p>5a.2</p>la zhi ba la sogs pa bya'o/ /dbang chen la rgyas pa la sogs pa bya'o/ /thun ni phyed phyed ces bya ba ni 'pho ba re re dang bsres pa'i rlung gnyis gnyis so/ /ye shes gsum zhes bya ba ni snang ba la sogs pa'o/ /rdo rje bzlas pa'i le'u dang po'i 'grel pa'o// //ye shes gsum
<p>5a.3</p>po gsal bar bya ba'i phyir gnyis pa brjod de/ de la phyag 'tshal ba bzhi pos ni stong pa bzhi la phyag 'tshal bar brjod de/ rang gi ngo bo'i dbang du byas na ni bstod par bya ba dang stod par byed pa med pas/ ji ltar chu la chu bzhag pa thim pa nyid bzhin du rang gi sems nyid snang
<p>5a.4</p>ba la sogs pa'i rim par mthong ba ni phyag 'tshal bar brjod do/ /ye shes de rnams ni bla ma mnyes par byas pa las nges par 'thob pa yin no/ /rgyu'i rim pa rnam dag ces bya ba ni khyad par can gyi rgyu la 'bras bur 'gyur ba'o/ /snang ba zhes bya ba la sogs pa ni ji skad du
<p>5a.5</p>gsungs pa'i stong pa rnams dang mig 'phrul la sogs pa'i rang bzhin du brjod do/ /nyer len ni gzung bar bya ba'o/ /tshor ba ni ji skad du brjod pa'i rang bzhin rnams tshor zhing rig pa tsam mo/ /ye shes de la skye ba po'i dgongs pas rab tu phye ste brjod pa'o / /gang tshe snang ba
<p>5a.6</p>ldan gyur ces bya ba ni snang ba la sogs pa gsum car dang ngo / /gang dang gang gnas pa zhes bya ba ni snang ba gsum gyi bdag nyid gzhan dang gzhan gyi dngos po gang yang rung ba rlung dang ldan na de dang de'i rang bzhin du 'gyur ro/ /de la shes rab dang thabs kyi dngos por rnam
<p>5a.7</p>par brtag go/ /gnyi ga'i yan lag ces bya ba ni thabs dang shes rab gnyis po gcig gi dngos po ste snang ba thob pa'i ye shes so/ /bud med sgyu ma ni bud med nyid de'i thabs yin pa la bya'o/ /de yang nu ma la sogs pa'i dbyibs kyi bdag nyid can de/ de nyid
<p>5b</p>
<p>5b.1</p>khyad par du 'phags pa yin no/ /snang ba la sogs pa ye shes gsum po ni des mtshon pa yin par shes pa bstan pa de nyid kyi phyir/ ye shes gsum po zhes bya ba la sogs pa smos pas go bar bya'o/ /gnyis par zhes bya ba ni 'dres pa'o/ /ye shes gnyis ni snang ba dang snang
<p>5b.2</p>ba mched pa gnyis so/ /mnyam par sbyor ba ni ji skad bshad pa'i rnam pas shes rab la mnyam par sbyor ba'o/ /gang zhig ces bya ba ni rnal 'byor pa ste/ des phyi rol gyi rdo rje dang chu skyes su sbyor ba'o/ /kun rdzob tu yang med pa yin na de kho na nyid la gang zhig ji ltar yod/ de bas
<p>5b.3</p>na phyi rol gyi snyoms par 'jug pa las lan cig tsam zhig myang ba yin no/ /dbye ba ji bzhin zhes bya ba la sogs pas ni/ phyi'i shes rab las snang ba la sogs pa rab tu dbye ba ni/ rang bzhin rnams kyi rgyu ru shes par byed pa dang 'dod chags dang / chags bral dang / chags
<p>5b.4</p>pa bar ma do la 'jug pa'i ye shes su gnas pa 'thob pa'o/ /de'i nang gi bdag nyid ni phyi'i shes rab kyis 'thob pa'i rang bzhin de rnams nyid la yang nas yang du mtshon par bya ba yin pa des na/ rang bzhin de nyid slar yang ni/ /zhes bya bas bstan te/ nam mkha' lta bu la longs
<p>5b.5</p>spyod pas nam mkha' lta bu'i lus las sgyu ma la sogs pa'i mtshan ma rnams thob pa na/ chags pa med pa la sogs pa 'di rnams shes rab dang ldan pas nang gi snang ba la sogs pa'i ye shes me long lta bu'o/ /ye shes kyi mtshan nyid kyi dkyil 'khor 'khor lo ston
<p>5b.6</p>par byed do/ /rdo rje'i mtshan ma ni rang gi sems nyi ma'i gzugs can no/ /sogs pa'i sgra ni gsal ba la sogs pa'i dkyil 'khor te/ sems dang snang ba dang sems las byung ba dang snang ba mched pa'o/ /de dag mnyam par 'dus pa ni snang ba nye bar thob pa'o/ /lha'i
<p>5b.7</p>gzugs zhes bya ba ni stong pa dang shin tu stong pa dang chen po stong pa nyid kyi gzugs so/ /de phyag rgya bzhi dang ldan par 'phro ba'i bdag nyid can du byed na sa bcu'i dbang phyug tu rnal 'byor pa skye'o/ /phyag rgya bzhi ni sku dang gsung dang thugs dang ye shes sems dpa'i bdag nyid do/ /
<p>6a</p>
<p>6a.1</p>ye shes dag ni ye shes gsum po 'od gsal ba'i gnas su thim par byas pa'i de kho na nyid do/ /de bas 'od gsal dag pa las/ /zhes bya ba ni/ ye shes gsum po mngon du byas nas gang gi tshe 'od gsal ba la dmigs te/ 'od gsal ba la yang ye
<p>6a.2</p>shes gsum po byung nas/ rdo rje lta bu'i ting nge 'dzin gyi gnas pa de'i tshe rnal 'byor pa/ thams cad mkhyen par de nas 'gyur/ /zhes gsungs pa ltar 'gyur ro/ /rdo rje lta bu ni sgyu ma lta bu'i ting nge 'dzin gyis yid bzhin gyi nor bu ltar sems can gyi don spyod par byed pa la bya'o/ /
<p>6a.3</p>de ji lta ba bzhin du spyod na mtshams med pa lnga byed pa'i rnal 'byor pa yang sems can gyi don du rnal 'byor pa bskyed pa dang ldan par spyod na de bzhin gshegs par byed par 'gyur ba ni/ mtshams med lnga zhes bya ba la sogs pa'i don yin no/ /chags min zhes bya ba la sogs
<p>6a.4</p>pa rgyud rnams kyi tshig gis 'od gsal ba'i ye shes kyi mtshan nyid brjod pa yin no/ /chos 'byung mngon par byang chub pa'i/ /chags sogs rol mo rgya chen po/ /zhes bya ba ni phyi'i shes rab ma la bya'o/ /chos dbyings mngon par byang chub can/ /ji ltar rnyed pa dag la spyod/ /ces
<p>6a.5</p>bya ba ni ji ltar rnyed pa'i 'dod pa thams cad la nye bar longs spyod pa'o/ /bla med ces bya ba ni nang gi shes rab kyis so/ /a gzod nas dag pa'i zhes bya ba la sogs pas ni ye shes la bslab dgos pa'i ngo bo brjod do/ /de la a zhes bya ba ni thabs dang shes rab kyi rang bzhin nam/ 
<p>6a.6</p>pad+ma'i gnas sam ye shes kyis bskul ba'o/ /de lta bu la sogs pa gdod nas dag na mi dgos so zhes phyogs snga ma'o/ /gang zhig de ltar zhes bya ba la sogs pas ni snang ba la sogs pa'i dbye bas kun du bsgom dgos par bstan pa yin no/ /'phags pa rdo rje ni bla ma ste/ de
<p>6a.7</p>rab tu mnyes par byas pa las de bla na med pa'i ye shes sa bcu pa'o/ /rgyud thos pa ni de'i drin no/ /byang chub lam ni 'od gsal mngon du bya'o / /rim pa gnyis pa'i bshad pa'o// //bdag la byin gyis brlab pa'i rim pa ni/ bdag nyid byin gyis brlab pa ste / shes rab
<p>6b</p>
<p>6b.1</p>kyis bdag la ye shes skye bar byed pa'i don to/ /bskyed pa'i rim pas gsang ba'i dbang bskur ba'i mthar thug pa'i dbang bskur ba thob par byas pa'i slob mas bla ma mnyes par byas pa des kun rdzob dang don dam pa la mos par byas na/ rang byin gyis brlabs pa'i rkyen las sa brgyad
<p>6b.2</p>pa thob cing / 'gro ba thams cad kyang byang chub sems dpa'i mthar thug pa mthong bar 'gyur ro/ /de'i rgyu ni zhes bya ba ni kun rdzob kyi bden pa'i rgyu ni 'od gsal ba yin la/ kun rdzob kyi bden pa yang 'od gsal ba'i rgyu yin pa la bya ste/ sems can rnams kyi bcings pa dang grol 
<p>6b.3</p>ba'i rang bzhin de lta bur gnas par brjod do/ /de yang 'od gsal ba'i rjes las rim pa bzhin du snang ba la sogs pa gsum gyi rang bzhin no/ /de rnams las rlung ngo / /de bzhin du me dang de nas chu dang de bzhin du sa dang / de nas phung po lnga la sogs pa ste/ 'di dag bcings pa'i
<p>6b.4</p>mtshan nyid du gnas pa'o/ /de lta bu'i phung po la sogs pa'i sgrub thabs kyi rim pa sbyangs nas 'od gsal bar ro/ /'od gsal ba las sgyu ma lta bur zung du 'jug pa ste des grol ba'i rang bzhin du gsungs so/ /'dis ni grol bar 'dod pa rnams sgyu ma lta bu'i ting nge 'dzin gyis
<p>6b.5</p>bdag la byin gyis brlabs pa'i rnal 'byor bsgom par bya'o/ /de nas de nyid 'od gsal bar bstan pa'i phyir/ sems gang gis ni zhes bya ba la sogs pa smos te/ de ni nang gi bdag nyid me long lta bu la sogs pa dang / phyi rol gyi gzugs la sogs pa'i phung po lnga po 'di dag
<p>6b.6</p>la sgyu ma lta bus mi phyed par blta'o/ /rdo rje sems dpa' zhes bya ba ni rdo rje sems dpa'i nga rgyal gyis mtshon par byas na bsgrub bya 'grub par 'gyur ba'o/ /phyag rgya zhes bya ba ni dam tshig la sogs pa'i phyag rgya kun dang / myur ba la sogs pa rlung gi rang bzhin no/ /nyon mongs pa ni
<p>6b.7</p>'dod chags la sogs pa'o/ /las lam ni dge ba bcu po'o/ /lus ni rten cing 'brel par 'byung ba'i mtshan nyid do/ /phyir ldog gyur pa zhes bya ba ni slar yang 'khor bar ldog par gyur pa la bya'o/ /rang byin gyis brlab pa'i rim pa'i bshad pa'o// //thams cad stong pa zhes bya ba ni rang
<p>7a</p>
<p>7a.1</p>bzhin gyis 'od gsal ba'o/ /de nyid ni/ bzhi pa mngon par byang chub pa/ /zhes bya ba ste/ dang po'i sangs rgyas rgyu'i rdo rje 'dzin pa'o/ /tshogs kyi dkyil 'khor ni rdo rje spun grogs la sogs pa ste/ de rnams dang bcas pas bla ma mnyes par byas pa'o/ /snang ba dag ni
<p>7a.2</p>bskyed par bya/ /zhes bya ba ni zla ba shar ba'i dus la bya ste/ srod dang por zhes bya ba'i don to/ /cho ga yis zhes bya ba ni sngags kyi sku la sogs pa dang rang byin gyis brlab pa'i rnal 'byor gyis so/ /byang chub sems ni khu ba ste kun du chags pas phyung ba'o/ /nyin par zhes bya ba ni gzi mdangs
<p>7a.3</p>so/ /rgyu dang mi rgyu zhes bya ba ni sems can gyi 'jig rten dang snod kyi 'jig rten no/ /ril po ni gong bu ste/ mig la sogs pa bsdus pa'i lus por rab tu byung ba tsam de nyid 'od gsal bar len par byed pa ni ril por 'dzin pa'o/ /rgyu ba dang zhes bya ba ni 'dus byas dang 'dus ma byas su 'dod lus
<p>7a.4</p>dang / gzugs kyi rdul phra rab rnams la steng dang 'og gi chas phye na/ phyi dang nang gi dngos po gang la yang med pa'i rim pas dbu mar gnas pa'i sems rang bzhin gyis 'od gsal ba ni rjes su gzhig pa'o/ /dbugs kyi zhes bya ba ni ji ltar dbugs kyi rlung me long la kha chu'i zil
<p>7a.5</p>pa drod dang rlangs par bcas pa thim par 'gyur ba yin gyi/ shing la sogs pa gzhan la ni ma yin no/ /de bzhin du yang dag pa'i mtha' la rab tu 'jug par byed kyi/ gzugs la sogs pa la ni ma yin no/ gzugs bcas 'od zer de dang de/ /zhes bya ba la sogs pa ni zhi ba la
<p>7a.6</p>sogs pa'i rlung gis 'gro ba rnams la zhi ba la sogs pa'i las rnams la bya ba yin no/ /sgyu 'phrul dra ba ni rnal 'byor pas 'od gsal ba las rang byin gyis brlab pa'i rnal 'byor du bya ba'o/ /rigs lnga ni sangs rgyas lnga'i rang bzhin rlung lnga po rnams te/ phyag rgya chen po la
<p>7a.7</p>sogs par brtags pas so/ /rim pa bzhi pa'i bshad pa'o// //mgon po rgyu dang 'bras bdag nyid/ /ces bya ba ni/ rang byin gyis brlab pa'i ngo bo dang / 'od gsal ba'i ngo bo'i bdag nyid gcig gi ngo bor gnas pa'i mgon po'o/ /dngos po rnams bcas kun rtog dang / 
<p>7b</p>
<p>7b.1</p>zhes bya ba ni nang gi shes pas phyi rol gyi gzugs rnams su kun rtogs pa'o/ /dngos po med par rtog pa dag /ces bya ba ni/ nang gi bde ba phyi rol gyi dngos pos stong par rtogs pa'o/ /yang dag par na de lta bu gnyi ga yang brtags pa yin pas na/ gnyi ga'i rang bzhin ro
<p>7b.2</p>gcig par 'dug pa ni ma bcos shing ma brtags pa ste mthar thug pa'o/ /gzung ba ni phyi rol gyi gzugs la sogs pa'o/ /'dzin pa ni mig gi rnam par shes pa la sogs pa'o/ /lhag mar bcas pa ni phung po lnga tsam las gzhan stong pa'o/ /lhag ma med pa ni thams
<p>7b.3</p>cad stong pa nyid du mya ngan las 'das pa'o/ /de bzhin du gang zag ni phung po lnga la sogs pa'o/ /bdag med pa ni brtags pas bden pa nyid do/ /dran dang dran min zhes bya ba la sogs pas ni zung du 'jug pa mngon du byas pa'i phan yon brjod do/ /bya ba dang ni byed pa
<p>7b.4</p>dag /ces bya ba la sogs pas ni yang zung du 'jug pa'i mnyam pa nyid bstan to/ /sgyu 'phrul dra ba zhes bya ba la sogs pas ni tshig re res zung du 'jug pa ston pa yin no/ /sgra gang skye med la sogs pa/ /zhes bya ba la sogs pa la/ 'di zhes bya ba ni zung du
<p>7b.5</p>'jug pa 'di ston par byed pa'i tshig skye ba med pa dang / 'gag pa med pa dang / yod pa ma yin pa dang / med pa ma yin pa zhes bya ba la sogs pa'o/ /sogs pa'i sgras ni de 'ba' zhig ston pa yin gyi/ de las gzhan 'ga' yang ston pa ma yin par dgongs pa yin no/ /slob
<p>7b.6</p>bzhin pa'i zhes bya ba la sogs pas ni zung du 'jug pa bsgom pa'i rnal 'byor pa'i spyod pa gsungs pa yin no/ /sbas pa'i brtul zhugs ni thams cad mnyam pa'i rang bzhin du gnas pa la bya'o/ /rim pa lnga pa'i dka' ba btus pa'i bshad pa'o/ /slob dpon chen po 'phags pa klu sgrub kyis
<p>7b.7</p>mdzad pa'i rim pa lnga pa'i dka' 'grel/ slob dpon chen po b+ha bya kIrtis mdzad pa rdzogs so// //rgya gar gyi mkhan po chen po rgyal ba mchog gi zhal snga nas dang / bod kyi lo tsA ba dge slong shAkya brtson 'grus kyis zhus shing bsgyur te gtan la phab pa'o// // 
<p>8a</p>
<p>8a.1\] ]@##/ /rgya gar skad du/ pany+tsa kra ma bi pa ra Na/ bod skad du/ rim pa lnga'i rnam par bshad pa/ rje btsun 'phags pa spyan ras gzigs dbang phyug la phyag 'tshal lo/ /mtha' gnyis son par ldan pa'i ltung ba can gyi 'gro la sman slad du/ /gang zhig dbu ma'i blo yis rtogs
<p>8a.2</p>nas bstan pa yin/ /de'i phyir rgyal ba las 'khrungs klu sgrub la btud nas/ /rim lnga rnam par mi gsal ba rnams gsal bar bya/ /'dir 'di la 'phags pa klu sgrub kyis dpal ldan 'dus pa rtogs nas/ mdor byas pa zhes bya ba'i sgrub thabs bya bar bzhed nas/ sku bzhi'i bdag nyid
<p>8a.3</p>can gyi bcom ldan 'das la phyag 'tshal ba gsungs pa/ khams gsum spyod pa las grol zhes bya ba la sogs pa gsungs te/ rgyal ba rnams kyis ni bdud bzhi phas pham par byas pa rnams kyi sku lus la phyag 'tshal zhing 'dud do zhes bya bar sbrel to/ /bde ba ni bde ba chen po'i rang
<p>8a.4</p>bzhin zung 'jug gi sgrar brjod do/ /mnyam med mnyam ni mnyam med kyis thun mong ma yin pa'o/ /mnyam pa mtshungs pa'o/ /rtog med sku gcig zhes pa ni/ /rnam par rtog pa dang bral bas rtog pa med pa'o/ /gcig ni gnyis su med pa'o/ /sku ni mtshan sum bcu rtsa
<p>8a.5</p>gnyis kyis brgyan pa gang la yod pa de'o/ /khams gsum spyod pa las grol zhes pa ni/ de de lta bas na rnam par rtog pa dang bral ba'i phyir/ 'jig rten gsum ni 'jig rten gsum gyi skye bo gang zhig gi rnam par rtog pas kun nas slong nas tha snyad 'jug pa de yongs su spangs
<p>8a.6</p>pa'o/ /mkha' dang mnyam rtog zhes pa ni/ /stong pa nyid tsam gyi yul nam mkha' dang mnyam par rtogs pa'i ye shes gang gi de'o/ /dngos kun ngo bo nyid ces pa ni/ stong pa nyid kyi rang bzhin de las byung ba'i gzugs la sogs pa dngos po kun gyi rang bzhin no/ /dag cing ni sgrib
<p>8a.7</p>pa rnam pa gnyis dang bral ba'i phyir ro/ /zhi ba ni zhi ba'i ro'i gtso bo yin pa'i phyir ro/ /rnam dben ni don dam pa ste stong pa nyid kyi ngo bo'i phyir ro/ /mchog zhing 'di ni zhes pa ni/ /dge ba rnams spyad pa'i phyir ro/ /rnal 'byor pa nyid yul zhes pa ni/ gzhan gyis yid ches pa'i rig pa med
<p>8b</p>
<p>8b.1</p>pa'i phyir ro/ /rtogs dka' ba ni 'jam dpal nas bzung ba rnams kyi mngon sum gyi tshad ma'i yul ma yin pa'i phyir ro/ /brtag par dka' la zhes pa ni/ /de rnams kyi rjes su dpag par bya ba ma yin pa'i phyir ro/ /bstan ma thag pa'i tshig gnyis po 'dis ni chos kyi sku'i tshul nyid bstan pa
<p>8b.2</p>yin no/ /bdag gzhan rab phan zhes bya ba ni bdag dang gzhan gyi don phun sum tshogs pa'i phyir ro/ /'dis kyang longs spyod rdzogs pa'i sku dang sprul pa'i sku rtogs pa nyid yin no/ /khyab cing zhes pa ni thams cad du gdul bya'i skye bo'i rgyud rnams la so sor snang ba'i phyir ro/ /mtshan ma med pa
<p>8b.3</p>zhes pa ni gsal bar spyad pa dang bcas pa de las lam la longs spyod pa gzhan gyis skad cig la 'od gsal rtogs pa yin no/ /da ni skabs su bab pa bstan par bya ba'i phyir gsungs pa/ dpal ldan zhes bya ba la sogs pa ste/ mtha' drug don ni rtogs byed pa/ /zhes pa ni dgongs pas
<p>8b.4</p>bshad pa dang / dgongs pa ma yin pas bshad pa dang / sgra ji bzhin pa dang / sgra ji bzhin pa ma yin pa dang / nges pa dang drang ba'i don gyi mtshan nyid bshad pa'i khyad par yongs su shes pa zhes bya ba la sogs pa'i don to/ /mdor byas rim pa zhes pa ni/ /rgyud sna tshogs kyi tshigs su bcad
<p>8b.5</p>pa nyung bar ril por gcig tu bsdus pa'i mdor byas pa'o/ /de'i rim pa ni bsgom pa'i khyad par gyi brgyud rim gang la yod pa de la de skad ces bya'o/ /'di'i dgongs pa gang yin zhe na gsungs pa/ rnam rtog ces bya ba la sogs pa gsungs te/ rnam rtog bag chags nyes pa yis/ /zhes
<p>8b.6</p>pa ni rnam par rtog pa sna tshogs su sgro btags pa'i bag chags kyis bskyed pa'i nyes pa 'dod chags la sogs pa yin no/ /rnal 'byor rgyud kyi zhes pa ni/ /rnal 'byor rgyud las gsungs pa'i don gyi bsgom pa'i khyad par gyis so/ /'dod pa la ni zhes pa ni/ gzugs dang sgra dang dri dang ro dang
<p>8b.7</p>reg ces bya'o/ /rnal 'byor rgyud kyi rjes 'brangs la/ /zhes pa ni gang gis zhes pa tshig gi lhag ma'o/ /rgyud gang gis rnal 'byor gyi rgyud kyi rjes su 'brangs nas bde bas byang chub bsgrub par bya'o zhes dgongs pa'o/ /mi phyed ces pa ni/ 'di dag gi bsgom pa 'di ches mngon par
<p>9a</p>
<p>9a.1</p>gsal bar gyur pas kyang dbye ba'i nus pa med do zhes bya ba'i don to/ /sku gsung thugs kyi rdo rje yis/ /zhes pa ni rdo rje sems dpa'i'o/ /bsgom pa'i gnas gsungs pa/ dgon pa chen po'i sa phyogs ni/ /zhes bya ba la sogs pa ni 'dir gzhan yang rnam
<p>9a.2</p>par dben pa'i sa phyogs so/ /dngos grub thams cad bsdus pa 'grub/ /zhes pa ni 'jig rten dang 'jig rten las 'das pa'i dngos grub kun ni 'dir bsdus shing bsdoms pa 'di la rdo rje sems dpa'i sku ste dngos grub thams cad bsdus pa'o/ /bya bar 'os par bya ba'i phyir gsungs pa/ 
<p>9a.3</p>'jam po'i stan la 'dug nas ni/ /zhes bya ba la sogs pa ste dang po kho nar yid dang rjes su mthun pa'i gnas su 'dug ste/ bdag nyid kyi snying gar son pa'i sa bon las 'od zer spros pas bsgom par 'gyur ba'i bcom ldan 'das 'khor dang bcas pa spyan drangs te/ de nas sa
<p>9a.4</p>bon de nyid las phyung ba'i me tog dang bdug pa la sogs pa rnams kyis yang dag par mchod nas de'i mdun du sdig pa bshags pa la sogs pa bya ste/ sems can thams cad la snying rje chen po'i sems bskyed par bya'o/ /de'i rjes thogs su zhe sdang rdo rje'i ting nge 'dzin gyis
<p>9a.5</p>gnas bsrung ba rnams ni brtsam par bya ste/ 'dir 'di'i rim pa ni/ yi ge paM las byung ba'i sna tshogs pad+ma'i lte ba la/ yi ge a las byung ba'i nyi ma'i dkyil 'khor gyi steng du/ yi ge b+h+rUM ser po yongs su gyur pa las 'khor lo rtsibs bcu pa rnam par bsgom par bya'o/ /de'i
<p>9a.6</p>dbus su stong pa nyid du lhag par mos pas tha mal pa'i nga rgyal spangs te/ skad cig gis bdag 'chad par 'gyur ba'i mdog dang mtshan ma la sogs pas khyad par du 'phags pa'i rdo rje sems dpa'i skur lhag par byas te/ rang gi snying ga'i sa bon gyi 'od zer rnams kyis dkyil
<p>9a.7</p>'khor gyi 'khor lo spyan drangs te zhal nas zhugs pas khu bar gyur te/ pad+ma'i nang du lhung ba nyid las/ khu ba yang thugs kyi bdag po'i srung ba'i 'khor lo'i sku yongs su gyur pa las/ badzra d+h+rika ces pa'i sngags brjod pas bcom ldan 'das mi bskyod pa phyung ste mdun du bzhugs par rnam par bltas
<p>9b</p>
<p>9b.1</p>te/ bdag nyid kyi lus la chu dang 'o ma 'dres pa bzhin du ro gcig tu gyur nas mdog dkar por 'gyur ba las/ sku mdog nag por gyur pa'i zhe sdang rdo rje'i sku mngon du phyogs par bya'o/ /de'i rjes thogs su/ yi ge hUM bcu las gshin rje mthar byed la sogs pa'i khro bo bcu phyung nas
<p>9b.2</p>'khor lo'i rtsibs rnams la g.yon brkyang ba'i zhabs kyis nyi ma'i dkyil 'khor la bzhugs pa/ 'og nas 'chad par 'gyur ba'i mdog dang mtshan ma la sogs pa dang ldan pas bsgom par bya ba'i gnas bsrung bar bya'o zhes bya ba'i don te/ bgegs kun rnam par gzhig pa'i phyir/ /
<p>9b.3</p>zhes bya ba la sogs pa ni 'og gi khro bo'i rgyal po nges par gnod mdzes su mtshan gsol ba des gnod mdzes gnyis pa sprul te phyung la rang gi mdun du 'khod de ci bgyi bka' stsol cig ces bka' nod par bsams la/ oM sum+b+ha ni sum+b+ha zhes bya ba la sogs pa'i sngags kyis bka'
<p>9b.4</p>bsgo ba sbyin par bya'o zhes dgongs pa'o/ /khro bo'i gzugs can 'dis zhes bya ba la sogs pa ni/ 'dir bstan pa'i rjes thogs su gnod mdzes rgyal pos bka' gnang ba thob nas/ phyogs bcur son par gyur pa'i bgegs kyi rgyal po rnams lcags kyus bkug ste/ 
<p>9b.5</p>zhags pas ske la bcings la/ khro bo bcu po rnams la gtad par bsam par bya'o/ /rdo rje bdud rtsi rgyal po che/ /zhes bya ba la sogs pa ni/ byang phyogs kyi sgo ba gnyis pa sprul pa yang dag par bzhag nas/ bdag nyid phur bu bcu'i rnam par mngon par sprul te/ bgegs
<p>9b.6</p>kyi bdag po rnams kyi spyi bor rnam par gdab par bsam par bya'o/ /de nas gnod mdzes rgyal po langs te rdo rje tho bas/ oM g+ha g+ha zhes bya ba la sogs pa'i sngags brjod cing brdung bar bya'o zhes bya ba'i don to/ /steng 'og yang dag byin gyis brlab/ /ces pa ni/ Tak+ki hUM dzaH 
<p>9b.7</p>zhes bya ba'i yi ge bzhi rim pa ji lta ba bzhin du/ lcags dang / chu dang / me dang / rlung rnams kyis phyi rol du ra ba bzhi'i rnam par bsam par bya'o/ /steng du yi ge b+hUM gyis rdo rje gur mchod rten lta bu lcags kyi ra ba'i steng du rnam par dgod do/ /der yi ge gsum las go cha'o/ /
<p>10a</p>
<p>10a.1</p>yi ge hU~M las sna tshogs rdo rje'i char yang bsam par bya'o zhes pa'i don to/ /dngos po med pa sgom pa min/ /zhes pa ni brtan pa dang g.yo ba'i dngos po thams cad kyi yod pa dang med pa'i sgom pa mi srid de dgos pa med pa'i phyir dngos po med pa'i mo gsham gyi bu
<p>10a.2</p>bsgoms pa las mngon sum du gyur pa med pa yin pa'i phyir ro/ /dngos po'ang bsgom par bya ba min/ /zhes pa ni gang yang mngon du gyur na sgom pa de mi srid par 'gyur ba'o/ /sgom pa dang bral ba nyid las de'i bsgom par bya ba mngon du gyur pa'i phyir ro/ /de bas dngos po dngos med pas
<p>10a.3</p>zhes pa ni de ltar dngos po dang dngos po med par gnas pa gnyis kyi bdag nyid kyang mi 'gyur te/ skyon gnyis su thal bar 'gyur ba'i phyir ro/ /sgom pa dmigs su med pa'o/ /zhes pa ni rnam pa 'dis na thams cad du bsgom pa mi srid par 'gyur ba yin no/ /cho ga'i sbyor ba 'di
<p>10a.4</p>yis ni/ /zhes pa ni 'chad par 'gyur ba'i cho ga'o/ /ye shes sa gzhi zhes pa ni rdo rje'i rang bzhin gyi sa gzhi'o/ /hUM gnyis sa bon yaM las byung / /zhes pa ni yi ge hUM gnyis kyi dbus su son pa'i yi ge yaM yongs su gyur pa las so/ /rdo rje gnyis dang yang dag ldan/ /zhes pa
<p>10a.5</p>ni logs gnyis su yi ge hUM gnyis kyis bskyed pa'i rdo rje gnyis kyis mtshan pa'o/ /de ltar dkyil 'khor gzhan gsum po la yang go bar bya'o/ /slar yang kha sbyar rnal 'byor gyis/ /zhes pa ni gnas ji lta ba bzhin du rim pas khongs su bsdu bar bya ba yin no/ /bsad na zhes pa ni
<p>10a.6</p>stong pa nyid kyi phyir na rang bzhin med par byas pa'o/ /gzugs phung zhes bya ba la sogs pa ni gzugs kyi phung po'i rang bzhin rnam par snang mdzad de/ bdag nyid kyi spyi bo'i khongs su gtogs par bya'o/ /gtogs pa me long dang zhes pa ni/ gshin rje mthar byed me long lta bu'i ye
<p>10a.7</p>shes kyi bdag nyid de lag pa g.yas su'o/ /sa khams ni spyan ma ste sa'i khams la'o/ /mig gi dbang po ni sa'i snying po ste mig dag la'o/ /gzugs kyang ni gzugs rdo rje ma ste lus la son pa'i gzugs kyi yul lo/ /khro bo byams pa yang dag ldan/ /zhes pa ni mi g.yo mgon
<p>10b</p>
<p>10b.1</p>po rtsib logs g.yas su'o/ /byams pa mgo la'o/ /tshor ba'i phung po ni rin chen 'byung ldan te lte bar ro/ /mnyam nyid nam mkha'i snying po ste sna la'o/ /chu khams ni mA ma kI ste chu'i khams la'o/ /rna ba'i dbang po ni phyag na rdo rje ste rna ba dag la'o/ /sgra yang ni sgra rdo rje ma ste sgra'i
<p>10b.2</p>yul la'o/ /khro bo gnyis dang yang dag ldan ni shes rab mthar byed ni lag pa g.yon pa la'o/ /'dod pa'i rgyal po ni rtsib logs g.yon du'o/ /'du shes ni snang ba mtha' yas te mgrin par ro/ /so sor rtog pa ni 'jam dpal te snying gar ro/ /byin za ni gos dkar mo ste me'i
<p>10b.3</p>khams la'o/ /sna'i dbang po ni lce'i dbang po'i brdar dgongs pa ste/ de yang 'jig rten dbang phyug ste de nyid la'o/ /dri yang ni dri rdo rje ma ste dri'i yul la'o/ /khro bo gnyis dang yang dag ldan/ /zhes pa ni pad+ma mthar byed khar ro/ /dbyug pa sngon po pus mo g.yas su'o/ /'du byed ni don
<p>10b.4</p>yod grub pa ste rkang pa gnyis la'o/ /bya ba grub pa ni kun du bzang po ste tshigs rnams su'o/ /rlung khams ni sgrol ma ste rlung gi khams la'o/ /ro'i dbang po dang zhes pa ni 'dir yang brda'i dbang gis reg bya'i dbang por dgongs pa ste de yang sgrib pa thams cad rnam par sel ba ste de nyid du'o/ /
<p>10b.5</p>ro yang ni ro rdo rje ma ste ro'i yul la'o/ /khro bo gnyis dang yang dag ldan/ /zhes pa ni bgegs mthar byed rdo rje la'o/ /stobs po che pus mo g.yon pa la'o/ /steng 'og khro bo gnyis dang ldan/ /zhes pa ni gtsug tor 'khor los sgyur ba spyi bor ro/ /gnod mdzes rgyal po rkang pa gnyis
<p>10b.6</p>la'o/ /rang bzhin gyis snang ba nyid ces pa ni reg bya rdo rje la'o/ /rnam shes phung por gtogs pa ste/ /zhes pa ni bcom ldan 'das kyi sku'i khongs su gtogs pa yin no/ /rnam shes kyang ni 'od gsal ba'o/ /zhes pa ni bcom ldan 'das kyi sku yang spyi bo dang rkang pa dag nas/ /ji srid snying
<p>10b.7</p>gar son gyi bar du rim pa 'dis stong pa nyid 'di la khongs su gtogs par 'gyur ba yin no/ /nam mkha'i khams zhes bya ba la sogs pa ni/ yi ge hU~M yongs su gyur pa las nyi ma'i dkyil 'khor la'o/ /oM yongs su gyur pa las zla ba'i dkyil 'khor la'o/ /yi ge AHyongs
<p>11a</p>
<p>11a.1</p>su gyur pa las pad+ma'o zhes bya ba ni man ngag go/ /de nas yi ge gsum las byung / /zhes pa ni yi ge gsum las yang dag par byung ba'i rdo rje yongs su gyur pa las so/ /ji ste yang rnam par snang mdzad la sogs pa gtso bor gyur pa bsgom par 'dod pa de'i tshe de rnams
<p>11a.2</p>kyi ji lta ba bzhin du rang gi mtshan ma yongs su gyur pa las rdzogs pa yin no/ /mi bskyod pa ni rjes zhus pas/ /zhes bya ba la sogs pa ni mdor bstan pa'o/ /'di'i rgyas par bshad pa ni phyis 'byung bar 'gyur ro/ /rlung sogs der ni rim pa bzhin/ /zhes pa ni 'di'i rjes thogs su
<p>11a.3</p>dzaHhUM baM hoHzhes bya ba'i yi ge bzhis rim pa ji lta bar gzugs rdo rje ma dang / sgra rdo rje ma dang / dri rdo rje ma dang / ro rdo rje ma rnams lus la gnas pa'i gzugs dang sgra dang dri dang ro rnams la dgod par blta bar bya ba yin no/ /rdo rje'i sku rnams mdzad du gsol/ /zhes pa ni dang po
<p>11a.4</p>gcig gi tshig gi don ni mang po'i tshig go/ /de ltar gzhan gnyis po'i skabs su'ang rig par bya'o/ /spyan dang zhes bya ba la sogs pa ni gsol ba btab pa'i rjes su lha rnams kyi dgongs pa phan tshun du rjes su chags pa sngon du 'gro bas mchog tu dga' ba'i bde ba nyams su myong nas 'dir
<p>11a.5</p>khu ba'i rang bzhin gyis rnam par snang mdzad sgo nas zhugs te/ ye shes kyi sa thob nas lus mtha' dag gang zhing tshim par bsams nas/ sangs rgyas kun gyi sku gang yin/ /zhes bya ba la sogs pas brtan par bya ba yin te spyi'i don to/ /gsung dang thugs byin gyis brlab pa dag
<p>11a.6</p>la rim pa ji lta bar khu ba dmar po dang / nag po'i rang bzhin gyis gnas ji lta ba bzhin du zhugs par rig par bya'o/ /gsung zhes bya ba ni tshig go/ /nges pa'i tshig ces pa ni chos bstan pa'i sgra'i rang bzhin dag klu la sogs pas rtogs pa'o/ /ye shes sems dpa' zhes pa ni
<p>11a.7</p>dmar po'o/ /yi ge hUM zhes pa ni gnag pa'o/ /bdag nyid can zhes pa ni bdag nyid la'o/ /btso blag ces pa ni chos kyi sbyin pas rang gi rigs rnams kyi byang chub sems dpa' rnams mi bskyod pas 'tsheng par byed de zhes bya ba'i don to/ /de nyid la ni zhes pa ni gzugs dang sgra la
<p>11b</p>
<p>11b.1</p>sogs pa de rnams nyid la'o/ /sa snying la sogs rnams kyis ni/ /zhes pa ni mig la sogs pa rnams la gnas pas so/ /snyoms 'jug ni bzung ba'i dngos po'o/ /pad+ma 'dab ma brgyad pa ni/ /zhes pa ni 'di ni nye bar mtshon pa tsam ste 'di nyid kyi sa bon yongs su gyur pa las
<p>11b.2</p>ze'u 'bru yang yongs su bsgom par bya'o/ /de ni/ phaT kyi gsang sngags brjod par bya/ /zhes pa ni dang po nyid du rdo rje'i khar yi ge phaT ser po bskyed la/ kha nas kyang brjod par bya ba yin no zhes bya ba'i don to/ /rang sngags yi ge las byung ba/ /zhes bya ba la sogs pa ni/ slar
<p>11b.3</p>yang zhe sdang rdo rjer 'gyur/ /zhes pa'i mthar mdor bstan pa'i tshig yin no/ /pad+ma'i dbus su bskyed nas ni/ /zhes pa ni pad+ma'i nang du chud pa'i dkyil 'khor 'khor lo khu bar gyur nas yod pa'i khu ba cung zad kyis so/ /rgyas par bstan pa gsungs pa badzra d+h+r-ika sngags las byung
<p>11b.4</p>zhes bya ba la sogs pa ste/ sngo nag dmar dang dkar ba'i zhal/ /zhes pa ni rtsa ba'i zhal sngon po/ /g.yon dmar ba g.yas dkar ba'o/ /thugs ka las 'byung zhes pa ni chos kyi 'byung gnas so/ /spyan snga ru ni 'dug par 'gyur/ /zhes pa ni rdo rje rtse mo lnga pa'i lte bar
<p>11b.5</p>gnas pa'i nyi ma la'o/ /dkar dang dmar dang gnag pa'i zhal/ /zhes pa ni rtsa ba'i zhal dkar po/ /g.yas nag po g.yon dmar po/ /shar phyogs kyi ni zla bar bzhugs/ /zhes pa ni shar gyi 'khor lo dkar po rtsibs brgyad pa'i lte bar son pa'i zla ba'i dkyil 'khor ro/ /
<p>11b.6</p>ser dang gnag dang dkar ba'i zhal/ /zhes pa ni rtsa ba'i zhal ser po/ /g.yas sngon po g.yon dkar po'o/ /rin chen snying por bzhugs par gyur/ /zhes pa ni rin po che margad cha dgu pa'i lte ba la gnas pa'i nyi ma'i dkyil 'khor ro/ /dmar dang gnag dang dkar ba'i zhal/ /
<p>11b.7</p>zhes pa ni zhal dang po dmar po g.yas nag po g.yon dkar ba'o/ /rgyab kyi pad+ma la bzhugs gyur/ /zhes pa ni nub kyi phyogs kyi pad+ma 'dab ma brgyad pa'i lte bar gnas pa'i nyi ma'i dkyil 'khor ro/ /ljang dang nag dang dmar ba'i zhal/ /zhes pa ni zhal gyi nges pa snga ma bzhin no/ /sna tshogs
<p>12a</p>
<p>12a.1</p>rdo rje dag la bzhugs/ /zhes pa ni sna tshogs rdo rje'i lte ba la gnas pa'i nyi ma la'o/ /zhe sdang zhes pa la sogs pa ni zhe sdang ni mi bskyod pa'o/ /gti mug ni rnam par snang mdzad do/ /'dod chags ni 'od dpag med do/ /yid bzhin nor bu ni rin chen 'byung
<p>12a.2</p>ldan no/ /dam tshig ste zhes pa ni don yod grub pa'o/ /rigs zhes bya ba ni rigs kyi gtso bo'o/ /'dod dang thar pa sgrub par byed/ /ces pa ni sgrub pa po'i 'dod pa 'di rnams grol bar sgrub par byed do zhes bya ba'i don to/ /dkar dang gnag dang dmar ba'i zhal/ /zhes pa ni rnam par
<p>12a.3</p>snang mdzad bzhin no/ /zla dkyil du zhes pa ni 'khor lo la gnas pa'i zla ba'i dkyil 'khor ro/ /shar gyi mtshams su zhes pa ni me'i mtshams su'o/ /gnag dang dmar dang dkar ba'i zhal/ /zhes pa ni mi bskyod pa bzhin no/ /lho nub tu ni bzhugs par gyur/ /zhes pa ni bden bral
<p>12a.4</p>gyi mtshams su rdo rje'i lte ba la gnas pa'i zla ba'i dkyil 'khor ro/ /zhal ni dmar dang nag dang dkar ba'i zhal/ /zhes pa ni 'od dpag tu med pa bzhin no/ /ut+pal sdong bu zhes pa ni pad+ma dmar ba'i sdong bu'o/ /ut+pal zhes pa ni pad+ma dmar po'o/ /pad+ma'i dbus nyid du zhes pa ni
<p>12a.5</p>pad+ma dmar po'i ze'u 'bru'i steng gi zla ba la'o/ /ljang dang gnag dang dkar ba'i zhal/ /zhes pa ni don yod grub pa bzhin no/ /sna tshogs rdo rje'i stan la yang / /zhes pa ni sna tshogs rdo rje'i lte ba'i steng gi zla ba la gnas pa'o/ /rdo rje gzugs la sogs pa dbyung / /zhes pa ni
<p>12a.6</p>dzaHhUM baM hoHzhes bya ba'i sa bon ni lhag ma'o/ /dbu rgyan la ni rnga sgra bzhugs/ /zhes pa ni don yod grub pa'i dbu rgyan can no/ /'di la dbu rgyan rang gi mgon/ /zhes pa ni byams pa dang sa'i snying po'i dbu rgyan ni rnam par snang mdzad do/ /phyag na rdo rje la mi bskyod pa'o/ /nam mkha'i snying
<p>12a.7</p>po'i ni rin chen 'byung ldan no/ /'jig rten dbang gi ni 'od dpag tu med pa'o/ /de bzhin du 'jam pa'i dbyangs kyi ni mi bskyod pa'o/ /sgrib pa thams cad rnam par sel ba'i ni don yod grub pa'o/ /kun du bzang po'i ni rdo rje sems dpa' yin no/ /skye mched rnams zhes pa ni skye mched la
<p>12b</p>
<p>12b.1</p>sogs pa ste/ lha'i mig la sogs pa rtsol ba yin no/ /lha'i rgyus pa dang / spyan dang / rna ba dang / sna dang / lce dang / lus dang / tshigs rnams ster bar byed do zhes bya ba'i don to/ /slar byon nas ni stan la bzhugs/ /zhes pa ni rang rang gi phyag mtshan gyi gtso bo'i steng na zla ba
<p>12b.2</p>rnams la'o/ /ya mAn+ta kr-ita ces bya ba la sogs pa ni/ gnag dang dmar dang dkar ba'i zhal/ /zhes pa ni mi bskyod pa ltar nges pa yin no/ /pad+ma nyi ma zhes pa ni pad+ma'i lte ba'i steng gi rdo rje tho ba'i lte bar gnas pa'i nyi ma'i dkyil 'khor ro/ /dkar dang gnag dang dmar ba'i zhal/ /
<p>12b.3</p>zhes pa ni rnam par snang mdzad ltar ro/ /pad+ma'i nyi ma zhes pa ni/ pad+ma'i lte ba'i steng gi rdo rje rtse lnga pa'i lte bar gnas pa'i nyi ma'i dkyil 'khor ro/ /dmar dang gnag dang dkar ba'i zhal/ /zhes pa ni 'od dpag tu med pa bzhin no/ /pad+ma nyi ma zhes pa ni sna tshogs pad+ma'i lte bar
<p>12b.4</p>gnas pa'i pad+ma dmar po'i steng du nyi ma'o/ /zhal ni sngo dang dmar dang dkar/ /zhes pa ni mi bskyod pa bzhin no/ /pad+ma'i nyi ma zhes pa ni sna tshogs pad+ma'i lte ba la gnas pa'i nyi ma'i dkyil 'khor ro/ /rang gi gsang sngags las byung ba/ /zhes pa ni yi ge hUM yongs su gyur pa las
<p>12b.5</p>so/ /de bzhin du gzhan lnga po rnams la yang rig par bya'o/ /zhal ni gnag dang dkar dang dmar/ /zhes pa ni mi bskyod pa bzhin no/ /pad+ma nyi ma zhes pa ni pad+ma'i steng gi ral gri'i yu ba la son pa'i nyi ma'i dkyil 'khor la bzhugs pa'o/ /zhal ni gnag dang dmar dang dkar/ /zhes
<p>12b.6</p>pa ni sngon bzhin no/ /pad+ma nyi mar bzhugs zhes pa ni rdo rje hUM mdzad kyi phyag rgya'i nang du son pa'i nyi ma'i dkyil 'khor la bzhugs pa'o/ /zhal ni gnag dang dmar dang dkar/ /zhes pa ni mi bskyod pa bzhin no/ /pad+ma nyi ma zhes pa ni pad+ma'i lte bar son pa'i dbyug pa sngon po la gnas pa'i nyi ma
<p>12b.7</p>la'o/ /zhal ni gnag dang dmar dang dkar/ /zhes pa ni sngar bzhin no/ /pad+ma nyi ma zhes pa ni/ pad+mar gnas pa'i dbyug par son pa'i nyi ma'i dkyil 'khor ro/ /zhal ni gnag dang dmar dang dkar/ /zhes pa ni 'dir yang sngar gyi bzhin no/ /pad+ma nyi ma zhes pa ni/ pad+ma'i steng gi gtsug
<p>13a</p>
<p>13a.1</p>tor la son pa'i lag pa gnyis la gnas pa'i nyi ma la'o/ /zhal ni gnag dang dmar dang dkar/ /zhes pa ni sngar bzhin no/ /pad+ma nyi ma zhes pa ni pad+mar son pa'i rdo rjer gnas pa'i nyi ma la'o/ /de ltar lha sum cu rtsa gnyis kyi bdag nyid can gyi dkyil 'khor mngon par sprul
<p>13a.2</p>nas/ ye shes sems dpa' gzhug pa dang dbang bskur ba la sogs pa rnams bsgom par bya'o/ /'di'i rjes thogs su phra mo'i rnal 'byor bstan pa gsungs pa/ sna'i rtse mor zhes bya ba la sogs pa ste/ sna'i rtse mor zhes pa ni lha mo'i pad+ma'i sna rtser ro/ /yungs kar zhes pa ni yungs kar
<p>13a.3</p>gyi 'bras bu'i tshad tsam gyi byang chub sems kyi thig le'o/ /'gro dang mi 'gro zhes pa ni gzhal yas khang dang bcas pa lha'i tshogs so/ /ye shes mchog gi gnas zhes pa ni 'jig rten las 'das pa'i ye shes kyi rgyur gyur pa'o/ /ye shes kyis ni brtags pa yi/ /zhes pa ni ye
<p>13a.4</p>shes tsam gyi rang bzhin no/ /slar yang bsgom pa gzhan bstan pa'i phyir gsungs pa/ kha dog sna lnga pa zhes bya ba la sogs pa ste sna lnga pa zhes pa ni/ rigs lnga so so'i sde tshan gyi phyir dkar po la sogs pa'i rigs so/ /rin chen zhes pa ni rin thang med pa'i phyir ro/ /rdo rje la sogs
<p>13a.5</p>pa'i phyag mtshan no/ /rin chen brtan par gyur nas spro/ /zhes pa ni ji srid du rdo rje la sogs pa'i phyag mtshan la bsgom pa brtan par gyur pa yin no/ /de srid du bsgom pa brtan pa'i dbang gis bskyed pa'i don phyogs bcu rnams su spro bar bya'o/ /brtan par ma gyur zhes bya ba la sogs
<p>13a.6</p>pas ni spro ba bkag pa yin no/ /rab mchog sprin ni spro bar bya/ /zhes pa ni dang po rdo rje spros pas brtan par gyur nas sangs rgyas kyi sprin yang spro bar bya'o/ /sangs rgyas 'bar ba'i 'od mnyam pas/ /zhes pa ni sangs rgyas gzhan dang / kha dog rnams ni dkar po la sogs
<p>13a.7</p>pa'i kha dog dang ldan pa'o zhes bya ba'i don to/ /da ni rdo rje'i bzlas pa bstan pa'i phyir gsungs pa/ slong mo ngang tshul mi bzla ste/ shin tu spros pa med pa'i spyod pa spyad pa'i rnal 'byor pa rnams kyis slong mo'i ched du slong mo stsol cig ces mngon par sbyor bar gzung bar mi bya'o/ /bslang
<p>13b</p>
<p>13b.1</p>bar bya la yang chags mi bya/ /zhes pa ni zas la rab tu chags pas kyang 'dod par mi bya'o/ /ji srid du lus brtan par gyur pa de srid du chog shes par bya ba yin no/ /phyis ci zhig bya zhe na gsungs pa/ gsang sngags bzla zhes pa ni yi ge gsum 'jug pa dang gnas pa dang 'byung ba'i bdag
<p>13b.2</p>nyid du bsgom par bya'o/ /'di'i man ngag kyang rdo rje'i bzlas pa'i rim par bstan par bya ba nyid do/ /yan lag ma nyams zhes pa ni bdag nyid dang tha mi dad pa'i lha'i rnal 'byor dang zhes bya ba'i don to/ /ngag gi bzlas pa bstan par bya ba'i phyir gsungs pa/ 'phags nas zhes bya ba la sogs
<p>13b.3</p>pa ste/ 'phags nas ni gdan rnams las langs nas so/ /spro ba ni bdag nyid kyi phung po la sogs pa'i rang bzhin la khongs su gtogs par bya'o/ /snyoms 'jug dag la rab bsdu bya/ /zhes pa ni de ltar gyur nas ye shes sems dpa' dang / ting nge 'dzin sems dpa' dag kyang gzhug
<p>13b.4</p>par bya'o/ /'di ni sangs rgyas thams cad kyis/ /don dam pa yi bzlas par gsungs/ /zhes pa ni de ltar gcig gi bdag nyid kyi rnal 'byor pa dang / byed pa ni ngag gi bzlas pa ste/ de ni sangs rgyas thams cad de kho na nyid yin par dgongs pa'o/ /de bzhin nyid la zhugs par bya/ /zhes pa ni
<p>13b.5</p>gnas ji lta bar dkyil 'khor gyi lha rnams skad cig gis bkod la/ bdag nyid stong nyid sngon du 'gro bas zhugs par bya'o/ /dga' ba yid 'ong don chen 'dod/ /ces pa ni dga' ba ni shin tu dga' ba'o/ /de'i rgyun gang zhig yid du 'ong ba'i don chen po 'dod pa bde ba chen po skyed par byed pa
<p>13b.6</p>'khyud pa dang 'o bya ba la sogs pa des de bzhin du gsungs so/ /g.yon par mchis bzhes na zhes pa ni bdag nyid gson par ro/ /sangs rgyas don du nga byang chub/ /don dam rjes su phan par gzigs/ /zhes pa ni sangs rgyas don du ni kun rdzob kyi bden pa'o/ /byang chub ni don dam pa'i bden
<p>13b.7</p>pa'o/ /don dam pa ni yang dag par sbyor ba las byung ba'i sku'o/ /'di gsum rjes su phan par gzigs pa'i phyir zhes pa'i don to/ /sangs rgyas kyis bstod gsol zhes pa ni/ sangs rgyas kyi mdzad par gyur pas bdag nyid bstod du bcug nas so/ /'khor lo rjes chags zhes pa ni/ /gsol
<p>14a</p>
<p>14a.1</p>ba btab pa'i rjes thogs la lha mo'i 'khor lo mnyes par bya'o/ /mchog tu gsang bar ji bzhin don bshad nas/ /zhes pa ni lha mo de'i phyir yang 'khor lo la bsam pa'i rim pa gsang ba'i mchog bstan nas so/ /rang gi 'khor lo la ni 'khor lo gzhug /ces pa ni
<p>14a.2</p>sngar gyi rim pas so/ /hU~M gi snying por zhes pa ni/ yi ge hU~M gi rgyus so/ /de byung 'gro kun rdo rje sems dpa' zhes pa ni/ yi ge hU~M las byung ba'i rdo rje sems dpa'i rang bzhin no/ /bsam zhes pa ni yid des so/ /mtho gang tsam gyis zhes bya ba la sogs pas ni/ spyi bo'i steng du mtho
<p>14a.3</p>gang tsam gyi bar snang la zla ba'i dkyil 'khor bsgom par bya'o zhes pa'i don to/ /hU~M gi zhes bya ba la sogs pas ni/ bza' dang tshod la sogs pa'i dam tshig gi rdzas kyi gzugs kyis yongs su yi ge a yis mtshan pa'i thod par son par bltas la/ de'i steng du son pa'i yi ge
<p>14a.4</p>hU~M las byung ba'i mes zhu ba sngon du 'gro bas dri ma med par byas la yi ge as kyang ye shes kyi bdud rtsir byas pa blta bar bya'o zhes dgongs pa'o/ /'brug gi sgra ni yi ge hU~M ngo / /de dag thams cad chu yis kyang / /zhes pa ni zhu bar 'gyur ro zhes pa ni lhag ma'o/ /bza' ba zhes
<p>14a.5</p>pa ni bza' bar bya'o/ /kha sbyor ba yi sbyor ba yis/ /zhes pa ni steng dang 'og dag gis mnan pa'i phyir ro/ /thal ba'i mthar zhes pa ni dri chen thug par bya'o/ /rnam par brtag ces pa ni bya ba'o/ /phan yon gsungs pa/ rims nad med cing la sogs pa'o/ /mdor byas pa'i sgrub thabs
<p>14a.6</p>kyi rnam par bshad pa rdzogs so//[ {Da}]@##/ /rje btsun spyan ras gzigs la phyag 'tshal lo/ /mdor byas pa'i rim pas lus rnam par dben pa rtogs par byas nas/ da ni ngag rnam par dben pa rtogs par bya ba'i phyir/ phyag 'tshal ba sngon du 'gro bas rdo rje'i bzlas pa gsungs pa/
<p>14a.7</p>kun zhes bya ba la sogs pa gsungs te/ rdo rje bzlas pa'i rim bshad bya/ /zhes pa ni sgom pa'i yul yin pa'i phyir na/ gzhan gyis thos par mi 'gyur ba'i bzlas pa ni rdo rje bzlas pa'o/ /de'i rim pa ni brgyud pa'o/ /'jug pa'i rim pa bstan pa'i phyir gsungs pa/ bskyed pa'i rim la legs
<p>14b</p>
<p>14b.1</p>gnas shing / /zhes bya ba la sogs pa ste/ bskyed pa'i rim la legs gnas shing / /zhes pa ni mdor byas pa'i rim pa sgom par byed pa rnams kyi'o/ /rdzogs pa'i rim pa 'dod rnams la/ /zhes pa ni zung 'jug gi rim pa thob par 'dod pa rnams la'o/ /thabs 'di zhes pa ni/ rlung gi de
<p>14b.2</p>nyid rim gyis ni/ /zhes bya ba la sogs pa'i rjes thogs su bstan par bya'o/ /las kun byed ces pa ni zhi ba dang rgyas pa la sogs pa'i bya ba byed pa'o/ /'di ni rnam shes bzhon pa ste/ /zhes bya ba ni rnam par shes pa bzhon par gyur pa yang / gang tshe snang bar ldan gyur cing / /rlung ni
<p>14b.3</p>bzhon pa nyid gyur pa/ /zhes bya ba la sogs pas 'chad do/ /lnga'i bdag nyid ces pa ni/ snying ga la sogs par son pa'i srog dang / thur du sel ba dang / gyen du rgyu ba dang / khyab par gnas pa dang / mnyam par gnas pa'i mtshan nyid lnga'i bdag nyid de/ bcu yang yin zhes pa ni mig
<p>14b.4</p>la sogs par son pa'i klu dang / rus sbal dang / rtsangs pa dang / lhas byin dang / gzhu las rgyal rnams dang bcas pa'i srog 'dzin pa la sogs pa bcu'o/ /rlung gi de nyid rim gyis ni/ /zhes pa dang po nas/ bla ma'i kha las rtogs par bya/ /zhes pa'i bar du go sla'o/ /sna'i rtse mor zhes bya
<p>14b.5</p>ba la sogs pa ni/ sna'i rtse mo zhes pa ni kun rdzob kyi sna'i bu ga'o/ /yungs kar zhes pa ni yungs kar lta bur rlung gi khams phra ba'o/ /'gro dang mi 'gro yungs kar la/ /zhes pa ni de la rlung gi khams dag rgyu ba dang mi rgyu ba la 'jug pa dang gnas pa dang / 'byung ba'i bdag nyid kyi
<p>14b.6</p>yi ge gsum mo/ /ye shes mchog gi gnas zhes bya ba la sogs pa ni go sla'o/ /kha dog sna lnga pa zhes pa ni dkar po la sogs pa'i kha dog dang ldan pa'o/ /rin chen zhes pa ni shin tu nye bar dgos pa'i phyir ro/ /rin po che dang 'dra bar rin thang med pa'i rlung gi khams so/ /yungs kar gyi ni 'bru
<p>14b.7</p>tshad tsam/ /zhes pa ni de nyid kyi don to/ /sna'i rtse mor zhes pa ni/ /'dir yang de nyid kyi don to/ /ye shes lnga'i dngos zhes pa ni de bzhin gshegs pa lnga'i rang bzhin yin pa'i phyir na me long lta bu la sogs pa ye shes lnga'i bdag nyid do/ /de nyid ces pa ni rlung ngo / /bsgom par bya zhes pa ni lhag ma'o/ /
<p>15a</p>
<p>15a.1</p>gnas pa'i lha zhes pa ni yi ge gsum gnas pa'o/ /mi gsal gsal ba'i bdag nyid can/ /zhes pa ni gsal ba'i gzugs sam mi gsal ba'i gzugs so/ /dbugs zhes pa ni dbugs kyi bdag nyid kyi byang chub kyi sems so/ /phyung nas ni zhes pa ni 'og gi rdo
<p>15a.2</p>rje'i lam nas phyung ba'o/ /pad+ma'i sna rtser zhes pa ni lha mo'i chos 'byung gi sna rtser ro/ /kha dog sna lnga pa zhes bya ba la sogs pa ni/ gang gi tshe slar yang kha dog lnga'i bdag nyid kyi rlung de nyid kyi sna'i rtse mor rnam par phyung bar 'gyur ba de'i tshe srog dang rtsol ba zhes bya bar brjod do zhes bya ba'i don to/ /
<p>15a.3</p>rang sngags zhes bya ba ni/ gzhom du med pa'i yi ge phra mo thig le'i rnam pa'o/ /thig ler son par bzhag ces pa ni sems der son par byas nas bsgom par bya'o zhes dgongs pa'o/ /sna rtser yungs kar zhes bya ba'i dang po nas bzung ste/ rnal 'byor byis pa'i yul min zhing / /zhes
<p>15a.4</p>bya ba la sogs pa'i bar du go sla'o/ /don gyi rjes 'gro'i bzlas pa ni/ /zhes pa ni 'jug pa dang gnas pa dang 'byung ba'i rjes su 'gro bar gang gyur pa'i bzlas pa de'i rjes su 'gro ba bzlas pas so/ /rang bzhin med pas zhes pa ni/ /gzhom du med pa'i rang bzhin las byung ba'o/ /mdzes
<p>15a.5</p>pa'i yin zhes pa ni rgyun ma chad par 'phro ba'i tshul gyis so/ /brtags pa ni rang bzhin med pa'o/ /dus gsum gyi sangs rgyas kyis zhes pa ni dus gsum gyi sangs rgyas rnams kyis rang bzhin gyi yi ge gsum mo/ /rdo rje bzlas par de bshad do/ /zhes pa ni rdo rje bzlas pa'i sgra'i tshig tu
<p>15a.6</p>bzla'o zhes dgongs so/ /slong mo za zhing mi bzla ste/ /zhes pa la sogs pa ni mdor bsdus par gsal bar byas so/ /slar gsol ba zhes bya ba ni/ gsol ba 'debs pa yin no/ /dpal ldan zhes pa ni phyag na rdo rje'o/ /rnam par snang mdzad che zhes pa ni rdo rje sems dpa'o/ /
<p>15a.7</p>dngos po med gyur kyang zhes pa ni rang bzhin gyis stong pa nyid yin yang ngo / /rab tu grangs zhes pa ni rgyu dang rkyen dang phrad nas so/ /gtso bo bka' gang bdag gi 'di/ /zhes pa ni bcom ldan 'das kyi bka' gang zhig de bdag gi 'di yin gyi khyod kyi ltar ni ma yin no zhes dgongs pa yin no/ /
<p>15b</p>
<p>15b.1</p>mi rtog don gyi bdag nyid ni/ /zhes pa ni the tshom med par byed pa'o/ /brjod dang dmigs par bcas pa dang / /zhes pa ni skye bo thams cad kyi phyir gang zhig brjod par gnas pa de ni brjod pa zhes bya ba'i don to/ /dmigs par bcas pa sangs rgyas sku/ /zhes pa ni de'i phyir brjod pa ste/ gang
<p>15b.2</p>zhig sngags las bskyed pa sangs rgyas kyi sku 'di rnams de dmigs pa zhes bya ba yin no/ /sngags kyi de nyid brda ru bshad/ /ces bya ba ni sngags kyi kho na nyid ces bya ba'i yi ge gsum 'jug pa dang / gnas pa dang / 'byung ba'i bdag nyid la brda'i spyod yul yin pa'i phyir brda rdo rje bzlas pa zhes
<p>15b.3</p>bya ba'i don to/ /da ni sngags btu ba gsungs pa/ dang po gcig ni zhes pa la sogs pa ste/ 'dir yi ge a la sogs pa'i dbyangs bcu po rnams/ r-i r-I l-i l-I aM aHzhes bya ba dang bral ba ni yi ge'i sde tshan gcig yin no/ /nga nya Na na ma ni gnyis pa'o/ /de rnams dang bral ba'i yi
<p>15b.4</p>ge ka la sogs pa bzhi tshan bdun ni sde tshan bdun no/ /sde tshan dgu po 'di rnams kyi nang na med pa las dang po'i yi ge a gcig go/ /gcig ces pa ni 'dir rigs mthun gzhan la med pa nyid do/ /dang po zhes pa ni thams cad kyi dang por brjod pa yin pa'i phyir na/ dang po gcig ni dbyangs
<p>15b.5</p>kyi yi ge dang po ste a/ a de shes pa ni mchog gi /zhes pa gzhan dang 'brel to/ /'dir yang sde tshan rnams kyi dang por gyur kyang des yang dag par bsdus pa'i phyir dbus na zhes brjod par bya ste/ dper na dang po rdzogs ldan gyi dus la dus rnams kyi dbus nas zhes pa lta bu'o/ /gang gi
<p>15b.6</p>sgra ni cho gas rdzogs par bya ba'i don to/ /bcu yis zhes bya ba la sogs pa ni/ bcu'i sgras 'dir bcu pa gzhan bstan te/ de la a la sogs pa nas ha'i mthar bzhi bcu rtsa dgu'o/ /yi ge bzhi bcu tham pa 'di rnams las bzhi tshan bcur 'gyur te/ gang zhig bcu po 'di rnams kyis ma
<p>15b.7</p>bcings pa ni sbyor bar ma bcings pa ste de rnams las gang zhig phyi rol du gyur pa zhes bya ba'i don to/ /'o na de lta bur gyur pa'i yi ge dgu po yang bcu yis ma bcings pas na bye brag tu nges pa med na/ gnyis gnyis gnyis de 'dir gang yin zhe na/ de nas gsungs pa/ de ni bcings med
<p>16a</p>
<p>16a.1</p>ces bya ste/ /zhes pa ni pha rol tu yi ge cung zad gang gis kyang ma bcings pa ni/ de kun du ma bcings par shes par bya ste/ thams cad kyi mtha' ma'i yi ge ha yin par dgongs pa'o/ /de shes pa ni zhes bya ba la sogs pa ni go sla'o/ /so sor sbyor ba dgu'i dbus
<p>16a.2</p>nas 'dir ni dgu zhes bya ba'i sgras sde tshan du gyur pa'i mngon par 'dod pa'i yi ge a la sogs pas sam/ 'on te gzhan nyid cung zad cig yin snyam du the tshom za ba bsal bar 'dod nas gsal por byas te gsungs pa/ dbyangs dang zhes bya ba la sogs pa ste dbyangs ni a la
<p>16a.3</p>sogs pa'o/ /gsal byed ni nga nya Na na ma rnams so/ /yi ge ni de las yongs su lhag pa gzung ngo / /dang ni nges par gzung ba'o/ /'di nyid kyi phyir na/ grangs dgu'i rjes su 'jug par go bar bya'o/ /dgu'i sgras grangs yang dag par gsal bar byas so/ /de'i rjes su 'jug
<p>16a.4</p>pa ni/ /dgu'i sgra kun du ston par byed do zhes dgongs pa'o/ /ci yi ge ha yan 'gar ba 'di kho na'am/ 'on te yi ge gzhan gyis kyang yang dag par ldan par bya zhe na/ de gsungs pa/ ma bcings zhes bya ba la sogs pa ste dbyangs la sogs pa rjes su zhugs shing phan tshun du yi ge gzhan
<p>16a.5</p>gyis gang yang dag par sbyor ba de'i phyir de la mi ltos par 'dir bstan par 'gyur ro/ /yi ge a dang yi ge ha dag 'ba' zhig tu ma yin te/ lnga pa lnga dang zhes pa la sogs pa 'chad par 'gyur ba'i yi ge ma la sogs pa yang ma bcings pa yin no/ /gang gis de shes zhes bya ba la sogs pa ni go
<p>16a.6</p>sla'o/ /'byung ba zhes bya ba la sogs pa ni/ 'byung ba ni 'byung ba chen po rnams so/ /'dir 'byung ba'i mtha' 'byung ba'i sgra yin te/ ras kyi mtha' la ras zhes brjod pa bzhin no/ /de bas na yi ge u thung ngu 'byung bar bstan to/ /mtha' zhes pa 'dir sgra'i nyes par gyur pa'i dngos po bstan
<p>16a.7</p>te skabs su bab pa yin pa'i phyir na 'byung ba'i yin par rtogs te/ tshig ni mngon par 'dod pa'i rjes su byed do/ /de las kyang sgra rnams 'jug pas na mtha'i sgras yi ge U ring po bzung ste/ yi ge i yang ma yin no/ /'byung ba yang yin la mtha' yang yin pas 'byung ba'i mtha' ste/ de yang dag
<p>16b</p>
<p>16b.1</p>par ldan pa ni rjes thogs su bstan pa'i yi ge gnyis las te gzhan las zhes pa ni lhag ma'o/ /gang gis de zhes bya ba la sogs pas ni thams cad du sngar gyi la 'brel to/ /cha'i dang po zhes bya ba la sogs pa ni/ cha rnams ni bcu drug gi grangs yin pa'i phyir dbyangs bcu drug gi cha'o/ /de
<p>16b.2</p>la yod pa'i dang por gyur pa'i yi ge'o/ /ji lta bu zhig ce na gsungs pa/ bcu drug gnas zhes pa ste bcu drug pa rnams kyi rdzogs pa ni bcu drug pa ste/ de las sa pha rol du gyur pas gnas pa'o/ /lnga pa zhes bya ba la sogs pa ni/ dang po lnga'i sgra bstan pa ni gtso bo ste/ gnyis
<p>16b.3</p>pa lnga smos pas kyang sde tshan lnga gzung ngo / /yi ge lngas brgyan pa ni sde tshan lnga ste lnga lnga'o/ /bar gyi tshig bzhi ste/ ba lang gi shing rta bzhin no/ /slar yang de gang zhig yi ge ka la sogs nas yi ge ma'i mthar te/ de rnams kyi mtha' ni lnga'i lnga pa ste yi ge ma'o/ /des yang dag
<p>16b.4</p>ldan pa ni gnas gsum du'o/ /bzhi ni zhes bya ba la sogs pa ni/ gsum dang gsum zhes gsum gcig lhag par ro/ /bzhi dang gsum la de rnams kyis nges par sbyar la/ nges par bcings pa'i gnas gsum po nyid la ji ltar rigs par sbyar ro zhes pa ni tshig gi lhag ma'o/ /de
<p>16b.5</p>rnams kyis ji ltar nges par sbyar zhe na brjod par bya ste/ oM dang yi ge hUM dag dang po dang / gsum par gnas pa la gsum du nges par bcings te/ yi ge a dang / yi ge o dang / yi ge ma'o/ /de bzhin du yi ge ha dang / yi ge U dang / yi ge ma'o/ /gnyis pa gnas pa'i yi ge a
<p>16b.6</p>yang bzhis nges par bcings te/ yi ge a gnyis dang / de nas tsheg drag dang / yi ge ma'o/ /thig le rang bcas zhes pa ni/ dang po oM ni lhag ma'i gnas la yi ge ma thig ler bya'o/ /ring por bcas zhes pa ni gnas gnyis par yi ge a la/ yi ge a gzhan gyis ring por ro/ /
<p>16b.7</p>yon tan sbyor ba phyis dang ldan/ /zhes pa ni yi ge a yi ge u dang ldan pa ni yon tan te/ yi ge o yin te dang po'o/ /dang po dang gsum pa la thig ler sbyar ba dang / yi ge ha la yi ge u sbyar ba yang ngo / /gnyis par tsheg drag bzhag ste 'di'i yi ge ma dbyi bar bya'o/ /yi ge a ni yi ge thams
<p>17a</p>
<p>17a.1</p>cad kyi mchog yin par bstan pa'i phyir gsungs pa/ thung ngu zhes bya ba la sogs pa ste/ yi ge thung ngu yi ge a zhes bya ba ni ngag mtha' dag dang / tshig mtha' dag 'jug pa'i rgyu yin pa'i phyir na de spangs pa'i brjod pa cung zad kyang mi nus pa'i phyir ro/ /du ma'ang ma yin no
<p>17a.2</p>zhes bya ba ni/ yi ge du ma rnams la rigs mi mthun pa las log pa gcig nyid du rang gi ngo bor snang ba'i phyir ro/ /gcig min zhes pa ni/ gcig po de yang yi ge du ma'i rten du gyur pas rang gi mtshan nyid kyi khyad par du byung ba'i phyir ro zhes dgongs so/ /yi ge gang zhig ces bya ba la
<p>17a.3</p>sogs pa ni/ gang zhig yi ge a la sogs pa'i yi ge rnams sngon du byas la phyi nas brjod pa 'jug ste/ de la yi ge a la sogs pa ni shes rab kyi ngo bo yin pa'i phyir na bud med kyi rang bzhin no/ /yi ge ka la sogs pa ni thabs kyi ngo bo yin pa'i phyir na skyes pa'i rang bzhin no/ /r-i r-I la sogs
<p>17a.4</p>pa'i yi ge thabs dang shes rab gnyis ka'i ngo bo yin pa'i phyir na ma ning zhes bya ba'o/ /'di thams cad la ji ltar rigs par skad kyi byings dang / rnam par dbye ba dang / tshig bsdu ba dang / phan pa la sogs pa'i dngos por rtogs par bya'o zhes dgongs pa'o/ /sngags btus nas/ da ni brjod
<p>17a.5</p>pa la sogs pa'i rim pa ji lta ba bzhin du rgyas par bstan par gsungs pa/ 'og dang steng du bcas par ni/ /zhes bya ba la sogs pa ni 'og ni mtha' ma'o/ /steng ni dang po'o/ /dbus dang bral na dang po dang tha ma brjod par mi nus pa yin pas na dbus kyang go bar bya'o/ /dgongs pa ni 'di yin
<p>17a.6</p>te/ yi ge gsum po 'di brjod pa'i rim pa dang po dang / bar ma dang / tha mar rnam par gnas par blos shes par byas nas myur ba dang bul ba la sogs pa'i skyon dang bral bar brjod par bya'o/ /brjod pa'i sngags 'di dag ces pa ni/ sngags 'di brjod pa yin pa'i phyir na yang brjod
<p>17a.7</p>pa zhes bya'o/ /dngos med do las byung ba'i zhes pa ni snying ga na gnas pa'i gzhom du med pa las byung ba'o/ /lha ru nye bar dmigs pa gang / /zhes pa ni lha gang zhig der dmigs pa'i rig byar gyur pa'o/ /rdo rje bzlas pa gsungs pa/ a yis bshad pa zhes bya ba la sogs pa ste/ 'dir
<p>17b</p>
<p>17b.1</p>man ngag ni 'di yin te/ sangs rgyas thams cad kyi ye shes su gyur par bstan pa'i yi ge a gzhom du med pa'i sgra brjod pa de snying gar bltas la/ de la yi ge aHgnas pa dang / mthar yi ge oM 'jug pa'i rlung dang / yang dag ldan par 'jug pa'i bdag nyid las sangs rgyas dang byang chub sems
<p>17b.2</p>dpa' rnams spro ba'o/ /yi ge hUM 'byung ba'i rlung dang yang dag par ldan pas sngar sprul pa'i sangs rgyas la thogs pa de nas bsdus te 'byung ba'i rnam par bsam par bya'o/ /yan lag ma nyams zhes pa ni/ /rlung dang lhan cig tu gyur pa'o/ /gos dkar la sogs bzlas bshad pa/ /zhes pa ni
<p>17b.3</p>gos dkar mo la sogs pa'i rang bzhin la/ me'i dkyil 'khor la sogs pa bzhir byas te bzlas par sangs rgyas rnams kyis gsungs so zhes bya ba'i don to/ /sbyor bzhi bsdus pas brgya phrag dgu/ /zhes pa ni dkyil 'khor bzhi las dbugs dgu brgyar 'gyur ro/ /nyi shu rtsa bzhi rim gyis ni/ /
<p>17b.4</p>zhes pa ni nyin mtshan gcig la ma rig pa la sogs pa yan lag nyi shu bzhi'i rang bzhin gyis grangs nyi shu rtsa bzhi'o/ /da ltar byung ba las zhes pa ni da ltar byung ba'i rtsis kyi tshul gyis so/ /rig pa'i tshul gyi cho ga 'dis/ /zhes pa ni/ rig pa shes rab da'i cho ga'i rim pas te/ sngags kyi tshul gyi
<p>17b.5</p>cho gas zhes bya ba'i don to/ /sngags don zhes pa ni/ sngags kyi bsgrub bya ste sngags kyi 'bras bu'o/ /rdo rje'i bdag nyid ji ltar zlos/ /zhes pa ni sngags dang lha tha dad pa'i phyir ro/ /rang nyid sngags kyi bdag nyid yin na ji ltar sngags kyi bzlas pa gzhan byed ces dgongs
<p>17b.6</p>pa'o/ /glang po'i rjes ni 'tshol byed pa/ /zhes bya ni 'dir ni ci zhig bya zhes pa ni lhag ma'o/ /sbyor ba gsum du ldan pa ni/ /zhes pa ni rdo rje gsum gyi bdag nyid de spyan drangs pa 'jug pa dang / gshegs su gsol ba 'byung ba dang / /bzhugs pa gnas par bya'o zhes pa
<p>17b.7</p>lhag ma'o/ /lha 'di nyid gsal bar gsungs pa/ spyan drangs zhes bya ba la sogs pa ste/ bzhugs ma yis ni zhes pa ni 'jug pa'i rlung ngo / /myur ba yis ni zhes pa ni 'byung ba'i rlung ngo / /dal bar gnas pa zhes pa ni gnas par 'dod pa'o/ /dbugs kyi zhes pa ni dbugs la brtan
<p>18a</p>
<p>18a.1</p>pa thob pa'i rlung ngo / /myur ba'i zhes pa ni 'byung ba'o/ /dal ba can ni gnas par 'dod pa'o/ /rnal ma sdud ni 'jug pa'o/ /sngags sbyor ba zhes pa ni yi ge gsum ci rigs par sbyar ba'o/ /dang po'i yi ge sbyor ba yis/ /zhes pa ni yi ge oM sbyor ba/ rtag tu dbugs ni rngub
<p>18a.2</p>par bya/ /brgyad pa'i mtha' zhes pa ni yi ge ha'o/ /dbugs gtong byed ces pa ni 'byung ba'o/ /yi ge ha yang gnas par go bar bya'o/ /gsang zhing dgongs pa yis zhes pa ni nang gi dus so/ /bsam gtan bzlas brjod med mod kyi/ /zhes pa ni bsam gtan dang brjod pa dang bral ba'i
<p>18a.3</p>yi ge gsum mo/ /bsnyen bya zhing zhes pa ni sngar gyi bsnyen pa 'bum phrag drug bya'o/ /gsang sngags med ces bya ba ni brjod pa'i bdag nyid can de rlung bzung ba dang 'khrul 'khor du bya'o/ /phyi rol gzhan dang gzhan yang med/ /ces pa ni bya ba gzhan dang gzhan khrus dang bza' ba la
<p>18a.4</p>sogs pa dka' ba yin no/ /ya'i don gyis zhes pa ni/ yi ge yas bsgrubs pa'i rlung gi dkyil 'khor gyis so/ /gang ci yang rung zhes pa ni/ zhi ba dang / rgyas pa dang / dbang dang / mngon spyod kyi mtshan nyid kyi las bzhi'o/ /ra la sogs pa gsum nyid kyi/ /zhes pa ni me la sogs
<p>18a.5</p>pa'i dkyil 'khor gsum gyis so/ /'gro ba'i don la zhes pa ni sngags kyi don de nyid do/ /ji ltar bya zhe na gsungs pa/ me dang zhes bya ba la sogs pa gsungs te/ las ni gnyis gnyis gnas par 'gyur/ /zhes pa ni gtso bo yin la phal pa'ang yin te/ 'di ltar dkyil 'khor gcig tu
<p>18a.6</p>rgyu ba ni gtso bo'i las gcig kho na yin no/ /gang zhig gcig pa de la gzhi yin par rig pa'i phyir de la dkyil 'khor gzhan gsum bsgyur ba na las gzhan gsum po yang bya ba yin te/ phal par gyur pa 'jug pa yin no/ /'bras bu gsungs pa/ mchod la brtson zhes bya ba la sogs pa ste
<p>18a.7</p>go sla'o/ /gsung gi rdo rje bsgrub pa ste/ zhes pa ni 'dir thob ces bya ba lhag ma'o/ /ye shes gsum gyi dbye ba yis/ /zhes pa ni 'chad par 'gyur ba'i sna la sogs pa gsum gyi khyad par gyi gzhis so/ /bsnyen bkur zhes pa ni bsnyen par ro/ /rdo rje bzlas pa'o/ /da ni sems rnam
<p>18b</p>
<p>18b.1</p>par dben pa bstan par bya ba'i phyir gsungs pa/ phyag 'tshal 'dud cing zhes bya ba la sogs pa ste/ 'dir phyag 'tshal ba gsum ni so sor ro/ /phyag 'tshal 'dud ces pa 'dis kyang spyir sems gsum la phyag 'tshal ba bstan pa yin no/ /de ltar bstod cing phyag 'tshal zhes pa ni/ /de
<p>18b.2</p>ltar bstan pa'i rim pas bstod cing phyag 'tshal ba yod par 'gyur ba slar yang kun rdzob tu phyag 'tshal ba yin no/ /don dam par bstan pa'i gnas skabs 'di la med par bstan pa'i phyir gsungs pa/ gang la bstod cing gang gis bstod/ /ces pa min no/ /ji lta bu zhig ce na gsungs pa/ ji
<p>18b.3</p>ltar zhes bya ba la sogs pa ste/ rang gis rang gi ye shes ni/ /legs mthong zhes pa ni/ de bzhin du rang gi ye shes la phyag bya ba'i tshul ni rang las tha mi dad par mthong ba'o/ /gang yin zhes pa ni ye shes gang la'o/ /de bas na phyag byed pa dang phyag bya ba dag la tha dad pa med pa'i phyir phyag 'tshal ba
<p>18b.4</p>med pa bzhin no/ /khyad par gsungs pa/ 'on kyang zhes bya ba la sogs pa ste/ kun mkhyen ma thob par zhes pa ni thams cad mkhyen pa'i ye shes kyi bar gyis so/ /de ni zhes pa ni gcig tu bya ba'o/ /gang la zhe na gsungs pa/ mun nag rab rib kyis khebs shing / /zhes pa ni gang las ma
<p>18b.5</p>rig pa'i bag chags kyis bsgos nas yod pa'o/ /skye bos de gang las thob ce na gsungs pa/ drin gyis snang ba 'thob par 'gyur/ /zhes pa ste bla ma'i bka' drin las ji ltar 'gyur ba'i gdams ngag thob nas gus pas rgyun du yun ring por bsgoms pa las gcig tu bya ba de thams cad mkhyen
<p>18b.6</p>pa'i ye shes kyi spyod yul 'gro ba gsum snang bar byed par 'gyur ba'i gsal ba'i rang bzhin thob par 'gyur ro zhes bya ba'i don to/ /de nyid ye shes gsum las phyag bya ba'i tshul du bshad par 'gyur ba bstan pa'i phyir gsungs pa/ stong nyid ces bya ba la sogs pa ste stong pa ni snang ba'o/ /shin tu stong
<p>18b.7</p>pa ni snang ba mched pa'o/ /stong pa chen po ni snang ba thob pa'o/ /thams cad stong pa ni 'od gsal ba'o/ /'dir yang rgyu dang 'bras bu'i skabs yin pas na bstan to/ /rgyu dang 'bras bu'i dngos po bstan pa'i phyir gsungs pa/ shes rab thabs su sbyor ba las/ /rdzogs pa nye bar thob par 'gyur/ /zhes
<p>19a</p>
<p>19a.1</p>pa ni shes rab kyi snang ba'o/ /de'i rjes su thabs su gyur pa ni snang ba mched pa'o/ /'di gnyis mnyam par sbyor bas gang bskyed pa de snang ba thob pa'o/ /stong pa nyid rnam pa bzhi bsgoms pa las 'bras bu gang yin pa gsungs pa/ rgyu yi rim pa rnam dag dang / /rnam
<p>19a.2</p>shes gsum po sbyor ba dang / /zhes pa ni rjes thogs su bstan pa'o/ /rgyu rnams kyi rim pa 'dis gang zhig rnam par dag pa'i tshul las rnam pa thams cad kyi mchog dang ldan pa'i 'od gsal 'byung ste/ de ni ye shes gsum sbyar ba las snang ba sna tshogs pa'i ye shes gsum gyi bdag
<p>19a.3</p>nyid ces bya ba'i don to/ /'gyur ba yin no zhes bya ba ni lhag ma'o/ /de las cir 'gyur zhe na gsungs pa/ stong pa gsum ni mnyam sbyar na/ /bla med go 'phang thob par 'gyur/ /zhes pa ni stong pa nyid gsum dang ldan pa'i tshul las gang mngon du byas pa de/ bla na med pa'i go 'phang rdo rje 'chang
<p>19a.4</p>chen po'i go 'phang ste/ de nyid zung du 'jug pa zhes bya ba'i don to/ /da ni ye shes gsum po de dag gi rang bzhin dang bcas par bstan pa'i phyir gsungs pa/ snang ba stong pa zhes bya ba la sogs pa ni rnam grangs de dang de thams cad kyi don du bstan te/ de yi rang bzhin 'phro gsal ba/ /zhes pa ni
<p>19a.5</p>glo bur ba yin du zin kyang yun ring por gnas par 'gyur bas na rang bzhin lta bu'i rang bzhin te 'dod chags la sogs pa'o/ /de las gsum spro ba ni nyin mtshan du 'jug pa'o/ /kun rdzob gsal ba'i gzugs kyis ni/ /zhes pa ni kun rdzob tu gsal ba'i gzugs kyis so/ /dang po'i
<p>19a.6</p>yi ge thig ler bcas/ /zhes pa ni ye shes gsum 'dir mngon sum du bya bar 'dod pa'i thig le dang bcas pa'i yi ge a'am/ zla ba'i dkyil 'khor ram/ pad+ma'am bud med kyi gzugs te/ de nyid 'di yin no snyam du bsgom par gnas pa yin zhes bya ba'i don to/ snang ba'i ye shes
<p>19a.7</p>yang dag 'byung / /zhes pa ni snang ba'i ye shes las byung ba gang de de bzhin du bya'o/ /thig le gnyis kyis brgyan pa'i cha ru de nyid shes par bya zhes pa ni/ 'dir yang yi ge a'am/ nyi ma'i dkyil 'khor ram/ rdo rje rtse lnga pa'am/ rin po che'am/ skyes pa la brten nas ye shes 'di bsgom
<p>19b</p>
<p>19b.1</p>par bya bar gnas so/ /sa bon thig ler ldan min la/ /zhes pa ni yi ge a bsgom par bya'o zhes dgongs pa'o/ /bsgoms pa'i 'bras bu bstan pa'i phyir gsungs pa/ rlung gi sgo nas 'byung ba min/ /zhes pa ni 'dis ni mkha' khyab kyi ting nge 'dzin gyi tshul 'di nyid ye shes su bstan
<p>19b.2</p>pa yin no/ /mtshan mo nyin mo'i mtshams dag nyid/ /ces pa ni mtshams dang zla ba dang nyi ma'i snang ba'i tshul gyis te/ de la mtshams kyi snang ba ni snang ba thob pa'o/ /zla ba'i snang ba ni snang ba'o/ /nyi ma'i snang ba ni snang ba mched pa yin no/ /snang ba gnyis kyi rgyur gyur pas/ /zhes
<p>19b.3</p>pa ni snang ba gnyis kyi rjes thogs su 'byung ba'o/ /bdag gis dngos por rnam par brtags/ /zhes pa ni mtshan dang dpe byad kyi bdag nyid kyi skur brtags te snang ba thob pa'o/ /gnyi ga'i yan lag nyid du 'gyur/ /zhes pa ni thabs dang shes rab gnyi ga'i yan lag 'di la
<p>19b.4</p>yod par 'gyur ba las gnyi ga'i yan lag can te/ thabs dang shes rab kyi bdag nyid snang ba dang snang ba mched pa dag rim pa ji lta ba bzhin du thabs dang shes rab kyi ngo bo yin pa'i phyir ro zhes bya ba'i don to/ /ye shes de gsum gyi mtshan nyid phyi rol gyi yan lag can las kyang mtshon par bya
<p>19b.5</p>ba'i phyir gsungs pa/ sgyu ma dag ni thams cad las/ /zhes bya ba la sogs pa ni khams gsum spyod pa'i sgyu ma'i rang bzhin skyes pa dang bud med 'di rnams thams cad kyi nang gnas so/ /bud med sgyu ma zhes bya ba ni sgyu ma'i rang bzhin phyi rol gyi yan lag can nyid do/ /'dod chags nyid dang zhes pa ni 'dod
<p>19b.6</p>chags mchog dga' yin te snang ba mched pa'i bdag nyid do/ /chags bral ni dga' bral yin te snang ba'i mtshan nyid do/ /gnyis kyi bar du zhes pa ni rjes thogs su bstan pa'i ye shes gnyis kyi dbus su lhan cig skyes pa yin te/ snang ba thob pa'i rang bzhin no/ /gsum po ni zhes pa ni rgyu
<p>19b.7</p>mtshan 'dis ni ye shes gsum mtshon par byed pa yin no zhes bya ba'i don to/ /rnam pa gzhan gyis kyang gsungs pa/ /dbang po gnyis ni mnyam sbyor ba'i/ /rdo rje pad+ma 'dus las zhes pa ni skyes pa dang bud med kyi dbang po gnyis snyoms par zhugs nas so/ /rdo rje dang pad+mo ni 'khyud pa dag gi rdo rje dang
<p>20a</p>
<p>20a.1</p>pad+ma dag mnyam par sbyar ba las zhes bya ba'i don to/ /ye shes gnyis ni mnyam sbyor bas/ /zhes pa ni ye shes gnyis kyi bdag nyid kyi byang chub sems dang rang byung gi me tog dag phrad pa'o/ /ye shes gnyis ni mnyam sbyor dang / /zhes pa ni rjes thogs su bstan pa'i
<p>20a.2</p>thig le gnyis 'dus pas so/ /kun rdzob tu yang med gyur na/ /zhes pa ni 'dir rtag tu zhes pa ni lhag ma'o/ /rang bzhin snang ba'i tshul gyis ni/ /zhes pa ni 'dod chags dang chags bral la sogs pa rang bzhin brgya drug cu spros pa'i tshul gyis so/ /de nyid shes nas zhes pa ni
<p>20a.3</p>rang bzhin spro ba de thams cad 'od gsal ba'i mthar 'gyur ba'i phyir glo bur yin par rig par bya'o/ /da ni bskyed pa'i rim pa la yang ye shes gsum gyi nga rgyal byed par bstan pa'i phyir gsungs pa/ shes rab ngo bo zhes bya ba la sogs pa ste/ shes rab ngo bo zhes pa ni snang ba'i rang bzhin
<p>20a.4</p>no/ /thabs su bshad ces pa ni/ snang ba mched pa'i go 'phang ngo / /zla ba rdo rje sogs mnyam sbyor/ /sems dang sems las byung ba ste/ /zhes pa ni zla ba rdo rje'i sems dang sems las byung ba'i ngo bo yin pa'i phyir na/ zla ba rdo rje sbyor ba nyid ni/ sems dang sems las byung ba 'dus
<p>20a.5</p>pa zhes bya ba'i don to/ /phyag rgya bzhis ni rgyas btab cing / /zhes pa ni/ las dang chos dang chen po dang dam tshig gi phyag rgya rnams kyis te/ de la bsgom par bya ba'i ngo bo lha'i sku ni dam tshig gi phyag rgya'o/ /de'i snying ga dang mgrin pa dang mgo bo rnams kyi lha gsum ni rim pa ji lta ba bzhin du/ 
<p>20a.6</p>phyag rgya chen po dang / chos kyi phyag rgya dang / las kyi phyag rgya'o/ /ye shes gsum ni 'byung 'gyur te/ /zhes pa ni ye shes gsum gyi bdag nyid kyi zung 'jug gi sku 'byung ba'o/ /chags bral min zhes bya ba la sogs pa ni ye shes gsum po las don gzhan nyid 'od gsal yin par
<p>20a.7</p>bstan to/ /'di nyid kyi phyir gsungs pa/ ye shes gsum bral de nyid gang / /dgongs pa'i skad kyis zhes pa'o/ /'di nyid de dang de la grags pa yin par bstan pa'i phyir gsungs pa/ nges med la sogs tshigs bcad kyis/ /zhes bya ba la sogs pa ste go sla'o/ /sna tshogs rtags
<p>20b</p>
<p>20b.1</p>can 'di rnams kyi mngon par 'dod pa gsungs pa/ ral pa zhes bya ba la sogs pa'o/ /mngon par byang chub 'dod pa rnams/ /zhes bya ba ni mngon par byang chub 'dod pa'o/ /'on kyang de nyid dman pa nyid/ /brtul zhugs spyod pa la sogs rim/ /zhes pa ni 'dir 'bras bu med pa
<p>20b.2</p>yin no zhes pa ni lhag ma'o/ /dang po'i las kyi sbyor ba yis/ /zhes pa ni/ bskyed pa'i rim pa bsgoms pas so/ /snang ba gsum po mthong ba dag /ces pa ni/ sgyu ma'i lus mngon sum du byas pa'o/ /gtsang ma'i gnas pa ni/ gtsang ma'i gnas kyi
<p>20b.3</p>rnam grangs 'og min gyi srid par longs spyod rdzogs pa'i skus 'gro ba'o/ /sangs rgyas zhing du zhes pa ni phyogs bcu'i 'jig rten gyi khams thams cad sprul pa'i skus so/ /tshe 'di nyid kyi thams cad mkhyen/ /zhes pa ni bsgom pa'i khyad par gyis tshe 'di la mngon sum du yang dag par rdzogs
<p>20b.4</p>pa'i sangs rgyas thob po zhes bya ba'i don to/ /chos 'byung mngon par byang chub pa'i/ /zhes pa ni rgyun ma chad par chos 'byung bsten pa'i sgo nas mngon par byang chub pa'i stong pa nyid kyi chos 'byung mngon par byang chub pa yin no/ /chos dbyings mngon par byang chub ces pa ni chos kyi dbyings
<p>20b.5</p>de nyid chos 'byung ba ste/ de ni ji ltar rnyed pa bsten pas mngon par byang chub pa ni chos kyi dbyings kyi mngon par byang chub pa yin no/ /bla med mngon par byang chub pa/ /zhes pa ni 'dod pa'i longs spyod la mi chags par bla na med pa'i chos kyi dbyings 'ba' zhig bsgom pa gang zhig mngon par byang
<p>20b.6</p>chub pa ni/ bla na med pa'i mngon par byang chub pa'o/ /de nyid gsungs pa/ mngon par byang chub gang gyur pa/ /zhes pa'o/ /spros bcas la sogs spyod pa yis/ /zhes pas ni rim pa ji lta ba bzhin du spros bcas dang / spros med dang / shin tu spros pa med pa rnams kyis so/ /rnal
<p>20b.7</p>'byor pa zhes pa ni tha ma dang 'bring dang rab kyi rnal 'byor dang ldan pa'o/ /ci zhig ces bya ba la sogs pa ni go sla'o/ /sems rnam par dag pa'i rim pa'o/ /ye shes gsum gyi khyad par rtogs par byas nas/ da ni de dang tha mi dad pa'i sku rtogs par bya ba'i phyir de nyid la phyag 'tshal
<p>21a</p>
<p>21a.1</p>ba gsungs pa/ phyag 'tshal te zhes bya ba la sogs pa ste/ rdo rje che la zhes pa ni rdo rje 'chang chen po'o/ /rdo rje sems dpa' la sogs gtso bo zhes pa ni rdo rje ni stong pa nyid do/ /de la gang zhig sems dpa'i sems de ni rdo rje sems dpa' ste mi bskyod pa'o/ /sogs
<p>21a.2</p>pa smos pa ni rnam par snang mdzad la sogs pa'o/ /rdo rje sems dpa' la sogs pa 'di rnams kyi yang gtso bo de nyid kyis na gtso bo'am bdag po'o/ /bdag byin brlab pa'i rim pa nyid/ /ces pa ni/ rang gi bdag nyid lha'i sku de dang byin gyi rlabs rdzogs par byed pa'i rim pa de rang
<p>21a.3</p>bzhin gyis brlab pa'i rim pa'o/ /de la dang por zhes pa ni thams cad kyi dang por ro/ /dbang bskur thob cing zhes pa ni/ /phreng ba dang chu la sogs pa rnams kyis mngon par dbang bskur bas na cho ga ji lta ba bzhin du dbang bskur thob pa'o/ /rgyud rnams bzhi'i dgongs pa zhes pa ni/ bya
<p>21a.4</p>ba dang spyod pa dang rnal 'byor dang rnal 'byor bla na med pa'i rgyud rnams cung zad rig pa'o/ /bden pa gnyis la lhag par mos/ /zhes pa ni kun rdzob dang don dam pa'i bden pa gnyis la lhag par mos pa'o/ /de'i 'og tu phreng ba dang chu la sogs pa zhes pa ni/ de nas rang byin gyis brlab
<p>21a.5</p>pa'i rim pa'i man ngag gi rjes thogs su slar yang phreng ba dang chu la sogs pa'i dbang bskur ba thob nas so/ /sangs rgyas dang zhes pa ni cod pan no/ /gsang ba'i dbang bskur ba zhes pa ni nye bar mtshon pa ste/ shes rab dang thabs kyi dbang bskur ba yang go bar bya'o/ /bstod par bya ba zhes pa ni/ /
<p>21a.6</p>'dir nyan pa'i don du zhes pa ni lhag ma'o/ /khong stong zhes bya ba la sogs pa ni go sla'o/ /de ltar 'jigs med gsol 'debs pa'i/ /zhes pa ni gsol ba btab pa ste/ gsol ba btab pa mthar phyin pa zhes bya ba'i don to/ /de nas bdag la byin brlab brtsam/ /zhes pa ni
<p>21a.7</p>bshad par bya'o zhes pa ni lhag ma'o/ /bden pa bstan zhes pa ni kun rdzob kyi bden pa ye shes kyi rang bzhin gyi sku bstan pa yin no/ /'od gsal ba'i gnas zhes pa ni don dam pa'i bden pa'o/ /sems gang gis ni zhes pa ni ye shes kyi rang bzhin gyi sku yongs su mi shes pa'o/ /
<p>21b</p>
<p>21b.1</p>sems de nyid kyis zhes pa ni yongs su shes pa nyid kyis so/ /sems kyi rang bzhin rnam gnas pa/ /zhes pa ni ye shes kyi rang bzhin gyi sku'i rnam par zhes bya ba'i don to/ /gang la zhes gsungs pa/ rlung gi sbyor ba zhes bya ba la sogs pa go sla'o/ /sgyu ma lta bur zhes pa ni bdag
<p>21b.2</p>nyid gang zhig sgyu ma'i lus lta bu 'dra ba/ /gang zhig sgyu ma'i rnam pa zhes bya ba'i don to/ /phyi dang nang du rnam phye ba/ /zhes pa ni phyi rol dang nang gi dngos po gang zhig khyad par ro/ /khyab pa chu yi zla bas so/ /zhes pa ni ji ltar nam mkha' la gnas pa'i ri bong can gcig nyid chus bkang ba'i
<p>21b.3</p>rdul gyi snod sna tshogs su 'od shar ba dang mtshungs par de bzhin du bcom ldan 'das kyang thams cad du blta'o zhes bya ba'i don to/ /rnam pa kun gyi mchog ldan pa/ /zhes pa ni thams cad kyi mchog tu gyur pa ste/ rdo rje 'chang chen po'o zhes bya ba'i don to/ /sgyu ma lta bur de ltar kun bya'o zhes
<p>21b.4</p>bstan pa'i phyir gsungs pa/ sngags dang phyag rgya sbyor ba yang / /zhes bya ba la sogs pa'o/ /mig la sogs pa 'jug 'gyur ba/ /zhes pa ni mig gi rnam par shes pa la sogs pa rnams kyi rgyu ba'o/ /mtshungs pa zhes bya ba ni/ sgyu ma'i lus dang 'dra bar mthong / /zhes bya
<p>21b.5</p>ba la sogs pa'o/ /sgyu ma ji bzhin te zhes pa ni ji ltar sgyu ma'i rnam pas sprul pa'i rta dang glang po la sogs pa'o/ /'gro ba zhes pa ni de bzhin du 'gro ba'i gzugs dang reg bya la sogs pa yang ngo / /dmigs med ces pa ni/ don dam par na gnyis su med pas kyang mi dmigs
<p>21b.6</p>so/ /kun rdzob sgyu ma lta bur rab tu bshad/ /ces pa ni rgyu de'i phyir tha snyad du sgyu ma'i lus ltar 'gro ba rnams bcom ldan 'das kyis bstan to/ /don dam par na bstan par bya ba dang / ston par byed pa dang / ston pa rnams dngos po med pa yin par dgongs so/ /de nyid bstan
<p>21b.7</p>pa'i phyir gsungs pa/ dbang po gang dang gang zhes bya ba la sogs pa ste/ gang dang gang zhes pa ni gzugs dang sgra la sogs pa'o/ /dbang po'i lam du 'gyur zhes pa ni mig la sogs pa'i dbang po'i yul de'i rang bzhin ni don dam par gyur pa nyid do/ /mnyam par ma bzhag spyod pa'o/ /
<p>22a</p>
<p>22a.1</p>zhes pa ni mnyam par ma bzhag pa'i sems so/ /sangs rgyas kun bdag ces pa ni sgyu ma'i lus kyi ngo bo nyid de/ kun zhes bya ba la sogs pa ni go sla'o/ /rnal 'byor chen po zhes pa ni rnal 'byor chen po'o/ /sna tshogs ye shes rjes su sdud/ /ces pa
<p>22a.2</p>ni 'gro ba'i bdag nyid de ni ye shes kyi rang bzhin gyi lus su bsdus pa yin pa'i phyir ro/ /phyag rgya thams cad ni bud med thams cad do/ /smig rgyu rmi lam lta bu dang / /zhes pa ni ye shes kyi rang bzhin gyi sku'i ngo bo ni smig rgyu dang rmi lam dang mtshungs so/ /dri za'i grong khyer dag dang
<p>22a.3</p>mtshungs/ /zhes pa ni sngar gyi bzhin no/ /de dag sgyu ma'i rnam rgyal sman/ /zhes pa ni nad de la sgyu ma lta bu'i sman gyis sman pas rgyal zhes bya ba'i don to/ /bdag byin gyis brlab pa'i man ngag ces bya ba la sogs pa ni go sla'o/ /rnam par mkhas pa ni rnam par dpyod pa'i rgyud gcig
<p>22a.4</p>la bsam pa phun sum tshogs pa yin no/ /bdag byin gyis brlab pa'i rim pa'o/ /sgyu ma'i lus la dmigs pa sngon du 'gro bas/ 'od gsal ba la 'jug pa yin pas na/ /de nyid bstan pa'i phyir bcom ldan 'das la phyag 'tshal ba sngon du 'gro ba gsungs pa/ rdo rje sems
<p>22a.5</p>dpa' zhes bya ba la sogs pa ste/ thams cad stong nyid ston pa'i zhes pa ni thams cad stong pa 'od gsal ba ston par byed pas na thams cad stong pa ston pa'o/ /mngon par byang chub pa'i rim zhes pa ni/ rnam pa thams cad yang dag par mngon sum du rtogs pas na mngon par byang chub
<p>22a.6</p>pa'i stong pa nyid do/ /de rtogs par byed pa'i rim pa ni mngon par byang chub pa'i rim pa'o/ /snang ba dag ni bskyed par bya/ /zhes pa ni ye shes gsum gyi ngo bo dga' ba gsum ste/ sems rnam par dag pa'i rim pa las gsungs pa'i/ 'dod chags nyid dang chags bral dang / /gnyi
<p>22a.7</p>ga'i bar dang gsum yin te/ /zhes pas so/ /ka la sha sogs dag tu gzhag /byang chub sems ni zhes pa ni gsang ba'i dbang bskur ba'i don du byang chub kyi sems son pa'i thod pa la sogs pa bum pa'i steng du gzhag par bya'o/ /brtse bas nam phyed dus dbang bskur/ /zhes pa
<p>22b</p>
<p>22b.1</p>ni nam gyi cha stong nas brtsams te chu tshod bdun yan chod du phreng ba dang chu la sogs pas dbang bskur sbyin par bya'o/ /nam phyed na gsang ba shes rab ye shes kyi dbang bskur ba dag sbyin par bya ba'i don to/ /tho rangs kyi ni dus su yang / /zhes pa ni nam gyi lhag ma'o/ /phung po
<p>22b.2</p>rnams zhes bya ba ni gzugs la sogs pa nas rnam par shes pa'i bar du rnam pa lnga'o/ /khams rnams zhes pa ni/ mig gi sgo la sogs pa chos kyi dbyings la thug pa'i bco brgyad po rnams la'o/ /skye mched rnams zhes pa ni mig gi skye mched la sogs pa nas chos
<p>22b.3</p>kyi skye mched la thug pa bcu gnyis po rnams so/ /de nas rim pa 'di nyid brtsam/ /zhes pa ni de ltar 'og nas 'chad par 'gyur ba'i rim pas so/ /rim pa ni mngon par byang chub pa'i rim pa'o/ /brtsam par bya zhes pa lhag ma'o/ /thog med 'byung dang zhes pa ni/ /chos rnams
<p>22b.4</p>kyi chos nyid 'di rnams su gnas pa nyid las zhes pa'i lung gis thog ma med pa'o/ /yang na thog mar 'byung ba zhes pa ni thams cad du khyab pa'i phyir na de ni thog ma'i ngo bo nyid do/ /de bzhin du dbus su byung ba la sogs pa'i tshig rnams la go bar bya'o/ /yang na thog med 'byung ba dang / /zhes
<p>22b.5</p>pa ni sgyu lus las gzhan yin pa'i phyir ro/ /thog mar 'byung ba ni sgra zung 'jug las gzhan yin pa'i phyir ro/ /dbus min 'byung ba'am zhes pa ni sgyu lus las gzhan yin pa'i phyir ro/ /mtha' med 'byung zhes pa ni zung 'jug las sngar yin pa'i phyir ro/ /mthar ni 'byung ba rnams zhes
<p>22b.6</p>pa ni sgyu lus las de phyis 'byung ba'i phyir yin no/ /gong du 'gro ba dang ni 'ong med cing / /zhes bya ba la sogs pa ni/ dang po gdod ma nas ma skyes pa 'di la 'gro ba dang 'ong ba la sogs pa rnam par gzhag pa rnams mi srid pa yin par dgongs so/ /shin tu ngo mtshar gzugs can zhes pa ni de
<p>22b.7</p>ltar rang bzhin yang chos kyi sku yin pa'i phyir ro/ /ngo mtshar min zhes pa ni/ dngos po'i nus pa sna tshogs pas/ /zhes bya ba ni tshul gyis so/ /rgyu dang mi rgyu'i bdag nyid ni stong pa nyid kyi bdag nyid yin pa'i phyir ro/ /'gro ba'i gnyen gcig ces pa ni snying rje'i bdag nyid yin pa'i phyir
<p>23a</p>
<p>23a.1</p>ro/ /de ni yon po'i lus kyang zhes pa ni stong pa nyid rtogs pa'i mthus spong ba'o/ /drang po yin zhes pa ni snying rjes bskul ba yin pa'i phyir sems can gyi don la 'jug pa'o/ /stan la gnas med ces pa ni gnas med par 'khyams te yul so sor nges pa med pa'i phyir gnas so sor nges pa med
<p>23a.2</p>pa yin no/ /mkhas pas gang zhig tu yang stan la bcings te gnas pa ni so sor nges pa bstan to/ /de ni mig btsums gyur kyang zhes pa ni stong pa nyid nyams su myong bas bde ba'i phyir ro/ /rnam rgyal min zhes pa ni dga' ba'i khyad par ro/ /mnyam gzhag ces pa ni stong pa
<p>23a.3</p>nyid tsam la dmigs pa'i phyir ro/ /mnyam ma bzhag ces pa ni dngos po thams cad stong pa nyid kyi bdag nyid kyi ngo bo'i phyir ro/ /brjod bral gsum ni stong pa nyid tsam gyi mthar gyur pa'i phyir ro/ /tshig dang ldan ni sems can gyi don byed pa la 'jug pa'i phyir ro/ /longs spyod
<p>23a.4</p>ldan ni phun sum tshogs pa thams cad kyi nor rnyed pa'i phyir ro/ /gzugs bral 'gyur zhes pa ni/ 'jig rten gyi chos brgyad la mi phyogs par de dang mi mthun par 'jug go zhes bya ba'i don to/ /'jig rten mgon ni sangs rgyas rnams kyi sku rtogs pa'i phyir ro/ /gzhan bran 'gyur ni
<p>23a.5</p>rnam pa thams cad du dngos po med pa'i phyir ro/ /rgyu ba dang ni mi rgyu nyid/ /dngos po 'od gsal bar byas te/ /zhes pa ni/ gzugs su rtogs pa'i me long dang / /zhes bya ba la sogs pa'i rnam pa 'dis na brtan pa dang g.yo ba'i rang bzhin gyi lha rnams ni rang gi lus la gnas ji lta
<p>23a.6</p>ba bzhin du khongs su bsdu'o zhes bya ba'i don to/ /khas kus btab pa las byung ba ni dri ma med par nges pa'i ngo bo yin pa la de ltar goms par bya ba nyid do/ /res 'ga' sems can gyi don byed pa gsum yang yin pa gsungs pa/ sems can don du zhes bya ba la sogs pa ste/ de dang
<p>23a.7</p>de 'dra'i 'od zer gyis/ /zhes pa ni/ skad cig tsam gyis 'od gsal nas zhi ba la sogs pa'i las dang rjes su mthun par dkar po la sogs pa'i kha dog dang ldan pa'i rdo rje sems dpa'i bdag nyid bsams nas de dang der de'i las dang rjes su mthun pa rdo rje bzlas par bstan pa'i de dang
<p>23b</p>
<p>23b.1</p>der de'i 'od zer byung nas rgyud las gsungs pa'i cho ga de dang de las bya'o zhes pa'i don to/ /bdag byin brlab pa'i rim gyis kyang / /zhes pa ni kyang gi sgra ni yang gi don te sngon du bstan pa'i rim pa 'ba' zhig gis ma yin te/ bdag byin gyis brlab pa'i rim pas kyang yin par
<p>23b.2</p>dgongs pa'o/ /slar bcom ldan 'das bzhengs te sems can gyi don ji ltar mdzad ce na gsungs pa/ ji ltar zhes bya ba la sogs pa ste/ sgyu 'phrul dra ba 'byung bar bshad/ /ces pa ni 'dir skad cig tsam gyis zhes pa ni/ de nyid kyi khyad par du gyur pa ni rigs lnga'i sangs rgyas
<p>23b.3</p>la ltas pa zhes bya ba la sogs pa ste/ rigs lnga'i sangs rgyas gtso bor gyur pa gzhan la ltos pa gang la yod pa de la de skad ces bya'o/ /chos bdag med dang mnyam med pa/ /rang sems gdod nas ma skyes pa/ /stong pa nyid kyi ngo bo nyid/ /ces pa ni ji ltar sngon po dang ser po la
<p>23b.4</p>sogs pa'i chos rnams ni gdod ma nas ma skyes pa'i phyir/ rang bzhin med pa yin pa de bzhin du rang gi sems kyang ma skyes pa'i phyir stong pa nyid kyi rang bzhin yin no zhes bya ba'i don to/ /bya ba byas nas bla ma'i yon phul ba gsungs pa/ de nas zhes bya ba la sogs pa ste go sla'o/ /bsgoms
<p>23b.5</p>pa'i 'bras bu gsungs pa/ slob dpon las ni drin thob ces bya ba la sogs pa ste go sla'o/ /mngon par byang chub pa'i rim pa'o/ /'od gsal la zhugs nas smon lam btab pa'i mthu dang / bsgom pa'i khyad par las ldang ba bstan pa'i phyir/ phyag 'tshal ba sngon du 'gro bas zung 'jug gi
<p>23b.6</p>rim pa gsungs pa/ rgyu dang 'bras bu bdag nyid ces bya ba la sogs pa ste/ 'bras bu ni 'od gsal lo/ /rgyu ni yongs su ma dag pa'i sgyu ma'i lus so/ /de bdag byin gyis brlab pa'i sgra'i tshig go/ /yang gsungs pa/ bdag byin brlab pa'i rim gyis ni/ /'od gsal ba ni thob par 'gyur/ /zhes
<p>23b.7</p>pa'o/ /de dang tha mi dad pa'i bdag nyid du lta ba'i phyir rgyu dang 'bras bu'i bdag nyid 'od gsal lo/ /zung 'jug rim pa bla med pa/ /zhes pa ni rgyu dang 'bras bu'i tshul zung gnyis kyis 'jug cing bcings pas gcig tu gyur pa gang gi ngo bo de ni zung du 'jug pa'o/ /de rtogs par byed pa'i rim pa ni zung
<p>24a</p>
<p>24a.1</p>du 'jug pa'i rim pa'o/ /rim pa thams cad las khyad par du 'phags pa bla na med pa'o/ /'khor ba dang ni zhes bya ba la sogs pa ni/ 'khor ba ni yongs su ma dag pa'i ngo bo yin pa'i phyir 'khor ba'i rang bzhin ye shes kyi lus te kun rdzob kyi bden pa bdag byin gyis brlab
<p>24a.2</p>pa'o/ /mya ngan 'das pa zhes pa ni chos kyi sku'i ngo bo yin pa'i phyir/ ldog pa mya ngan las 'das pa 'od gsal don dam pa'i bden pa'o/ /rtog pa gnyis po spangs pas ni/ /'di'i rjes thogs su bstan pa'i rtog pa gnyis po spangs shing bcom zhes bya ba'i don to/ /gang du dngos po gcig 'gyur ba/ /
<p>24a.3</p>zhes pa ni 'khor ba dang mya ngan las 'das pa dag gi lus gang du'o/ /dngos po gcig ni gcig nyid de ro mnyam par 'gyur ro zhes bya ba'i don to/ /kun nas nyon mongs rnam par byang / /zhes pa ni kun nas nyon mongs pa ni sngar gyi bzhin du yongs su ma dag pa'i sgyu ma'i lus so/ /rnam par byang ba ni
<p>24a.4</p>'od gsal te tha dad pa med par rtogs pa'o/ /don dam nyid du gcig tu 'gyur/ /zhes pa ni de dag nyid dngos po gcig yin no/ /dngos po rnams bcas kun rtogs dang / /zhes bya ba la sogs pa ni sngar gyi don nyid do/ /gzung ba dang ni 'dzin pa zhes pa ni gzung ba ni 'od gsal lo/ /'dzin pa ni bdag
<p>24a.5</p>byin gyis brlab pa'o/ /rtag dang chad pa'i blo dag ni/ /zhes pa ni rtag pa ni sgyu lus so/ /chad pa ni 'od gsal lo/ /shes rab snying rje gcig par ni/ /zhes pa ni shes rab ni 'od gsal lo/ /snying rje ni sgyu lus so/ /thabs dang shes rab snyoms 'jug pa/ /zhes pa ni shes rab ni stong pa nyid do/ /thabs ni sgyu
<p>24a.6</p>lus so/ /gang du lhag mar bcas pa dang / /de bzhin lhag ma med pa zhes pa ni phung po lhag ma dang bcas pa ni sgyu lus so/ /phung po lhag ma med pa ni mya ngan las 'das pa'o/ /gang du gang zag bdag med cing / /chos la bdag med pa dag gi /zhes pa ni ye shes kyi rang bzhin yin pa'i phyir ro/ /gang zag
<p>24a.7</p>gi bdag med pa ni sgyu lus so/ /chos kyi bdag med pa ni 'od gsal lo/ /de ni zhes pa ni zhes bya ba la sogs pa ste go sla'o/ /gnyid log pa dang sad pa dang / /gnas skabs de nyid spangs pa ni/ /zhes pa ni gnyid log pa'i gnas skabs ni 'od gsal du 'jug pa'o/ /sad pa'i gnas skabs ni
<p>24b</p>
<p>24b.1</p>sgyu lus so/ /mnyam par bzhag dang ma bzhag pa/ /zhes pa ni mnyam par bzhag pa ni 'od gsal du 'jug pa'o/ /mnyam par ma bzhag pa ni sgyu lus so/ /dran dang mi dran las grol zhing / /zhes pa ni mi dran pa ni 'od gsal lo/ /dran pa ni sgyu lus so/ /chags dang chags med las grol
<p>24b.2</p>zhing / /zhes pa ni 'dod chags ni mngon par zhen pa'i gnas yin pa'i phyir sgyu lus so/ /chags med ni de'i dngos po med pa'i phyir 'od gsal lo/ /rgyu dang 'bras bu nyid dang ni/ /zhes pa ni 'bras bu ni 'od gsal lo/ /rgyu ni sgyu lus so/ /bskyed pa'i rim pa 'di gcig yin/ /gzhan
<p>24b.3</p>yang rdzogs pa'i rim pa ni/ /zhes pa ni bskyed pa'i rim pa ni sgyu lus so/ /rdzogs pa'i rim pa ni 'od gsal lo/ /yongs su dag pa'i lha dang ni/ /'di ni ma dag par gyur pa/ /zhes pa ni yongs su dag pa ni 'od gsal las ldang ba'o/ /ma dag pa ni 'od gsal du 'jug pa'o/ /gzugs
<p>24b.4</p>can dang ni gzugs med de/ /zhes pa ni gzugs can ni sgyu lus so/ /gzugs med ni 'od gsal lo/ /de ltar zhes bya ba la sogs pa ni go sla'o/ /spyod pa'ang de dang gnyis su med/ /ces pa ni 'dir bya'o zhes pa ni lhag ma'o/ /thams cad gnyis su med pa'i nga rgyal
<p>24b.5</p>gyis spyod pa bya ba bstan pa'i phyir gsungs pa/ ji ltar bdag nyid ces bya ba la sogs pa ste go sla'o/ /zung du 'jug pa'i rim pa'o/ /rim pa lnga dang 'dir yang rnam dag rim pa 'di ni ches shin tu/ /zab mo'i don rnams kun la tshig ni rnam 'byed byas pa'i go sla med/ /su yang rung ste
<p>24b.6</p>skyon bral blo gros dag ldan bde ba snyam sems na/ /ji ste rnam bshad 'di rnams cung zad bde bar 'gyur na bder gyur cig /rim pa lnga rnams rnam bshad byas pa dang / /de bzhin rnam dag ces bya'i rim pa 'ang / /bdag gis byas las bsod nams bsags thob gang / 'jig rten rdo
<p>24b.7</p>rje sems dpar nges gyur cig /rim pa lnga dang rnam par dag pa'i rim pa rnam par bshad pa li la badzra zhabs kyis mdzad pa rdzogs so// //rgya gar gyi mkhan po chen po de nyid dang / bod kyi lo tsA ba dge slong dar ma blo gros kyis bsgyur ro// // 
<p>25a</p>
<p>25a.1\] ]@##/ /rgya gar skad du/ pany+tsa kra ma TI kA ma Ni mA lA nA ma/ bod skad du/ rim pa lnga pa'i bshad pa nor bu'i phreng ba zhes bya ba/ dpal rdo rje sems dpa' la phyag 'tshal lo/ /rtag tu dgyes pa'i rang bzhin bdag nyid 'gro ba gsum po thar par rab brtson pa/ /dag cing
<p>25a.2</p>gsal ba'i 'od kyi 'khor lo'i tshogs kyis nam mkha' kun du 'gengs mdzad pa/ /sgeg pa la sogs ro dang ldan pa'i lha mo rnams kyis rtag tu kun nas 'khyud/ /kun rdzob de nyid gnyis med dpal ldan rdo rje sems dpa' gang yin de la bstod/ /dpal ldan tshangs pa'i gnas bsgom
<p>25a.3</p>pa la dgyes shing de bzhin khams kyi rang bzhin can/ /sgyu ma rmi lam smig rgyu chu zla lta bu'i 'gro ba dag ni gsal mdzad pa/ /'dod chags thabs kyi dbang gis khams gsum ma lus pa dag 'dul phyir gzhon nu ma'i/ /rnam pa shin tu mdzes pa 'dzin mdzad dpal ldan sangs rgyas
<p>25a.4</p>spyan la sogs la bstod/ /gdul bar dka' ba'i gzugs sogs yul gyis nyams byas shing / /longs spyod shin tu chags byed 'jig rten la gzigs nas/ /ngo bo nyid ni kun du brten nas sbyong mdzad pa/ /gzugs rdo rje sogs rnal 'byor ma mchog la phyag 'tshal/ /bdag
<p>25a.5</p>sogs lta ba'i tshogs kyis de nyid ngo bo bsgribs/ /khams gsum thugs rjes nam mkha'i khams mtshungs dri med pa'i/ /de nyid rin chen rnams kyis cig car sbyong mdzad pa/ /byang chub sems tshogs de la rtag par bdag phyag 'tshal/ /dpag med sems can khams ni 'joms
<p>25a.6</p>par byed 'dod dang / /dgra bo mi mdza' mtshungs pa'i phung sogs bdud kyi tshogs/ /'gro bgegs thugs rjes skad cig gis 'joms khro bcas pa'i/ /gshin rje mthar byed sogs gang de la phyag 'tshal lo/ /gang gi drin gyis thar mdzad cing / /bstan bcos ma lus rgya mtsho
<p>25a.7</p>yi/ /pha rol phyin pa bla ma che'i/ /zhabs kyi pad+ma la phyag 'tshal/ /dang por thal mo sbyar byas nas/ /khyed la bdag ni gsol ba 'debs/ /mkhas rnams rtse gcig sems kyis ni/ /bdag nyid mnyam par gzhag min gson/ /gsang 'dus rgya mtsho chen po yi/ /snying po bkra shis
<p>25b</p>
<p>25b.1</p>rin chen mtshungs/ /rim pa lnga ni bdag gi tshig /cung zad sbyangs ldan spyod yul min/ /bdag ni 'jim gong la 'dzegs nas/ /zla ba 'dzin par 'dod pa ste/ /mkhas pa blo gros che rnams kyis/ /bzhad gad nyid du 'gyur mod kyi/ /'on kyang bla ma'i zhabs kyi ni/ /sku drin shin tu
<p>25b.2</p>dam pa dang / /lung gi man ngag cung zad kyis/ /rim don bdag gis dbye bar bya/ /rnal 'byor mchog dang rnal 'byor bla na med/ /thams cad bshad pa rnam bzhir gnas pa ste/ /sgra bzhin don du ston par byed pa yi/ /rmongs rnams bshad pas rgyud ni nyams par 'gyur/ /de phyir
<p>25b.3</p>mtha' drug dang bshad pa/ /rnam pa bzhi la brten byas nas/ /dpal ldan rim pa lnga pa yis/ /yang dag ji bzhin bdag gis bshad/ /dpal lang kar gshegs pa'i mdo las lung bstan pa/ gsang sngags kyi tshul chen po thugs su chud pa bdag dang gzhan gyi don phun sum
<p>25b.4</p>tshogs pa bsgrub pa la 'bad pa bskyed pa dpal 'phags pa klu sgrub kyi zhal snga nas kyis rim pa gnyis kyi rin po che mdzes pas rnam par spras pa'i dpal gsang ba 'dus pa'i rgya mtsho shin tu zab mo las/ bskyed pa'i rim pa ni sgrub thabs mdor bsdus pa la sogs pa rnams su bsdus so/ /
<p>25b.5</p>shin tu dka' ba'i phyir gzhan dang thun mong ma yin pa rdzogs pa'i rim pa gtso bor gyur pa/ mdo sna tshogs dang rgyud kyi rgyal po'i snying por gyur pa dang / rigs pa dang bcas pa'i rim pa lnga pa ni tshe dang brtson 'grus dang shes rab chung ba'i sems can rnams kyi don du mdor bsdus
<p>25b.6</p>nas btus so/ /'di ltar rtsod pa'i dus su bcom ldan 'das kyis gsungs pa'i gsung rab yan lag dgu'i don rgyas pa da ltar gyi sems can rnams kyis thos pa dang / bsam pa dang bsgom pa'i rim gyis gzung bar mi nus so/ /de ci'i phyir zhe na/ sems can kha cig ni gzhan gyi dbang du
<p>25b.7</p>gyur pa'i phyir te/ 'di ltar sems kyi rgyud 'dod chags la sogs pa'i nyes pa'i dbang du gyur pa/ kha cig ni bud med kyi dbang po'i chu sgor nyam nga bar lhung nas nyin re zhing skye ba dang rga ba dang 'chi ba'i mtshan nyid kyi 'khor ba'i sdug bsngal la brten nas 'khyam zhing 'di ltar 'gro ba nas 'gro ba
<p>26a</p>
<p>26a.1</p>gzhan du kun du 'khyam ste/ dmyal ba'i gnas nas yi dgas gnas te de nas lha'i gnas su/ /dge ba zad nas lha yi srid pa las ni dud 'gro'i skye gnas su/ /slar yang dud 'gro'i skye gnas nas ni shi 'phos mi'i 'gro bar/ /dbang med las bskul 'gro ba shing rta'i 'khor
<p>26a.2</p>lo bzhin du 'khor/ /zhes gang gsungs pa'o/ /de bzhin du sdig pa'i grogs pos yongs su zin pa kha cig ni yul skad cig ma rnams la chags shing gzhan gyi dbang du gyur nas chos nyan pa'i skabs med pa ste/ byis pa dang ni lhan cig spyod/ /nges par ngan 'gror 'gro bar 'gyur/ /zhes
<p>26a.3</p>gang gsungs pa'o/ /de bzhin du kha cig ni bza' ba dang btung ba la sogs pa tshol bar byed pa la brtson par 'gyur ba phyogs bcur 'khyam zhing brel bar gyur pas nor gyi don du sdug bsngal chen po myong bar gyur pa dag ste/ bsgrub dang srung dang bral ba'i sdug bsngal gyis/ /nor ni nor min
<p>26a.4</p>mtha' yas shes par bya/ /nor chags blo can rnams ni brel ba yis/ /srid pa'i sdug bsngal las grol skabs med do/ /zhes gsungs so/ /de bzhin du rgyal po mnyes par byed pa la sogs pa la dga' ba'i blo can kha cig ni nyin mtshan du gnyid mi log par dus 'da' bar byed pa
<p>26a.5</p>dag ste/ rmongs pa 'dod pas bslus pa ni/ /nga rgyal don du bral nyid 'gro/ /bu dang chung ma'i ched yin yang / /lor yang mthong bar mi 'gyur ro/ /zhes bya ba la sogs pa gsungs pa'o/ /de lta bu gzhan gyi dbang bzhis zin par gyur cing 'dod pa ngan pa can dag ni/ rigs
<p>26a.6</p>yod du zin kyang bdag dang gzhan gyi don sgrub par byed nus pa ma yin te/ 'phags pa mdo sde rgyan las/ nyon mongs goms dang grogs ngan dang / /phongs dang gzhan gyi dbang nyid dang / /rnam bzhi'i rigs la gnod byed par/ /mdor na shes par bya ba yin/ /zhes bya ba la
<p>26a.7</p>sogs pa gang gsungs pa'o/ /de nyid las 'di skad du/ kha cig gcig tu nyes par spyod pa yod/ /kha cig dkar po'i chos rnams spangs pa dang / /kha cig thar min cha mthun dga' bar spyod/ /dge ba dman zhing rgyu dman pa yang yod/ /ces gsungs te/ de lta bu'i mi
<p>26b</p>
<p>26b.1</p>khom pa'i sems can gyi khams la gzigs nas rab tu byed pa mdzad pa thugs rjes rim pa lnga pa la 'bad pa yin no/ /de yang rdzogs pa'i rim pa 'ba' zhig gtso bor byas nas bsdus pa yin no/ /'o na bsdus pa zhes bya ba ji lta bu zhe na/ smras pa/ mdo dang bshad pa dag tu don/ /rgyas
<p>26b.2</p>par nye bar bstan pa dag /mdor bsdus gcig tu byas pa gang / /de bsdus mkhas pas shes par bya/ bsdu ba de yang tshig gi don dang ngag gi dang bsdus pa'i don gyi dbye bas rnam pa gsum du 'gyur ro/ /de la tshig rnams kyi don ni tshig gi don te/ rim pa lnga pa zhes bya ba la/ lnga zhes bya ba ni grangs
<p>26b.3</p>brjod pa'o/ /rim pa zhes bya ba ni gong nas gong du khyad par du 'phags pa'i gnas skabs thob pa'i mtshan nyid do/ /ngag gi don ni rim pa lnga pa'i tshig gi brjod par bya ba'i rdo rje bzlas pa la sogs pa rnams te/ 'dir yang rdo rje ltar mi shigs shing so dang mchu la sogs pa'i g.yo ba spangs pa rnam par rtog pa med cing
<p>26b.4</p>rlung tsam gyis bzlas pa ni rdo rje bzlas pa'o zhes pa ni ngag gi don to/ /sems kyi rnam par dag pa ni sems rnam par dag pa ste/ rnam par shes pa gsum dang rang bzhin gyi tshogs yongs su dag pa zhes bya ba ni sems rnam par dag pa'i ngag gi don to/ /bdag gi ste 'dod pa'i lha'i rnam par sgyu ma lta
<p>26b.5</p>bu'i ting nge 'dzin gyis de'i rang bzhin du bya zhing byin gyis brlab pa zhes bya ba ni bdag byin gyis brlab pa'o/ /yang na rang las te chos thams cad kyi rang bzhin 'od gsal ba las rnam par spro zhing byin gyis brlab pa ni bdag byin gyis brlab pa zhes bya ste/ lnga pa de'i skyes bu'i tshig bsdu ba byas
<p>26b.6</p>nas bdag byin gyis brlab pa'i rim pa'i ngag gi don to/ /mngon du phyogs par te/ mngon sum du thob par bya ba'i byang chub de kho na nyid bzhi pa gang las thob pa de ni mngon par byang chub pa'o/ /yang na mngon du ste dpe'i lhan cig skyes pa las dus phyis bla ma'i man ngag las thob par
<p>26b.7</p>bya ba'i byang chub ste/ gang las dpe las byung ba'i lhan cig skyes pa thob pa de ni mngon par byang chub pa zhes bya ste/ mngon par byang chub pa'i ngag gi don to/ /kun rdzob dang don dam pa la sogs pa'i mtshan nyid can gyi zung ste/ gnyis tha mi dad par 'jug pa ni zung du 'jug pa zhes bya ste/ zung
<p>27a</p>
<p>27a.1</p>du 'jug pa rim pa'i ngag gi don to/ /ngag ces bya ba ni ji lta bu zhe na/ smras pa/ nges tshig dang ldan 'dres bcas dang / /rgyan bcas yid du 'ong ba yi/ /tshig gi tshogs kyis brtsams pa gang / /ngag ces bya bar brjod par bya/ /brda sprod pa dag ni bya ba'i tshig gcig dang
<p>27a.2</p>ldan pa'i tshig gi tshogs ni ngag yin no zhes zer te/ de lta bu'i rnam pa can gyi ngag gi don gang yin pa de ni ngag gi don zhes bya'o/ /bsdus pa yang yin la don yang yin pas na bsdus pa'i don to/ /de la don bcu gcig gis rdo rje bzlas pa'i rim pa'i don bsdus te/ 'di lta ste/ rdo rje 'chang
<p>27a.3</p>chen po'i bzlas pa dang / sku'i bzlas pa dang / gsung gi bzlas pa dang / thugs kyi bzlas pa dang / rin po che'i bzlas pa dang / don yod pa'i bzlas pa dang / khro bo'i bzlas pa dang / 'dod chags kyi bzlas pa dang / zhe sdang gi bzlas pa dang / gti mug gi bzlas pa dang / ma ning gi
<p>27a.4</p>bzlas pa ste/ de rnams kyang 'og nas skabs su bshad par bya'o/ /sems rnam par dag pa'i rim pa'i don ni gsum gyis bsdus te/ 'di lta ste/ snang ba rnam par dag pa dang / snang ba gsal ba rnam par dag pa dang / snang ba nye bar thob pa rnam par dag pa'o/ /bdag byin gyis
<p>27a.5</p>brlab pa ni gsum kho na ste/ chos kyi sku'i bdag byin gyis brlab pa dang / longs spyod rdzogs pa'i sku'i bdag byin gyis brlab pa dang / sprul pa'i sku'i bdag byin gyis brlab pa'o/ /mngon par byang chub pa'i rim pa'i don ni gsum gyis bsdus te/ 'dod chags rnam par dag pa dang / 
<p>27a.6</p>'dod chags dang bral ba rnam par dag pa dang / 'dod chags bar ma rnam par dag pa'o/ /zung du 'jug pa'i rim pa'i don ni rgyu dang 'bras bu dag gis bsdus te/ rgyu ni nyan thos dang rang sangs rgyas dang byang chub sems dpa' dang / gsang sngags kyi tshul gyis dbye ba rnam pa bzhi'o/ /de dag gi
<p>27a.7</p>dbye ba mang po yang de nyid du bshad par bya'o/ /'bras bu yang rigs dang yon tan dang bya ba dang rdzas kyi dbye bas rnam pa bzhi ste/ mdor na 'jig rten gyi chos brgyad kyi dbye bas zhes bya ba'i tha tshig go/ /rgyas par ni de nyid du brjod par bya'o/ /da ni 'di dpyad par bya ste/ rim pa 'di rnams
<p>27b</p>
<p>27b.1</p>kyi so so'i thabs du zhe na brjod par bya ste/ rdo rje bzlas pa'i rim pa'i thabs ni rlung gi de kho na nyid dang / sngags kyi de kho na nyid do/ /de la rlung rnams kyi de kho na nyid ni don dam pa'i rang bzhin te rlung gi de kho na nyid ces bya'o/ /de gang zhe na yungs kar gyi 'bru phra mo'i tshad tsam gyi thig le'i
<p>27b.2</p>gzugs te/ 'di ltar srog la sogs pa'i rlung lnga dang / nye bar rgyu ba la sogs pa'i rlung lnga bde ba chen po'i dbang gis byang chub kyi sems kyi thig ler gyur pa rnams gsang ba'i snar 'dod chags kyi rigs can gyi sems can la ltos nas srog dang rtsol ba'i rim gyis steng dang 'og tu spro ba
<p>27b.3</p>dang bsdu bas brtan par byed pa'i bsgom pa gang yin pa de ni 'dod chags kyi rigs can gyi rnal 'byor pa'i thig le'i rnal 'byor te dang po'o/ /de kho na bzhin du zhe sdang gi rigs can gyi sems can la ltos nas snying ga'i pad+ma'i lte bar thugs rdo rje'i sa bon gyi thig le la gsung gi
<p>27b.4</p>sa bon dang sku'i sa bon gyi rim gyis rim gyis thim par bya ste/ de nyid du rlung gi dkyil 'khor ma lus pa bkag nas spro ba dang bsdu ba'i rim gyis gzung ba ni zhe sdang gi rigs can gyi rnal 'byor pa'i thig le'i rnal 'byor ro/ /yang de bzhin du dkyil 'khor bzhi'i rim pa
<p>27b.5</p>bzhin du 'od zer gyi 'khor lo dmar po la sogs pa spros nas g.yas dang g.yon dang gnyi ga dang / dal bar rgyu ba'i bye brag gis sna'i rtse mor thun phyed phyed kyi bar du thig le gzung ba ni gti mug gi rigs can gyi rnal 'byor pa'i thig le'i rnal 'byor ro/ /de bzhin du smin ma'i dbus dang
<p>27b.6</p>lte ba'i dbus dag tu rin chen 'byung ldan dang don yod par grub pa'i rnal 'byor pa'i yang shes par bya'o/ /de dag thams cad gcig tu byas nas rlung gi de kho na nyid ces bya ste/ rdo rje bzlas pa'i rim pa'i thabs dang po yin no/ /sngags kyi de kho na nyid ces bya ba ni gnyis pa yin zhing
<p>27b.7</p>de yang yi ge gsum ste/ oM AHhU~M ngo / /'di ltar khams gsum pa 'di dag thams cad sgra med na tha snyad dang bral ba'i phyir long ba dang lkugs pa lta bur 'gyur te/ gal te sgra zhes bya ba'i 'od/ /'khor ba'i bar du gsal mi 'gyur/ /ma lus srid pa gsum po 'di/ /mun pa
<p>28a</p>
<p>28a.1</p>stug po bzhin du 'gyur/ /sngon gyi rgyal po snyan pa'i gzugs/ /tshig gi rang bzhin me long thob/ /de dag nye bar mi gnas kyang / /rang nyid nyams pa med la ltos/ /de'i phyir spyod lam thams cad kyi 'jug pa'i rgyu'i gtso bo ni sgra kho na yin no/ /sgra de yang yi
<p>28a.2</p>ge phyi mo bzhi bcu rtsa dgu'i rang bzhin can gyi bcom ldan 'das ma yin no/ /de yang lte ba'i gnas na srog ces bya ba'i rlung gis bskul nas 'byung ste/ nam mkha'i rlung las rab byung lus las ni/ /'byung zhing kha ru nye bar phyin pa'i sgra/ /gnas gzhan dag tu rab tu phye ba na/ /yi ge nyid
<p>28a.3</p>'gyur gang yin de'i sgra'o/ /de ni mi 'gyur tshangs pa mchog dang gtsang / /phug na gnas par bram ze yang dag 'dod/ /de rab sbyor bas nges pa legs pa dang / mngon par mtho bas skyes bus sbyor bar byed/ /ces gang bshad pa'o/ /de lta bu'i yi ge'i phyi mo bcom ldan 'das ma zla ba
<p>28a.4</p>dang nyi ma'i rang bzhin can 'od g.yas dang g.yon nas rgyu ba dang / gnas brgyad du thugs nas dbyangs dang gsal bya'i dbye bas 'byung ste/ de skad du yang / yi ge rnams kyi gnas brgyad de/ /brang dang lkog ma mgo bo dang / /lce yi rtsa ba so dang ni/ /sna dang rkan dang mchu'i
<p>28a.5</p>gnyis so/ /zhes 'byung ngo / /'di ltar yang gnas brgyad las byung ba'i sde tshan brgyad ni rnam par shes pa brgyad po'i rang bzhin dang / rigs kyi yum bzhi dang / rnam par snang mdzad la sogs pa bzhi'i rang bzhin yin zhing / yi ge k+Sha ni mi bskyod pa'i rang bzhin yin no/ /sde tshan
<p>28a.6</p>brgyad po de rnams kyang yi ge a la sogs pa dang po'i yi ge brgyad kyis bsdus pa yin no/ /de dag kyang bsdu na khams bzhi'i rang bzhin can gyi a dang ka dang ya dang sha dang bzhis bsdus pa yin no/ /de rnams kyang gsum du 'dus par 'gyur te/ a dang ka dang ya'o/ /de la yi ge
<p>28a.7</p>a la sogs pa'i sde tshan ni bud med kyi rang bzhin te shes rab po/ /yi ge ka la sogs pa'i yi ge ma'i mthar thug pa'i sde tshan ni skyes pa'i rang bzhin te thabs so/ /ya la sogs pa'i yi ge ha'i mthar thug pa'i sde tshan ni ma ning gi rang bzhin te gnyis po 'dus pa'o/ /de nas
<p>28b</p>
<p>28b.1</p>'dir 'di dpyad par bya ste/ bud med dang skyes pa dang ma ning zhes bya ba ji lta bu zhig ce na/ de la kha cig ni/ nu ma skrar ldan bud med yin/ kha spur ldan pa skyes bur brjod/ /de dag med pa gnyis po'i bar/ /gang yin pa ni ma ning ngo / /zhes zer ba de ni 'thad pa ma yin te/ gal te
<p>28b.2</p>nu ma dang skra dang ldan pa nyid mo'i rtags yin na/ de'i tshe khri dang phreng ba la sogs pa rnams mo nyid yin par 'gyur te/ de rnams la de med pa'i phyir ro/ /skra bregs pa'i tshogs dang ldan pa'i phyir sa yang bud med nyid du 'gyur te de ni mi 'dod do/ /bcos pa'i skra dang nu ma dang ldan
<p>28b.3</p>pa'i cha byad 'dzin pa'i gar mkhan yang mo nyid du yin par thal bar 'gyur/ kha spu dang ldan pa skyes pa nyid yin na ni ri sgog la sogs pa yang de dang 'dra ba'i phyir skyes pa nyid du 'gyur ro/ /gnyis po spangs pa ma ning nyid yin na yang ma ning nyid du thal bar 'gyur na mi 'dod de/ 
<p>28b.4</p>de ni mo'i rtags yin pa'i phyir ro/ /de bas na phyogs 'di ni legs pa ma yin no/ /kha cig ni chung ba dang che ba dang bar ma dag pho dang mo dang ma ning zhes bya ste/ de la chung ba ni stobs chung ba'o/ /de la che ba ni stobs che ba'o/ /stobs 'bring dang ldan pa ni bar ma ste/ de
<p>28b.5</p>dag go rims bzhin du rtags gsum gyi mtshan nyid yin no zhes zer ba de yang bden pa ma yin pa ste/ gal te de lta bu'i mtshan nyid yin par gyur na/ de'i tshe bu mo gzhon nu ma'i skye bar gyur la de'i stobs skyes pa na pha nyid du 'gyur te/ 'dod pa ni ma yin no/ /de bzhin du rgud par
<p>28b.6</p>gyur pa'i skyes bu rgas par gyur pa'i stobs zad pa ni bud med nyid du 'gyur te/ de ni bud med nyid du mi 'dod do/ /stobs 'bring dang ldan pa'i skyes pa 'am bud med nyid kyang ma ning nyid du 'gyur bas mtshan nyid 'di ni rigs pa ma yin no/ /kha cig ni skad phra ba la sogs pa ni bud med kyi
<p>28b.7</p>rtags yin la/ skad sbom pa la sogs pa ni pho'i rtags yin zhing de gnyis ka spangs pa ni ma ning nyid kyi rtags yin no zhes zer na de yang 'dod pa ma yin te/ skyes bu mdze can gang yin pa de dag skad phra bar 'gyur bas de dag kyang bud med nyid du thal bar 'gyur ro/ /de bzhin du bud
<p>29a</p>
<p>29a.1</p>med gzhan skad sbom pa gang yin pa de dag skyes pa nyid du 'gyur ro/ /skad bar ma dang ldan pa ma ning nyid yin na/ rgyud mangs la sogs pa ma ning nyid du 'gyur te/ rgyud mangs la sogs pa ni rtags gsum char yin pa'i phyir mi 'dod do/ /sbrum ma dang bu btsa' ba
<p>29a.2</p>bud med kyi rtags yin no zhes bya ba yang rigs pa ma yin te/ bud med mo gsham gang yin pa de skyes pa nyid du 'gyur ro/ /kha spu dang ldan pa skyes pa nyid kyi rtags yin no zhes bya ba ni 'khrul pa yin te/ bod kyi rigs kha cig la kha spu med pas de'i phyir de dag bud med nyid
<p>29a.3</p>du 'gyur ro/ /gnas pa la sogs pa gnas pa'i rnal 'byor ma rnams kha spu dang bcas pa'i phyir skyes pa nyid du 'gyur ro/ /de bas na bud med la sogs pa'i rtags kyi mtshan ma nyid la nges pa med do/ /kha cig ni rtags la khyad par med de/ rtags ni 'jig rten la
<p>29a.4</p>brten pa'i phyir ro zhes zer ba de yang rigs pa ma yin te gal te 'jig rten la brten pa nyid yin par khas len pa de'i tshe ci ste rtags so sor nges pa yin te/ chu ngogs dang khang pa la sogs pa'i sgra dag rtags gsum char nyid yin pa bzhin du ci'i phyir 'dres par mi 'gyur/ de'i
<p>29a.5</p>phyir mtshan nyid 'di thams cad ni 'khrul pa yin no/ /de bas na 'dir rang gi grub pa'i mtha' 'di brjod par bya ste/ khyab par byed pa dang / khyab par bya ba dang / de gnyi ga'i rang bzhin can dag ni pho dang mo dang ma ning gi rang bzhin yin no/ /de bzhin du yang lhan cig skyes
<p>29a.6</p>pa'i bde ba'i rang bzhin gyi sems kyi rgyud khyab par byed pa'i chos nyid kyi ngo bo nyid kyis dngos po thams cad la khyab par byed pa'i shes rab ni mo'i rtags nyid du tha snyad gdags so/ /lhan cig skyes pa de yi khyab par bya ba'i chos can nam/ skyes bu gang yin pa'i khyab par bya ba de ni
<p>29a.7</p>skyes bu zhes brjod par bya'o/ /'di ni chos can dang chos nyid kyi tha snyad kyis sems can gyi 'jig rten la pho dang mo'i rtags kyi bye brag bzhag pa'o/ /de gnyis ka spangs pa'i bems po'i rnam pa can gyi snod kyi 'jig rten ni ma ning gi ngo bo yin no/ /dngos po bems po rnams kyi mo dang pho'i
<p>29b</p>
<p>29b.1</p>sgra'i tha snyad gang yin pa de ni thog ma med pa'i dus kyi bag chags kyi dbang du byas pa'i rnam par rtog pa can gyi rnam par shes pas byas pa yin gyi don dam pa ni ma yin no/ /de ltar na shes rab dang thabs dang de gnyi ga spangs pa dag ni mo dang pho dang ma ning dag yin no/ /de'i phyir shes rab kyi pha rol
<p>29b.2</p>tu phyin pa'i rang bzhin can gyi dang po'i yi ges bsdus pa'i dbyangs kyi sde tshan bcu drug pa'i ngo bo ni bud med kyi rang bzhin gyis yi ge a'i nang du 'dus pa yin te khyab par byed pa yin pa'i phyir ro/ /gsal bya'i sde tshan ni khyab par bya ba nyid dang thabs kyi ngo bo yin pa'i phyir pho nyid yin te/ de nyid
<p>29b.3</p>dbyangs med par brjod par mi nus pa'i phyir ro/ /de bas na yi ge hUM ni de dag sdud par byed pa'i ngo bo yin no/ /ya la sogs pa'i sde tshan thabs dang shes rab 'dus pas bskyed pa nyid yin pa'i phyir de dag gis sdud par byed pa ni yi ge oM yin no/ /'di ltar de la tshad phyed dang gsum yod
<p>29b.4</p>de a dang u dang ma'o/ /de la yi ge a ni shes rab kyi cha'o/ /yi ge ma ni thabs kyi cha'o/ /de gnyis 'brel par byed pa'i bdag nyid ni yi ge u ste de'i phyir yon tan byas nas oM du 'gyur ro/ /yi ge gsum po de dag ni sku gsung thugs dang / khams gsum dang / de bzhin
<p>29b.5</p>gshegs pa gsum dang / rtsa gsum dang / sku gsum dang / rtags gsum dang / 'jig rten gsum dang / khams gsum gyi rang bzhin yin zhing 'jug pa dang gnas pa dang 'byung ba'i bdag nyid can yin par shes par bya ste de lta bu ni sngags kyi de kho na nyid ces bya'o/ /
<p>29b.6</p>'di ltar bcom ldan 'das rdo rje 'chang chen pos mos pa sna tshogs pa can gyi sems can gyi khams kyi bsam pa dang bag la nyal ba dang khams dang bag chags kyi dbye bas sngags dbye ba stong phrag bdun cu rtsa gnyis gsungs pa de dag thams cad kyi rtsa ba ni dbyangs dang gsal bya'i
<p>29b.7</p>bdag nyid can gyi yi ge phyi mo yin zhing / de yang sngar bshad pa'i rim pas yi ge gsum gyi bdag nyid can kho na yin pas de'i phyir sngags kyi de kho na nyid ni yi ge gsum po kho na yin par brjod par bya'o/ /de yang 'jug pa la sogs pa'i rlung gsum du 'dus pas rgyu las 'bras bu nye bar
<p>30a</p>
<p>30a.1</p>btags pa'i sgo nas 'jug pa la sogs pa rnams kyang sngags kyi de kho na nyid du brjod do/ /de yang rnam pa bzhi ste/ sngags btu ba dang / sngags kyi brda dang / sngags kyi don dang / sngags kyi de kho na nyid do/ /de la sngags thams cad ni A li dang kA lis
<p>30a.2</p>bskyed pa yin te/ de bzhin du yang rlung gi bzhon pa dang ldan pa'i rnam par shes pa las rnam par rtog pa 'byung zhing de las rlung / rlung gnas rnams su thug pa las yi ge rnams 'byung ngo / /yi ge rnams kyis tshig /tshig rnams kyis ngag /ngag rnams kyis ngag chen po la sogs
<p>30a.3</p>pa'i rim gyis rig pa'i gnas lnga la sogs pa'i rim pas chos gsung rab yan lag bcu gnyis kyi dbye bas chos kyi phung po brgyad khri bzhi stong 'byung ngo zhes bya ba ni sngags btu ba'o/ /sbrul dang mgo med dang btus pa dang / mtha' med pa la sogs pa rnams kyi brda ste/ sngags rnams kyi
<p>30a.4</p>brda 'di rnams las kyi bye brag las yin no/ /gzhan yang snying po dang / nye ba'i snying po dang / snying po skul bar byed pa dang / sa bon dang / phreng ba'i sngags dang / rig sngags dang gzungs sngags la sogs pa rnams ni bzlas par bya ba la sogs pa'i bye brag kho na las sngags kyi brda yin
<p>30a.5</p>par shes par bya'o/ /sngags kyi don ni bcom ldan 'das rdo rje 'chang ste spyi'i mtshan nyid yin no/ /yi ge oM gyi ni rnam par snang mdzad/ yi ge AHni 'od dpag tu med pa/ yi ge hUM ni mi bskyod pa'o/ /de bzhin du yi ge swA hA dag gi don ni rin chen 'byung ldan dang don yod grub pa dag
<p>30a.6</p>yin te/ gzhan rnams kyi don gyi dbye ba yang de bzhin du shes par bya'o/ /sngags kyi de kho na nyid ni de bzhin nyid dang / stong pa nyid dang / yang dag pa'i mtha' dang / chos nyid dang dbu ma'i lam dang don dam pa zhes bya ba ste sngags kyi de kho na nyid do/ /'di ltar thams cad 'od gsal
<p>30a.7</p>ba'i gnas las 'byung zhing de nyid du thim par 'gyur te/ bu ram gyi ni mngar dang me'i/ /tsha ba rang bzhin yin pa ltar/ /de bzhin kho nar chos rnams kyi/ /stong pa rang bzhin yin par 'dod/ /ces gsungs so/ /de nyid kyi phyir de kho na nyid yongs su shes pa zhes bya ba ni sngags kyi mthu zhes
<p>30b</p>
<p>30b.1</p>bya ba ste/ de med na sngags rnams dang / de las byung ba'i zhi ba la sogs pa rnams rtsa bzhin du cung zad kyang byed pa ma yin pa'i phyir ro/ /de skad du yang / de nyid phyir na sngags rnams ni/ /rtsa dag gis ni dgug pa'i rgyu/ /byed par yang ni mi nus pa'i/ /yi ge gzugs can mi
<p>30b.2</p>'dod do/ /zhes gsungs so/ /de skad du gzhan las kyang / /thub pa chen pos chos rnams kyi/ /phung po brgyad khri bzhi stong dag /gang gis de ni mi shes pa'i/ /de dag thams cad don med 'gyur/ /zhes gsungs so/ /de bzhin du de kho na nyid khong du chud nas ni dngos
<p>30b.3</p>grub 'grub bo zhes bya ba'i tshul 'dis sngags kyi de kho na nyid ni rnal 'byor pa rnams kyis blang bar bya ba yin no/ /'dir sbyor ba ni me gang zhig bud shing shin tu skam po'i rgyu las byung ba de dag ni bsreg pa dang / 'tshed pa la sogs pa'i bya ba byed nus par mthong ba ltar 'od gsal
<p>30b.4</p>ba'i de kho na nyid yang dag par khong du chud pa las byung ba'i sngags rnams ni zhi ba la sogs pa'i las byed pa yin no zhes bya ba ni rang bzhin gyi gtan tshigs te/ sngags rnams kyi zhi ba la sogs pa'i las rnams ni 'od gsal ba'i de kho na nyid khong du chud pa tsam la rag lus pa yin pa'i phyir
<p>30b.5</p>ro/ /me gang zhig bud shing shin tu skam po las byung ba ma yin pa de dag ni bsreg pa la sogs par nus pa ma yin pa de kho na bzhin du 'od gsal ba de kho na nyid khong du chud pa dang bral ba'i sngags rnams ni zhi ba la sogs pa'i las byed pa ma yin no zhes bya ba ni chos mi mthun pa'i dpe'o/ /de ni rdo rje
<p>30b.6</p>bzlas pa'i rim pa'i thabs kyi rim pa'i bye brag yin no/ /sems rnam par dag pa'i rim pa'i thabs kyang gnyis te/ sngags kyi rim pa dang / phyag rgya'i rim pa'o/ /de la sngags kyi rim pa zhes bya ba ni re zhig dang por chos kyi dbyings kyi 'khor lo rtsibs brgyad pa'i lte ba la gnas par
<p>30b.7</p>dbyangs yig dang po bsgoms te de las byung ba'i 'od zer gyi 'khor lo dkar pos lus thams cad shin tu gsal bar byas nas de yongs su gyur pa'i oM kha dog dkar po mgo bo la bkod de/ de'i rjes la pad+ma dang zla ba'i dkyil 'khor gyi steng na gnas pa'i yi ge AHthig les mtshan pa der
<p>31a</p>
<p>31a.1</p>de las byung ba'i 'od zer gyi 'khor lo bkug la gzhug par bya'o/ /de'i tshe 'jug pa'i rnam par shes pa gnas gyur nas snang ba'i ye shes zla ba'i 'od zer lta bu skye bar 'gyur ro/ /de'i rjes la chos kyi dbyings kyi 'khor lo de nyid la nyi ma'i dkyil 'khor gyi steng du rdo rje
<p>31a.2</p>bsgoms te/ de'i steng du yi ge dang po'i thig le gnyis kyis rnam par brgyan pa bkod nas/ de las byung ba'i 'od zer gyi 'khor lo kha dog dmar pos lus thams cad kun du snang bar byas te/ de nyid kyis lkog ma'i phyogs su yi ge AHrnam par spros nas bkod de/ de yang bkug
<p>31a.3</p>nas tsheg drag dang ldan pa der gzhug par bya ste de'i tshe nyon mongs pa can gyi yid kyi rnam par shes pa yongs su gyur nas snang ba gsal ba'i ye shes nyi ma'i 'od zer rab tu gsal ba dang mtshungs pa skye bar 'gyur ro/ /de'i rjes la chos kyi dbyings kyi gnas 'khor lo dang / sa bon dang
<p>31a.4</p>mtshan ma bor ba spros pa med pa'i nam mkha' dang mtshungs pa de nyid du snying ga'i pad+ma'i lte ba'i steng du 'brug gi sgra dang ldan pa bkod la 'od zer gyi 'khor lo mtshams kyi sprin dang mtshungs pa bkug la de nyid du thim par bsam par bya ste/ de'i tshe thig le dang sa bon spangs pa nam mkha'
<p>31a.5</p>sprin med pa lta bu mtshams kyi snang ba 'byung bar 'gyur zhing de'i tshe kun gzhi rnam par shes pa yongs su gyur nas snang ba nye bar 'thob pa'i ye shes skye'o/ /de'i rjes la mtshams kyi snang ba 'od zer log pa na nam mkha' dri ma med pa dang mtshungs pa'i lhan cig skyes pa'i dga' ba'i rang
<p>31a.6</p>bzhin gyi snang ba skye zhing de'i tshe snang ba gsum thob nas 'od gsal ba'i de kho na nyid skye bar 'gyur zhing de'i tshe sgrub pa po 'grub par 'gyur ro zhes bya ba ni sngags kyi rim pa'o/ /phyag rgya'i rim pa zhes bya ba ni/ rang gi rigs dang rjes su mthun pa'i rigs lnga dang bsres shing legs par
<p>31a.7</p>bslabs pa thob pa dang / bsam pa dang bsgom pa'i rim gyis phul du byung ba'i shes rab yang dag par thob pa snying rje chen pos sems yang dag par brlan pa'i dam tshig gi phyag rgya blangs te/ skye bo med pa'i gnas su rang gi 'dod pa'i lha'i nga rgyal dang ldan pa'i rnal
<p>31b</p>
<p>31b.1</p>'byor dang rjes su rnal 'byor dang shin tu rnal 'byor dang rnal 'byor chen po byas pa'i rnal 'byor pas nang gi rim pa bzhin du bsnyen pa la sogs pa'i thabs kyis snyoms par 'jug pa sngon du 'gro ba'i pad+mar gzhug pa dang bskyod pa de bzhin gshegs pa rin chen 'byung ldan dang don yod par grub pa gnyis kyi
<p>31b.2</p>sngags dag gis bya ste/ hU~M dang phaT la sogs pa rnams kyis bskyed pa'i rim pa dang byin gyis brlab pa byas nas/ srog la sogs pa dgag pa'am/ sngags dgod par char gzung bar bya ste/ de bzhin gshegs pa thams cad gzhug pa sngon du 'gro ba can gyi thig le tsam rdo rje'i
<p>31b.3</p>rtse mor nges par bzung la/ 'dod chags dang 'dod chags dang bral ba dang 'dod chags bar ma spangs te/ lhan cig skyes pa'i dga' ba'i rnam grangs bde ba chen po dang / 'od gsal ba dang / zhi ba dang / de kho na nyid la gnas nas ye shes dang rnam par shes pa thams cad yongs
<p>31b.4</p>su zad par gyur pas de las byung ba'i rang bzhin brgya drug cu thim par gyur pa na/ ji srid rnal 'byor pas rnam par dag pa'i dga' ba dang rab tu gsal ba'i bdag nyid can gyis chos kyi sku'i rang bzhin dri ma med cing mtha' yas pa'i nam mkha' 'ba' zhig dang mtshungs pa'i lhan
<p>31b.5</p>cig skyes pa'i bde ba nyams su myong ba'i bar du gnas par bya'o/ /de ni phyag rgya'i rim pa'o/ /gal te brgya la de lta bu'i phyag rgya ma rnyed na/ de'i tshe rang gi snying ga nas spros pa'i ye shes kyi phyag rgya shes rab kyi pha rol tu phyin pa'i rang bzhin can gyi bcom ldan 'das ma dang snyoms
<p>31b.6</p>par zhugs te/ rim pa de nyid kyis sems rnam par dag pa goms par bya'o/ /phyag rgya med na rnal 'byor pas ji ltar de kho na nyid nye bar mtshon par 'gyur ba ma yin nam zhe na/ smras pa re zhig dbang gi dus su bde ba chen po nyams su myong nas/ de'i 'og tu mos pa de nyid
<p>31b.7</p>sems la bzhag ste/ de dang 'dra ba'i phyag rgya bsgom pa las de kho na nyid nyams su myong bar 'gyur ro zhes brjod par bya'o/ /mkhas pa dag ni rang rig pa'i mngon sum gyis nyams su myong ba gang yin pa de ni tshad ma nyid yin pa'i phyir de kho na nyid yin grang na/ ye shes kyi phyag rgya dang
<p>32a</p>
<p>32a.1</p>lhan cig skyes pa'i de kho na nyid ni sngar nyams su myong ba'i rjes su dran pa yin pas dran pa ni don dam pa'i yul can yin pa'i phyir tshad ma ma yin pa ma yin nam/ don med pa'i yul can tshad mar khas len na ni/ ri bong gi rwa la sogs
<p>32a.2</p>pa'i shes pa dang rnam par rtog pa can gyi rnam par shes pa rnams kyang tshad ma yin par thal bar 'gyur ro/ /de nyid 'di yin no snyam du ngo shes pa na bye brag med pa'i phyir tshad ma ma yin par rigs pa ma yin no/ /'o na de lta na ngo shes pa zhes bya ba ji lta bu zhe na/ bdag gis ma ga
<p>32a.3</p>d+hAr mthong ba'i ba lang gang yin pa de nyid ba lang 'di yin no snyam pa dang ma ga d+hA na gnas pa'i 'bras sA lu de nyid 'di yin no snyam pa'i ngo shes pa de ni 'thad pa ma yin te/ sgra dang don dag 'gal ba'i phyir ro/ /'di ltar de zhes bya ba thams cad kyi ming gi sgra 'das pa'i dus rjod par byed
<p>32a.4</p>pa'o/ /'di zhes bya ba ni thams cad kyi ming gi tshogs mngon sum pa'i dngos po brjod pa'o/ /de'i phyir 'das pa'i dus dang da ltar gyi dus dag 'gal ba'i phyir khyad par dang khyad par gyi gzhi'i dngos po mi 'thad pas de nyid 'di yin no zhes brjod du mi 'dod pa nyid do/ /don dang
<p>32a.5</p>'gal ba yang ji ltar ma ga d+hA la sogs par zos pa'am mthong ba'i 'bras sA lu la sogs pa rnams kyi ro dang nus pa dang bye brag tu smin pa gzhan yin zhing 'di na gnas pa rnams kyi yang gzhan kho na yin no/ /'bras sA lu la sogs pa rnams la gzugs mtshungs pa tsam yod
<p>32a.6</p>du zin kyang / 'on kyang shin tu phra ba'i blo can gyi rtogs par byed pa pos dpyad pa na zhag drug cu'i 'bras la sogs pa dang / 'bras dri zhim po la sogs pa'i bye brag bzhin du de rnams kyi khyad par 'ba' zhig gdon mi za bar nye bar dmigs par 'gyur ba kho na ste/ yul la
<p>32a.7</p>sogs pa'i khyad par las/ /rdzas la nus pa tha dad snang / /gcig mthong gzhan na de yod ces/ /nges par bya bar rung ma yin/ /zhes bshad pa'o/ /gzhan yang rtogs pa po'i mngon sum na gnas pa'i dngos po gcig kyang skad cig ma yin pa'i phyir skad cig re re zhing rang bzhin
<p>32b</p>
<p>32b.1</p>gzhan dang gzhan 'dzin pa yin na/ yul dang dus la sogs pas bskal pa gzhan rnams lta ci smos/ de bas na dbang gi dus na thob pa'i dpe kho na nyid gzhan kho na yin zhing ye shes kyi phyag rgya dang snyoms par 'jug pa'i dus kyi de kho na nyid de nyid yin no snyam pa'i nges pa ma yin te/ tshad ma
<p>32b.2</p>ma yin pa'i phyir de kho na nyid ma yin no zhes zer ro/ /de ni bden mod kyi dper dus su nyams su myong ba de kho na nyid bla ma'i zhal snga nas kyi sku drin dang bsgoms pa'i stobs kyis bstan par gyur pa de ni sgom pa goms par gyur pa las bskal pa nas bskal pa stong gi bar du gnas par 'gyur te 'jig
<p>32b.3</p>par mi 'gyur ro/ /ye shes kyi phyag rgya dang snyoms par 'jug pa ni de'i lhan cig byed pa tsam yin gyi skyed par byed pa ni ma yin te/ de nas sngar thob pa kho na yin pa'i phyir ro/ /sgom pa goms par byas pa las de 'phel bar 'gyur te/ dngos po bden pa ma yin pa rnams kyang mngon sum
<p>32b.4</p>bzhin du mdun na gsal bar 'gyur na/ bden pa rnams ni smos kyang ci dgos/ byis pa rnams ni yang dang yang / /'dir ni gang dang gang bsgom pa/ /bsgom pa'i stobs dang 'brel pa las/ /de dang de nyid mdun na snang / /sbal pa ral pa ldan pa dang / /'od bcas thal bas bskus
<p>32b.5</p>pa dang / /tshangs skud dkar po ldan pa dang / /phrag par spyi blugs bzhag pa bzhin/ /'dir mang brjod pas ci zhig bya/ /'ga' zhig gis ni bsgom byas na/ /khyi dang ri bong rta dag gi /mgo nas rwa yang mthong bar 'gyur/ /zhes gang bshad pa'o/ /de skad du gzhan las
<p>32b.6</p>kyang / 'dod dang mya ngan 'jigs dang myos/ /gnyid dang rkun mas bslus gyur pa/ /mdun na kun du gnas pa bzhin/ /brdzun pa dag kyang mthong bar 'gyur/ /zhes gang bshad pa'o/ /de'i phyir bsgom pa goms pa las de kho na nyid gsal bar rgyun chags su 'jug pa'i yon
<p>32b.7</p>tan gyi khyad par dang 'brel pa'i phyir de ni mi brtan pa nyid ma yin no/ /yang na rnal 'byor gyi mngon sum gyi tshad ma bzhi pas nyams su myong ba gang yin pa de ni rab kyi mtha' las byung ba yin pa'i phyir dam tshig dang ye shes kyi phyag rgya gnyi ga dang snyoms par 'jug pa'i dus na yang
<p>33a</p>
<p>33a.1</p>shin tu gsal bar snang zhing rnam par rtog pa med pa yang yin pas nyes pa med do/ /ha cang thal ches pas chog go/ /sems rnam par dag pa'i rim pa'i thabs kyi dbye ba bshad zin to/ /bdag byin gyis brlab pa'i rim pa'i thabs ni gnyis te/ skad cig gi
<p>33a.2</p>rnam pa'i rnal 'byor dang / snang ba nye bar thob pa la sogs pa'i dbye ba'i rnal 'byor ro/ /'di ltar yang sems rnam par dag pa'i rim pas thob pa'i don dam pa'i bden pa 'ba' zhig gi rang bzhin can gyi de kho na nyid gang yin pa de la gnas pa'i rnal 'byor pas gang gi tshe gzhan
<p>33a.3</p>gyi don bya bar mi nus pa de'i tshe sngon bskyed pa'i smon lam gyi dbang gis rmi lam bzhin du snying rje chen pos sems can gyi khams skyabs med pa rnams la dmigs te/ 'od gsal ba las skad cig gis dbang po'i gzhu lta bu'i rnam pas mtshan dang dpe byad kyis brgyan pa'i dkyil
<p>33a.4</p>'khor pa rnam pa sna tshogs kyis yongs su bskor zhing dkyil 'khor gyi bdag por gyur pas rnam par gnas par spro ste/ de las kyang dkyil 'khor gyi 'khor lo gzhan dang gzhan spros pas sdug bsngal gsum gyis sdug bsngal bar gyur pa'i sems can gyi khams rnam par
<p>33a.5</p>sbyangs nas bde ba can la sogs pa'i sangs rgyas kyi zhing rnams su rab tu bkod de slar bsdus nas/ sgyu ma dang smig rgyu la sogs pa sgyu ma'i dpe bcu gnyis dang mtshungs par rang dang gzhan la bltas la/ ji srid du bskal pa'am bskal pa stong du sems can gyi don rgyun mi 'chad
<p>33a.6</p>par byed pa de srid du gnyis su med pa'i chos nyid la gnas par bya ste/ de lta bu ni skad cig gi rnam pa'i rnal 'byor pa'i thabs te dang po'o/ /gnyis pas ni sngar ji lta ba bzhin du sems rnam par dag pa'i rim pas 'od gsal ba rtogs par byas te/ de'i rjes la snga ma bzhin du
<p>33a.7</p>snang ba nye bar thob pa'i ye shes mtshams kyi snang ba lta bu'o/ /de'i 'og tu nyi ma'i 'od zer rab tu gsal ba dang mtshungs pa'i snang ba gsal ba'i ye shes nyi ma'i dkyil 'khor la gnas pa'i rdo rje'i steng du tsheg drag dang ldan pa'i dbyangs dang po blta'o/ /de'i rjes la pad+ma'i gdan la
<p>33b</p>
<p>33b.1</p>gnas pa'i zla ba'i dkyil 'khor la rjes su 'jug pa'i dbyangs dang bcas pa'i dbyangs yig dang po blta ste/ /de'i 'og tu zla ba dang rdo rje la sogs pa'i thabs dang shes rab 'dus pas ye shes kyi sku phyag rgya bzhis rgyas btab pa bskyed par bya ste/ 'di ni thabs gnyis pa'o/ /phyogs
<p>33b.2</p>'di la sgyu ma dang smig rgyu la sogs pa'i sgyu ma'i dpe bcu gnyis dang mtshungs par blta ba ni khyad par yin te/ gzhan du na zla ba dang rdo rje la sogs pa'i rim pa bzhin du bskyed pa'i rim par thal bar 'gyur ro/ /gal te de ltar yin na rim pa 'di gnyis la khyad par ci yod ce na brjod par bya
<p>33b.3</p>ste/ bskyed pa'i rim pa'i rnal 'byor pas ni dang po'i sbyor ba la sogs pa'i ting nge 'dzin gyi rim pa dang / rdo rje bzhi pos lha'i sku bskyed pa ni spros pas bsgrub par bya'o/ /rdzogs pa'i rnal 'byor pas ni zla ba la sogs pa bsgom du zin kyang / 'on kyang sgyu ma lta bu'i ting nge 'dzin gyis
<p>33b.4</p>zin par gyur pas spros pa phal cher ldog par 'gyur ro zhes bya ba ni khyad par yin no/ /gal te yang de nyid la zhen par gyur na de'i tshe rdzogs pa'i rim pa las nyams par gyur nas/ bskyed pa'i rim pa'i rnal 'byor par 'gyur te/ de yang 'di nyid du bshad par bya'o/ /de ni bdag
<p>33b.5</p>byin gyis brlab pa'i rim pa'i thabs kyi dbye ba'o/ /mngon par byang chub pa'i rim pa'i thabs ni gnyis te/ phyag rgya'i rim pa dang / ting nge 'dzin gyi rim pa'o/ /phyag rgya'i rim pa ni rnam pa gnyis te/ phyi'i mngon par byang chub pa'i rim pa dang / nang gi mngon par byang chub pa'i
<p>33b.6</p>rim pa'o/ /ting nge 'dzin gyi rim pa la yang rnam pa gnyis te/ ril por 'dzin pa'i ting nge 'dzin bsgom pa'i rim pa dang rjes su gzhig pa'i ting nge 'dzin bsgom pa'i rim pa'o/ /de la phyag rgya'i rim pa zhes bya ba ni/ chu dang cod pan dang / rdo rje dang dril bu dang / ming dang rjes su
<p>33b.7</p>gnang ba dang / lung bstan pa dang / dbugs dbyung ba dang / phyir mi ldog pa dang / gsang ba'i dbang bskur ba thob par gyur nas/ slob ma thal mo sbyar bar gyur pas/ dam tshig gi phyag rgya'i rigs dang rjes su mthun par legs par bslabs shing legs par 'dus byas
<p>34a</p>
<p>34a.1</p>nas na so gzhon zhing sdom pa dang dam tshig gi pha rol tu phyin pa/ srod kyi dus su bla ma la yon du phul nas/ de la phyag 'tshal phyag 'tshal zhes bya ba la sogs pas tshigs su bcad pa dag gis mngon par bstod de/ de'i 'og tu/ khong stong khyod kyi sku
<p>34a.2</p>la med/ /ces bya ba la sogs pa tshigs su bcad pa rnams kyis gsol ba gdab par bya'o/ /de'i rjes la bla mas kyang de la snying rje chen po bskyed nas de la sngags dang phyag rgya dang ting nge 'dzin gyi rim pas te sbyin par bya zhing des kyang de blangs la 'dod chags dam pa'i ting nge 'dzin gyis snyoms
<p>34a.3</p>par 'jug pa'i bde ba nyams su myong bar byas te/ ldang bar bya'o/ /de'i 'og tu rdo rje slob dpon gyis kyang de la man ngag bzhi pa gsal bar bstan par bya ste/ skyes bu khyod kyis bsgrub par bya ba dang sgrub par byed pa 'dus pa'i dus su phyi rol gyi byed pa sna tshogs pa'o/ /byed
<p>34a.4</p>pa dang 'khyud pa la sogs pa'i bya ba'i tshogs kyis dbang po 'khrugs pa la sogs pa'i mtshan nyid can gyi bde ba nyams su myong ba de ni rnam pa sna tshogs pa'i skad cig ma'i bdag nyid yin zhing / rnam grangs gzhan yang dga' ba dang snang ba'i ye shes zhes bya ba dang / 
<p>34a.5</p>mtshan mo'i ngo bo dang / shes rab kyi rang bzhin yin par shes par bya'o/ /de'i 'og tu khyod kyis rdo rje dang pad+ma 'dus pa las bskyod pa rtsom pa na dbang po'i rnam par rtog pa rnams zad par gyur nas rang rig pa tsam 'ba' zhig yid kyi rnam par shes pas rtogs par bya ba'i bde ba nyams
<p>34a.6</p>su myong ba gang yin pa de ni rnam par smin pa'i skad cig ma'i bdag nyid yin zhing mchog tu dga' ba'i bdag nyid dang / snang ba gsal ba'i ye shes kyi rang bzhin dang / thabs kyi ngo bo dang 'dod chags bar ma'i ngo bo yin par shes par bya'o/ /de nas yi ge phaT kyi sgras pad+ma'i sbubs kyi nang
<p>34a.7</p>du byang chub kyi sems kyi thig le'i rgyun dag gis mchod pa byas pa gang yin pa de ni yid mi bde ba'i rang bzhin dang rnam par nyed pa'i skad cig ma'i bdag nyid yin zhing / rnam grangs gzhan yang dga' bral dang 'dod chags dang bral ba'i bdag nyid dang / snang ba nye bar thob pa'i ye
<p>34b</p>
<p>34b.1</p>shes dang / mtshams kyi rang bzhin yin par shes par bya'o/ /de'i 'og tu dbang po dang yul dang rnam par shes pa de rnams thams cad zad par 'gyur nas/ sgo dgu 'gags par gyur pa na/ srog la sogs pa rlung gi dkyil 'khor gcig tu gyur nas sems dang sems las
<p>34b.2</p>byung ba dang bag chags phra mo'i dri ma thams cad rab tu zhi ba'i gnas su ro gcig pa'i dngos por gyur pa dang / 'dod chags dang / 'dod chags bral ba dang 'dod chags bar ma nub par gyur nas/ so so rang gis rig par bya ba'i chos kyi sku'i rang bzhin thog ma dang tha ma med pa'i
<p>34b.3</p>chos nyid kyi de kho na nyid thob par byed pa rnam pa sna tshogs la sogs pa'i skad cig gi tshogs dang bral ba rdo rje rtse mor byang chub kyi sems kyi thig le 'ba' zhig tsam bzung ba la/ khyab par byed pa'i don dam pa'i byang chub kyi sems kyi de kho na nyid yongs su shes pa'i mtshan nyid can gyi
<p>34b.4</p>lhan cig skyes pa'i bde ba nyams su myong ba gang yin pa de ni bde ba chen po dang / de kho na nyid bzhi pa dang / blang bar bya ba dang / 'od gsal ba dang / 'bras bur gyur pa nyid yin par shes par bya'o/ /skyes bu de la ni yod pa dang med pa dang / dngos po dang / dngos po med pa dang / 
<p>34b.5</p>bcings pa dang thar pa dang / rtag pa dang chad pa dang / rnam pa dang bcas pa dang / rnam pa med pa dang / stong pa dang stong pa ma yin pa dang / 'khor ba dang mya ngan las 'das pa dang / srid pa dang zhi ba dang / kun rdzob dang don dam pa dang / rgyu dang 'bras bu dang / spro ba dang bsdu ba dang / 'gro
<p>34b.6</p>ba dang 'ong ba la sogs pa'i mtshan nyid kyi bye brag yod pa ma yin te/ de nyid khyod kyis shes par bya'o/ /'di ni phyi'i mngon par byang chub pa'i rim pa'o/ /de'i 'og tu de kho na nyid thob pa'i sngon rol du khyod kyis dang po smig rgyu'i rnam pa can gyi 'od zer kha dog sna lnga'i tshogs dbang po'i gzhu
<p>34b.7</p>lta bu sna tshogs 'bad pa med par mthong bar 'gyur te/ de'i tshe khyod kyis 'di ltar shes par bya ste/ /du ba las me shes pa bzhin du bdag gis gdon mi za bar de kho na nyid mngon sum du 'gyur ro snyam du shes par bya'o/ /de'i rjes la gnyis pa zla ba'i 'od zer lta bu 'od kyi 'khor
<p>35a</p>
<p>35a.1</p>lo mthong ba gang yin pa de ni snang ba'i ye shes kyi bdag nyid yin par rig par bya'o/ /de'i rjes la gsum pa nyi ma'i 'od zer gyi 'khor lo lta bu ni snang ba gsal ba'i bdag nyid yin par shes par bya'o/ /de'i rjes la mtshams kyi snang ba lta bur snang ba ni snang ba nye
<p>35a.2</p>bar thob pa'i rang gi ngo bo rtogs par bya'o/ /de'i rjes la snang ba rnams nub par gyur nas/ sprin med pa'i nam mkha' dang mtshungs shing rnam par rtog pa med par rab tu gsal ba'i dga' ba'i rang bzhin du snang ba de ni thams cad stong pa'i bdag nyid kyi 'od gsal ba yin par shes par
<p>35a.3</p>bya'o/ /de ni nang gi mngon par byang chub pa'i rim pa de/ 'di ni phyag rgya'i rim pa'o/ /da ni ting nge 'dzin gyi rim pa brjod par bya ste/ re zhig dang po rnal 'byor pas lte ba'i dkyil 'khor la gnas pa'i chos kyi dbyings kyi 'khor lo rtsibs brgyad pa'i lte ba la gnas pa'i yi ge raM
<p>35a.4</p>'bar ba las byung ba'i 'od kyi 'khor lo me 'phro bas mgo bo nas brtsams te rkang pa'i bar du snang ba med par byas la slar yang rkang pa nas brtsams te mgo bo'i bar ram snying ga la thug pa bsregs nas thams cad stong pa nyid la 'jug pa gang yin pa de ni ril por 'dzin pa'i ting nge
<p>35a.5</p>'dzin to/ /dang por ba spu'i bu ga thams cad nas byung ba'i 'od kyi 'khor lo de nyid kyi g.yo ba dang brtan pa mi snang bar bya zhing de nas bdag nyid kyang de bzhin du bya ste/ de lta bu ni rjes su gzhig pa zhes bya ba'i ting nge 'dzin te gnyis pa'o/ /ting nge 'dzin gnyis kyi dpe ni ji ltar ston ka'i
<p>35a.6</p>dus su rnyog pa med pa'i chu la zla ba'i gzugs brnyan byung ba de'i rnam pa shin tu gsal bar snang ba mthong ba de bzhin du ting nge 'dzin la thams cad stong pa'i de kho na nyid gsal bar 'gyur ro/ /rang bzhin gyis dri ma med pa 'khor ba'i me long chen po til mar dang thal bas phyis pa la/ ji ltar
<p>35a.7</p>dbugs kyi rlung thim pa na de las tha dad par mi dmigs pa bzhin du/ ting nge 'dzin gnyis pa la de kho na nyid dang tha mi dad par 'jug par snang bar 'gyur ro/ /de ni ting nge 'dzin gyi rim pa ste/ 'di ni mngon par byang chub pa'i rim pa thabs kyi dbye ba'o/ /phyag rgya dang ting nge 'dzin gyi rim
<p>35b</p>
<p>35b.1</p>pa'i thabs kyis thob par bya ba'i de kho na nyid bstan par bya ba'i don du byang chub kyi sems zhes bya ba'i sngags brjod par bya ste/ 'di ltar sngags rnams la rang bzhin gyis grub pa'i nus pa dag yod de/ dug la sogs pa sel ba'i sngags bzhin no/ /gal te yang 'od gsal ba mngon
<p>35b.2</p>du ma gyur pa de'i tshe/ bcom ldan 'das kyis gsungs pa'i grub pa'i sngags brjod pa'i mthus skad cig gis rang dbang med par de kho na nyid gsal bar 'gyur te/ ji ltar shing las byed pa'i mis/ /mi 'dod kyang ni ltung ba nyid/ /de bzhin bcom ldan 'das gsungs pa'i/ /
<p>35b.3</p>sngags kyi stobs kyis de nyid thob/ /a la sogs pa'i sngags rnams bskyed pa'i rim pa la yod pa ni rigs pa ma yin nam/ rdzogs pa'i rim pa la ci'i phyir sngags gzung bar bya zhe na/ de skad du brjod par mi nus te/ sngags ni thabs tsam yin pa nyid kyi phyir ro/ /sngags kyi
<p>35b.4</p>bzlas pa'am sku bskyed pa'am/ zhi ba la sogs pa las kyi tshogs sgrub pa ni ma yin te/ dam tshig gi phyag rgya dang snyoms par 'jug pa bzhin du sngags kyi rjes su dran pa tsam ni 'thad pa kho na'o/ /de kho na nyid thob na sngags dang phyag rgya dang ting nge 'dzin med de/ thabs las byung ba
<p>35b.5</p>thob nas gang / /spang bya de nyid thabs zhes bya/ /zhes bshad do/ /ji ltar 'ga' zhig mar me thogs/ /lam mthong nas ni 'dor ba ltar/ /shes pas shes bya mthong nas ni/ /de bzhin shes pa 'dor bar 'gyur/ /zhes gang bshad pa'o/ /bskyed pa'i rim pa la ni thabs
<p>35b.6</p>rnams 'dor bar rigs pa ma yin te/ gal te 'dor na de'i tshe las dang po pa nyid yin pa dang / goms par ma byas pa nyid yin pa'i phyir so so skye bo'i sa thob par 'gyur ro/ /de bas na shin tu thal ches pas chog go/ /des ni mngon par byang chub pa'i rim pa'i thabs kyi dbye ba bstan
<p>35b.7</p>pa'o/ /zung du 'jug pa'i rim pa'i thabs ni gnyis te/ rgyu'i rim pa dang 'bras bu'i rim pa'o/ /de la rgyu'i rim pa zhes bya ba ni bye brag tu smra ba la sogs pa'i phyi rol gyi don la mngon par zhen pa rnams dang / rnal 'byor spyod pa rnams dang / byang chub sems dpa' rnams dang / 
<p>36a</p>
<p>36a.1</p>rim pa gnyis la zhugs pa'i rnal 'byor pa rnams kyi chos dang gang zag la bdag med pa dang / yod pa dang med pa dang / rnam pa dang bcas pa dang / rnam pa med pa'i rnam par rig pa snang ba dang / kun rdzob dang don dam par snang ba dang / brtags pa dang brtags
<p>36a.2</p>pa ma yin pa'i lha'i rnal 'byor du snang ba la sogs pa rnams kyis gnyis gnyis po tha dad pa med cing ro gcig tu byed pa/ rnam par rtog pa med par rnal 'byor gyi mngon sum gyi tshad mas yang dag par rtogs par bya ba'i de kho na nyid rab tu gsal ba gang yin pa de ni rgyu'i zung du 'jug
<p>36a.3</p>pa'i rim pa'o/ /de kho na nyid thob pa'i rnal 'byor pas bya ba dang / yon tan dang rdzas dang rigs kyi bye brag gis phye ba bdag dang gzhan gyi rgyud la yod pa'i dngos po rnams tha dad med par yongs su shes pa gang yin pa de ni 'bras bu'i zung du 'jug pa'i rim pa'o/ /rnam par mi rtog pa'i
<p>36a.4</p>ye shes kyi gnas skabs la ji ltar rgyu dang 'bras bu'i bye brag gzhan pa ma yin nam/ brjod par bya ba ste bdag lta bu'i tha snyad 'dogs par byed pa'o/ /de snyam du sems kyi rtogs pa po ni ma yin no/ /rang rig pa 'ba' zhig gis rtogs par bya ba'i ye shes la zhugs pa de dag
<p>36a.5</p>gis ni rgyu dang 'bras bu'i bye brag la tha mi dad par mthong ste/ de dag la rnam par rtog pa med pa'i phyir ro/ /sngon gyi smon lam gyi mthu las sems can gyi don dang spyod pa 'byung ste/ yid bzhin nor bu lta bu'i mi/ /de ni nye ba tsam gyis ni/ /rtsig pa la sogs pa las kyang / /bstan
<p>36a.6</p>pa ji ltar 'dod bzhin 'byung / /zhes gang bshad pa'o/ /de ni zung du 'jug pa'i rim pa'i thabs kyi dbye ba'o/ /de nas 'dir 'di spyad par bya ste/ rim pa lnga po rnam par dag pa'i rang bzhin ji lta bu dang ldan zhe na/ 'dir brjod par bya ste/ phung po lnga dang ye shes lnga dang / 'byung ba chen po
<p>36a.7</p>lnga dang / dbang bskur ba lnga dang / de bzhin gshegs pa lnga dang / lam lnga dang / rnam par shes pa lnga'i rang bzhin no/ /de la gzugs kyi phung po rnam par dag pa ni rdo rje bzlas pa'i rim pa ste/ gang gi phyir rang gi 'khor lo rnam pa bcu'o khu ba dang khrag gi thig le'i gzugs su
<p>36b</p>
<p>36b.1</p>gyur pas kha dog dang dbyibs kyi bdag nyid can gyi gzugs bskyed pa dang gzugs rags pa la mngon par zhen pa spang ba'i phyir rlung gi rim pa phra mo kho na goms par bya ba yin pa'i phyir ro/ /tshor ba'i phung po rnam par dag pa ni sems rnam par dag pa'i rim pa ste/ sems ni bde ba la
<p>36b.2</p>sogs pa'i rnam pa can kho nar shin tu gsal bar nye bar dmigs te/ phal cher de'i rnam pa can yin pa'i phyir ro/ /de bas na de rnam par dag pa ni rim pa gnyis pa'o/ /'du shes kyi phung po rnam par dag pa'i rang bzhin bdag byin gyis brlab pa'i rang bzhin can te/ 'du shes
<p>36b.3</p>ni yul la mtshan mar 'dzin pa'i bdag nyid can yin zhing 'di yang rang dang gzhan gyi rgyud la yod pa'i dngos po'i tshogs kyi yul sgyu ma'i dpe bcu gnyis kyis rim par thob pa ni 'du shes so/ /'du byed ni dge ba la sogs pa rnams te/ de dag kyang 'dod chags la sogs pa dag pa yin
<p>36b.4</p>pa'i phyir de rnam par dag pa ni mngon par byang chub pa'i rim pa'o/ /rnam par shes pa ni dngos po thams cad kyi rang bzhin yin te/ de rnam par dag pa'i ngo bo ni zung du 'jug pa'i rim pa'o/ /me long lta bu'i ye shes kyi ngo bo ni rdo rje bzlas pa'i rim pa yin te/ 'jug pa la sogs pa'i rim pa
<p>36b.5</p>spangs pa'i ma ning gi bzlas pa thob pa na rnal 'byor pas gzugs brnyan bzhin du chos kyi dbyings kyi ye shes mthong bar 'gyur ro/ /sems rnam par dag pa'i rim pa ni mnyam pa nyid kyi ye shes kyi rang bzhin yin te/ der sems dang sems las byung ba'i ngo bo rnams dang / ye shes dang / 
<p>36b.6</p>rnam par shes pa rnams dang / rang bzhin rnams 'od gsal bar mnyam pa nyid thob pa'i phyir ro/ /bdag byin gyis brlab pa'i rim pa ni/ so sor rtog pa'i ye shes kyi rang bzhin yin te/ de la sems can dang snod kyi 'jig rten la sgyu ma lta bu nyid du so sor rtog pa'i phyir ro/ /
<p>36b.7</p>mngon par byang chub pa'i rim pa ni bya ba nan tan bsgrub pa'i ye shes kyi rang bzhin yin te/ de kho na nyid la zhugs pas 'bad pa med pa kho nar sems can gyi don ma lus par 'grub pa'i phyir ro/ /zung du 'jug pa'i rim pa ni shin tu rnam par dag pa'i chos kyi dbyings kyi ye shes kyi
<p>37a</p>
<p>37a.1</p>ngo bo yin te/ dri ma med cing mtha' yas pa'i nam mkha' lta bu'i ye shes 'ba' zhig de la snang ba'i phyir ro/ /rdo rje bzlas pa'i rim pa ni sa'i ngo bo yin te/ rnam par rtog pa rags pa rnams rab tu zhi ba'i phyir ro/ /chu rnam par dag pa ni sems rnam par dag pa'i rim pa
<p>37a.2</p>ste/ ye shes dang / rnam par shes pa dang / rang bzhin rnams 'gags nas sems chu'i rgyun gyi tshul du 'jug pa'i phyir ro/ /bdag byin gyis brlab pa'i rim pa ni me rnam par dag pa'i rang bzhin yin te/ sgyu ma lta bu'i ting nge 'dzin gyi mes dmigs pa'i rnam par rtog pa
<p>37a.3</p>bsreg pa'i phyir ro/ /rlung rnam par dag pa ni mngon par byang chub pa'i rim pa ste/ 'od gsal ba las 'dod chags dang / 'dod chags dang bral ba dang / 'dod chags bar ma la sogs pa rnams rtswa bzhin du khyer ba'i phyir ro/ /zung du 'jug pa'i rim pa ni nam mkha' rnam
<p>37a.4</p>par dag pa'i ngo bo yin te/ chos kyi dbyings kyi ye shes ni nam mkha'i ngo bo yin pa'i phyir ro/ /rdo rje bzlas pa'i rim pa ni rig pa'i dbang bskur ba'i ngo bo yin te/ kun gzhi la sogs pa rnam par shes pa yongs su gyur pas rgyud rnam par dag pa'i phyir ro/ /sems rnam par dag
<p>37a.5</p>pa'i rim pa ni phyir mi ldog pa'i dbang bskur ba'i ngo bo yin te/ sems rnam par dag pa thob pa na slar mi ldog pa'i phyir ro/ /bdag byin gyis brlab pa'i rim pa ni gsang ba'i dbang bskur ba'i ngo bo yin te/ ye shes kyi sku thob pa'i phyir ro/ /dus de nas brtsams de ni rtog pa med/ /bya ba
<p>37a.6</p>byas shing tshogs bsags de las ni/ /de yi dbyibs dang sku mdog phyag mtshan ni/ /'dod bzhin bsam mi khyab pa'i sku bsam bya/ /zhes gang bshad pa'o/ /mngon par byang chub pa'i rim pa ni shes rab kyi dbang bskur ba'i ngo bo yin te/ de ni phyi dang nang gi bdag nyid can gyi shes rab kyi
<p>37a.7</p>rim pas thob pa'i phyir ro/ /zung du 'jug pa'i rim pa ni shes rab ye shes kyi dbang gi ngo bo yin te/ de ni 'bras bur gyur pa dang dus phyis bya ba med pa dang mi slob nyid yin pa'i phyir ro/ /rdo rje bzlas pa ni rnam par snang mdzad kyi ngo bo yin te/ des snga ma bzhin du me long lta bu'i ye shes
<p>37b</p>
<p>37b.1</p>thob pa'i phyir ro/ /sems rnam par dag pa'i rim pa ni rin chen 'byung ldan gyi ngo bo yin te/ de thob pas ni nam mkha' mdzod kyi ting nge 'dzin gyi bsam pa thams cad yongs su rdzogs par byed pa'i phyir ram nga rgyal gyi rtsa ba can gyi ye shes dang / rnam par shes pa dang rang bzhin gyi tshogs 'od
<p>37b.2</p>gsal bar thim pa'i phyir ro/ /bdag byin gyis brlab pa'i rim pa ni snang ba mtha' yas kyi ngo bo yin te/ sgyu ma lta bu'i ting nge 'dzin gyis dngos po thams cad la yang dag par dpyod pa'i phyir ro/ /mngon par byang chub pa'i rim pa ni mi bskyod pa'i ngo bo yin te/ de kho na nyid bzhi pa dang
<p>37b.3</p>chos kyi dbyings la tha dad pa med pa'i phyir ro/ /zung du 'jug pa'i rim pa ni don yod grub pa'i ngo bo yin te/ sems can gyi khams ma lus pa smin pa dang grol ba la sogs pa'i bya ba ma lus pa sgrub par byed pa yin pa'i phyir ro/ /rdo rje bzlas pa'i rim pa ni sbyor ba'i lam gyi ngo bo
<p>37b.4</p>yin te/ 'jig rten dang 'jig rten las 'das pa'i lam gyi rang bzhin gyi byang chub kyi phyogs kyi chos sum cu rtsa bdun po dag sngags kyi don la rnam par dpyod pa na de bzhin du gyur par mthong ba'i phyir ro/ /sems rnam par dag pa'i rim pa ni mthong ba'i lam gyi ngo bo yin te/ snang ba la
<p>37b.5</p>sogs pa'i ye shes re re zhing rjes su shes pa la thug pa'i bar skad cig bco lngar mthong ba'i phyir ro/ /bdag byin gyis brlab pa'i rim pa ni bsgom pa'i lam gyi ngo bo yin te/ sgyu ma lta bu'i ting nge 'dzin gyi rang bzhin can gyi skad cig gcig tu mngon sum du byed pa'i phyir ro/ /mngon par byang
<p>37b.6</p>chub pa'i rim pa ni khyad par gyi lam gyi ngo bo yin te/ bar chad med pa dang rnam par grol ba'i lam gyi rang gi ngo bo nyid yin pa'i phyir ro/ /zung du 'jug pa'i rim pa ni mi slob pa'i lam gyi ngo bo yin te/ nges par 'byed pa'i shes rab kyi rang gi ngo bo nyid yin pas de las gong na bya ba med pa'i phyir dang
<p>37b.7</p>bslab par bya ba med pa'i phyir ro/ /rnam par shes pa lnga'i ngo bo ni 'di lta ste/ sems can dang snod kyi 'jig rten gyi rang bzhin can gyi gzugs la sogs pa dag ni don gyi rnam par shes pa ste/ de rnam par dag pa'i ngo bo ni rdo rje bzlas pa'i rim pa yin te/ de rags pa'i rnam par rtog pa bzlog pa'i
<p>38a</p>
<p>38a.1</p>phyir ro/ /bdag dang gzhan gyi rgyud du gtogs pa'i dbang po rnams ni sems can yin zhing de rnam par dag pa'i ngo bo ni sems rnam par dag pa'i rim pa yin te/ dbang po thams cad kyi bdag nyid can rang bzhin gyi tshogs zad pa'i phyir ro/ /nyon mongs pa can gyi
<p>38a.2</p>yid ni bdag gi rnam par shes pa yin zhing de rnam par dag pa'i ngo bo ni bdag byin gyis brlab pa'i rim pa ste/ sgyu ma lta bu'i ting nge 'dzin gyi bdag tu lta ba la sogs pa rnams 'gog pa'i phyir ro/ /mig la sogs pa'i rnam par shes pa dag ni rnam par rig pa'i rnam par shes pa yin
<p>38a.3</p>zhing de rnam par dag pa'i ngo bo ni mngon par byang chub pa'i rim pa ste/ de ni 'jug pa'i rnam par shes pa rnams 'gog par byed pa nyid yin pa'i phyir ro/ /kun gzhi rnam par shes pa ni rkyen gyi rnam par shes pa yin zhing de rnam par dag pa'i ngo bo ni zung du 'jug pa'i ngo bo ste bag
<p>38a.4</p>chags dang bcas shing nyon mongs pa dang bcas pa'i sa bon thams cad 'joms pa'i phyir ro/ /'phags pa byams pas/ don dang sems can bdag rnams rig /snang ba'i rnam par shes pa ni/ /rab tu skye bo de don med/ /de med pas na de yang med/ /de bzhin du/ 
<p>38a.5</p>gcig ni rkyen gyi rnam par shes/ /gnyis pa nye bar spyod pa can/ /nye bar spyod dang yongs spyod dang / /de yi 'jug byed sems las byung / /zhes gsungs so/ /de bzhin du gti mug dang zhe sdang dang nga rgyal dang 'dod chags dang phrag dog rnam par dag pa ni rim pa lnga pa'o/ /de la gti
<p>38a.6</p>mug rnam par dag pa ni rdo rje bzlas pa ste/ sngags la mngon par zhen pa rnams kyi gti mug rnam par sbyong ba'i phyir ro/ /zhe sdang rnam par dag pa ni sems rnam par dag pa'i rim pa ste thams cad nye bar sdud par byed pa nyid yin pa'i phyir ro/ /nga rgyal rnam par dag pa'i rim pa ni bdag byin
<p>38a.7</p>gyis brlab pa'i rim pa ste/ tha mal pa'i nga rgyal rnam par sbyangs nas ye shes kyi sku khyad par du 'phags pa'i nga rgyal 'dzin pa'i ngo bo nyid yin pa'i phyir ro/ /'dod chags rnam par dag pa ni mngon par byang chub pa'i rim pa ste 'dod chags dang bral ba dang 'dod chags bar ma'i rim gyis dag
<p>38b</p>
<p>38b.1</p>par byed pa ni ngo bo nyid yin pa'i phyir ro/ /zung du 'jug pa'i rim pa ni phrag dog rnam par dag pa'i ngo bo yin te/ kun nas nyon mongs pa dang rnam par byang ba'i bag chags thams cad nye bar 'joms pa nyid yin pa'i phyir ro/ /de bzhin du ngag rnam par dag pa ni rdo rje bzlas pa'i rim pa yin
<p>38b.2</p>te/ yi ge gsum ni ngag gi rang bzhin thams cad kyi rgyu nyid yin pa'i phyir ro/ /sems rnam par dag pa'i rim pa ni sems kyi ngo bo yin te/ sems dang sems las byung ba'i bag chags thams cad 'gog par byed pa yin pa'i phyir ro/ /bdag byin gyis brlab pa'i rim pa ni lus rnam par
<p>38b.3</p>dag pa'i ngo bo yin te/ ye shes kyi skus tha mal pa'i phung po la sogs pa thams cad 'gog pa'i phyir ro/ /'di ni kun rdzob kyi bden pa rnam par dag pa'i ngo bo mngon par byang chub pa'i rim pa ni don dam pa'i bden pa rnam par dag pa'i ngo bo yin te/ de'i rang bzhin yin pa'i phyir ro/ /zung du
<p>38b.4</p>'jug pa'i rim pa ni gnyis ka rnam par dag pa'i ngo bo yin te/ kun rdzob dang don dam pa gnyis su med par byed pa'i phyir ro/ /de kho na bzhin du nye ba'i nyon mongs pa'i rnam par dag pa'i ngo bo yang rnam par bshad par bya ste/ de bzhin du yang gti mug gis bsdus pa'i nye ba'i nyon
<p>38b.5</p>mongs pa gang dag yin pa de rnams ni rdo rje bzlas pa'o/ /zhe sdang gis bsdus pa gang dag yin pa de rnams ni sems rnam par dag pa'i rim pa'o/ /nga rgyal gyis bsdus pa gang dag yin pa de rnams ni bdag byin gyis brlab pa'i rim pa'o/ /'dod chags kyis bsdus pa gang dag yin
<p>38b.6</p>pa de rnams ni mngon par byang chub pa'i rim pa'o/ /phrag dog gis bsdus pa gang dag yin pa de rnams ni zung du 'jug pa'i rim pa'o/ /de nas 'dir 'di dpyad par bya ste/ grangs la log par rtogs pa kha cig ni ci'i phyir 'di rnams rim pa lnga kho na yin gyi mang ba yang ma yin nyung ba yang ma yin
<p>38b.7</p>zhes zer te/ de'i phyir 'dir brjod par bya ste/ 'dir dang por bskyed pa'i rim pa'i rnal 'byor pas rigs brgya'i dbye bas lus rnam par dben par byed pa na/ tha mal pa'i lus ngag sbyangs nas khyad par du 'phags pa'i lha'i rnam pa thob pas bdag dang gzhan gyi don bsgrubs nas/ gang gi tshe de
<p>39a</p>
<p>39a.1</p>yang rnam par rtog pa dang bcas pa nyid yin pa'i phyir spang bar bya'o snyam du sems pa de'i tshe/ rdzogs pa'i rim pa'i ting nge 'dzin goms par byed de/ dge ba'am mi dge ba yang rung / /rnam rtog bye brag 'ga' yang med/ /me ni sreg par byed pa la/ /rten gyi dbye bas
<p>39a.2</p>bye brag med/ /'di ni tsan+dan las byung yang / /reg na sreg par byed pa nyid/ /rnam par rtog pa chung ngu yang / /thams cad spang bar bya ba nyid/ /'khrul pa'i rang bzhin rtogs pas ni/ /sems ni zlog par byed pa nyid/ /rnam par rtog pa'i gdon chen gyis/ /'khor ba'i rgya mtshor ltung
<p>39a.3</p>bar byed/ /ces bya ba la sogs pa gang bshad pa'o/ /de nas dang por rdo rje bzlas pa'i rim pas rnam pa sna tshogs pa'i tshig rnam par dag par byed do/ /de'i rjes la sems rnam par dag pa'i rim pas rnam par shes pa brgyad po sdud par byed pa'i rang bzhin can ye shes gsum dang
<p>39a.4</p>rang bzhin rnams kyi ngo bo sems rnam par dag par byed do/ /de nas gzhan gyi don med pa dang / sngon gyi smon lam mngon par 'gyur ba dang / snying rje chen po dang ldan pa rnams 'di lta bu'i rang bzhin du gnas par mi rigs pa dang / don dam pa'i bden pa 'ba' zhig gi rang bzhin
<p>39a.5</p>yin pa dang / rang gi lta ba nyams par 'gyur bas de'i phyir nyes pa 'di rnams bsal ba'i phyir dang 'gro ba'i don bya ba'i phyir/ skad cig gis sam snang ba nye bar thob pa la sogs pa'i rim gyis rnam pa thams cad kyi mchog dang ldan pa'i ye shes kyi sku dkyil 'khor pas yongs su bskor
<p>39a.6</p>bar 'dzin par byed do/ /de nas brgya la de nyid la mngon par zhen pa 'byung bar 'gyur bas/ nyes pa de spang ba'i phyir slar yang 'od gsal ba la zhugs nas kun rdzob kyi bden pa dag par byed do/ /de nas kun rdzob dang don dam pa'i bden pa gnyis 'dres pa'i rnam pa can thog
<p>39a.7</p>ma dang tha ma med pa'i chos kyi sku'i rang bzhin can/ mi gnas pa'i mya ngan las 'das pa'i ngo bo skad cig tsam gyis 'gro ba rjes su 'dzin par mdzad pa'i rdo rje'i sku thob nas bskal pa'am bskal pa stong du gnas par 'gyur te/ de ni zung du 'jug pa'i ting nge 'dzin gyi rim pa'o/ /de
<p>39b</p>
<p>39b.1</p>la pha rol na bya ba byed pa'i phyir rim pa gzhan med de de ni grangs lhag pa bsal ba yin no/ /nyung ba nyid kyang ma yin te/ de tsam kho nas rnal 'byor pas dngos grub thob par 'gyur bas grangs nyung ba bsal ba yin no/ /de nas 'dir 'di dpyad par bya ste/ sems rnam par dag pa'i rim pa dang / 
<p>39b.2</p>mngon par byang chub pa'i rim pa dag la bye brag ci yod/ 'di ltar sems rnam par dag pa'i rim pas ni 'od gsal ba thob cing mngon par byang chub pa'i rim pas kyang de nyid thob ce na/ brjod par bya ste sems rnam par dag pa'i rim pas snang ba gsum mthong nas 'od gsal ba thob tu zin kyang / 'on
<p>39b.3</p>kyang ye shes la dbang du gyur pa tsam yin pa'i phyir/ rnal 'byor pas sa bcu pa la gnas par 'gyur ro/ /mngon par byang chub pa'i rim pas ni man ngag bzhi pas mngon du byas nas/ rdo rje lta bu'i ting nge 'dzin gyis bcu gnyis kun du 'od kyi sa ste sangs rgyas kyi sa thob par 'gyur ro/ /yang na dam
<p>39b.4</p>tshig gi phyag rgya'i rim gyis dpe'i lhan cig skyes pa'i 'od gsal ba thob pa'i mtshan nyid ni sems rnam par dag pa'i rim pa'o/ /de la dus phyis bla ma'i man ngag las dpe las byung ba'i de kho na nyid mngon du byed pa'i mtshan nyid ni mngon par byang chub pa'i rim pa yin pas khyad par yod pa kho
<p>39b.5</p>na'o/ /'o na bdag byin gyis brlab pa dang zung du 'jug pa'i rim pa dag la tha dad du dbye ba ci zhig yod de/ ye shes kyi skur mtshungs pa dang 'gro ba'i don gyi bya ba mtshungs pa'i phyir ro zhe na/ brjod par bya ste bdag byin gyis brlab pa'i rim pa la/ sgyu ma la sogs pa'i dpe bcu gnyis la brten
<p>39b.6</p>nas phyag rgya dang dkyil 'khor dang sngags la sogs pa thams cad bya'o/ /'di ltar ji srid du 'di de rnams la rten par mi byed pa de srid du/ de ni bskyed pa'i rim pa'i rnal 'byor pa bzhin du rnam par rtog pa dang bcas par 'gyur ro/ /zung du 'jug pa'i rim pa la gnas pa'i rnal 'byor pa
<p>39b.7</p>ni sgyu ma la sogs pa'i rnam pa 'am de spang ba yang rung ste/ kun rdzob dang don dam pa dag ro gcig tu byas te lhun gyis grub pa nyid du 'jug pa dang / 'khor ba ji srid kyi bar du sems can gyi don byed de de ni khyad par yin no/ /'di ltar ji srid kyi bar du rnam par rtog pa mtshan ma yod pa de
<p>40a</p>
<p>40a.1</p>srid kyi bar du slob pa'i sa yin zhing / rnam par rtog pa'i mtshan ma thams cad spangs nas rnam par mi rtog pa'i dbyings mngon sum du rtogs par byed de/ rnam par mi rtog pa la 'jug pa'i gzungs las/ de ltar rnam par mi rtog pa'i dbyings la gnas pa'i byang
<p>40a.2</p>chub sems dpa' sems dpa' chen pos gzugs zhes bya ba mngon du gyur pa na 'di ltar rnam par brtag par bya ste/ bdag gi gzugs zhes spyod pa gang yin pa de ni rnam par rtog pa la spyod pa'o/ /gzhan dag gi gzugs zhes spyod pa ni rnam par rtog pa la spyod pa'o/ /gzugs skye'o 'gag
<p>40a.3</p>go kun nas nyon mongs so zhes rnam par rtog pa la spyod pa'o/ /gzugs med do zhes spyod pa na rnam par rtog pa la spyod do/ /gzugs ni rang bzhin du yang med rgyur yang med 'bras bur yang med las su yang med/ ldan par yang med 'jug par yang med ces spyod na rnam par rtog pa la spyod do
<p>40a.4</p>zhes bya ba nas brtsams te rnam pa thams cad mkhyen pa nyid ces spyod na rnam par rtog pa la spyod do zhes bya ba la thug pa'i bar gyi rnam par rtog pa'i mtshan ma thams cad spangs nas byang chub sems dpa' rnam par mi rtog pa'i dbyings la 'jug par byed do zhes gang bshad pa'o/ /de nyid ni zung
<p>40a.5</p>du 'jug pa'i rim pa'i ting nge 'dzin to/ /'o na gang gi phyir de kho na nyid bzhi pa la khyad par med pas de las ma gtogs pa gzhan mi dmigs pa'i phyir mngon par byang chub pa dang / zung du 'jug pa'i rim pa dag la tha dad du bya ba ci zhig yod ce na/ brjod par bya ste mngon par byang chub pa'i
<p>40a.6</p>rim pa la gnas pa'i rnal 'byor pas ni kun rdzob kyi bden pa spang ba'i don dam pa'i bden pa 'ba' zhig thob par 'gyur te/ 'on kyang de la rtse gcig tu gnas pa'i 'gro ba'i don byed par nus pa ma yin no/ /de bas na bsgrub pa'i phyir de las langs te 'gro ba la rmi lam bzhin du bltas nas
<p>40a.7</p>yid bzhin gyi nor bu dang bum pa bzang po ltar mi 'dod bzhin du sems can thams cad kyi bsam pa kun yongs su rdzogs par byed de/ sangs rgyas kyi zhing nas sangs rgyas kyi zhing du 'gro zhing rdzu 'phrul gyi cho 'phrul dag ston te/ rnam pa thams cad kyi mchog dang ldan pa'i de bzhin gshegs
<p>40b</p>
<p>40b.1</p>pa'i gzugs kyis byin gyis brlabs pa'i gzhal yas khang gis rnam par spras pa'i dkyil 'khor gyi 'khor lo sna tshogs pa rnams spros nas/ gang+gA'i bye ma dang mnyam pa'i 'jig rten gyi khams rnams de bzhin gshegs pa'i rang bzhin du sgrub par byed do/ /de'i phyir zung
<p>40b.2</p>du 'jug pa'i rim pa 'di ni thabs la mkhas pa sna tshogs pa dang ldan zhing rim pa thams cad kyi 'bras bur gyur pa yin pas khyad par gsal ba yod pa kho na'o/ /de kho na nyid thob pa'i rnal 'byor pa gang gi tshe ldang bar byed pa de'i tshe ji ltar de 'bras bu zhes brjod par bya ba ma yin
<p>40b.3</p>nam/ 'on te mi ldang na ni de'i tshe rim pa gnyis kyi don gcig pa yin pas bye brag med pa'i phyir de dag la khyad par ci yod ce na brjod par bya ste/ rim pa bzhi pa gcig tu mtshungs pa nyid yin pa kho na'o zhes bya ba ni bden mod kyi 'on kyang rnal 'byor pa ldang ba zhes bya ba de kho na nyid la gnas
<p>40b.4</p>bzhin du sems can gyi don byed pa ste/ nyan thos kyi byang chub pa bzhin du de kho na nyid las nyams pa ni ma yin no/ /bdag cag gi rnam par rtog pa dang bcas pa'i phyir rnal 'byor pa spyod pa byed do zhes de ltar mthong gi /de ni de kho na nyid de las nyams pa ni med de/ rtag tu mnyam par gzhag
<p>40b.5</p>pa nyid yin pa'i phyir ro/ /'di ltar gnas pa ni bzhi ste/ ston pa'i gnas pa dang / spyod lam gyi gnas pa dang / ting nge 'dzin gyi gnas pa dang / nang du yang dag 'jog la gnas pa'o/ /sangs rgyas rnams kyi sku'i phrin las gang yin pa de ni spyod lam gyi gnas pa'o/ /gsung gi
<p>40b.6</p>phrin las gang yin pa de ni ston pa'i gnas pa'o/ /thugs kyi phrin las gang yin pa de ni ting nge 'dzin gyi gnas pa'o/ /lha la sogs pa nye bar 'gro bar bya ba'i ched kyi thugs kyi phrin las gang yin pa de ni nang du yang dag 'jog la gnas pa yin pa'i phyir sangs rgyas bcom ldan 'das ni
<p>40b.7</p>bzhengs pa dang bzhugs pa dang gzims pa dang 'chag pa'i mtshan nyid kyi spyod lam thams cad du mnyam par gzhag pa kho na yin pa de bzhin du zung du 'jug pa'i rim pa thob pa'i rnal 'byor pa yang de dang 'dra ba kho na yin pas 'gal ba med do/ /sngon bzung ba'i snying rje dang / smon lam dag
<p>41a</p>
<p>41a.1</p>las sems can gyi don bya ba'i phyir de rnams kyi bstan pa dang smin par bya ba la sogs pa'i bya ba gang yin pa de rdza mkhan gyi 'khor lo bzhin du 'bad pa med par 'jug ste/ rdza mkhan gyi lag pa'i bya ba bshol zhing de'i 'bras bu bum pa la sogs pa'i mtshan nyid thob
<p>41a.2</p>tu zin kyang sngar 'dus byas pa'i dbang gis 'khor lo 'khor ba nyid do/ /de bzhin du nyon mongs pa dang shes bya'i sgrib pa la sogs pa zad cing de kho na nyid thob tu zin kyang sngon gyi smon lam gyi mthus sgyu mas sprul pa'i skyes bu bzhin du sangs rgyas kyi mdzad pa rnam pa sna tshogs pa mdzad de/ 
<p>41a.3</p>ji skad du/ nyes pa thams cad skyed byed 'jig tshogs lta bu'i bud shing dag ni bsregs gyur cig /bdag gzhan bye brag yul rnams drungs phyung gang yin de la nyes pa 'byung ba min/ /nyes pa med kyang blo bzang sgyu ma'i mi ni rig sngags lta bu'i snying rje dang / /sngon gyi smon lam
<p>41a.4</p>dbang gis 'khor lo'i rnam pa bzhin du las la skul bar byed/ /ces bshad pa'o/ /de nas 'dir 'di dpyad par bya ste/ rim pa lnga pa bsgom pa 'dir ni rnal 'byor pa lnga'i dbang du byas sam/ 'on te gcig gi yin/ 'di ltar rim pa re re zhing 'od gsal ba'i 'bras bu bshad
<p>41a.5</p>pas don byas zin pa yin pa'i phyir rnal 'byor pa lnga yin pa'i dgos pa yod pa kho na'o/ /'on te gcig yin na de'i tshe rim pa gcig gis de kho na nyid thob pa'i phyir rim pa gzhan gyi dgos pa ci yod ce na/ 'dir ni rnal 'byor pa gcig kho na'i dbang du byas pa'o zhes brjod par bya ste/ 'di
<p>41a.6</p>ltar ngag dang sems dang lus dang kun rdzob dang don dam pa dag par byed pa'am rdo rje bzlas pa la sogs pa'i rim pa lnga pa'i gnas skabs na shin tu rdzogs par 'gyur gyi gcig la ni ma yin no/ /de nyid kyi phyir rim pa zhes bya ba'i sgra ni don dang bcas pa yin te/ rim pa phyi ma phyi mas khyad
<p>41a.7</p>par du 'phags pa'i go 'phang thob pa'i phyir ro/ /gzhan du na lcags kyi dbyig pa lta bu ni rdo rje bzlas pa'i rim pa'am gzhan yang rung gcig pu la rim pa nyid ji ltar rung bar 'gyur/ 'on te rang gi rigs la ltos nas de'i rig pa nyid brjod pa yin na ni/ de'i tshe rim pa ma yin la dbye ba
<p>41b</p>
<p>41b.1</p>brjod par bya ste/ ji skad du rdo rje bzlas pa sku'i bzlas pa la sogs pa'i dbye bas rnam pa bcu gcig yin pa de bzhin du gzhan rnams kyang zhes bya ba la sogs pa sngar bshad pa bzhin no/ /de'i phyir rnal 'byor pa gcig kho na rim gyis rim gyis goms par byed pas na rdo rje 'chang chen po'i go 'phang
<p>41b.2</p>thob pa mngon du byed par 'gyur te/ rtsa ba'i rgyud le'u bco brgyad pa'i brjod par bya ba'i bsgom pa lhur len pa'i sgrub pa po'i gcig yin pa bzhin no/ /de la ni le'u so so la sgom par byed pa yod pa ma yin te/ gcig kho na'i dbang du byas pa'i phyir ro/ /sems can gyi khams ni rgyud sna
<p>41b.3</p>tshogs pa'i phyir tsan+dan lta bu la sogs pa'i dbye bas gang zag gi dbye ba ni rigs shing de'i dbye bas bshad pa'i dbye ba ni rigs te/ rim pas thob par bya ba'i de kho na nyid kyi dbye ba ni rung ba ma yin no/ /yang rim pa re re zhing 'od gsal ba'i de kho na nyid bstan to zhes gang smra ba de ni de kho na
<p>41b.4</p>nyid kyi khyad par byed pa nyid bstan par bya ba'i don du yin gyi/ mngon du bya ba ni zung du 'jug pa'i rim pa kho na yin pas nyes pa med do/ /de rdzogs nas da ni rab tu byed pa rtsom pa'i rjod par byed pa la sogs pa rnams brjod par bya ste/ 'di ltar/ bstan bcos dag ni thams cad dam/ /
<p>41b.5</p>bya ba cung zad 'ga' zhig la/ /rjod byed med na 'jig rten dag /dmus long lkugs pa bzhin du 'gyur/ /zhes gang bshad pa'o/ /brjod par bya ba med pa'i bstan bcos ni bya rog gi sgra la sogs pa bzhin du don med par 'gyur te/ 'brel pa dang ni rjes mthun thabs/ /skyes
<p>41b.6</p>bu'i don ni sgrub byed pa/ /yongs brtags dbang du byas pa'i tshig /de las gzhan pa dbang byas min/ /zhes kyang bshad do/ /'brel pa med pa'i tshig dag ni se'u bcu zhes bya ba la sogs pa'i tshig bzhin du don med par 'gyur te/ 'brel pa brjod par bya ste/ /gang phyir 'brel
<p>41b.7</p>pa bsnyad pa las/ /nyan pa po ni 'jug par 'grub/ /de phyir bstan bcos thams cad kyi/ /thog mar 'brel pa brjod par bya/ /zhes kyang bshad do/ /de bzhin du dgos pa med pa'i bstan bcos ni bya rog gi so brtag pa dang 'dra bar blang bar bya ba ma yin par 'gyur te/ bstan bcos dag
<p>42a</p>
<p>42a.1</p>ni thams cad dam/ /las ni cung zad 'ga' zhig gi /ji srid dgos pa ma brjod pa/ /de srid su zhig len par 'gyur/ /zhes kyang bshad do/ /gzhan gyi don bsgrub pa'i don du dgos pa'i dgos pa gdon mi za bar brjod par bya'o/ /'di ltar tshad ma ni rnam pa gnyis
<p>42a.2</p>te 'jug par byed par snang ba dang / don byed par snang ba'o/ /de la 'jug par byed par snang ba ni rnam par rtog pa med pa ste/ mig la sogs pa'i dbang po la sngon po la sogs par snang ngo / /de las dus phyis nges pa'i shes pa 'byung zhing de las dran pa dran pa las mngon par 'dod pa de
<p>42a.3</p>las tha snyad de las don thob pa na bsreg pa dang 'tshed pa la sogs pa'i bya ba'i bdag nyid can gyi dngos po dngos su don yod par 'gyur te/ de ni don byed par snang ba'i tshad ma'o/ /de kho na bzhin du rab tu byed pa'i thos pa dang / bsam pa dang / bsgom pa'i rim gyis rnam par dpyad pas
<p>42a.4</p>rang gi don byas te/ 'jug par byed pa snang ba'i dgos pa thob par 'gyur ro/ /de nas gzhan dag kyang rjes su gzung bar bya ba yin pas don byed par snang ba'i dgos pa'i dgos pa thob bo/ /me dang phrad pa na grang ba sel ba bzhin du don byed par snang ba rang gi don kho na ci'i phyir mi 'gyur ba yin nam
<p>42a.5</p>zhe na/ de ni rigs pa ma yin te/ de rnams kyi gzhan gyi don gtso bor bsgrub pa yin pa'i phyir/ byang chub sems dpa' rnams ni rang gi don byed ces bya ba gtso bo nyid du mi 'dod do/ /rang gi don ni yan lag tsam yin pas sems can gcig tsam gyi ched du yang byang chub sems dpa'
<p>42a.6</p>rnams ni bskal par yang dmyal ba'i sdug bsngal myang bar byed de/ gal te bskal pa dpag tu med pa ru/ /dmyal ba'i sdug bsngal myong bar 'gyur ba yis/ /sems can gcig tsam yongs su smin bgyid kyang / /'on kyang skyo ba dag ni med par shog /ces gang gsungs pa'o/ /
<p>42a.7</p>rim pa lnga pa zhes bya ba'i rab tu byed pa 'di ni rjod par byed pa yin no/ /brjod par bya ba ni rdo rje bzlas pa la sogs pa bsgom pa'i rim pa rnams yin no/ /'brel pa ni rjod pa dang / brjod par bya ba'i mtshan nyid dam/ /tshig dang don gyi mtshan nyid dam/ /thabs dang thabs las byung ba'i
<p>42b</p>
<p>42b.1</p>mtshan nyid dam/ /rgyu dang 'bras bu'i dngos po'i mtshan nyid yin no/ /'brel pa de yang rnam pa drug tu 'gyur te/ de bzhin gshegs pa dang / lha mo dang / byang chub sems dpa' dang / lha dang / lha ma yin dang / mi'o/ /de la rlabs med pa'i rgya mtsho chen po lta bu rnam par rtog pa'i
<p>42b.2</p>dri ma thams cad spangs pa'i bcom ldan 'das rdo rje 'chang chen po nya mi 'gul ba'i mtsho ltar mi g.yo ba'i 'od gsal ba'i de kho na nyid kyi rdo rje lta bu'i ting nge 'dzin la zhugs par gyur te/ sngon gyi smon lam dang thugs rje chen po dag gis bskul bar gyur pa des 'od gsal ba las skad cig gis
<p>42b.3</p>rang bdag nyid 'ja' tshon bzhin spros so/ /de nas 'dod chags dang zhe sdang dang gti mug gi rigs can gyi sems can rnams sbyang ba'i phyir de'i chos dang mtshungs pa'i chos can gyi de bzhin gshegs pa lnga po rnam par spros nas/ de rnams kyi dbus su dkyil 'khor gyi gtso bo nyid kyi tshul
<p>42b.4</p>du bzhugs te/ ma 'ongs pa'i sems can rnams rjes su gzung ba'i phyir de kho na nyid gsungs pa de ni de bzhin gshegs pa'i 'brel pa'o/ /de'i rjes la 'dod chags kyi rigs kyi sems can 'ba' zhig rjes su gzung ba'i don du lha mo bzhi rnams spros te/ chos kyi dbying zhus pa la
<p>42b.5</p>sogs par de kho na nyid gsungs pa gang yin pa de ni lha mo'i 'brel pa'o/ /de'i rjes la byang chub sems dpa' rnams spros te/ de kho na nyid gsungs pa gang yin pa de ni byang chub sems dpa'i 'brel pa'o/ /brgya byin gyis zhus pa la sogs par gsungs pa ni lha'i 'brel pa'o/ /lha
<p>42b.6</p>dang klu dang drang srong gi gtso bor byas nas gsungs pa ni lha dang lha ma yin pa'o/ /gsal rgyal la sogs pa rnams la chos ston pa ni mi'i 'o/ /de bzhin du kha cig ni bcom ldan 'das kyis de bzhin gshegs pa rnams la gsungs shing / de rnams kyis kyang lha mo rnams
<p>42b.7</p>la zhes bya ba la sogs pa brgyud pa yin zhes zer ro/ /'dir ni de bzhin gshegs pa'i 'brel pa yin te/ dpal gsang ba 'dus pa'i rgyud kyi zhu ba po ni de bzhin gshegs pa rnams yin pa'i phyir la/ de las btus pa'i rab tu byed pa yang de'i rang bzhin yin pa'i phyir sgra dang don dag
<p>43a</p>
<p>43a.1</p>las dngos su 'brel pa med du zin kyang / 'on kyang rnam par rtog pa can gyi rnam par shes pas byas pa ni yod pa kho na'o zhes thams cad du mkhas pa rnams kyis dpyad zin to/ /de bzhin du 'dir yang / bems po bems min rten sgo nas/ /'brel pa rnam pa gnyis su
<p>43a.2</p>'dod/ /sgra dang don 'brel bems po ste/ /nyan dang 'chad pa de las gzhan/ /brgyud pa'i rim pa 'ong ba las/ /de bzhin gshegs sogs dbye ba yis/ /gnyis pa rnam pa drug yin par/ /blo dang ldan pa rnams kyis bshad/ /ces bya ba ni bsdu ba'i tshigs su bcad pa dag
<p>43a.3</p>go/ /dgos pa ni rim pa lnga thob pa nyid dang / bsam pa nyid dang / bsgom pa nyid byas la rdo rje bzlas pa la sogs pa'i rim pas bdag nyid dpal rdo rje 'chang chen po'i rnam par bya ba ni gang yin pa'o/ /dgos pa'i dgos pa ni sems can gyi khams thams cad rim pa de rnams bstan
<p>43a.4</p>pa'i sgo nas sam/ 'od zer spro ba'i rnal 'byor gyis rdo rje 'chang chen po'i byed pa ste/ des ni rjod par byed pa la sogs pa lnga po bshad pa yin no/ /kha cig ni bstan bcos kyi thog mar brjod par bya ba dang / dgos pa dang gnyis kho na rjod par byed de/ de bzhin du yang re zhig rjod par
<p>43a.5</p>byed pa zhes bya ba ni logs shig tu brjod par bya ba ma yin te/ sgra med na bstan bcos nyid kyang med par 'gyur ro/ /brjod par bya ba yang 'brel pa dang rjes su mthun pa'i thabs dang ldan pa kho na brjod par bya'o/ /sgra'i dgos pa ni brjod par bya ba ston pa kho na yin te/ gzhan du na de nyid ma
<p>43a.6</p>yin par 'gyur ro/ /dgos pa'i dgos pa ni snga ma bzhin no/ /sgra dang don dag gi 'brel pa ni ma brjod kyang don gyis go bar shes par bya'o/ /de ji ltar shes par 'gyur ba ma yin nam/ 'di ltar tshig tshad ma yin pa las ji ltar 'brel pa la sogs pa nges pa yin/ nges pa med pa
<p>43a.7</p>la blo sngon du 'gro ba 'jug par rigs pa yang ma yin te ha cang thal bar 'gyur ro zhe na/ bden te re zhig tshig la the tshom skye'o/ /the tshom yang rnam pa gsum te/ don gyi the tshom dang / don ma yin pa'i the tshom dang / don dang don ma yin pa'i the tshom mo/ /de la don gyi the tshom ni dper na sa
<p>43b</p>
<p>43b.1</p>'og na yod pa'i gter rko ba lta bu'o/ /don ma yin pa'i the tshom ni chu klung drag po la lag pas rgal ba'o/ /don dang don ma yin pa'i the tshom ni dper na ro langs bsgrubs pa lta bu'o/ /de la don la the tshom za ba ni 'jug pa'i yan lag yin no/ /don ma yin pa la the tshom za ba ni ldog pa'i
<p>43b.2</p>yan lag yin no/ /don dang don ma yin pa la the tshom za ba yang ldog pa'i yan lag yin pas de'i phyir the tshom la 'jug par rigs pa ma yin zhing / de la dus phyis zhugs par gyur pa na thar pa'i lam bsgrubs nas de kho na nyid mngon sum du byed pas nyes pa cung zad kyang med do/ /da ni gang
<p>43b.3</p>zag dpyad par bya ste/ rab tu byed pa 'di la dbang byed pa'i gang zag du zhe na/ lnga ste/ lnga po de yang gang zhe na/ brjod par bya ste/ rin po che lta bu dang / tsan+dan lta bu dang / pad+ma lta bu dang / ut+pal lta bu dang / pad+ma dkar po lta bu rnams so/ /de la rmongs pa'i rigs can ni/ /tsan+dan lta bu'o/ /
<p>43b.4</p>dbang po rtul po ni ut+pal lta bu'o/ /dbang po 'bring po ni pad+ma dkar po lta bu'o/ /dbang po rnon po ni pad+ma lta bu'o/ /dbang po rnon pa'i yang rnon po ni rin po che lta bu'o/ /de'i phyir gang zag bzhi ni tshogs kyi bshad pa'i snod yin zhing / gcig ni slob ma la bshad pa'i snod yin no/ /kha cig ni
<p>43b.5</p>nyan pa po rnam pa bzhi yod de/ 'di lta ste/ mi shes pa dang / the tshom za ba dang / log par rtogs pa dang / nges pa'i blo can dag go zhes zer ro/ /mi shes pa ni rnam pa gnyis te/ rdo ba lta bu'i blo can dang / shes par 'dod pa'o/ /de la rdo ba lta bu'i blo can ni don du mi gnyer ba ste
<p>43b.6</p>yid ches par mi 'dod pas ni dor bar bya ba yin no/ /shes par 'dod pa'i mi shes pa ni pha rol pos nye bar bstan pa la nyan pa gang yin pa ste de ni blang bar bya ba kho na yin no/ /de'i rmongs pa'i dngos po ni bstan bcos kyi rim gyis ldog par 'gyur ro/ /the tshom za ba rnam pa gnyis te/ don du
<p>43b.7</p>gnyer ba dang don du mi gnyer ba'o/ /de la don du mi gnyer ba'i the tshom za ba'i bdag nyid can ni thabs gang gis kyang gzung bar nus pa ma yin pas de ni dor bar bya ba kho na yin no/ /don du gnyer ba'i the tshom za ba ni tshad ma nye bar dgod pa sngon du song bas the tshom bzlog ste/ yang dag pa'i tshad ma dang
<p>44a</p>
<p>44a.1</p>ldan pa'i bstan bcos la rnam par dgod par bya'o/ /log par rtogs pa ni phyin ci log gi lta ba can yin la/ de yang rnam pa gsum ste/ mi shes pa dang / shes par 'dod pa dang / shes pa'o/ /de la mi shes pa'i blo'i bye brag ma skyes pa'i rmongs pa yin la/ rigs
<p>44a.2</p>pa dang lung dag gis yid ches par mi 'dod pa de ni rdo ba lta bu las bye brag med pas dor bar bya ba yin te/ las la chags pa'i mi shes pa'i/ /blo yi bye brag bskyed bya min/ /zhes gang bshad pa'o/ /shes par 'dod pa ni rnam pa gnyis te/ the tshom za ba dang / de kho na nyid don du gnyer ba'o/ /
<p>44a.3</p>de la the tshom za ba gal te yid ches par mi byed na/ de lta na dor bar bya ba yin te/ the tshom bdag nyid nyams par 'gyur/ /zhes gang bshad pa'o/ /de kho na nyid 'dod pa yang rnam pa gnyis te/ tshad ma dang mi ldan pa dang tshad ma dang ldan pa'o/ /de la tshad ma dang mi ldan pa gang zhe na/ 
<p>44a.4</p>gang zhig rigs pa la mi ltos par gzhan gyis nye bar bstan pa tsam las de kho na nyid khas len pa ste/ 'on kyang yod par smra ba rnams kyi nang nas mchog tu gyur pa de ni brtsad pa'i gnas ma yin zhing / 'di ltar de'i the tshom ni myur du bsal bar nus so/ /gal te tshad ma dang ldan pa yin
<p>44a.5</p>na de ni gsum pa shes pa zhes bya bar bgrang ngo / /re zhig de ni 'jig rten rgyang pan pa dang / zhi ba pa dang / grangs can pa dang / rigs pa pa dang / bye brag pa dang / mchod 'os pa dang / dpyod pa pa la sogs pa rnams las gang yang rung ba zhig yin no/ /de las 'jig rten rgyang pan
<p>44a.6</p>pa tshad ma dang ldan pa nyid kyis med par smra ba kho na yin te/ gang la mngon sum las ma gtogs par tshad ma gzhan med pa de ni sun dbyung bar bya ba'i gnas su gyur pa yin no/ /'di ltar rjes su dpag pa la sogs pa'i tshad ma mi 'dod cing 'jig rten pha rol med par sems pa thar
<p>44a.7</p>pa las phyir phyogs pa'i rang gi nges pa'i rjes su 'brang ba na 'di skad du/ rus pa thal ba bzhin song nas/ /slar 'tsho ba ni ga la 'gyur/ /zhes zer ro/ /de skad du smra ba'i rgol ba de la shin tu mngon par brtson pa'i mkhas pa gzhan rnams kyis mngon par zhen pas gnod pa brjod
<p>44b</p>
<p>44b.1</p>zin mod kyi/ 'on kyang bshad pa'i rim pa kho na bzhin du rnam pa 'ga' zhig gi sgo nas tshig cung zad cig brjod par bya ste/ de bzhin du sngags dang rgyud dang bstan bcos la spyod pa'i yid can de ni chu gtsang ma shin tu dri ma med pa blangs nas nang par gdong bkru ba dang / zas za ba'i sngon dang phyis
<p>44b.2</p>kyi dus su lag pa bkru ba la sogs pa'i cho ga byed pa kho na'o/ /ci ste gal te dri ma'i 'dam gyis nyes pa nye bar bsal ba'i phyir byed do zhe na/ gdong dang lag pa'i dri ma mchil mas byugs pa dang skra la phyis pas bsal bar mi nus sam/ gal te de kho na bzhin yin zhe na/ skye bo ma lus pa'i
<p>44b.3</p>bzhad gad kyi rgyur gyur pa rigs pa ma yin pa'i bya ba byed pa skyes bu chen pos smad par gyur pa mi 'dod pa'i spyod pa'i dbang du gyur pa smod pa khyod las nges par dad par bya ba gzhan su zhig yod/ de nas gal te kho bos 'jig rten dang mthun par bya ba'i phyir gtsang sbra spyod do zhe na/ 'jig rten ni
<p>44b.4</p>bstan bcos pa dang bstan bcos ma yin pa rnam pa gnyis so/ /de la bstan bcos pa ni bstan bcos la 'jug cing / bstan bcos ma yin pa ni rjes su 'brang ba kho nar snang ste/ skyes bu chen po gang nas song de lam/ /zhes gang smra ba'o/ /de nas gal te yid bde ba skyed pa'i phyir de ltar 'bad pa
<p>44b.5</p>byed do zhe na 'brel pa ci zhig yod de/ gdong dang lag pa dang rkang pa la sogs pa dag la legs par byas pa ji ltar yid bde ba skyed par byed pa yin/ de las gal te phyi rol gyi dngos po'i rgyu can gyi 'du ba lus kyi dbang po la sogs pa la nye bar gnas pa dang / sems 'phel ba'i khyad par ni rgyu
<p>44b.6</p>yin zhe na/ 'o na 'di ni bzhad gad du mi bya ste/ khyod ni kho bo'i grub pa'i mtha'i phyogs la brten par 'gyur ro/ /de nas gal te yid khas len na nyes par 'gyur ba zhig na kho bo cag la ni 'byung ba las ma gtogs pa'i yid ni med pa kho na'o zhe na/ de lta na ni 'byung ba rnams bems po nyid yin
<p>44b.7</p>pa'i phyir bum pa dang snam bu dag gcig la gcig bzhin tshor bar bya ba dang tshor ba po dang tshor ba med par 'gyur ro/ /'on te lus kyi rang bzhin gyi 'byung ba rnams la tshor ba yod do zhes zer na/ de lta na ni ming gzhan gyis yid khas blangs pa yin no/ /'on te kho bo ni lus kyi 'byung ba las ma gtogs pa'i rig pa
<p>45a</p>
<p>45a.1</p>khas mi len te/ 'on kyang de dag rig pa'i rang bzhin yin la/ shi ba'i lus la ni tshogs pa ma tshang ba'i phyir rlung dang me dag med par de lta bu ma yin no zhes zer na lus la yod pa'i gzugs la sogs pa bzhin du sems ni dbang pos 'di'o snyam du nyams su myong bar mi rung ngo / /de ni
<p>45a.2</p>rang rig pas gzung ba yin no zhes brjod par yang mi nus so/ /dngos po gcig ni tshad ma tha dad pas rig par bya ba nyid du rigs pa ma yin te/ thams cad du 'di'o zhes snang ba'i phyir bum pa ni cha 'ga' zhig gis rang rig pa nyid ma yin la de dang mi mthun par nga'o snyam du snang ba ni rang rig pa'o/ /dngos
<p>45a.3</p>po nyid dang skad cig ma nyid dag de'i bdag nyid yin yang tshad ma tha dad pa'i yul nyid du khyed kyis khas blangs pa ma yin nam/ 'di yang de bzhin du 'gyur ro zhe na/ de ni bden pa ma yin te/ de dag ni mngon sum gyi tshad ma'i yul du gcig pa nyid yin no/ /'dra ba gzhan dang gzhan 'byung
<p>45a.4</p>ba mthong ba'i 'khrul pas dngos po rnams la brtan pa yin par sems pa na tha dad par ma rtogs par dngos po brtan par smra ba rnams rjes su dpag pas yid ches par byed pa 'ba' zhig tu zad do/ /'di la ni gang gis yul tha dad pa med pa la rtogs pa tha dad par 'gyur ba'i 'khrul pa
<p>45a.5</p>'ga' yang med do/ /sngon gyi 'jig rten rgyang pan pa dag 'bru nges pa dang phabs la sogs pa'i rgyu can gyi chang la dus kyi 'gyur ba myos par byed pa'i nus pa 'byung ba bzhin du/ khu ba dang khrag la sogs pa'i dngos po dang 'dres par gyur pa'i 'byung ba rnams la sems kyi nus pa 'byung ngo zhes
<p>45a.6</p>smra ba gang yin pa de dag la 'di skad brjod par bya ste/ de rnams nus pa de tha dad dam 'on te tha mi dad/ tha dad pa yin na ni de rnams kyi de zhes bya ba'i 'brel pa ci yod gal te 'du ba'o zhe na/ mi rung ste de kho na bzhin du de yang 'di'o zhes dmigs par 'gyur ro zhe na sngar brjod zin to/ /chang gi nus pa
<p>45a.7</p>bzhin no zhes bya ba'i dpe yang mthun pa ma yin te/ chang gi nus pa zhes bya ba ni cig car mi dmigs pa'i phyir brtags pa tsam yin no/ /gang gi chang gi rdzas ma myangs par mthong ba tsam de'i tshe ni myos pa'i nus pa nyams su myong bar mi 'gyur ro/ /gang gi tshe nyams su myong ba de'i tshe ni
<p>45b</p>
<p>45b.1</p>chang gi rdzas lus kyi nang du zhu ba'i phyir mi dmigs so/ /de ma zhu na ni lus kyi nang du myos pa'i nus pa skyed par nus pa ma yin no/ /de lta na de dag gi phyogs la ni lus kyi 'byung ba dmigs pa'i tshe na sems mi dmigs shing sems dmigs pa'i tshe na de mi dmigs par 'gyur te/ de dag
<p>45b.2</p>dmigs par yang 'dod do/ /gang dag gang kho na las lus 'byung ba de kho na las sems 'byung bas rgyu mtshungs pa'i phyir rten dang brten pa'i dngos por gnas pa'i lus dang sems dag 'jig rten pha rol las ma byung ba nyid du khas len pa de dag gis kyang rnam pa gzhan gyi rnam par
<p>45b.3</p>shes pa khas blangs pa kho na yin no/ /lus 'jig pa na de yang 'jig par ni mi rung ste/ 'khar gzhong 'jig pa na rgya shug gi 'bras bu 'jig par ma mthong ba'i phyir rten 'jig pa na brten pa de bzhin du 'gyur ba ni ma yin zhing lus can dang lus can ma yin pa dag rten dang brten pa po'i dngos por yang
<p>45b.4</p>mi rung ngo / /sA lu'i myu gu dang nas kyi myu gu dag rang bzhin du rang bzhin tha dad pa dag gi rgyu yang gcig par rigs pa ma yin no/ /gal te 'jig rten na lus 'jig pa na de 'jig par mthong ngo zhe na ma yin te/ de 'dzin par byed pa'i dngos po'i dbang gis byas pa'i mthu las
<p>45b.5</p>srog dang lus yongs su g.yo ba 'byung ngo / /'jig pa'i tshe na ni gang gi tshe de gzung bar bya ba de dag 'dor bar byed pa na de'i rgyu mtshan can gyi lus la sogs pa'i bya ba ma mthong ba las 'jig rten na shi'o zhes bya bar shes shing / des zin pas srog yongs su g.yo ba de yongs su g.yo ba
<p>45b.6</p>las lus kyang de bzhin du 'gyur bar dmigs pa las 'jig rten dag 'di ni gson no zhes tha snyad 'dogs par byed pa pas 'byung ba las ma gtogs pa'i rig pa'i rang bzhin can gyi rnam par shes pa drug gi tshogs yod do/ /gal te de lta na/ ci'i phyir srog la sogs pa 'dor bar byed ce na/ 
<p>45b.7</p>brjod par bya ste/ thog ma med pa'i dus can gyi srid pa'i kun 'byung gi bden pa'i rgyu can gyi longs spyod kyi bag chags kyis dbang du byas shing 'dod chags dang zhe sdang la sogs pa nyon mongs pa dang nye ba'i nyon mongs pa dang dbang du byas pa dang legs par byas pa dang nyes par byas pa'i rnam grangs gzhan
<p>46a</p>
<p>46a.1</p>chos dang chos ma yin pa'i mthus bde 'gro dang dmyal ba la sogs pa'i sar skye ba thob par 'gyur ba dang / bde ba dang sdug bsngal gyi mtshan nyid can gyi 'bras bu la chags pa'i dri ma can du gyur pa ltos pa med cing ngang la rgyun mi 'chad pa'i ngo bo gnyug ma nub par gyur pa phra
<p>46a.2</p>ba'i gzugs can dbang po'i tshogs ma lus pa dang ldan pa'i dri za zhes bya ba'i ming can srid pa bar ma'i yid kyi skye gnas nas skye gnas gzhan dag tu 'khyam pa 'di nyid 'khor ba yin te/ 'dod chags la sogs dri bcas sems/ /'khor ba yin te des dben pa/ /rgyal ba sgrib
<p>46a.3</p>pa spangs pa yis/ /mdor na thar pa yin par gsungs/ /zhes gang bshad pa'o/ /de nyid kyi phyir phra bar bdag nyid kyi dngos pos 'gro zhing lus snga ma snga ma bor nas rgyun mi 'chad par 'gro ba'i bdag nyid ni rnam par shes pa nyid yin par brjod par bya'o/ /lus yongs su
<p>46a.4</p>'dzin pa dang srog yongs su 'dzin pa'i phyir g.yo ba yin no/ /nges par mthong bas phyugs yin no/ /lus dang lus su 'dzag pas gang zag ste lung dag las de lta bu la sogs par brjod pa dag gis gsungs so/ /'di ltar skye ba gzhan nyid du nying mtshams sbyor ba'i rtags
<p>46a.5</p>mthong ste/ de ltar yang byis pa khye'u skyes ma thag pa skye bo thams cad kyi bkres pa zlog par byed pa snang ba'i zas mi 'dod cing mar dang sbrang rtsi dang chu la sogs pa tshim par byed pa dag kyang myang bar mi byed pa skye ba gzhan mang pos goms par byas pa'i ma'i nu ma'i ro myang ba tsam gyis
<p>46a.6</p>bkres pas lto zhum pa nyid kyis sems 'khrugs pa yun ring por rgyun mi 'chad par ngu bar byed pa dang bral bar 'gyur ba dang / de nyid kyi mig g.ya' bar gyur pa lus la gnod pa'i 'jigs pas rang gi lag pa'i rgyab kyis phrug par gsal bar mthong ba dang la ba 'jam po bting ba'i
<p>46a.7</p>khri la lus bzhag pa na bde ba'i nga rgyal dang ldan par mthong ba dang / de bzhin du spun rnams kyi pha gcig tu zin kyang sngon gyi las kyi bag la nyal gyi stobs kyis dge ba dang mi dge ba'i byad pa nyid de 'gro ba'i rgyu sna tshogs pa la bsnyon par nus pa ma yin no/ /gzhan yang brjod pa na gzhung mangs
<p>46b</p>
<p>46b.1</p>par 'gyur bas re zhig chog go/ /de ltar na 'jig rten pha rol grub pas tshad ma dang ldan zhing shes pa'i 'jig rten rgyang pan pa sun bton pa yin no/ /zhi ba bdag ni 'di skad du smra ste/ thams cad mkhyen pa thams cad byed pa dbang phyug dam pa 'dod pa dang / shes pa dang / bya ba'i nus pa
<p>46b.2</p>gsum gsal bar byas pa'i dbang phyug dam pa dang ldan pa rig pa'i ngo bo'i dbang phyug de nyid 'dod pa'i nus pa la sogs pa rnams kyis 'gro ba spro zhing sdud par byed pa'o/ /tshad ma'i gnas su gyur pa de ni rtag pa nyid yin pa'i phyir gal te des sprul pa'i dngos po gzhan rnams rtag
<p>46b.3</p>pa nyid du mi dmigs kyang / 'on kyang byed pa po'i rtag pa nyid ni nyams par mi 'gyur te/ gang+gA'i rgyun gyi chu'i rgyun bzhin no/ /dug gi shing gi sa bon dang / myu gu dang sdong bu dang lo ma dang me tog dang 'bras bu la sogs pa rnams ni yang nas yang gzhan dang gzhan dag 'byung
<p>46b.4</p>zhing dug gi sa bon ni gzhan nyid du mi snang ngo / /sbyor ba ni gang dang gang 'bras bu'i rang bzhin can gyi dngos po de dang de ni rang bzhin gzhan dang gzhan byung nas 'jig pa can yin te/ khyab par byed pa rtag pa gcig pu'i rang bzhin gyi rgyu can yin pa'i phyir myu gu la sogs pa
<p>46b.5</p>bzhin no zhes bya ba ni rang bzhin gyi gtan tshigs so zhe na 'dir brjod par bya ste/ re zhig dbang phyug ni byed pa po dang rtag pa yin par 'thad pa ma yin no/ /'di ltar byed pa'i skad cig la gdon mi za bar bye brag yod de/ bye brag gang yin pa de kho na mi rtag pa nyid yin no/ /de
<p>46b.6</p>bzhin du yang gal te mi byed pa'i skad cig na de byed pa po yin na/ de'i tshe ci'i phyir skyed par mi byed/ de'i tshe nus pa med pa'i phyir ro/ /byed pa'i tshe ni skyed par byed de nus pa dang ldan pa'i phyir ro/ /de bas na nus pa la ltos nas skyed par byed pa gang yin pa de ni mi rtag pa yin te/ 
<p>46b.7</p>nus pa dang ldan pa ni nam mkha' bzhin gzhan la mi ltos pa'i phyir ro/ /'on te nus pa de las tha mi dad pas ltos pa med do zhe na/ 'o na sngar ci'i phyir skyed par byed pa kho nar ni ma yin/ byed pa'i nus pa la ltos nas skyed par byed pa nyid du khas len na/ 'o na ni nus pa kho na skyed par byed pa
<p>47a</p>
<p>47a.1</p>yin te dbang phyug gis ci zhig bya/ gal te nus pa de de'i yin no zhe na/ de de'i yin zhes bya ba 'brel pa gang yin/ de'i bdag nyid yin na sngar gyi nyes pa kho nar 'gyur ro/ /de las byung ba yin na nus pa 'bras bu nyid yin pas dbang phyug gi mi rtag pa nyid du thal bar 'gyur te/ 'bras
<p>47a.2</p>bu 'byung ba na rgyu 'gags par mthong ba'i phyir ro/ /ci ste nyes pa de bsal ba'i phyir 'du ba'i 'brel pa la brten nas ni/ de'i tshe tha dad par snang ba med pa'i phyir nus pa dang dbang phyug dag las byed pa po gang yin zhes bya ba'i nges pa med do/ /gal te snal ma dang ras yug bzhin du
<p>47a.3</p>snang ba yod do zhe na/ 'di ni brtags pa tsam ste snal ma las ma gtogs par ras yug ces bya ba ni cung zad kyang dmigs pa ma yin te/ gal te 'gebs pa la sogs pa'i bya ba byed pa nyid yin pa'i phyir dmigs so zhe na/ 'o na snal ma rnams gang la gnas pa yin gal te de'i
<p>47a.4</p>bdag nyid du gnas pa nyid yin pa'i phyir mi dmigs pa yin no zhe na/ 'o na de lta na ni rigs pas snal ma 'ga' zhig kho na khas blangs kyi ras yug ni ma yin no/ /ras yug ces bya ba'i tha snyad gang yin pa de'i gnas skabs khyad par can du gyur pa'i snal ma rnams kyi 'bras bu
<p>47a.5</p>gzhan yin zhing / dngos po gzhan kho na yin pas 'du ba'i 'brel pa med pa yin no/ /de'i phyir byed pa po dang rtag pa zhes bya ba 'di ni 'gal ba yin no/ /byed pa po yin du chug na byas nas ci'i phyir sdud par byed/ gal te de ni dbang phyug gi rang dbang nyid yin no zhe na/ de ni smon pa
<p>47a.6</p>nyid du brjod par bya ba'i rang dbang nyid ma yin pa ma yin nam smon pa ni sa la sogs pa'i rang bzhin gyi bum pa la sogs pa byas nas skad cig de nyid la 'jig par byed do/ /yang na rang dbang can yin du chug na ci'i phyir dus gcig tu skyed par byed pa'am 'jig par byed pa ma yin/ 
<p>47a.7</p>cig car skyed par byed pa dang 'jig par byed pa nyid ma yin pa'i phyir de ni skad cig gi dbye bas mi rtag pa nyid yin pa kho na'o/ /'dis ni de dag thams cad mkhyen pa nyid yin pa yang bzlog pa yin te/ de bzhin du thams cad mkhyen pas na thams cad mkhyen pa zhes bya ba yin la/ 
<p>47b</p>
<p>47b.1</p>'dir ci thams cad ces bya ba'i sgra 'das pa la sogs pa dus gsum yin par brjed par 'dod dam/ 'on te 'jig rten thams cad kyi sems kyi spyod pa dag yin/ gal te dus gsum yin na/ de'i tshe khyu mchog dang 'phel byed kyis byas pa'i skar ma'i bstan bcos shes pa las
<p>47b.2</p>skyes bu tha mal pa rnams kyang thams cad mkhyen par 'gyur ro/ /ci ste sems kyi spyod pa dag yin na ci ste sems tsam mam rang bzhin yin/ gal te sems tsam nyid yin na/ de'i tshe kho bo cag gis kyang rtsis la sogs pas gzhan gyi sems shes par 'gyur ro/ /des sems kyi rang
<p>47b.3</p>bzhin ni shes pa ma yin te/ gal te dbang phyug nyid yin pa'i phyir shes so zhe na/ bshad zin pa'i rnam pas dbang phyug med pa'i phyir/ med pa ni rang bzhin nyid yin par rigs pa ma yin te ri bong gi rwa bzhin no/ /de lta na shin tu thal ches pas chog go/ /grangs can ni 'bigs
<p>47b.4</p>byed la sogs pa'i brag phug gi nang du gnas te brtul zhugs khyad par can la gnas pa'i dbang kho nas rang bzhin dang skyes bu tha dad par bsgoms pa'i stobs kyis yon tan gsum gyi zhags pa'i bcing ba zhi zhing grub pa thob par grags pa nyid 'bigs byed na gnas pa la sogs pa
<p>47b.5</p>grangs med pa yod de/ de rnams kyis dbang phyug 'ba' zhig khas blangs pa ni ma yin gyi bdag kyang mang po nyid yod par rjod par byed do/ /de rnams ni 'di ltar sun dbyung bar bya ste/ de bzhin du yang skyes bu byed pa med cing 'dod pa med la skul bar byed pa ma yin pas/ de'i
<p>47b.6</p>longs spyod sgrub pa'i don du gtso bo de kho na nyid bems po ni rang nyid 'bras bu la 'jug pa ni 'thad pa ma yin no/ /gal te ji ltar be'u bskyed pa'i phyir 'o ma shes pa med par rang nyid 'dzag par mthong ba bzhin no zhes gang bshad pa smra ba de yang ma grub pa kho na yin te/ der yang shes pa yod
<p>47b.7</p>pa'i ba kho na de 'dzag par byed par nus pa yin no/ /gzhan du na ba 'dod pa med pa kha cig na rang gi be'u la yang mi ster bar mthong ba'i phyir rnam par shes pa kho na thams cad 'jug par byed pa yin te/ de ni de lta bu'i rang bzhin nyid yin pa'i phyir ro/ /de'i phyir skyes bu med pa yin no/ /
<p>48a</p>
<p>48a.1</p>rigs pa po dang bye brag pa rnams kyang bdag rtag par smra ba la brten pa yin la de rnams sun dbyung ba ni ma yin te/ bdag ces bya ba ni yod pa ma yin te/ mi dmigs pa'i phyir sa phyogs stong pa na bum pa mi gnas pa bzhin no zhes bya ba ni rang bzhin mi
<p>48a.2</p>dmigs pa yin no/ /ci ste de skad du khyed phung po yin par 'dod pa gang yin pa de kho na bdag yin no zhes zer na/ de'i phung po rnams ni skye ba dang 'chi ba mi rtag pa ste/ mtshan nyid gsum dang ldan pa nyid yin pa'i phyir dang bdag kyang de dang 'dra ba'i phyir mi rtag pa nyid du 'gyur na khyed
<p>48a.3</p>'dod pa yang ma yin no/ /bdag la phung po la sogs pa yod par 'thad pa yang ma yin te/ rtag pa dang mi rtag pa dag la rten dang brten pa'i dngos po mi 'thad pa'i phyir ro/ /de rnams la bdag yod do zhes bya ba yang mi rung ste/ snga ma bzhin no/ /rten dang brten pa'i dngos po ni rgyu dang
<p>48a.4</p>'bras bu'i dngos po kho na yin te/ de'i phyir phyogs dang po la ni gang gi tshe bdag brten pa de'i tshe rgyu nyid yin pa'i phyir mi rtag pa nyid yin la/ phyogs gnyis pa la ni bdag 'bras bu nyid yin pa'i phyir mi rtag pa nyid du 'gyur ro/ /rgyu rnams kyang gdon mi za bar 'bras bu dang ldan pa ma
<p>48a.5</p>yin pas res 'ga' bdag med par yang 'gyur ro/ /phung po la ma gtogs pa yang mi dmigs te/ phung po la ma gtogs pa yang ri bong gi rwa bzhin no/ /gal te de ni me dang bud shing bzhin du tha mi dad pa yin no zhe na/ de lta na ni khyed shin tu mi rtag pa nyid yin par 'dod
<p>48a.6</p>pa de bud shing rang gi ngo bo nyams nas sol ba'i rang bzhin nyid du gyur pa rnams ni me zhes brjod par bya'o/ /bdag phung po'i rang bzhin nyid du gyur pa yang de dang mtshungs par sngar bshad pa kho na'i nyes par 'gyur ba'i phyir bdag yod pa ma yin no/ /de bzhin du zad byed pa
<p>48a.7</p>rnams kyis ni skra 'bal ba dang / ras dkar po gyon pa dang / nam mkha'i gos nyid la sogs pa'i brtul zhugs dang lha'i khyad par dang de ston par byed pa'i bstan bcos dang thar pa dang 'jig rten dang pha rol khas blangs pa kho na yin mod kyi/ 'on kyang de dag gi ltar
<p>48b</p>
<p>48b.1</p>na dngos po rnams ni dus gsum pa ste/ de bzhin du zho yang yin zhing rnga mo yang yin la rnga mo yang zhor 'gyur ro zhes bya ba la sogs pa yin no/ /de rnams ni 'di ltar sun dbyung bar bya ste/ gal te dngos po rnams tha dad pa yin na/ de rnams ji ltar gcig pa yin/ gcig
<p>48b.2</p>pa yin na ni tha dad pa mi 'thad la tha dad pa yang yin la/ gcig pa yang yin pa ni 'gal ba yin no/ /de'i phyir tha dad pa yang yin la gcig pa yin par smra ba rnams kyi ltar na phan tshun 'gal ba la brten pa yin pas gang zag la sogs par 'dod pa gang yin pa de ni snga
<p>48b.3</p>ma bzhin du mi rtag pa nyid du 'gyur ro/ /gser la sogs pa rnams rna rgyan la sogs pa dngos por gyur kyang gser ni nyams pa med la de ni yongs su gyur pa tsam yin te/ de bzhin du dngos po thams cad yongs su gyur pa yin gyi 'jig pa ni ma yin no zhe na/ brjod par bya ste/ 
<p>48b.4</p>yongs su gyur pa zhes bya ba ni rang gi ngo bo spangs nas dngos po gzhan du gyur pa yin la de kho na mi rtag pa nyid yin no/ /sngar gyi gser gang yin pa de kho na yin no zhes bya ba yang 'thad pa ma yin te/ de ni gzhan nyid yin pa'i phyir ro/ /rtog pa dang ldan pa'i mkhas pa rnams kyis zad pa dang kha dog nyid la
<p>48b.5</p>sogs pa rtogs pas de'i phyir tha dad pa yang yin la gcig pa yang yin par smra ba'i phyogs ni rigs pa ma yin no/ /rigs byed kyi mthar smra ba rnams ni shes pa dang bya ba dag las gang yang rung ba zhig gtso bor byed pa'i sgo nas rnam pa gnyis so/ /de la shes pa gtso bor gyur pa'i
<p>48b.6</p>rigs byed kyi cha 'dzin pa gang yin pa de rnams ni las dang 'bras bu spong ba sngon du 'gro ba can gyi thig le gsum dang / chos gos gsum dang / dbyu gu gsum thogs pa dang / yul nas yul gzhan du 'gro ba la sogs pa'i brtul zhugs thams cad dka' thub nyid du khas len pa
<p>48b.7</p>dang / bya ba gtso bor byed pa'i sgo nas me la bstod pa la sogs pa'i mchod pa rnams kyis mchod sbyin byed pa de rnams dang skra 'breg pa dang / dbyu gu thogs pa la sogs pa'i brtul zhugs 'dzin par byed pas bzhad gad bya bar 'os pa yin te/ de rnams kyi thar pa sun dbyung ba ni sngar
<p>49a</p>
<p>49a.1</p>brjod pa kho na yin pas 'dir spro bar mi bya'o/ /de ltar na rgol ba de rnams thams cad de ltar sun dbyung bar bya ba yin no/ /thar pa 'di thams cad ni lta ba sna tshogs pa'i nyes pa'i 'dam dang 'dres pa'i phyir mi gtsang ba yin te/ bcom ldan 'das kyis 'dus pa chen
<p>49a.2</p>po'i mdo las/ rnal 'byor mkhas pa'i grangs can gyis/ /rmongs pas phyogs ni gang bzung dang / /rig byed shes pas grub pa rnams/ /rig byed phyogs ni 'dod pa dang / /gang dag dus lnga dga' ba dang / /dbang phyug chen po'i rnal 'byor pa/ /me la tshad mar byed
<p>49a.3</p>pa dang / /dri med ral pa 'chang ba dang / /thub pa chen por smra ba dang / /gzhan yang thar par smra ba dang / /de kun 'og tu 'gro zhes bya/ /rgyal bas gsungs pa de steng gnas/ /zhes gang bshad pa dang / zhi ba dri med don lngar smra/ /byed smra khyab 'jug bram ze dang / /'jig
<p>49a.4</p>rten rgyang pan mchod 'os pa/ /mi rnams spyod pa can gang yin/ /de rnams rdo rje'i theg chen ni/ /mchog tu spyad na phyugs yin no/ /de phyir ngas ni 'bad pa yis/ /de rnams dang ni 'brel pa spangs/ /'brel pas dam tshig nyams 'gyur te/ /dngos grub nyams pas thar snod min/ /
<p>49a.5</p>bcu dang bco brgyad bdag nyid kyis/ /grub pa'i mtha' la dbang byed pa'i/ /'jigs byed dbang dang ldan pa ni/ /drug cu rtsa bzhir bshad pa gang / /rdo rje theg pa ma gtogs par/ /de kun phyugs su shes par bya/ /zhes bshad de/ de'i phyir rdo rje theg pa'i bstan pa ni kha na ma tho
<p>49a.6</p>ba med pa kho na yin no zhes bya bar gnas pa yin no/ /rang gi sde pa yod par smra ba ni nges pa'i blo can yin la/ /de yang nyan thos dang / rnal 'byor spyod pa dang / byang chub sems dpa' dang / gsang sngags kyi tshul can zhes bya ba rnam pa bzhi'o/ /de la nyan thos ni gang zhig gang
<p>49a.7</p>zag la bdag med par khong du chud pa tsam gyis ni bdag ni bya ba byas shing byed pa byas pa'o snyam du sems pa na rang gi don tsam la gnas pas gzhan gyi don spangs nas/ 'di skad du/ sems can mos pa sna tshogs pa/ /rgyal bas kyang ni mi mgu ba'i/ /mi shes bdag 'dra
<p>49b</p>
<p>49b.1</p>smos ci dgos/ /de bas 'jig rten bsam pa btang / /bdag nyid kyis ni rigs pa'am/ /rigs pa min la brtag bya ste/ /pha rol po yi nyes pa dang / /byas dang ma byas dag las min/ /zhes smra zhing phyi rol gyi don la mngon par zhen pa'i lta ba can de ni gsang sngags bshad
<p>49b.2</p>pa'i snod ma yin te/ gang zhig dge slong dngos gnas dang / /mi gang rtog la dga' ba dang / /rgan po nyid 'gyur gang yin pa/ /de la de nyid bstan mi bya/ /zhes gang bshad pa dang / nyan thos rnams kyi nang du zhag bdun gnas pa la rtsa ba'i ltung ba 'byung ngo zhes kyang
<p>49b.3</p>gsungs so/ /rnal 'byor spyod pa pa rnams kyang rnam par rig pa ma gtogs par sna tshogs 'di dag mi dmigs te/ 'khor ba thog ma med pa nas nang na gnas pa'i bag chags kyi nyes pas don gyi bdag nyid can gyi gzung ba dang 'dzin pa'i rang bzhin du snang ba 'ba'
<p>49b.4</p>zhig tu zad cing / de ni ngo bo nyid gsum yongs su brtags shing bsgoms pas sems tsam nyid khong du chud nas phyi rol gyi don spangs pas chos kyi sku nyid yin par sems na/ de yang rigs pa ma yin te/ gzung ba dang 'dzin pa'i dngos po tsam nyid du mi 'thad pa'i rnam par rig pa
<p>49b.5</p>tsam nyid ni grub pa'i phyir ro/ /de bas na de dag gis brtags pa'i thar pa ni shin tu dag pa ma yin no/ /byang chub sems dpa' rnams ni gzung ba dang 'dzin pa med pa'i phyir gcig dang du ma dang bral bas dngos po rnams kyi rang bzhin dpyod pa na stong pa nyid la sogs pa'i rnam par thar pa
<p>49b.6</p>bzhi bsgom pas stong pa nyid kyi de kho na nyid ni chos kyi sku'i mtshan nyid kyi sangs rgyas nyid yin par sems te/ 'di ni rigs pa yin no/ /ci'i phyir zhe na/ 'di ltar de rnams rdo rje theg pa pa bdag cag la de kho na nyid la log par rtog pa ni med de de kho na nyid ni gcig kho na yin no/ /
<p>49b.7</p>thabs tha dad pa dang dus tha dad pa zhes bya ba ni khyad par yin te/ dga' ba zad pa med dang gsal/ /brtags min sna tshogs gzugs can te/ /snying rje chen po'i ros khyab pa/ /chos dbyings bdag nyid 'bras bu yin/ /don gcig yin yang ma rmongs dang / /thabs mang
<p>50a</p>
<p>50a.1</p>dka' spyod ma yin dang / /dbang po rnon pos dbang byas phyir/ /sngags kyi bstan bcos khyad par 'phags/ /zhes gang gsungs pa'o/ /de'i phyir pha rol tu phyin pa'i rnal 'byor pa de kho na nyid thob pa yin mod kyi 'on kyang de dag ni thabs la sogs pa ma tshang
<p>50a.2</p>bas dus shin tu yun ring pos byang chub thob pa dag yin no/ /gang gi tshe gsum po de rnams thams cad kyang sangs rgyas bcom ldan 'das kyis 'od zer gyi 'khor lo spros pa'i sku drin gyi thabs kyi bye brag gis bskul ba de'i tshe/ gsang sngags kyi gzhung gi snod du rung bar 'gyur
<p>50a.3</p>te/ nyan thos dang ni rang rgyal dag /snying rje chen po med pa'i phyir/ /rang gi don la brtson pa ste/ /theg chen la ni smod pa'o/ /theg pa chen po rab bstan pa'i/ /rgyal ba'i yon tan dpag med dang / /byang chub sems dpa'i mthu thos kyang / /de yi snod min gyur pa ste/ /rang
<p>50a.4</p>gi lam gyi theg chen nor/ /ma lus bsregs pa de rnams ni/ /byang chub sems dpa' dag dbus na/ /skyes bu phongs pa bzhin du gnas/ /srid la skrag pa'i yid can rnams/ /tshe zad pa las dga' 'gyur zhing / /mya ngan 'das thob 'du shes can/ /byang chub 'di dag thob
<p>50a.5</p>pa yin/ /de la mya ngan 'das pa med/ /'on kyang srid pa gsum po ru/ /de dag skye bar mi 'gyur te/ /de rnams zag med dbyings la gnas/ /nyon mongs can min mi shes pa/ /spangs phyir sangs rgyas kyis bskul nas/ /bsod nams kyi ni tshogs bsags te/ /de yang 'jig
<p>50a.6</p>rten 'dren par 'gyur/ /zhes gang gsungs pa'o/ /de ltar na phyag rgya chen po la 'jug pa'i rim gyis de rnams sangs rgyas nyid mngon du byed do zhes bya ba ni mdor bsdus pa'o/ /'di ni shin tu bsdus nas brjod pa yin te/ /sngar nye bar bkod pa gang yin pa de rnams thams cad
<p>50a.7</p>kyang rdo rje theg pa pas sun dbyung bar mi bya zhing 'on kyang gzung bar bya ba ste/ rtags kyi dbye bas gnas pa yi/ /pha rol rgol ba gang yang rung / /de dag kyang 'dir smad mi bya/ /rdo rje sems dpa'i rnam 'phrul yin/ /zhes bshad pa'o/ /re zhig lung dang rigs pa dag gis
<p>50b</p>
<p>50b.1</p>yid ches par 'gyur ba'i pha rol rgol ba po de dag lta zhog gi /shin tu drag po'i las can gyi gdol pa la sogs pa gang yin pa de rnams kyang rdo rje'i theg pa la zhugs par gyur na byang chub thob par 'gyur te/ ji skad du rtsa ba'i rgyud las/ rigs ngan smyig ma mkhan la sogs/ /
<p>50b.2</p>gsod don don gnyer sems pa rnams/ /theg chen bla na med pa yi/ /theg mchog 'di la 'grub par 'gyur/ /sems can mtshams med la sogs pa'i/ /sdig pa chen po byed pa yang / /rdo rje theg pa rgya mtsho ste/ /theg pa mchog ni 'di la 'grub/ /ces bya ba la
<p>50b.3</p>sogs pa gang bshad pa'o/ /gsang sngags kyi tshul can ni bya ba'i rnal 'byor pa dang / spyod pa'i rnal 'byor pa dang rnal 'byor rgyud kyi rnal 'byor pa dang / rnal 'byor mchog gi rgyud kyi rnal 'byor pa dang / rnal 'byor ma'i rgyud kyi rnal 'byor pa zhes bya ba rnam pa lnga'o/ /de la
<p>50b.4</p>bya ba'i rgyud kyi rnal 'byor pa ni mchod rten la bskor ba byed pa dang / bzlas pa dang sbyin sreg dang khrus lan gsum byed pa dang / gos lan gsum brje ba la sogs pa'i bya ba'i dbang gis gti mug chen po dang bar ma'i rigs can yin no/ /spyod pa'i rnal 'byor pa ni dngos grub dang
<p>50b.5</p>ting nge 'dzin dang cho 'phrul la sogs pa thob par mngon par 'dod pa'i dbang gis gti mug chung ngu'i rigs can yin no/ /rnal 'byor gyi rgyud kyi rnal 'byor pa ni phyag rgya dang dkyil 'khor dang ting nge 'dzin gtso bor gyur pa'i phyir 'dod chags la sogs pa chung ba zhig chung ngu dang 'bring
<p>50b.6</p>gi rigs can yin no/ /rnal 'byor mchog gi rgyud kyi rnal 'byor pa ni 'dod chags dang zhe sdang chen po'i rigs can yin no/ /rnal 'byor ma'i rgyud kyi rnal 'byor pa ni 'dod chags chen po'i chen po 'ba' zhig gi rigs can yin te/ de bas na de dag par bya ba'i phyir/ bcom ldan 'das
<p>50b.7</p>kyis gsang sngags kyi bstan pa rnam pa lnga gsungs so/ /rnal 'byor pa de dag thams cad ni bskyed pa'i rim pa dang / rdzogs pa'i rim pa'i rnal 'byor pa zhes bya ba rnam pa gnyis su 'gyur ro/ /de la bya ba'i rgyud la sogs pa rnams kyi bskyed pa'i rim pa ni sa bon tsam las yin no/ /
<p>51a</p>
<p>51a.1</p>rnal 'byor gyi rgyud la sogs pa rnams kyi bskyed pa'i rim pa ni mngon par byang chub pa rnam pa lnga'i rim pas yin no/ /bya ba'i rgyud la sogs pa rnams kyi rdzogs pa'i rim pa ni rdo rje phra mo la sogs pa bsgom pa'o/ /rnal 'byor mchog gi rgyud la sogs pa rnams kyi rdzogs
<p>51a.2</p>pa'i rim pa ni phra mo'i rnal 'byor dang thig le'i rnal 'byor la sogs pa bsgom pa'o zhes bya ba ni khyad par yin no/ /de la rdzogs pa'i rim pa'i dbye ba ni mang du yod de/ phra mo'i rnal 'byor ni 'od zer gsal ba 'ba' zhig gi rnal 'byor pa yin no/ /thig le'i rnal 'byor ni srog dang
<p>51a.3</p>rtsol ba'i rim pas yin te de bzhin du rtsa ba'i rim pas sam/ byang chub kyi sems gzung ba'i sgo nas sam/ pad+ma'i nang du dam tshig gi dkyil 'khor spro ba la sogs pa'i rim pas sam/ de myang ba'i sgo nas sam/ yan lag thams cad kyi tshigs la khyab pa'i sgo nas sam/ 
<p>51a.4</p>rlung gi sbyor bas byang chub kyi sems steng du 'dren pa'i bde ba chen po nyams su myong ba'i sgo nas sam/ bsnyen pa mchog la sogs pa'i rim pas thabs dang shes rab snyoms par zhugs nas lhan cig skyes pa'i bde ba nyams su myong ba'i sgo nas yin no/ /yan lag drug pa'i
<p>51a.5</p>rnal 'byor gyi rim pas kyang yin te/ yul dang dbang po'i longs spyod dang / de dag gi rnam par dag pa dang / thig le spro ba dang / thig le gzung ba dang / slar spro ba dang / dkyil 'khor gyi 'khor lo'i bdag po rnam pa thams cad kyi mchog dang ldan pa'i rdo rje 'chang chen po'i skur
<p>51a.6</p>dmigs pa'i dbye bas so/ /rdo rje bzlas pa ni rlung gi rim pa'i sgo nas so/ /ye shes dang rnam par shes pa'i rim pas ni sems rnam par dag pa'i rim pa yin no/ /sgyu ma la sogs pa'i dpe bcu gnyis kyi rim pas ni bdag byin gyis brlab pa'i rim pa yin no/ /'dod chags dang
<p>51a.7</p>'dod chags dang bral ba dang 'dod chags bar ma'i rim pas ni mngon par byang chub pa'i rim pa yin no/ /mi gnas pa'i mya ngan las 'das pa'i rim pas ni zung du 'jug pa'i rim pa yin no/ /de ltar na rnal 'byor pa dpyad pa dang yul gyi rnam par dbye ba bstan pa yin no/ /de la rdzogs pa'i
<p>51b</p>
<p>51b.1</p>rim pa 'di ni 'phags pa klu sgrub kyi zhal snga nas kyis don lngas bsdus pa yin pa'i phyir de'i slad du dang po 'dod pa'i lha la phyag 'tshal ba mdzad de/ ji ltar mngon par 'dod pa'i lha la phyag 'tshal ba sngon du 'gro ba can gyi 'jug pa ni dam pa rnams kyi spyod pa yin no/ /'di ltar phyag
<p>51b.2</p>'tshal ba ni rnam pa gsum du 'gyur te/ rigs pa dang mthun pa dang gnyi ga dang rjes su mthun pa zhes bya ba'o/ /de la rigs pa ni dper na rang gi 'dod pa'i lha gang yin pa de nyid la bstan bcos byed pa de la phyag 'tshal bar byed pa ste/ ji ltar dpal ldan zhes bya ba la sogs
<p>51b.3</p>pas 'jam pa'i rdo rje la phyag 'tshal ba bzhin te/ de ni sangs rgyas ye shes kyi zhal snga nas kyi 'dod pa'i lha nyid yin pa'i phyir ro/ /mthun pa ni dper na so sor thar pa'i sdom pa'i dang por bcom ldan 'das 'dod chags dang bral ba la/ dpal 'byor gnas dang zhes bya ba la sogs
<p>51b.4</p>pas phyag 'tshal ba bzhin no/ /gnyi ga dang rjes su mthun pa ni dper na rtsom pa po'i lha de nyid yin zhing bstan bcos kyi yang de kho na yin te/ ji ltar dpal klu sgrub kyi zhal snga nas kyis sgrub thabs mdor bsdus par bcom ldan 'das dpal rdo rje sems dpa' la khams gsum spyod
<p>51b.5</p>pa las grol zhes bya ba la sogs pas phyag 'tshal ba bzhin no/ /'dir yang de kho na bzhin du gnyi ga dang rjes su mthun pa kho na yin te/ rdo rje sems dpa' ni 'dod pa'i lha yin pa'i phyir dang rab tu byed pa'i yang gtso bo ni de kho na nyid yin pa'i phyir ro/ /de bzhin du
<p>51b.6</p>gzhan yang phyag 'tshal ba ni lus kyi dang ngag gi dang yid kyi dang bla na med pa'i zhes bya ba'i rnam pa bzhi kho nar 'gyur te/ lus kyi ni yan lag lngas phyag 'tshal ba la sogs pa'o/ ngag gi ni bstod pa'i mtshan nyid can no/ /yid kyi ni bsam gtan la sogs pa'i mtshan
<p>51b.7</p>nyid can yin no/ /de bzhin du bla na med pa'i phyag 'tshal ba ni de'i bdag nyid du rjes su 'jug pa'i mtshan nyid can te/ de nyid las/ ji ltar chu la chu bzhag dang / /ji ltar mar la mar nyid bzhin/ /rang gis rang gi ye shes ni/ /legs mthong gang der 'dir phyag yin/ /zhes bya ba
<p>52a</p>
<p>52a.1</p>la sogs pa 'chad par 'gyur ro/ /yang phyag 'tshal bar byed pa 'di la dgos pa ci yod ce na/ dgos pa ni bgegs nye bar zhi ba ste/ phyag 'tshal ba byas nas skyes bu chen po la bstod pas bsod nams thob pa na bsod nams ma yin pa ldog pa'i phyir bsod nams ma
<p>52a.2</p>yin pa las byung ba'i phyi dang nang gi bgegs rnams nye bar zhi bar 'gyur ba'i phyir la/ zhi bas ni bstan bcos mthar phyin par 'gyur ba'i phyir bgegs nye bar zhi ba ni phyag 'tshal ba'i 'bras bu yin no/ /de la phyi rol gyi bems po dang bems po ma yin pa la bsten pa'i bgegs rnams
<p>52a.3</p>so/ /sa la sogs pa 'byung ba chen po lngas byas pa'i bgegs rnams ni bems po la brten pa rnams so/ /phyugs dang ri dgas dang bya dang sbrul dang bstan pa la sogs pa'i rgyu can gyi bgegs rnams ni bems po ma yin pa la brten pa'i bgegs rnams so/ /nang gi ni lus
<p>52a.4</p>kyi dang ngag gi dang yid kyi zhes bya ba rnam pa gsum yin no/ /de la lus kyi rlung dang mkhris pa dang bad kan la sogs pa'i rgyu mtshan can rnams so/ /ngag gi tshig rtsub mo la sogs pa'i rgyu mtshan can rnams so/ /yid kyi ni 'dod chags la sogs pa'i rgyu mtshan can rnams
<p>52a.5</p>so zhes bya ba de dag thams cad ni bcom ldan 'das rjes su dran pa las nye bar zhi bar 'gyur ro/ /phyag 'tshal ba 'dir 'khrul pa mthong ba ma yin nam/ gang du phyag 'tshal ba der bgegs nye bar zhi ba ma mthong ste/ bshad pa'i rgyud dgongs pa lung bstan pa'i 'grel pa phyed
<p>52a.6</p>byas pa na 'grel pa byed pa shi ba'i phyir ro/ /gang du phyag 'tshal ba ma byas pa der yang bgegs nye bar zhi bar mthong ste/ nag po'i zhal snga nas kyis sgron ma bzhi la sogs par ro zhe na bden te/ bstan bcos byed pa ni grags pa'i mtshan nyid can gyi 'bras bu la bsams
<p>52a.7</p>nas 'jug ste/ 'bras bu de dang 'brel pa'i rgyu mtshan yod pa kho na yin pas grags pa kho na bgegs nye bar zhi ba yin no/ /gang du phyag 'tshal ba ma byas par der yang bkra shis pa rjod par byed pa'i sgra gzhan rgyu mtshan yin te/ dper na 'di skad ces bya ba don du ma dang ldan
<p>52b</p>
<p>52b.1</p>pa'i tshig gi phrad yin pas 'di skad ces bya ba'i sgra ni bkra shis pa'i don can no/ /yang na gal te der tshig gi sgo nas phyag 'tshal ba ma byas kyang lus sam yid kyi sgo nas byas pa'i phyir thams cad nyes pa med pa yin no/ /shin tu thal ches pas chog ste/ skabs su bab pa
<p>52b.2</p>dpyad par bya'o/ /mgon po sems can kun bdag nyid/ /dpal ldan bde chen la btud de/ /rnal 'byor rgyud kyi rjes 'brangs nas/ /rdo rje bzlas pa'i rim bshad bya/ /mgon po ste bcom ldan 'das dpal rdo rje sems dpa' de bzhin gshegs pa thams cad kyi bdag po la btud
<p>52b.3</p>cing phyag 'tshal nas rdo rje bzlas pa'i rim pa ste mi phyed mi shigs pa'i rdo rje bzlas pa'i rim pa ji lta ba bzhin du bshad cing bsnyad par bya'o/ /mgon po ji lta bu zhe na/ sems can kun bdag nyid de brtan pa dang g.yo ba'i 'gro ba la khyab par byed pa'o/ /dpal ni bsod nams
<p>52b.4</p>dang ye shes kyi tshogs dag ste/ gang la de dag yod pa ni dpal ldan no/ /bde chen ni thar pa ste de'i rgyu yin pa'i phyir bde ba chen po de la'o/ /rnal 'byor rgyud kyi rjes 'brangs nas/ /zhes bya ba la/ rnal 'byor rgyud ni dpal gsang ba 'dus pa zhes bya ba'i ming can no/ /
<p>52b.5</p>de'i rjes 'brangs nas zhes bya ba ni de las btus zhes bya ba'i don te/ yi ge'i don to/ /yang na mgon po ni blang bar bya ba nyid yin pa'i phyir ro/ /thams cad stong pa'i chos nyid ni 'gro ba ma lus pa'i rang bzhin nyid yin pa'i phyir sems can kun bdag nyid do/ /dpal
<p>52b.6</p>ni chos kyi sku ste de dang ldan pa'i phyir dpal ldan no/ /nyan thos la sogs pa'i byang chub chen po rnams kyi nang nas mchog gi byang chub kyi ngo bo bde ba yin no/ /de la btud nas rdo rje bzlas pa'i rim pa ste/ rang bzhin gyis dag pa'i ma ning gi bzlas pa'i mtshan nyid bshad par
<p>52b.7</p>bya'o/ /rnal 'byor rgyud kyi rjes 'brangs nas/ /zhes bya ba ni snga ma bzhin te spyi'i don to/ /yang na de bzhin du mgon po ni phung po la sogs pa thams cad kyi gtso bor gyur pa yin no/ /yod pa'i dngos po ni sems can zhes bya ba ste/ byang chub kyi sems so/ /kun ni rtsa
<p>53a</p>
<p>53a.1</p>stong phrag bdun cu rtsa gnyis so/ /de'i bdag nyid ces bya ba ni rtsa las byung ba'i byang chub sems kyis 'gro ba ma lus pa skyed par byed pa'o/ /dpal ni shes rab ste de dang ldan pa ni dpal ldan no/ /bde chen ni lhan cig skyes pa'i de kho na nyid rang gi ngo bo nyid de/ 
<p>53a.2</p>btud nas rnal 'byor rgyud kyi rjes su 'brangs nas rdo rje bzlas pa ste rnam par shes pa dang rlung gi de kho na nyid kyi rang bzhin can gyi bzlas pa bshad par bya'o zhes bya ba yang spyi'i don to/ /yang na mgon po ni man ngag bzhi pa'i rang gi ngo bo'o/ /kun ni dga' ba la sogs pa 'dod chags dang 'dod chags
<p>53a.3</p>dang bral ba dang 'dod chags bar ma rnams so/ /sems can ni smig rgyu la sogs pa'i rtags lnga'o/ /de'i bdag nyid ni de rnams dang ro gcig pa'i rang bzhin nyid kyis rang gis rig par bya'o/ /dpal ni dam tshig phyag rgya ste de dang 'brel pas thob par bya ba nyid yin pa'i phyir dpal ldan no/ /
<p>53a.4</p>bde chen ni dpe las byung ba'i lhan cig skyes pa'i de kho na nyid kyi ngo bo'o/ /btud pa ni rjes su 'jug pa'o/ /rdo rje bzlas pa zhes bya ba ni snga ma bzhin te sbas pa'o/ /yang na mgon po ni 'ja' tshon gyi rnam par snang ba'o/ /sems can ni sgyu ma'i dpe bcu gnyis so/ /de'i bdag
<p>53a.5</p>nyid ni de'i rang bzhin no/ /dpal ni longs spyod rdzogs pa dang sprul pa'i sku dag ste/ de dang ldan pa'i phyir dpal ldan no/ /bde chen ni chos kyi sku ste/ de las byung ba'i phyir bde chen no/ /de la btud nas/ rdo rje bzlas pa'i rim bshad bya/ /zhes bya ba ni snga ma bzhin te sbas pa
<p>53a.6</p>yin no/ /mgon po ni rang bzhin rnams te de dag sdud par byed pa po nyid yin pa'i phyir mgon po'o/ /sems can thams cad kyi rgyur gyur pa nyid yin pa'i phyir sems can kun ni rnam par shes pa gsum yin te/ de rnams sngags dang phyag rgya'i rim pas 'od gsal bar
<p>53a.7</p>'jug pa'i phyir sems can kun bdag nyid do/ /dpal ni stong pa dang shin tu stong pa dang chen po stong pa rnams te/ de dag sdud pa dang ldan pa'i phyir dpal ldan no/ /thams cad stong pa'i ngo bo nyid yin pa'i phyir bde chen te/ de la btud nas/ rdo rje bzlas pa'i rim bshad bya/ /zhes bya
<p>53b</p>
<p>53b.1</p>ba ni snga ma bzhin te yang sbas pa yin no/ /rtag pa nyid yin pa'i phyir mgon po'o/ /sems can thams cad kyi rgyud la yod pa nyid yin pa'i phyir sems can kun ni 'dod chags dang 'dod chags dang bral ba dang 'dod chags bar ma rnams te/ de dag bzhi pa dang lhan cig 'dres pa'i phyir
<p>53b.2</p>sems can kun bdag nyid do/ /dpal ni ye shes kyi phyag rgya ste de dang snyoms par zhugs pa nyid yin pa'i phyir dpal ldan no/ /rnal 'byor pa'i mngon sum gyi tshad mas yang dag par khong du chud par bya ba nyid yin pa'i phyir bde chen no/ /de la btud nas/ rdo rje bzlas pa'i rim bshad bya/ /
<p>53b.3</p>zhes bya ba ni snga ma bzhin te/ mthar thug pa'o/ /rdo rje'i sku nyid yin pa'i phyir mgon po'o/ /sems can ni don dam pa'i bden pa'o/ /kun ni kun rdzob kyi bden pa ste/ de dag tha mi dad pa'i ngo bo nyid yin pa'i phyir sems can kun bdag nyid do/ /dpal ni mi gnas pa'i mya ngan las
<p>53b.4</p>'das pa ste de dang ldan pa'i phyir dpal ldan no/ /chen po ni sems can gyi khams rnams so/ /bde ba ni smin pa dang grol ba la sogs pa bde ba chen po'i go 'phang thob par byed pa yin pas bde chen te/ de la btud nas bshad par bya/ /zhes bya ba ni mthar thug pa kho na yin no/ /
<p>53b.5</p>dkyil 'khor gyi gtso bo nyid yin pa'i phyir mgon po'o/ /sems can kun ni sems can gyi rigs rnam pa bzhi ste/ de dag 'od zer gyi sbyor bas bkug ste bdag nyid la 'jug par byed pa'i phyir sems can kun bdag nyid do/ /dpal ni spro ba ste de dang ldan pa'i phyir dpal ldan
<p>53b.6</p>no/ /chen po ste dkyil 'khor pa rnams bde ba ste bde ba chen po'i ting nge 'dzin skyed par byed pa de la btud nas bshad par bya zhes pa ni drang ba'i don to/ /ye shes lnga'i ngo bo nyid yin pa'i phyir mgon po'o/ /sems can thams cad kyi gnas kyi gtso bo ni sna'i rtse mo ste de rnams su thig
<p>53b.7</p>le'i gzugs kyis gnas pa'i phyir sems can kun bdag nyid do/ /spro dang bsdu ba dang ldan pa'i phyir dpal ldan no/ /byang chub kyi sems kyi ngo bo nyid yin pa'i phyir bde chen no/ /de la btud nas te/ dran par byas nas bshad par bya/ /zhes bya ba ni nges pa'i don to/ /mgon po ni sa
<p>54a</p>
<p>54a.1</p>la sogs pa'i khams rnams te/ de dag gi rang bzhin nyid yin pa'i phyir mgon po'o/ /sems can kun ni dkyil 'khor bzhi ste de rnams la de bzhin gshegs pa rnams la byin gyis rlob par byed pa nyid yin pas khyab par byed pa nyid yin pa'i phyir sems
<p>54a.2</p>can kun bdag nyid do/ /dpal ni 'od zer dmar po la sogs pa ste/ de spro ba dang ldan pa'i phyir dpal ldan no/ /chen po ste g.yas la sogs pa'i dbye bas rgyu ba de rnams bde ba ste/ sna'i rtse mor thun phyed phyed kyi dus su 'dzin pa de ni bde chen no/ /de la btud nas te phyag 'tshal nas
<p>54a.3</p>bshad par bya zhes bya ba ni snga ma bzhin te dgongs pas bshad pa'o/ /thams cad las khyad par du 'phags pa nyid yin pa'i phyir mgon po ste drug pa'o/ /sems can thams cad la khyab par byed pa ni chos kyi dbyings kyi ye shes te/ de'i ngo bo nyid yin pa'i phyir sems can kun bdag nyid do/ /
<p>54a.4</p>dpal ni ye shes lnga ste/ de rnams sdud par byed pa yin pa'i phyir dpal ldan no/ /chen po ste rnam par shes pa lnga'i bde ba ni 'od gsal ba'i chos nyid kyi rang bzhin du gyur pa'o/ /de la btud nas te phyag 'tshal nas bshad par bya zhes bya ba ni snga ma bzhin te dgongs pa ma yin pa'o/ /
<p>54a.5</p>mgon po ni byang chub rnam pa gsum ste/ de thob pa nyid yin pa'i phyir mgon po'o/ /sems can kun ni spros pa dang bcas pa dang spros pa med pa dang / shin tu spros pa med pa'i spyod pa rnams te/ de dag nyams su len pa'i phyir sems can kun bdag nyid do/ /dpal ni
<p>54a.6</p>bsod nams kyi tshogs so/ /bde chen ni ye shes kyi tshogs so/ /de dag dang ldan pa ni dpal ldan bde chen te/ de la btud nas bshad par bya/ /zhes bya ba ni sgra ji bzhin pa'o/ /kun ni srog ces bya ba'i rlung ngo / /sems can ni thur du sel ba zhes bya ba'i rlung ngo / /bdag nyid
<p>54a.7</p>ni me dang mnyam pa'i rlung ngo / /mgon po ni gyen du rgyu ba'i rlung ngo / /dpal ni khyab byed kyi rlung ngo / /de rnams kyi de kho na nyid yongs su shes pa'i phyir bde chen no/ /de la btud nas te phyag 'tshal nas bshad par bya zhes pa ni sgra ji bzhin pa ma yin pa'o/ /'o na rdo rje bzlas pa zhes
<p>54b</p>
<p>54b.1</p>bya ba'i don ci zhe na/ rdo rje tshig ni sgra spangs pa'o zhes 'byung ba'i phyir rlung tsam gyi bzlas pa ste/ yang dang yang du 'jug pa la sogs pa'i rim gyis sems dbang du byas pa'o/ /rnal 'byor rgyud ces bya ba'i don ci zhe na/ 'dus pa'i rgyud phyi ma las/ thabs dang shes rab snyoms
<p>54b.2</p>'jug pa/ /rnal 'byor zhes ni mngon par brjod/ /ces 'byung ba'i phyir de gtso bor gyur pa'i rgyud ni rnal 'byor rgyud de/ dpal gsang ba 'dus pa la sogs pa'o/ /rgyud ni rgyun te/ de yang rgyu'i rgyud dang 'bras bu'i rgyud dang / thabs kyi rgyud ces bya ba rnam pa gsum mo/ /de la rgyu'i rgyud
<p>54b.3</p>ni tshangs pa'i gnas pa la sogs pa dang / rnam par thar pa'i sgo la sogs pa ston par byed pa'o/ /'bras bu'i rgyud ni de bzhin gshegs pa rnams kyi dkyil 'khor gyi 'khor lo la sogs pa ston par byed pa'o/ /thabs kyi rgyud ni sngags dang phyag rgya la sogs pa ston par byed pa de lta bu'i
<p>54b.4</p>rnam pa can gyi rnal 'byor rgyud kyi rjes su 'brangs te yang dag par rtogs nas bshad par bya zhes bya ba 'dis ni lung tshad ma yin par bstan pa'i phyir/ gang gi 'dod pa tsam yin pa 'gog cing / bdag nyid kyang mang du thos pa nyid yin par ston par byed do/ /da ni gang gi dbang du byas pa
<p>54b.5</p>dpyad pa'i phyir/ bskyed pa'i rim la legs gnas shing / /rdzogs pa'i rim pa 'dod rnams kyi/ /thabs 'di rdzogs pa'i sangs rgyas kyis/ /skas kyi rim pa lta bur gsungs/ /zhes bya ba gsungs te re zhig sgrub pa pos dang por dang po'i rnal 'byor la sogs pa'i ting nge 'dzin
<p>54b.6</p>gsum gyi rim pas sam/ rdo rje bzhi po'i rim pas lha'i rnam par bskyed nas/ rigs brgya'i rab tu dbye bas lus rnam par dben pa la 'jug par byed do/ /de'i rjes la phul du byung ba thob par gyur nas lha'i sku shin tu gsal ba 'bad pa med pa kho nar mthong zhing 'gro ba yang de'i
<p>54b.7</p>rnam pa kho nar mthong ba gang yin pa de rnams ni bskyed pa'i rim la legs gnas te/ bskyed pa'i rim pa'i pha rol tu phyin pa zhes bya ba'i don to/ /gang gi phyir bskyed pa'i rim pa la legs par gnas par 'gyur ba'i phyir 'das pa'i dus las gyur pa'i rkyen sbyar te/ des na don ni 'di yin te/ 
<p>55a</p>
<p>55a.1</p>bskyed pa'i rim pa mthar phyin par gyur pa la legs par gnas pa rnams so/ /de lta bu'i rnal 'byor pa rnams gal te rdzogs pa'i rim pa ste spros pa med pa rnam par mi rtog pa'i ngo bo'i rim pa 'dod cing mngon par 'dod pa de'i tshe/ rnal 'byor pa de rnams kyi
<p>55a.2</p>thabs 'di lta ste/ bsgom pa'i rim pa rdzogs pa'i sangs rgyas kyis te de bzhin gshegs pa rnams kyis gsungs pa ni bstan pa'o/ /skas kyi rim pa lta bu ni 'dzeg pa'i lam lta bu ste/ ji ltar skas kyi rim pa'i lam nas 'dzeg pa'i skyes bu ni rim gyis khang bzangs la sogs pa'i
<p>55a.3</p>rtse mo mthon por phyin par 'gyur ba de bzhin du/ rdo rje bzlas pa la sogs pa'i rim pa bsgoms pas rim gyis ngag la sogs pa rnam par dag pa'i rim gyis rtag tu dgyes pa'i rang bzhin gyi rdo rje 'chang chen po'i go 'phang mi slob pa'i lam gyi rang bzhin gyi chos kyi sku'i ngo bo thob
<p>55a.4</p>bo zhes bya ba'i tha tshig go/ /rdzogs pa'i sangs rgyas smos pa ni lung tshad ma yin par bstan pa'i phyir te sgra ji bzhin pa'o/ /da ni rdo rje bzlas pa'i rim pa'i rten rlung gi tshogs gang yin pa de bstan pa'i phyir/ sems can rnams kyi srog gyur pa/ /rlung zhes bya ba las
<p>55a.5</p>kun byed/ /de ni rnam shes bzhon pa ste/ /lnga yi bdag nyid bcu yang yin/ /zhes bya ba gsungs pa'i don ni 'di yin te/ snying ga na gnas pa'i srog ces bya ba'i rlung gcig pu kha dang sna dag las phyi rol du byung ba'i ngang tshul can 'dzag mig gi srin bu nas brtsams te/ srid pa'i
<p>55a.6</p>rtse mo'i bar gyi 'jig rten gyi khams thams cad la khyab par byed pa ni srog yin no/ /de ji lta bu zhe na sems can rnams kyi ste sems can gyi rigs rnam pa bzhi'i srog gyur pa ni srog gi dbang po dang 'dra'o/ /ci 'di 'byung ba chen po rnams kyi nang nas gcig yin nam/ 'on te
<p>55a.7</p>thams cad kyi bdag nyid yin zhe na/ rlung zhes bya ba smos te/ rlung ni 'byung ba chen po'i ngo bo 'gro ba dang 'ong ba dang brkyang ba dang bskum pa'i mtshan nyid kyi las can yin no/ /gal te de ltar na phyi rol gyi rlung yang de lta bu kho na yin te/ de yang de dang mtshungs pa yin pas ci'i phyir gzung bar mi bya snyam
<p>55b</p>
<p>55b.1</p>pa'i dogs pa bsus nas rnam shes bzhon pa ste zhes bya ba smos te/ rnam par shes pa ni don mthong ba'i mtshan nyid can yin zhing de ni rnam pa brgyad de/ kun gzhi rnam par shes pa dang / nyon mongs pa can gyi yid kyi rnam par shes pa dang / 'jug pa'i rnam par shes pa drug go/ /de rnams
<p>55b.2</p>kyi bzhon pa ni skul bar byed pa ste/ rta dang rta la zhon pa bzhin no/ /'di ltar 'byung ba chen po lnga'i bdag nyid can gyi lus kyi nang na gnas pa'i rnam par shes pa brgyad po gang yin pa de las ma gtogs pa bya ba gzhan mi dmigs te/ de la don mthong rnam par shes/ /de yi khyad
<p>55b.3</p>par sems las byung / /zhes gang bshad pa'o/ /chos mngon pa las/ rnam shes ngar sems bdag nyid can/ /zhes 'byung ba'i phyir ro/ /de bas na rtog pa 'ba' zhig gi rang bzhin can de ni ji srid rlung gi khams kyis bskul bar ma byas pa de srid du de la don 'dzin pa'i
<p>55b.4</p>nus pa med de/ grum pos rta med par yul gzhan du phyin pa med pa bzhin no/ /de'i phyir 'di ni rlung gis bskul nas don 'dzin par byed do/ /gal te rlung gis bskul nas rnam par shes pa don 'dzin gyi rang nyid kyis ma yin na ji ltar mdo dang 'gal ba ma yin/ bzang
<p>55b.5</p>skyong gis zhus pa'i mdo las/ bcom ldan 'das kyis bka' stsal pa/ bzang skyong ji ltar bya ba'i mthus 'khrul 'khor 'khor ba de bzhin du las dang rjes su mthun pa'i dbang gis lus kyi 'khrul 'khor g.yo'o/ /rnam par shes pa'i khams 'di ni rten dang 'jug pa
<p>55b.6</p>sna tshogs pa can yin no/ /rnam par shes pa'i khams 'di ni lus skyed par byed pa nyid yin pa'i phyir byed pa po yin no/ /rnam par shes pa'i khams 'di ni chos kyi dbyings la brten pa'i phyir mi zad pa yin no/ /sngon gyi rten gyi lus rjes su dran pa nyid yin pa'i phyir rnam par shes
<p>55b.7</p>pa'i khams 'di ni blo phun sum tshogs pa yin no/ /rnam par shes pa'i khams 'di ni nyi ma'i 'od zer dang mtshungs par blta bar bya ste/ dper na nyi ma'i 'od zer ni phyi sa dang ro rul ba ste dri mi zhim pa rnams dang / pad+ma la sogs pa'i dri zhim po rnams la yang 'char te de rnams la
<p>56a</p>
<p>56a.1</p>'di ni dri zhim pa'o snyam pa'i 'du shes kyang mi 'byung zhing / dri mi zhim pa bor nas nyi ma'i gam du 'gro ba yang ma yin no/ /de bzhin du rnam par shes pa'i khams 'di ni phag la sogs pa mi gtsang ba'i tshogs za ba'i skye gnas su skye ba len te/ rnam par
<p>56a.2</p>shes pa'i khams nyes pa de rnams kyis gos pa yang ma yin no zhes bya ba la sogs pa gang bshad pa'o zhe na bden te/ de ni mdo dang 'gal bar mi 'gyur ro/ /ci'i phyir zhe na/ 'di ltar rnam par shes pas lus g.yo bar byed pa yin te/ de yang rlung gi bzhon pa dang ldan
<p>56a.3</p>par gyur pas yin no zhes bya ba'i khyad par gyi rjes su 'brang bar bya'o/ /'on te 'chi ba'i dus kyi tshe ji ltar 'byung ba chen po lnga dang bral ba skye gnas gzhan du 'khyam par gyur te/ de'i tshe rlung med pa'i phyir ro zhes zer na de skad du brjod par mi bya ste/ dri za ni dbang po'i tshogs phra mo dang
<p>56a.4</p>ldan pa kho na yin te 'ba' zhig ni ma yin la/ dbang po'i tshogs phra mo'i nang du 'dus pa'i lus kyi dbang po ni khams bzhi'i rang bzhin can nyid yin pas rlung yod pa de'i phyir des skul bar byed do/ /yang na 'dod chags dang zhe sdang gi bag chags dag gis rig sngags kyi
<p>56a.5</p>chu mig la sbrul bzhin du skul bar byed do/ /dbyig gnyen gyi zhal snga nas kyis de'i tshe dri za rjes su chags pa'i khong khro ba dang lhan cig par gyur pa'i sems gnyis po dag las gang yang rung ba zhig mngon du gyur pa yin no zhes gang bshad pa'o/ /yang las kyi rlung gis bskul
<p>56a.6</p>ba na 'gro ba drug tu 'khyam par 'gyur ba las 'gal ba med do/ /de'i phyir srog ces bya ba'i rlung 'di ni rnam par shes pa'i bzhon pa yin no/ /de ni phung po'i dbye bas lnga'i bdag nyid de srog dang / thur du sel ba dang me dang mnyam du gnas pa dang gyen du rgyu ba dang / khyab byed
<p>56a.7</p>ces bya ba rnam pa lnga yin no/ /de la srog ni snying ga'i phyogs na gnas pa'o/ /thur du sel ba ni bshang sgo na gnas pa'o/ /gyen du rgyu ba ni lkog ma na gnas pa yin no/ /me dang mnyam du gnas pa ni lte ba'i phyogs na gnas pa'o/ /khyab byed ni yan lag gi tshigs thams cad la gnas pa
<p>56b</p>
<p>56b.1</p>ste de ni gnas kyi dbye ba yin no/ /mi bskyod pa dang rin chen 'byung ldan dang 'od dpag tu med pa dang don yod grub pa dang / rnam par snang mdzad kyi ngo bo zhes bya ba ni lha nyid yin no/ /dbang po'i sgo'i rgyun las ni/ /srog dang rtsol bar rgyu ba dang / /rtag pa'i dus su rgyu ba ni/ /srog ces bya ba
<p>56b.2</p>yin par bshad/ /rlung dang gcin dang phyi sa dang / /de bzhin du ni khu ba sogs/ /'og 'dren 'di ni thur sel bar/ /rtag tu rnal 'byor pas zhes bya/ /dgod dang za dang ldag pa dang / /kun du 'thung dang 'jib par ni/ /gang zhig rtag tu mnyam gnas pa/ /mnyam du gnas zhes bya ba
<p>56b.3</p>yin/ /gyen du 'gro zhing sdud pa dang / /bza' dang myang sogs za ba ni/ /shes dang lhan cig rnal 'byor rig /gyen rgyu'i las su shes par bya/ /khyab dang 'dzin pa nyid dang ni/ /'gro ba de bzhin ldog pa dang / /tshigs rnams kun du khyab pas na/ /khyab byed ces ni bya bar
<p>56b.4</p>bshad/ /ces bya ba ni las kyi dbye ba'o/ /srog ni sngon po de bzhin du/ /thur sel kha dog ser por bsgrags/ /me dang mnyam nas dmar po ste/ /de bzhin gyen rgyu ljang gur brjod/ /khyab byed rlung ni dkar po'am/ /zla ba bzhin du ser skyar brjod/ /srog ni kun gzhi'i rnam
<p>56b.5</p>shes te/ /nyon mongs can yid thur sel yin/ /me mnyam yid kyi rnam par shes/ /gyen rgyu'i yid kyi dbang po ste/ /'jug pa'i rnam shes rang bzhin no/ /khyab byed rlung zhes bya ba yin/ /srog ni rnam shes phung po ste/ /thur sel tshor ba yin par brjod/ /me dang mnyam
<p>56b.6</p>nas 'du shes te/ /'du byed gyen rgyur rnam par bshad/ /gzugs kyi phung po dag pas ni/ /khyab byed kun du brjod pa yin/ /nyin dang mtshan du lus las ni/ /g.yon dang g.yas dang gnyi ga dang / /dal dang gnyi ga dag tu ni/ /de rnams rgyu bar yang dag brjod/ /'chi
<p>56b.7</p>ba'i dus su lnga pa ni/ /shi ba'i lus las 'byung bar 'gyur/ /chu yi khams ni srog rlung ste/ /sa ni thur du sel bar 'dod/ /me yi khams ni gyen rgyu yin/ /me dang mnyam gnas rlung zhes brjod/ /nam mkha'i khams ni dag pa yin/ /khyab byed yan lag tshigs kun
<p>57a</p>
<p>57a.1</p>gnas/ /de rnams zhi ba dang rgyas pa dang dbang dang dgug pa dang las thams cad pa ste des ni rang bzhin pa dang dus dang bya ba bshad do/ /srog ces bya ba'i rlung de nyid rnam pa bcur 'gyur te sngar bshad pa rnam pa lnga dang / dbang po'i dbye bas rgyu ba dang / rnam par rgyu ba
<p>57a.2</p>dang / yang dag par rgyu ba dang / rab tu rgyu ba dang / nges par rgyu ba zhes bya ba gzhan lnga'o/ /de la rgyu ba zhes bya ba'i rlung ni mig gi dbang po la brten nas gzugs kyi bya ba rdzogs par byed do/ /rnam par rgyu ba ni rna ba la brten nas sgra'i bya ba byed do/ /yang dag par rgyu ba ni sna'i dbang po la brten
<p>57a.3</p>nas dri'i bya ba byed do/ /rab tu rgyu ba ni lce'i dbang po la brten nas ro'i bya ba byed do/ /nges par rgyu ba zhes bya ba'i rlung ni lus kyi dbang po la brten nas reg bya'i bya ba byed do/ /yang de rnams thams cad ni mig dang rna ba dang yid la byed pa dang / gzugs rnams kyi tshogs la
<p>57a.4</p>brten nas mig la sogs pa'i rnam par shes pa rnams skyed par byed do/ /de ltar na rlung gcig kho na lnga dang bcu nyid du gyur nas rnam par shes pa skul bar byed pas ni gar byed pa'i gnas kyi 'khor ba las rnam pa sna tshogs pa'i rgyan blangs te 'khor ba na gnas pa'i gar mkhan
<p>57a.5</p>rnams gar byed du bcug ste/ gtsang ma'i gnas ni ma gtogs par/ /sna tshogs las ni rgyan ldan pas/ /gang du gar ni ma byas pa'i/ /gar gyi gnas ni 'ga' yang med/ /ces gang brjod pa'o/ /de ltar rdo rje bzlas pa'i rten bstan nas/ da ni go rims bstan pa'i phyir/ /
<p>57a.6</p>rlung gi de nyid rim gyis ni/ /sngags kyi de nyid yang dag 'jug /sngags kyi rdzogs pa rtogs nas ni/ /rdo rje bzlas pa rnams la slob/ /ces gsungs pa'i don ni 'di yin te/ rlung lnga dang nye ba'i rlung lnga'i de kho na nyid gang yin pa de ni don dam pa'o/ /de'i rim gyis te go rims
<p>57a.7</p>kyi sngags A li dang kA lis bskyed pa'i yi ge gsum gyi rang bzhin can rnams kyi de nyid do/ de bzhin nyid la yang dag par 'jug pa'o/ /de nas yi ge gsum gyi rang bzhin du gcig pa'i sngags rnams kyi rdzogs pa ni yongs su rdzogs pa'i ngo bo nyid do/ /de rtogs nas de
<p>57b</p>
<p>57b.1</p>mngon du byas nas rnal 'byor pa rdo rje bzlas pa rnams te/ rgyud las gsungs pa'i bcu gcig po rnams la slob pa ni legs par slob pa yin no zhes bya ba'i don to/ /'dir bsam pa ni 'di yin te/ re zhig rlung rnams ni phung po dang khams dang skye mched kyi rang bzhin du gyur nas sems
<p>57b.2</p>can dang snod kyi 'jig rten gnyis kyis bye brag tu snang ba rnam par rig pa brgyad kyis bsdus pa'i rnam par shes pa'i rten du gyur pas 'khor ba'i 'khor lo skyed par byed do/ /de'i phyir ji srid de rnams pham par ma byas pa de srid du sems rtse gcig par mi 'gyur ba de rtse gcig pa nyid
<p>57b.3</p>ni de kho na nyid bsgoms pa'i stobs las 'thob par 'gyur te/ thub pa chen po'i chos phung po/ /brgyad khri dag dang bzhi stong gi /gang gis de nyid mi shes pa/ /de yi thams cad 'bras bu med/ /ces gang bshad pa dang / de bzhin du gzhung mdzad pas kyang / /gnyis med
<p>57b.4</p>mthong ba grol bar 'gyur/ /zhes kyang gsungs so/ /de'i de kho na nyid ni yungs kar phra mo'i tshad tsam gyi thig le'i rnal 'byor yin te/ de bzhin du yang re zhig 'gro ba dang 'ong ba la sogs pa'i bya ba'i rang bzhin can gyi bya ba thams cad 'jug par byed pa'i rlung de rnams ni
<p>57b.5</p>rtsol ba'i dbang gis 'byung ngo / /rtsol ba yang rnam par dpyad na kun du rtsol bar byed pa'i rang bzhin gyi don 'dod pa las 'byung ste/ de yang sems dang ldan pa'i 'du byed kyi bye brag gi rang bzhin yin pas rnam par shes pa las 'byung ngo / /de ltar na rgyud las 'brel pas
<p>57b.6</p>'brel pa'i phyir rlung dang rnam par shes pa dag ni gcig nyid yin te de'i bzhon pa nyid yin pa'i phyir ro/ /rnam par shes pa yang don dam par dpyad na byang chub kyi sems kyi rang bzhin yin te/ de bzhin du yang thabs dang shes rab snyoms par zhugs pas dbang po dang yul dang
<p>57b.7</p>rnam par shes pa thams cad ro gcig tu gyur pa'i byang chub kyi sems kun rdzob dang don dam pa'i ngo bor nyams su myong bar 'gyur ro/ /de la kun rdzob kyi rten gyi de kho na nyid yin zhing don dam pa ni don dam pa'i de kho na nyid yin no/ /rten dang brten pa dag tha mi dad pa'i phyir rnam par shes
<p>58a</p>
<p>58a.1</p>pa'i de kho na nyid gang yin pa de rlung gi de kho na nyid yin te 'byung ba gang las 'byung zhe na/ las las she na mi rung ste/ /de dang 'byung ba ma 'bral zhing / /las kyi bag chags sems la gnas/ /rlung las she na rlung gang las/ /rtsol ba las byung gang las te/ /
<p>58a.2</p>'dod las she na khyod kyis ni/ /lam de khas blangs ma yin nam/ /zhes gang bshad pa'o/ /de'i phyir thig le'i gzugs can gyi de nyid rlung gi de kho na nyid de'i rim pa ni rigs dang nyon mongs pa'i dbye bas gnas khyad par can du dgod pa sngon du 'gro ba'i bsgom pa ste gnas de rnams dang / 
<p>58a.3</p>gdong dang snying ga dang gsang ba'i gnas gsum mo/ /kha cig ni smin ma'i dbus dang lte ba'i dbus dag kyang yin no zhes kyang rjod par byed do/ /rim pa 'dis ni rlung gi de kho na nyid khong du chud nas/ sngags kyi de kho na nyid la rab tu 'jug ste/ de yang ji lta bu zhe na sngags thams cad ni A li kA lis
<p>58a.4</p>bskyed pa yin te/ dbyangs dang gsal bya'i dbye bas yi ge phyi mo bzhi bcu rtsa dgu'o/ /de rnams ni sde tshan brgyad kyi ngo bo nyid la brten nas yi ge dang tshig la sogs pa'i rim pas chos kyi phung po brgyad khri bzhi stong skyed par byed cing / phyi rol gyi rim pa'i gnas bcu bzhi dang / rang
<p>58a.5</p>gi gzhung lugs kyi rim pas rig pa'i gnas lnga skyed par byed de/ de skad du yang / bslab dang rtog dang brda sprod dang / /nges tshig skar ma'i gnas shes dang / /sdeb sbyor bsdu ba drug pa ste/ /rig byed yan lag drug par 'dod/ /nges brjod mchod sbyin snyan tshig dang / /de bzhin srid
<p>58a.6</p>srung bzhi pa ste/ /rig pa'i gnas ni thams cad du/ /rig byed bzhir ni brjod pa yin/ /rig byed yul la dpyod byed pa'i/ /bdag nyid can ni spyod pa yin/ /rig pa'i bstan bcos rtog pa yin/ /de yang lha drug rim pa las/ /grangs can mchod 'os rig pa dang / /'jig
<p>58a.7</p>rten rgyang 'phen bde gshegs pa/ /de bzhin du ni dpyod pa can/ /de rnams yan lag bzhi ru bsgrags/ /sngon byung gtam ni ston byed pa'i/ /mtshan nyid can ni sngon rabs yin/ /'jig rten 'dod chags bral ba'i phyir/ /bstan pa chos kyi bstan bcos so/ /de rnams
<p>58b</p>
<p>58b.1</p>ni rig pa'i gnas bcu bzhi ste/ yan lag rnams dang rig byed bzhi/ /dpyod can rig pa rgyas pa dang / /sngon rabs chos kyi bstan bcos te/ /de rnams rig pa bcu bzhi yin/ /zhes gang bshad pa'o/ /rang gi gzhung lugs kyi rim pas na lnga ste/ 'di ltar sgra rig pa dang / 
<p>58b.2</p>gtan tshigs rig pa dang / gso ba rig pa dang / nang rig pa dang / bzo'i las kyi gnas rig pa'o/ /de rnams kyi bye brag ni 'phags pa byams pas gsungs pas 'dir rgyas par mi bya'o/ /de lta na yi ge phyi mo ni man ngag gi rang bzhin ma lus pa'i rgyur 'gyur ba yin zhing de yang yi
<p>58b.3</p>ge a las byung ba kho na yin te/ a ni yig 'bru kun gyi mchog /don chen yi ge dam pa yin/ /khong nas 'byung ba skye ba med/ /tshig tu brjod pa spangs pa ste/ /zhes gang gsungs pa'o/ /de nyid thung ngu lnga'i ngo bo nyid kyis phung po dang rnam par shes pa lnga'i ngo bo yin zhing / de nyid ma ning bzhi po
<p>58b.4</p>ma gtogs pa bcu gnyis kyis phyi dang nang gi yul dang dbang po'i rang bzhin nyid yin pas skye mched bcu gnyis kyi ngo bo yin no/ /dbyangs bcu drug gi ngo bo nyid kyis zla ba'i cha bcu drug gi rang bzhin dang / tshes grangs kyi rang bzhin yin no/ /de nyid nyis 'gyur du gyur pas skyes bu chen po'i mtshan sum
<p>58b.5</p>cu rtsa gnyis kyi ngo bo yin no/ /yi ge a'i dbye bas khams bco brgyad kyi rang bzhin yin te/ thung ngu ring po 'phar ba dang / /dbyangs rnams gsum dang sbrel ba dang / /sna las rjes 'byung dbye ba yis/ /grangs las bco brgyad bdag nyid de/ /dbye ba ni thung ngu dang ring po dang gang du bskyed pa dang / 
<p>58b.6</p>bteg pa dang / smad pa dang / dbyangs can dang / sna las rjes su byung ba dang bcas pa dang / sna las rjes su byung ba med pa zhes bya ba yin no/ /de bzhin du de nyid gsal ba'i ngo bo thabs kyi rang bzhin no/ /rjes su 'jug pa'i dbyangs dang bcas pa'i mtha' gnas gsum dang 'brel pa med par
<p>58b.7</p>mi 'byung ba rnams dang ldan pa las thabs dang shes rab kyi ngo bo nyid bzhi bcu gnyis 'gyur du byas pa las yi ge a nyid dpe byad bzang po brgya cu'i rang bzhin yin no/ /gang gi phyir de med na yi ge thams cad brjod par nus pa ma yin te/ rnam par shes pa med pa'i lus bzhin du don gyi bya ba cung zad
<p>59a</p>
<p>59a.1</p>kyang mi byed pa de'i phyir/ yi ge phyi mo ni a las byung ba yin zhing / de ni bud med dang skyes pa dang ma ning gi dbye bas yi ge gsum gyi rang bzhin du gyur nas/ spro bar byed pa dang gang bar byed pa dang / bum pa lta bu'i bye brag gis nyin dang mtshan du rlung nyi khri chig stong drug
<p>59a.2</p>brgya rgyu ba'i dbye bas sems can gyi khams thams cad la khyab ste gnas so/ /de nyid zhi ba la sogs pa'i dbye ba las mi shigs pa'i yi ger bzhugs te las kyi tshogs sgrub par byed do/ /de nyid sgra'i bye brag rnam pa bcu la brten nas sngags kyi 'khor lo rnam pa sna tshogs pa skyed par byed
<p>59a.3</p>do/ /rnal 'byor chen po'i rgyud dpal rdo rje sa 'og las/ yi ge dang ni dbyangs dang sgra/ /nga ro ku co sgra skad dang / /'ur sgra brtsegs dang gsal ba dang / /gcod de sgra yi mtshan nyid bcu/ /lkog ma mchu rkan so la sogs/ /dbye ba dag gis dmigs 'gyur zhing / /yi ge tshig gsal
<p>59a.4</p>rten du 'gyur/ /de ni yi ge yin par brjod/ /tshangs pa'i 'jig rten sogs rnams su/ /drug skyes sogs dbyangs dbye ba yis/ /tshangs pas smra rnams glur len pa'i/ /dbyangs ni rnam pa bdun du gnas/ /skad dbyings rtags dang tshig la sogs/ /'byung po ming gi rang bzhin
<p>59a.5</p>du/ /'dir gnas sgra yi bstan bcos gang / /sgra de kun nas gnas pa yin/ /sgra yi mthar ni snyan pa ru/ /gang zhig thob par 'gyur ba dang / /yid ni bde bar byed pa ni/ /nga ro zhes ni mngon par brjod/ /bya dang sil snyan skye bo rnams/ /'dus pa las ni 'byung 'gyur zhing / /bye
<p>59a.6</p>brag med cing gsal ba gang / /de kun ku co zhes byar bsgrags/ /rgyud mangs dril bu stsogs brdungs pa/ /de las byung ba'i sgra grag pa/ /yid ni bde bar byed pa gang / /sgra skad ces ni mngon par brjod/ /ji ltar me ni 'bar ba dang / /rlung dang chu yi tshogs dag gis/ /sgra ni grag par
<p>59a.7</p>'gyur ba de/ /'ur sgra yin par rab tu brjod/ /rlung me char gyi sgra mtshungs pa/ /nang na gnas par gyur pa'i sgra/ /rna ba bkab nas thos gyur pa/ /de ni brtsegs dang gsal zhes bya/ /dper na rlung gis bskyod pa yin/ /rgyud mangs las ni byung ba'i sgra/ /de 'dra'i sgra yi gnas byung ba/ /
<p>59b</p>
<p>59b.1</p>shes rab can gyis thos pa na/ /lte ba'i phyogs nas yang dag 'byung / /de nyid nye bar dmigs pa na/ /bum pa'i nang gi bung ba bzhin/ /de ni zab cing snyan pa dang / /shin tu phra bar 'jug pa yi/ /sgrar ni nye bar thos 'gyur zhing / /sems nyid kyis ni shes bya ba/ /de ni gcod ces bya
<p>59b.2</p>ba ste/ /til mar gyis ni til sogs bzhin/ /de yis 'di dag thams cad khyab/ /the tshom med cing brjod du med/ /dbyangs dang yi ge rnam spangs pa/ /de ni phyi nang rtag pa yin/ /de ni tshangs pa dam par brjod/ /de ni sus kyang brjod pa dang / /gzhig par nus pa nyid ma yin/ /
<p>59b.3</p>'di ltar rang nyid 'byung ba ste/ /de ni khyab bdag lus la gnas/ /de ni yul dang 'khor ba dang / /za byed lus dang rmongs nyid du/ /ji srid du ni mi shes pa/ /de srid kho nar phyugs shes bya/ /thams cad na ni gnas pa ste/ /tshangs pa dam par brjod pa ste/ /sngags kyi de nyid 
<p>59b.4</p>shes nas ni/ /'khor ba'i gzeb las grol bar 'gyur/ /zhes bya ba la sogs pa gang gsungs pa'i rim pas sngags kyi de kho na nyid gsal bar byas pa yin te/ sngags kyi de kho na nyid de las sngags kyi rdzogs pa 'byung ngo / /de yang ji lta bu zhe na/ 'dir rnal 'byor pas lte ba'i
<p>59b.5</p>dkyil 'khor la gnas pa'i chos kyi dbyings kyi 'khor lo rtsibs brgyad pa'i lte ba la yi ge a 'bar bar gyur par bsams te/ mgo bo la sogs pa rnams su yang yi ge gsum bkod nas de 'jug pa la sogs pa'i rim gyis bzlas pa ste/ cha shas dang cha shas kyi dbye bas de bsdus
<p>59b.6</p>nas der bcug ste/ de yang chos kyi dbyings kyi 'khor lor thim par byas shing / de yang 'od gsal ba'i rang gi ngo bor shes par bya ste/ /gnas pa zhes bya ba 'di ni sngags kyi rdzogs pa ste/ shin tu mthar thug pa yin pas de nyid kyi phyir 'di ni ma ning gi bzlas pa zhes bya'o/ /de lta bu'i rnam
<p>59b.7</p>pa can gyi rnal 'byor pa ni rdo rje bzlas pa la legs par bslabs pa yin no zhes bya ba'i don to/ dgongs pas ma yin pa'o/ /da ni rim pa bzhi'i go rims/ /rdo rje bzlas nas rnal 'byor pa/ /sems la dmigs pa thob par 'gyur/ /sems la dmigs pa rtogs nas ni/ /ye shes
<p>60a</p>
<p>60a.1</p>sku ni thob par 'gyur/ /sgyu ma lta bu'i ting 'dzin gnas/ /gnyis med ye shes thob par 'gyur/ /zung 'jug ting 'dzin la gnas nas/ /slar zhing ga la'ang mi slob po/ /zhes bya ba la sogs pa gsungs pa'i don ni 'di yin te/ rdo rje bzlas pa'i rim pas ngag
<p>60a.2</p>rnam par byang ba byas pa na rnal 'byor pas sems shes pa gsum gyi bdag nyid can la dmigs pa ste rnam par dag pa thob par 'gyur ro/ /kun gzhi dang nyon mongs pa can dang 'jug pa'i rnam par shes pa'i rang bzhin brgya drug cu'i tshogs dang bcas pa'i rnam par shes pa gsum
<p>60a.3</p>gyi ni 'gro ba rnams la nyin dang mtshan du zo chun gyi 'khrul 'khor bzhin du 'khor bar byed do/ /rtsa ba med cing gnas pa med pa kha dog med cing rtags med la dbyibs med par gyur pa gang yin pa'i rnam par shes pa gsum po ni glo bur ba'i nyon mongs pa'i bag chags kyi ral gri
<p>60a.4</p>rnon po thogs nas 'khor ba'i 'brog dgon pa'i gnas su 'gro ba'i 'gron po rnams kyi dge ba'i rtsa ba'i nor phrogs nas bsad cing skye gnas gzhan du 'phen par byed do/ /ji skad du/ thal tshan gyi chu bo'i mdo las/ 'brog dgon pa na gnas pa'i dge slong lag pa gyen
<p>60a.5</p>du brkyang / /nyin par bdag ni nor 'phrog chom rkun rnams la 'jigs pa med/ /de rnams nor tsam 'ba' zhig 'phrog par byed de de yang med/ /yid la yang dang yang du bsags pa'i bdag gi dge ba'i nor/ /tha ma rnam rtog dag gis dbang med par ni 'phrog par byed/ /ces 'bod do zhes
<p>60a.6</p>gsungs so/ /de'i phyir rnam par shes pa gsum po yongs su mi shes pa kho nas 'khor ba yin te/ 'phags pa byams pas/ yang dag ma yin kun rtog ni/ /sems dang sems byung khams gsum pa/ /zhes bya ba la sogs pa gang gsungs pa'o/ /rnam par shes pa gsum gyi rang bzhin
<p>60a.7</p>gyi sems de la 'chad par gyur pa'i sngags dang phyag rgya'i rim pas dmigs shing rnam par sbyong bar byed pa de'i tshe sems rnam par dag par 'gyur te sbas pa'o/ /de nas sems rnam par dag pa ste thob nas don dam pa'i bden pa las cig car langs te/ sngon gyi smon lam 'bras bu dang bcas
<p>60b</p>
<p>60b.1</p>par bya ba'i don dang / dbang phyug chen po'i lta ba dang mtshungs pa'i chad pa'i lam spang ba'i phyir/ rnal 'byor pa dbang po'i gzhu lta bu'i dkyil 'khor pas yongs su bskor zhing rnam pa thams cad kyi mchog dang ldan pa nyi ma dang zla ba dang me'i 'od las lhag pa'i gzhi brjid dang ldan pa'i dpal rdo
<p>60b.2</p>rje 'chang chen po'i sku rnam grangs gzhan yang ye shes kyi sku zhes bya ba 'gro ba ma lus pa skad cig tsam gyis rang gi sku dang mtshungs par sgrub par byed pa/ dkyil 'khor gyi 'khor lo gzhan dang gzhan spros pas khams gsum pa rnam par spyod par byed pa 'thob par 'gyur
<p>60b.3</p>ba'am/ snang ba nye bar thob pa la sogs pa rim pas phyag rgya bzhis rgyas btab pa'i ye shes kyi sku 'thob par 'gyur zhes bya ba ni sbas pa yin no/ /de'i rjes la sgyu ma lta bu'i ting nge 'dzin la gnas te/ rnam grangs gzhan dag byin gyis brlab pa'i rim pa zhes bya ba thob nas gnyis med
<p>60b.4</p>ye shes 'od gsal ba'i de kho na nyid 'thob par 'gyur ro/ /de bzhin du 'dod chags dang 'dod chags bar ma gcig 'dod chags dang bral ba gcig ste/ gnyis po de dag spangs pa nyid yin pa'i phyir gnyis med do/ /mtshan mo dang mtshams gcig nyin mo gcig ste de dag
<p>60b.5</p>spangs pa nyid yin pa'i phyir gnyis med do/ /dga' ba dang mchog dga' gcig /dga' bral gcig ste/ de dag spangs pa nyid yin pa'i phyir gnyis med do/ /ye shes ni man ngag bzhi pa yin no/ /lhan cig skyes pa'i bde ba chen po yang ye shes yin te/ 'jig rten las
<p>60b.6</p>'das pa'i chos nyid rtogs pa'i phyir ro/ /dz+nyA ni ye shes te rtogs pa'o/ /na ni dgag pa te des na 'dod chags la sogs pa'i shes pa rnams med pa ni ye shes so/ /de bas na gnyis su med pa yang yin la ye shes kyang yin pas gnyis su med pa'i ye shes so zhes las 'dzin
<p>60b.7</p>pa'i bsdu ba bya zhing mngon par byang chub pa'i rim pa thob par 'gyur ro zhes bya ba'i don te mthar thug pa yin no/ /de nas gnyid sad pa bzhin du rnal 'byor pa langs te thog ma med pa'i smon lam gyi sems nyid bag chags kyi stobs dang / de'i ro kho nas kun rdzob dang don dam pa tha mi dad
<p>61a</p>
<p>61a.1</p>pa'i zung 'jug ting nge 'dzin la ste/ rnam pa dang bcas pa dang rnam pa med pa la sogs pa'i zung du 'jug pa ste/ bcings shing 'dres par gyur pa ni zung du 'jug pa'o/ /ting nge 'dzin de las langs kyang de la rtse gcig pa'i rang bzhin can de la gnas nas 'khor
<p>61a.2</p>ba ji srid kyi bar du cho 'phrul ston pa dang / chos rnam pa sna tshogs ston pa'i rim pa dang / ting nge 'dzin gyi khyad par rnams kyis sems can gyi don byed pa'i rnal 'byor pa ni bya ba byas pa dang / byed pa byas pa dang / bya ba med pa dang / spros pa med cing 'bras bur gyur pa'i nges
<p>61a.3</p>par 'byed par byed pa'i chos kyi dbyings kyi ye shes thob pa nyid yin pa'i phyir gang la yang mi slob po zhes bya ba ni mthar thug pa'o/ /da ni de nyid kyi phan yon ni/ de ni rdzogs pa'i rnal 'byor brjod/ /rdo rje 'dzin pa chen po'ang de/ /rnam pa kun gyi mchog ldan pa'i/ /thams cad
<p>61a.4</p>mkhyen par de nas 'gyur/ /zhes bya bar gsungs te de zhes bya ba'i thams cad kyi ming gis ni rim pa lnga'i 'bras bur gyur pa rim pa lnga pa gzung ngo / /de ni rdzogs pa yin te rang bzhin gyis grub pa'i chos nyid kyi rang bzhin nyid yin pa dang / mi slob pa nyid yin pa'i phyir ro/ /ting
<p>61a.5</p>nge 'dzin gyi rim pas gong nas gong du thob par bya ba nyid yin pa'i phyir rnal 'byor yang yin no/ /de nyid rdo rje 'dzin pa chen po ste rdo rje sems dpa'i rang gi ngo bo sku gsum gyi bdag nyid can gyi lha'i rnam pa'o/ /de yang rnam pa kun gyi mchog ni mtshan dang dpe byad do/ /de dag dang ldan pa
<p>61a.6</p>ste brgyan pa'i thams cad mkhyen pa mngon par shes pa drug thob cing stobs bcu dang mi 'jig pa la sogs pa'i yon tan dang ldan pa rnal 'byor par 'gyur zhing yang dag par 'grub po zhes bya ba ni sgra ji bzhin pa'o/ /zhar la byung ba'i 'bras bu ni/ /'das pa dang ni ma 'ongs dang / /da
<p>61a.7</p>ltar byung ba'i srid gsum gnas/ /'od gsal ba ni rnam dag pas/ /skad cig de la ma lus mthong / /zhes bya ba gsungs te/ 'das pa la sogs pa'i dus dang yul gyi sems can gyi khams kyi sems kyi spyod pa rnams dang 'chi 'pho ba dang skye ba la sogs pa rnams
<p>61b</p>
<p>61b.1</p>dang thag ring po na gnas pa yul dang dus dang rang bzhin gyis bskal pa'i dngos po rnams mthong ba dang thos pa la sogs pa'i srid gsum gnas te khams gsum na gnas pa 'od gsal ba ni rnam par dag pa ste zung du 'jug pa'i rim pa'i ting nge 'dzin thob pas skad cig de la zhes bya ba skad
<p>61b.2</p>cig gcig la ma lus pa ste sems can gyi khams rnam pa bzhi'i bye brag mthong zhing shes par 'gyur ro zhes bya ba'i tha tshig ste drang ba'i don to/ /'di ltar de kho na nyid rtogs pa las 'bad pa med pa kho nar rnal 'byor pa'i dngos grub rnams 'byung bar 'gyur te/ don gcig dam pa'i don du mthong
<p>61b.3</p>'gyur na/ /'gro kun don gcig tu ni mthong ba yin/ /'gram gyi phyogs gcig tu ni chu 'thungs na/ /rgya mtsho ma lus par ni shes par 'gyur/ /zhes bya ba la sogs pa yang bshad do/ /'das pa ni 'dod chags kyi skad cig go/ /ma 'ongs pa ni 'byung bar 'gyur ba'i rang bzhin gyi 'dod
<p>61b.4</p>chags dang bral ba'i skad cig go/ /da ltar byung ba ni 'dod chags bar ma'i skad cig ste de rnams kho na rnam par rtog pa dang bcas pa nyid yin pa'i phyir srid pa gsum gyi rang bzhin yin no/ /ni zhes bya ba ni rgyu mtshan gyi bdun pa yin no/ /des na don ni 'di yin te/ /de rnams shes nas 'od
<p>61b.5</p>gsal ba ni rnam par dag pas zhes bya ba 'od gsal ba'i de kho na nyid lhan cig skyes pa'i dga' ba'i mtshan nyid bzhi pa skad cig de la ste/ skad cig tsam gyi rang gi ngo bor mthong zhing mngon du byed do zhes bya ba ni mthar thug pa'o/ /yang na 'das pa ni 'byung ba'i rlung gi rang bzhin yi ge hUM ngo / /ma 'ongs
<p>61b.6</p>pa ni 'jug pa'i rlung gi rang bzhin yi ge oM mo/ /da ltar byung ba ni gnas pa'i rlung gi rang bzhin AH'o/ /yi ge gsum po de rnams srid pa ste/ dkyil 'khor bzhi ru gsum gnas te/ /de bzhin du 'jug pa la sogs pa'i rim gyis 'od zer dmar po la sogs pa rnams g.yas la
<p>61b.7</p>sogs pa'i dbye bas sna'i rtse mor 'dzin pa na/ 'od gsal ba rnam par dag pa'i de kho na nyid skad cig de nyid la mthong zhing thob par 'gyur te spyi'i don to/ /yang na 'das pa ni kun gzhi'i rnam par shes pa'o/ /ma 'ongs pa ni nyon mongs pa can gyi yid kyi rnam par shes pa'o/ /da ltar byung ba ni
<p>62a</p>
<p>62a.1</p>'jug pa'i rnam par shes pa'o/ /srid pa gsum ni thabs dang shes rab dang ma rig pa'i rang bzhin can gyi rang bzhin rnams so/ /de thams cad skad cig de la ste skad cig dang thang cig dang yud tsam dang mig btsums dang lag brdabs kyis 'jug pa dang sngags dang
<p>62a.2</p>phyag rgya'i rim pas gal te 'od gsal ba rnam par dag par byas pa de'i tshe rnal 'byor pa ma lus pa ste 'gro ba ma lus pa'i rang gi ngo bo 'od gsal bar mthong zhing nyams su myong bar 'gyur ro zhes bya ba ni sbas pa'o/ /yang na 'das pa ni chos kyi sku'o/ /ma 'ongs pa ni sprul pa'i sku'o/ /da
<p>62a.3</p>ltar byung ba ni longs spyod rdzogs pa'i sku'o/ /srid pa gsum na ste khams gsum na rnal 'byor pas 'od gsal ba rnam par dag pa ste sgyu ma lta bu'i ting nge 'dzin gyis mthong ba ste/ goms par byed cing ma lus pa ste gzhan nyid du gnas par gyur pa gang yin pa de dag kyang de skad cig de la
<p>62a.4</p>de dang 'dra ba nyid du mthong ngo zhes bya ba ni sbas pa'o/ /da ni lung tshad ma yin pa dang bla ma'i zhal la bstod pa'i phyir/ dpal ldan 'dus pa'i rgyud du ni/ /de nyid 'di dag rgyas btab gnas/ /bshad pa'i rgyud kyi rjes 'brangs nas/ /bla ma'i zhal las rtogs par bya/ /zhes bya ba gsungs
<p>62a.5</p>te/ de nyid 'di dag ces bya ba snga ma dang phyi ma'i bye brag gi mtshan nyid can rdo rje 'chang gi go 'phang thob par byed pa'i rgyu'i rim pa lngar bshad pa gang yin pa ni dpal ldan 'dus pa'i rgyud du shin tu legs par rgyas btab gnas te rgyal pos rang gi mdzod bzhin du bcings nas gnas so/ /de'i
<p>62a.6</p>phyir shin tu gsang ba nyid yin pas khong du chud par mi nus te/ bshad pa'i rgyud rtsa ba'i rgyud kyi 'brel pa lta bu de rnams kyi rjes su 'brangs nas te/ de dag shes par byas nas rtogs par bya zhing shes par bya'o/ /gal te de lta na 'brel pa la 'bad pas ci dgos she na/ bla ma'i zhal las zhes bya ba
<p>62a.7</p>gsungs te/ bla ma'i zhal la brten nas shes par bya'i gzhan du na glegs bam klag pa tsam las ni skye ba lnga brgyar yang de kho na nyid thob par mi 'gyur te 'khrul pa skyed par byed pa nyid dang bcom ldan 'das kyis gsungs pa'i tshig ni shin tu zab pa'i phyir ro/ /gal te shes rab dang ldan
<p>62b</p>
<p>62b.1</p>pa nyid yin pa'i phyir sdug bsngal chen pos sngags dang rgyud kyi don ci zhig ci ltar rtogs pa yin yang / 'on kyang bla ma'i zhal med par sngags kyi dngos grub 'jig rten pa dang 'jig rten las 'das pa grub par mi 'gyur bas de'i phyir rje btsun bla ma rdo rje 'chang gi zhal snga nas dad pa
<p>62b.2</p>dang 'bad pas mnyes par bya ba yin te/ de'i zhal las de kho na nyid thob par 'gyur ro snyam du dgongs pa yin te sgra ji bzhin pa'o/ /da ni dpal gsang ba 'dus pa las gnas pa'i de kho na nyid gang yin pa de nyid mdor bstan pa'i sgo nas bstan pa'i phyir/ de la dang po kho na rlung gi de
<p>62b.3</p>kho na nyid mdor bstan pa'i tshig rtsa ba'i rgyud la 'jug par bya ste zhes bya ba gsungs te/ rlung gi de kho na nyid ni sngar bshad pa'o/ /mdor bstan pa'i tshig ni gleng slong ba'i tshig go/ /rtsa ba'i rgyud las te dpal ldan gsang ba 'dus pa'i rgyud la gzhug par bya zhing brjod par bya'o zhes bya ba ni
<p>62b.4</p>sgra ji bzhin pa'o/ /sna'i rtse mor yungs kar bsam/ /'gro dang mi 'gro yungs kar la/ /ye shes gnas ni nyams dga' ba/ /gsang ba'i ye shes kyis brtags bsgom/ /rin chen kha dog sna lnga pa/ /yungs kar gyi ni 'bru tshod tsam/ /sna yi rtse mor nan tan du/ /rnal 'byor
<p>62b.5</p>rig pas rtag tu bsgom/ /zhes bya ba la/ dang por rdo rje 'chang chen po la sogs pa'i rnal 'byor pa rnams las gang yang rung bas sna'i rtse mor te gsang ba dang snying ga dang gdong gi sna'i rtse mo rnams su yungs kar te byang chub kyi sems kyi thig le tho rangs kyi skar chen gyi rnam pa can rtsa'i
<p>62b.6</p>'khor lo thams cad kyi nang nas byung ba'i byang chub kyi sems kyi snying po bsdus pa'i ngo bor bsams te/ de'i rjes la phyi rol gyi mngon par zhen pa spang ba'i phyir yungs kar de la 'gro dang mi 'gro ste/ brtan pa dang g.yo ba'i bdag nyid can gyi khams gsum pa de las byung ba'i
<p>62b.7</p>'od zer gyi 'khor los nang du bcug nas thams cad kyi bdag nyid du bsam par bya ste/ de ltar na bdag dang gzhan gyi rnam par rtog pa spangs pa'i rnal 'byor pa ni de tsam la gnas par 'gyur ro/ /de'i rjes la ye shes te rlung bcu po rnams so/ /gnas ni yi ge gsum mo/ /
<p>63a</p>
<p>63a.1</p>nyams dga' ba ni de bzhin gshegs pa lnga'o/ /gsang ba ni lha mo rnams so/ /ye shes ni byang chub sems dpa' rnams so/ /brtags pa ni khro bo rnams te/ de'i bdag nyid du bsgom zhing bsam par bya'o/ /de nyid kyi phyir kha dog sna lnga pa ste/ de bzhin
<p>63a.2</p>gshegs pa'i rigs kyi rab tu dbye bas 'od zer gyi tshogs 'phro bar byed pa yin no/ /sems can gyi khams chen po spro ba'i rnal 'byor gyi bsam pa thams cad yongs su rdzogs par byed pa yin pa'i phyir rin po che dang 'dra ba ni rin chen te rin po che chen po'o/ /yungs kar gyi ni
<p>63a.3</p>'bru tshod tsam ste yungs kar phra mo'i 'bru tshad tsam/ sna'i rtse mor te rdo rje dang pad+ma dag las gang yang rung ba de'i rtse mor bsgom par bya'o/ /rnal 'byor rig pas zhes bya ba ni yan lag drug pa'i phyogs gcig srog dang rtsol ba mngon par shes pa'i rnal 'byor pas so/ /rtag tu ni
<p>63a.4</p>nyin mtshan kun du ste/ ji srid rtse gcig par gyur pa'i bar du zhes bya ba'i don to/ /'di skad du brjod par bya ste/ 'dod chags la sogs pa'i rigs can gyi rnal 'byor pa'i bye brag gis sna'i rtse mo gsum dang smin ma'i dbus dang lte bar rang dang gzhan du rnam par 'byed pa spangs pa'i
<p>63a.5</p>thig le tsam rnam par bkod de/ ji srid du sems rtse gcig pa nyid thob pa de srid du goms par bya'o/ /thig le ji lta bu zhig ces bya ba'i khyad par brjod par bya dgos so zhe na brjod par bya ste/ gsang ba'i snar ni thabs dang shes rab snyoms par zhugs pa'i sgo nas byang chub kyi sems
<p>63a.6</p>'dus par gyur pa'i thig le'i gzugs su bsgom mo/ /snying ga'i snar ni oM dang ngag gi dbang phyug gi sa bon bsdus shing sems kyi sa bon yang bsdus nas sngags kyi thig le'i gzugs su bsgom mo/ /gdong gi snar ni dkyil 'khor bzhi'i rim gyis spros pa'i 'od zer gyi 'khor lo kha
<p>63a.7</p>dog dmar po la sogs bsdus pa'i 'od kyi thig le'i gzugs su bsgom mo/ /kha cig ni gsang ba'i sna'i thig le nyid thur du sel ba'i rlung gis drangs nas gnyis por gzung bar bya ste/ de ni bde ba chen po'i rang bzhin nyid yin pa'i phyir ro/ /de bzhin du gzhan dag gis kyang smin ma dang
<p>63b</p>
<p>63b.1</p>lte ba'i dbus dag tu brtag par bya'o zhes zer ro/ /'di ni dgongs pas bshad pa'o/ /zhes bya ba la dgongs pas bshad pa zhes bya ba ni gang zag dbang po rnon po'i don du 'gal ba'i tshig gis de kho na nyid 'ba' zhig ston par byed pa ste/ ji skad du/ pha dang ma ni gsad bya zhing / /
<p>63b.2</p>rgyal po gtsang sbra can gnyis dang / /yul 'khor rjes 'jug bcas bsad na/ /mi ni dam pa rjes su brjod/ /ces bya ba la sogs pa gsungs pa bzhin no/ /da ni bshad pa/ rdo rje'i tshig 'di'i bshad pa'i lha mo bzhis zhus pa'i bya ba bshad pa'i rgyud las zhes bya ba gsungs
<p>63b.3</p>te rdo rje ltar mi shigs shing zab mo'i don can gyi tshig ni ste tshig gis brtsams pa'i ngag go/ /'di zhes bya ba sngar bshad pa'i rdo rje'i tshig gi bshad pa ste/ rnam par dbye ba lha mo bzhi ste sangs rgyas spyan la sogs pa rnams kyis zhus pa zhes bya ba'i bshad pa'i rgyud las gsungs te sgra
<p>63b.4</p>ji bzhin pa'o/ /snying po las ni snying po mchog /sangs rgyas kun gyi gsang ba ni/ /gang de thams cad bdag nyid gnas/ /de nyid lha mo bshad par bya/ /ye shes lnga yi rang bzhin dbugs/ /yungs kar gyi ni 'bru tshod tsam/ /de yi dbus su gnas pa'i lha/ /mi gsal
<p>63b.5</p>gsal ba'i bdag nyid can/ /zhes gsungs pa'i don ni 'di yin te/ de nyid ni don dam pa ste kye lha mo sangs rgyas spyan la sogs pa'i rigs kyi yum khyed rnams la bshad par bya zhing rab tu phye nas bshad par bya'o/ /de nyid ji lta bu zhe na/ snying po ste spyod pa'i rgyud la sogs pa la
<p>63b.6</p>ltos nas mngon par byang chub pa rnam pa lnga'i rim gyis bskyed pa'i lha'i rnam pa'o/ /de dag las kyang snying po ni yan lag drug pa la sogs pa'i mtshan nyid kyi rdzogs pa'i rim pa'o/ /de las kyang khyad par du 'phags pa nyid yin pa'i phyir shin tu ste/ rdo rje bzlas pa'i rnam grangs
<p>63b.7</p>gzhan rlung gi de kho na nyid ces bya ba'o/ /de nyid kyi phyir ting nge 'dzin thams cad la khyad par du 'phags pa nyid yin pas mchog ste dam pa'o/ /sangs rgyas kun gyi ste phung po lngas bsdus pa'i rang bzhin nyid yin pas gsang ba'o/ /yang na ra dang ha ste rdo rje dang pad+ma dag sbyor ba las
<p>64a</p>
<p>64a.1</p>byung ba'i gsang ba'o/ /yang na bskyed pa'i rim pa'i rnal 'byor pa rnams la gsang bar bya ba nyid yin pa'i phyir gsang ba'o/ /thams cad bdag nyid de sku dang gsung dang thugs dag gi gcig pa'i dngos por gnas pa ni bsdus pa'i gnas skabs su gyur pa'o/ /
<p>64a.2</p>yang na thams cad bdag nyid de cha drug pa'i lus la gtso bor gyur pa'i khams kyi gzugs kyis gnas pa'o/ /de bzhin du ye shes lnga ni me long lta bu la sogs pa'i ye shes rnams so/ /de'i rang bzhin ni de'i ngo bo'o/ /de bzhin du yang de'i me long gsal po dang zla ba'i 'od zer
<p>64a.3</p>dkar po lta bu'i rnam pa'i gzugs can gang yin pa de ni me long lta bu'i ye shes so/ /khams kyi rdzas nyi shu rtsa bzhi ro gcig pa'i dngos por gnas pa gang yin pa de ni mnyam pa nyid kyi ye shes so/ /de'i 'gro ba dang mi 'gro ba gcig pa'i rang bzhin nyid du dpyod pa gang yin pa de ni so
<p>64a.4</p>sor rtog pa'i ye shes so/ /de las 'od zer gyi 'khor lo spros pas 'gro ba'i don byed pa gang yin pa de ni bya ba nan tan sgrub pa'i ye shes so/ /de'i nang du shin tu gsal ba'i rang bzhin gyi ye shes bde ba chen po rang gi ngo bor nyams su myong ba gang yin pa de ni chos kyi dbyings kyi ye shes so
<p>64a.5</p>zhes brjod par bya'o/ /de nyid kyi phyir/ yungs kar gyi ni 'bru tshod tsam/ /zhes bya ba 'dis ni de'i tshad bshad pa yin te/ de lta bu snga ma bzhin sna'i rtse mor gnas par bsams nas/ thig le tsam de'i dbus na gnas pa ste yang dag par gnas pa lha rdo rje 'chang chen po bsgom par
<p>64a.6</p>bya'o/ /de ji lta bu zhig ce na/ mi gsal ba zhes bya ba khyab par byed pa'i rang bzhin nyid yin pas zhal dang phyag dang sku mdog dang dbyibs med pa'o/ /gsal ba'i bdag nyid can zhes bya ba ni de nyid gangs dang zla ba dang me tog kun+da lta bu'i gzugs kyis gnas pa ste/ zla gsang
<p>64a.7</p>thig le las kyang / rin chen ltar 'bar byang chub sems spros pas/ /rgyal ba kun gyi yongs su dag pa'i sku/ /zhes bya ba la sogs pa 'byung ba'i phyir ro/ /da ni so sor bshad pa 'dus pa'i rgyud phyi ma las kyang don 'di nyid gsal bar bya ba'i phyir zhes bya ba gsungs te/ /
<p>64b</p>
<p>64b.1</p>'dus pa'i rgyud phyi ma ni/ dpal gsang ba 'dus pa'i rdo rje'i tshig dka' ba bshad pa'i mtshan nyid le'u bco brgyad pa'o/ /de las kyang don 'di nyid nges par bstan te/ rgyud phyi ma ni rdo rje'i tshig gis the tshom sel bar byed pa'i rang bzhin nyid yin pa'i phyir ro/ /yi ge'i don to/ /
<p>64b.2</p>ye shes lnga yi rang bzhin dbugs/ /'byung ba lnga yi ngo bo can/ /pad+ma'i sna rtser phyung nas ni/ /gong bu'i gzugs su brtag par bya/ /rin chen kha dog sna lnga pa/ /srog dang rtsol ba zhes byar bshad/ /rang sngags snying gar bsams nas ni/ /sems ni thig ler gyur par gzhag / 
<p>64b.3</p>ces bya ba'i don ni 'di yin te 'dir ni yan lag drug pa'i rnal 'byor gyi rim pas bsnyen pa bshad pa'i skabs su yan lag gsum po srog dang rtsol ba rnam par bshad par bya ba'i phyir de bzhin gshegs pa rnams kyi tshigs su bcad pa gnyis gsungs pa'o/ /ye shes lnga'i rang bzhin
<p>64b.4</p>ni bshad zin to/ /rlung bcu po sdud par byed pa nyid yin pa'i phyir dbugs so/ /'byung ba lnga ni sa la sogs pa nam mkha' la thug pa rnams te/ /de'i ngo bo can ni rang bzhin no/ /de bzhin du yang de'i skabs dang sra ba nyid gang yin pa de ni sa'i 'byung ba chen po'o/ /zhu bar byed pa nyid dang tshim par
<p>64b.5</p>byed pa nyid ni chu'i 'byung ba chen po nyid do/ /reg bya dro ba khyad par du 'phags pa dang gsal ba nyid ni me'i 'byung ba chen po'o/ /'gro ba dang 'ong ba dang g.yo ba'i ngo bo nyid ni rlung gi 'byung ba chen po'o/ /de'i nang na khyab par byed pa'i lhan cig skyes pa'i bde ba dang dmigs pa med pa'i ngo bo nyid
<p>64b.6</p>ni nam mkha'i 'byung ba chen po ste/ de'i phyir 'byung ba lnga'i ngo bo can yin no/ /de lta bu'i byang chub kyi sems thig le'i gzugs can pad+ma'i sna rtser zhes bya ba nye bar mtshon pa ste/ rdo rje'i rtse mor yan lag thams cad kyi tshigs las bkug nas phyung ste de dag gi rtse mor bzung nas gong
<p>64b.7</p>bu'i gzugs te rdul phra rab kyi gzugs su brtag par bya zhing / de bzhin gshegs pa ma lus pa'i rang bzhin du gzung bar bya'o/ /kun rdzob dang don dam pa dag gi gcig pa'i rang bzhin nyid yin pa'i phyir rin chen no/ /de bzhin gshegs pa'i ngo bo nyid yin pa'i phyir kha dog sna
<p>65a</p>
<p>65a.1</p>lnga pa'o/ /srog ste bcu'i bdag nyid can gyi rtsol ba ste steng dang 'og tu spro ba ni srog dang rtsol ba zhes bya bar bshad do/ /rang sngags ni bcom ldan 'das rdo rje 'chang chen po'o/ /de'i snying gar te thig le'i dbus su bsams nas ni snga ma bzhin du gsal ba
<p>65a.2</p>dang mi gsal ba'i gzugs can gyi bcom ldan 'das bsam nas so/ /de nas sems rnam par shes pa'i thig ler chud par te yungs kar phra mo'i tshad tsam gyi dbus su gzhag cing dmigs pa de'i tshe sems dbang du byas par 'gyur ro/ /sems dbang du byed pa'i rdul phra rab kyi mthar thug pa dang / 
<p>65a.3</p>tsha ba'i rab kyi mthar thug pa yin no zhes gang bshad pa de dgongs pa ma yin pa'o/ /da ni so sor bshad pa yang 'di nyid kyi bshad pa rdo rje phreng ba zhes bya ba bshad pa'i rgyud las gsungs te zhes bya bas ston te/ bsam pa ni gal te gang gi tshe rdo rje phreng ba'i rgyud las so sor bshad pas bshad pa de'i tshe
<p>65a.4</p>gsal ba nyid yin pa'i phyir bde blag tu rtogs par 'gyur ro zhes bya ba 'di yin te/ yi ge'i don to/ /sna rtse yungs kar zhes bya ba srog dang rtsol ba'i brtag pa te/ srog dang rtsol ba la gnas pa'i/ /'od lnga sangs rgyas rnams su bsgom/ /steng gi sna las nges byung ba/ /g.yas dang g.yon dang
<p>65a.5</p>gnyi ga dang / /dal bar rgyu dang rnam bzhir 'gyur/ /nang gi dus ni yin par bshad/ /lkog ma snying ga lte ba dang / /gsang ba'i pad+mar 'gro 'ong ston/ /thun phyed kyi ni dus dag tu/ /go rims ji bzhin gnas par 'gyur/ /don ni 'di yin te/ re zhig dang por rnal 'byor pas thabs dang
<p>65a.6</p>shes rab snyoms par 'jug pas gnas par gyur nas yan lag thams cad kyi tshigs las bsdus pa'i byang chub sems kyi thig le tsam sna rtser yungs kar dang mtshungs pa'i tshad tsam snga ma bzhin du srog dang rtsol bar ji ltar 'dod pa bzhin du brtags shing rnam par bsgoms nas/ de'i
<p>65a.7</p>rjes la srog dang rtsol ba de la gnas pa'i 'od zer lnga sangs rgyas lnga'i ngo bor bsgom par bya ste/ de rnams kyang rlung lnga'i ngo bo yin no zhes bya ba ni sngar bshad zin pa kho na yin no/ /de'i rjes la lkog ma la sogs pa bzhi po rnams su 'byung ba chen po bzhi'i rang bzhin can gyi
<p>65b</p>
<p>65b.1</p>dkyil 'khor bzhi'i rang bzhin gyis grub pa 'am/ ya ra la wa rjes su 'jug pa'i dbyangs dang bcas pa'i sa bon gyis bskyed pa'i gru bzhi dang zlum po dang gzhu lta bu dang gru gsum gyi rnam pa can/ ser po dang dkar po dang ljang gu dang dmar po dang / rdo rje chu srin dang dril bu dang rgyal
<p>65b.2</p>mtshan gyi gos dang me 'od kyi phreng bas mtshan pa rnams bsams te/ dkyil 'khor re re las yi ge gsum 'jug pa la sogs pa'i rim gyis 'od zer gyi 'khor lo spro bar bya'o/ /de yang steng gi sna las te/ gdong gi phyogs las nges par 'byung bar bsgom par bya'o/ /sna'i bu ga g.yon pa nas rlung
<p>65b.3</p>gi dkyil 'khor las 'od zer spro bar bya'o/ /g.yas pa la ni me'i dkyil 'khor las so/ /gnyi ga las ni sa'i dkyil 'khor las so/ /gnyi ga kho na las chu'i dkyil 'khor las te/ 'on kyang dal zhing rgyu ba dman pa'o/ /de nyid kho na nang gi dus te nang gi dus tshod kyi bye brag yin par
<p>65b.4</p>bshad cing brjod do/ /ji srid du 'od zer gyi 'khor lo spro bar bya zhe na/ thun ni phyed phyed dus dag tu/ /zhes bya ba gsungs te/ de ci zhig yin par brjod par bya zhe na/ 'dir nyin dang mtshan la chu tshod drug cu rtsa bzhi yod de/ nyin mo la sum cu rtsa gnyis yod do/ /nyin dang mtshan la
<p>65b.5</p>thun brgyad yod do/ /chu tshod brgyad ni thun gyi tshod yin no/ /thun dang thun tshod dang mtshams zhes bya ba ni rnam grangs yin te/ thun de'i phyed ni chu tshod bzhi'o/ /de'i yang phyed ni chu tshod gnyis te/ de'i tshad kyi dus su 'od zer sna'i rtse mor gzung bar bya'o/ /go rims ni dkyil 'khor gyi
<p>65b.6</p>rim pas so/ /ji bzhin ni g.yas la sogs pa'i rim gyis zhes bya ba'i don to/ /bsam pa ni 'di yin te/ chu tshod brgyad pa'i thun las dbugs dbyung rngub sum cu'i tshod kyi chu tshod phyed ni 'od gsal ba'i skad cig gi dus so/ /nyin mo thun gsum las chu tshod phyed dang gnyis su
<p>65b.7</p>'gyur te/ de'i phyir nyin mo la chu tshod gnyis yod do/ /mtshan mo'i thun bzhi la yang chu tshod gnyis yod pa'i phyir chu tshod bzhi ni 'od gsal nyams su myong ba'i dus te nang gi dus zhes bya'o/ /lhag ma chu tshod drug cu ni 'jig rten la grags pa'i nyin zhag yin no zhes bya bar gnas te
<p>66a</p>
<p>66a.1</p>dgongs pa ma yin pa'o/ /da ni dkyil 'khor bzhi'i bdag po de bzhin gshegs pa dang kha dog gi dbye ba dang rgyu ba bstan pa'i phyir/ g.yas pa na ni 'byung ba'i 'od/ /de ni me yi dkyil 'khor te/ /'di ni kha dog dmar zhing gsal/ /'di ni pad+ma mgon po'i
<p>66a.2</p>lha/ /g.yon pa las ni 'byung ba'i 'od/ /rlung gi dkyil 'khor zhes bya ba/ /ljang ser du ni snang ba ste/ /'dir ni las kyi mgon po'i lha/ /gnyi ga las ni 'byung ba'i 'od/ /kha dog ser por snang ba che/ /de ni dbang chen dkyil 'khor te/ /'dir ni rin chen mgon po lha/ /dal
<p>66a.3</p>zhing rgyu ba dman pa ste/ /kun+da zla ba bzhin du dkar/ /de ni chu yi dkyil 'khor te/ /'dir ni rdo rje mgon po'i lha/ /zhes bya ba gsungs pa 'dir don ni 'di yin te/ sna bug g.yas pa las byung ba'i 'od zer gang yin pa de ni dbang gi las la nus pa dang ldan pa nyid yin pa'i phyir kha dog dmar po
<p>66a.4</p>ste me'i dkyil 'khor las spro zhing / /de'i me'i khams kyi rang bzhin gyi 'od dpag tu med pas byin gyis brlabs par shes par bya'o/ /de bzhin du sna bug g.yon pa las byung ba gang yin pa de ni dgug pa'i las la nus pa dang ldan pa nyid yin pa'i phyir kha dog ljang gu ste rlung gi dkyil 'khor 
<p>66a.5</p>las spro zhing de ni rlung gi khams kyi rang bzhin gyi don yod par grub pas byin gyis brlabs par shes par bya'o/ /me las dbang du byed pa'i nus pa mthong ste bum pa la sogs pa rnams kyi tshos pa dang dmar po'i dngos po bzhin no/ /rlung la yang 'gugs pa'i nus pa yod de/ de'i rang bzhin nyid yin pa'i
<p>66a.6</p>phyir/ rtsa la sogs pa rnams khyer te 'ong ba bzhin no/ /de bzhin du sna bug gnyis ka nas byung ba'i 'od zer gang yin pa de ni 'dir rgyas pa'i las la nus pa dang ldan pa nyid yin pa'i phyir kha dog ser po ste sa'i dkyil 'khor las spro bar bya zhing / de ni sa'i rang bzhin gyi rin chen 'byung ldan gyis
<p>66a.7</p>byin gyis brlabs par shes par bya'o/ /sa ni lo tog dang rin po che la sogs pa'i ngo bo nyid kyis rgyas par byed par nus pa'i phyir ro/ /de bzhin du sna bug gnyis ka las byung ba'i 'od zer gang yin pa de ni zhi ba'i las la nus pa dang ldan pa nyid yin pa'i phyir kha dog dkar po ste chu'i dkyil 'khor las spro bar bya
<p>66b</p>
<p>66b.1</p>zhing / de ni chu'i rang bzhin gyi mi bskyod pas byin gyis brlabs par shes par bya'o/ /'dir ni 'di dpyad par bya ste/ g.yas la sogs pa'i dbye bas spros pa'i rnam par dag pa gang zhig yin zhe na/ rtsa dang khams kyi dbye bas byas pa yin no zhes smra ste/ g.yas kyi rtsa ni byang chub kyi
<p>66b.2</p>sems gnas pa de'i phyir/ de'i rang bzhin gyi 'od dpag tu med par spro'o/ /g.yon na khrag gi khams gnas te/ de'i phyir phrag dog dang nga rgyal dag rigs gcig pa nyid yin pa'i phyir rin chen 'byung ldan dang don yod pa dag gcig pas don yod par grub pa'i rang bzhin gyi g.yon pa nas
<p>66b.3</p>spro'o/ /bshad pa'i rgyud dang 'gal ba'i phyir/ /de ji ltar rung ba ma yin nam/ /de skad du yang kha sbyor las/ /skye gnas dbus nas rtsa gnyis te/ /g.yas dang g.yon dang gnyi ga'o/ /g.yon na khu ba gnas zhes bya/ /g.yas na khrag ni gnas pa nyid/ /de dag 'dres byed gcig yin
<p>66b.4</p>te/ /chos kyi dbyings ni sdud pa yin/ /zhes gsungs pa ste/ de'i phyir tshad ma 'dis 'gal ba yin no zhe na 'gal ba med do/ /g.yon dang g.yas kyi rtsa gnyis las lkog ma nas brtsams nas lte ba'i bar du khu ba dang khrag 'bab cing lte ba las 'og tu ni de dag nyid ni 'pho ba'i dbang gis khu ba dang khrag
<p>66b.5</p>'bab pa yin no zhes rdo rje phreng ba la sogs pa las bstan pa'i phyir ro/ /bu ga gnyis nas 'pho ba'i rtsa dbus ma 'dod pa'i gdugs zhes bya ba de ni nam mkha' bzhin du dri ma med pa nyid yin pa dang / de bzhin du gcig 'bab pa nyid yin pa'i phyir rin chen dang mi bskyod pa'i rang bzhin du spro'o/ /
<p>66b.6</p>zhes pa la nyes pa cung zad kyang med do/ /dgongs pa ma yin pa'o/ /khyab byed rlung gi rang bzhin ni/ /lus kun la ni khyab pa'i rlung / /bya ba kun la 'jug pa'o/ /de ni rnam snang ngo bo ste/ 'chi ba'i lus las 'byung bar 'gyur/ /zhes bya ba gsungs te/ thams cad kyi rten snod kyi 'jig
<p>66b.7</p>rten rnam par dag par gnas pa rnam par snang mdzad kyi ngo bo khyab byed kyi rlung la dkyil 'khor rim par spro ba dang bsdu ba med de/ 'on kyang lus la ni khyab pa ste/ tshigs mdung ma lus pa la khyab pa'o/ /bya ba kun la ste 'gro ba dang 'ong ba la sogs pa'i bya ba rnams la 'jug pa la ni
<p>67a</p>
<p>67a.1</p>'jug par byed pa'o/ /'chi ba ste srog gi dbang po dang rnam par shes pa dag 'gags par gyur pa'i lus las te/ shi ba'i phung po las 'byung bar 'gyur zhing 'gro bar 'gyur te/ sa'i bu ga las sbrul bzhin du zhes bya ba ni tshig gi lhag ma'o/ /de nyid kyi
<p>67a.2</p>phyir srog 'gags pa'i skad cig de la reg bya'i bye brag 'ga' zhig dmigs pa kho na yin no/ /mjug bsdu ba ni/ rlung gi de nyid gsal ba 'di/ /ye shes lnga yi rang bzhin can/ /rtog ge pa yis mi shes shing / /rnal 'byor byis pa'i yul min no/ /zhes bya ba gsungs
<p>67a.3</p>te/ rlung gi de kho na nyid 'di lta bu gsal ba ste gsal bar byas pa'o/ /ye shes lnga'i rang bzhin can ni sngar bshad pa'i rim pas dgongs pa dang bcas pa nyid du ston pa'o/ /de ni gsang ba nyid yin pa'i phyir bla ma'i zhal las rtogs par bya ba yin gyi rang gi 'dod pas ni shes par
<p>67a.4</p>bya ba ma yin te/ de'i phyir rtog ge pa yis zhes bya ba gsungs te/ phyogs dang gtan tshigs dang dpe la sogs pa'i sgo dang / rnam par rtog pa rnam pa sna tshogs pa'i dra ba dang / sor mo bskyod pa'i rnam par bshad pas med pa sgrub par byed cing / yod pa sun 'don par
<p>67a.5</p>byed pa gang yin pa lta bas shin tu mngon par zhen pa rnams la ni de kho na nyid bstan par bya ba ma yin no zhes re zhig bcom ldan 'das kyis thams cad du gsungs so/ /de'i phyir de rnams kyis mi shes te rang gi 'dod pas mi rtogs shing de dag la bslab par bya ba yang ma yin
<p>67a.6</p>no/ 'o na ci nyan thos kyi rigs can rnams snod yin nam zhe na rnal 'byor byis pa zhes bya ba gsungs te/ de rnams ni 'phags pa'i bden pa bzhi'i lam la brten nas ting nge 'dzin la snyoms par zhugs pa nyid yin pa'i phyir/ rnal 'byor pa yang yin la/ brtul
<p>67a.7</p>zhugs dang sbyangs pa'i yon tan la sogs pas lus sdug bsngal bar byed pa yin pa'i phyir byis pa yang yin pas rnal 'byor byis pa ste/ nyan thos rnams yin no/ /de rnams kyi yul min pa ni yongs su shes par bya ba ma yin pa dang bshad par bya ba ma yin pa'o/ /yang rtog ge pa
<p>67b</p>
<p>67b.1</p>ni nyan thos pa rnams so/ /rnal 'byor byis pa ni bya ba la sogs pa'i tshul gyis rnal 'byor pa rnams so/ /de rnams kyi yul min zhes bya ba snga ma bzhin te sgra ji bzhin pa'o/ /de ltar zhes bya ba la sogs pas ni sngags kyi de nyid mdor bstan pa gsungs te/ rtsa ba'i rgyud las zhes bya ba ni
<p>67b.2</p>dpal gsang ba 'dus pa las so/ /de bzhin gshegs pa thams cad kyi sku dang gsung dang thugs kyi gsang ba dang / sngags thams cad kyi snying po kun du skul bar byed pa zhes bya ba la mchog tu gsang ba nyid kyi sku dang gsung dang thugs rdo rje rnams las tshig gi lam nges par brjod pas sngags
<p>67b.3</p>bsdus pa 'di lta bu gsungs so/ /don ni 'di yin te/ sngags kyi de kho na nyid ston pa'i skabs su ji srid sngags 'di ma bstan pa de srid sngags kyi de kho na nyid brjod par bya'o/ /de'i phyir re zhig sngags kyi bskyed pa gsungs so/ /de bzhin gshegs pa thams cad kyi ste sku rdo rje la sogs pa
<p>67b.4</p>rnams kyi sku dang gsung dang thugs te re re zhing sku la sogs pa gang dag yin pa'o/ /de rnams kyi sa bon nyid dang snying po nyid yin pa'i phyir gsang ba'o/ /de bzhin du sngags thams cad kyi ste/ de bzhin gshegs pa thams cad kyi'o/ /snying po ni thugs kyi nus pa'o/ /kun du skul
<p>67b.5</p>bar byed pa ni 'gugs par byed pa'o/ /yang na sngags thams cad kyi ste phyi rol gyi gzhung lugs la grags pa'i sngags drag po rnams kyi snying po skul bar byed pa ni mthu nyams par byed pa'o/ /mchog ni sngags thams cad kyi mchog go/ /gsang ba ni mi bya ba la sogs pa'i tshul
<p>67b.6</p>la brten pa rnams la gsang bar bya'o/ /de nyid kyi sku la yi ge oM mo/ /gsung la yi ge AH'o/ /thugs la yi ge hU~M ngo / /'on kyang sku la sogs pa rnams tha mi dad pa'i phyir tshig gi lam nges par brjod pas te gsung gi lam gyis so/ /yang na tshig las te gsung las so/ /lam
<p>67b.7</p>las te sku las so/ /nges par brjod pa las te thugs las so/ /sngags ni A li kA la'i bsdus pa'i snying po la sogs pa'o/ /bsdus pa ni bud med la sogs pa'i bye brag gis sdud par byed pa'o/ /gsungs pa ni bcom ldan 'das rdo rje 'chang chen pos gsungs pa'o zhes bya ba ni
<p>68a</p>
<p>68a.1</p>ngag gi don to/ /de ni dgongs pa ma yin pa dang dgongs pas bshad pa'o/ /dpe brjod pa ni/ oM AHhUM ste a ba zhes bya ba'i skad kyi dbyings ni srung ba la sogs pa rnams la 'jug ste/ srung bar byed cing 'jug pa'i ngo bo nyid kyis gang bar byed pas ni oM mo/ /a ba'i
<p>68a.2</p>mtha' ma yang dbye zhing man yang sbyar ro zhes bya ba wa dbyi zhing man gyi rkyen sbyar te an phyis nas a ur byas te yon tan byas pas oM zhes bya bar 'gyur ro/ /des na 'jug pa'i bdag nyid can yin no zhes bya ba'i don to/ /a sa zhes bya ba'i skad kyi byings ni gnas pa la 'jug ste/ sa'i a
<p>68a.3</p>phyis nas an dang as kyi mtha' can dag ring por 'gyur ro zhes bya bas a ring por bya zhing sa tsheg drag tu byas pas AHzhes bya bar 'gyur ro/ /des na gnas pa'i ngo bo yin no zhes bya ba'i don to/ /hU~M zhes bya ba'i skad kyi byings ni 'byung ba la 'jug ste/ de la man gyi rkyen sbyar nas an phyi zhing
<p>68a.4</p>ring por byas pas hU~M du 'gyur te/ des na 'byung ba'i bdag nyid can yin no zhes bya ba'i don te/ /yi ge'i don to/ /oM ni rnam par snang mdzad do/ /a ni 'od dpag tu med pa'o/ /hU~M ni mi bskyod pa'o zhes bya ba ni dgongs pas bshad pa'o/ /a dang u dang ma 'dus pa las yon tan byas pas
<p>68a.5</p>oM mo/ /a dang a dang thig le gnyis po rnams las ring por byas pas A'o/ /mgo dang ha dang u dang zla tshes dang thig le ste lnga po de rnams 'dus pa las hU~M te/ de bzhin gshegs pa gsum dang / de bzhin gshegs pa lnga'i rang bzhin gyi yan lag rnams kyi bskyed pa yin no/ 
<p>68a.6</p>zhes bya ba ni spyi'i don to/ /yi ge oM ni 'dod chags dang 'dod chags dang bral ba'o/ /yi ge AHni 'dod chags bar ma'o/ /de rnams sdud par byed pa'i rnam pa can gyi man ngag bzhi pa'o/ /mtshan nyid ni yi ge hU~M ngo zhes bya ba ni sbas pa'o/ /oM ni kun rdzob bo/ /hU~M ni don dam pa'o/ /de
<p>68a.7</p>dag tha mi dad par byed pa ni yi ge a ste mthar thug pa'o/ /da ni sngags kyi rdo rje bzlas pa/ don rtogs pa yi bzlas pa na/ /ngo bo nyid med bzang po ru/ /dus gsum sangs rgyas kyis brtags pa/ /rdo rje bzlas par de bshad do/ /zhes bya ba gsungs pa 'di'i don ni 'di yin no/ /re zhig dang por rnal
<p>68b</p>
<p>68b.1</p>'byor pas mgo la sogs pa rnams su yi ge gsum bkod de/ spro bar byed pa dang / gang bar byed pa dang bum pa lta bu'i bya bas 'jug pa la sogs pa'i rim gyis sems rtse gcig pa nyid du byas nas don rtogs pa ste de bzhin gshegs pa rnams kyi ye shes kyi mtshan nyid khong du chud pa'i bzlas pa ni
<p>68b.2</p>yang dang yang du goms par byas pa gang yin pa'o/ /de ni ngo bo nyid med de/ /'od gsal ba'i ngo bo yin zhing bzang po ru ste rtog pa'i dra ba ma lus pa rab tu zhi ba'i phyir yid du 'ong bar dus gsum sangs rgyas kyi rang bzhin du lhag par mos par brtag pa ni rdo rje bzlas pa ste mi shigs pa'i bzlas
<p>68b.3</p>par bshad do/ /dgongs pa ma yin pa'o/ /yang na don 'jig rten gyi lus kyi tshogs rnams rtogs pa ste rang gi lus dang bcas par lus zhes bya ba gcig kyang ma yin du ma yang ma yin zhes bya ba'i bzlas pa ni brtags pa gang yin pa'o/ /ngo bo nyid med de lus rjes su dran pa'i bdag nyid
<p>68b.4</p>yin zhing bzang po ste/ 'jig rten las bzlas pa'i shes rab kyis yang dag par rtogs par bya ba dus gsum sangs rgyas te dus gsum sems can rnams dang 'brel pa'i lus brtags pa gang yin pa de ni rdo rje ste sku'i bzlas par bshad do zhes bya ba ni sku'i bzlas pa ste dgongs pas
<p>68b.5</p>bshad pa'o/ /de bzhin du gang gi don rtogs shing shes pa de rnams ni don rtogs pa ste tshig go/ /'jig rten gyi tshig de rnams rang gi tshig dang bcas pas sgra dang sgra ma yin par spyod pa ni bzlas pa'o/ /de ni ngo bo nyid med de rang bzhin gyis stong pa yin zhing bzang po ru ste/ so sor rtog pa'i ye shes
<p>68b.6</p>kyi rang bzhin can gyi 'od dpag tu med pa'i ngo bor dus gsum sangs rgyas te yi ge gsum gyi bdag nyid kyi sngags thams cad brtag pa ni 'od gsal ba rtogs pa gang yin pa'o/ /de ni rdo rje ste gsung rnams kyi bzlas par bshad do zhes bya ba ni gsung gi bzlas pa ste/ dgongs pas bshad pa'o/ /
<p>68b.7</p>de bzhin du don rtogs shing shes pas na don rtogs pa ste sems so/ /khams gsum pa'i sems can gyi rgyud la gnas pa de rang gi sems dang lhan cig yod pa dang med pa spangs pa nyid du rtog pa zhes bya ba gang yin pa ni bzlas pa'o/ /de ni ngo bo nyid med de/ /sems dran pa nye bar
<p>69a</p>
<p>69a.1</p>gzhag pa'i rang bzhin dang bzang po ru ste/ 'jig rten las 'das pa'i rjes las thob pa'i ye shes kyi bdag nyid du dus gsum ste 'dod chags la sogs pa brgya drug cu'i dbye bas gnas pas sangs rgyas te rang bzhin rnams brtag pa ni 'od gsal ba'i rang gi ngo bor
<p>69a.2</p>gyur par bya ba nyid gang yin pa'o/ /de ni rdo rje ste thugs kyi bzlas par bshad do zhes bya ba ni thugs kyi bzlas pa ste dgongs pas bshad pa'o/ /de bzhin du don te 'dod chags dang zhe sdang dang gti mug rnam rtogs pa ste/ 'dod chags la sogs pa rnams 'dod chags dang 'dod chags ma
<p>69a.3</p>yin pa la sogs pa nyid du dpyad pa byas nas bzlas pa ni sems can rnams 'dod chags dang zhe sdang dang gti mug rnam par dag pa la dgod par bya'o snyam du dpyod pa gang yin pa'o/ /de nyid ni 'dod chags la sogs pa rnam par dag pa'i ngo bo nyid yin pa'i phyir ngo bo nyid med do/ /rtag tu dri ma dang
<p>69a.4</p>bral zhing zag pa med pa'i bde ba'i ngo bo nyid yin pa'i phyir bzang po'o/ /dus gsum sangs rgyas te khams gsum na gnas pa'i sems can rnams so/ /brtags pa ni de rnams rnam par dag pa'i ngo bo nyid du dpyad pa gang yin pa'o/ /de ni rdo rje ste 'dod chags la sogs pa rnams kyis bzlas par
<p>69a.5</p>bshad do zhes bya ba ni 'dod chags kyi bzlas pa dang zhe sdang gi bzlas pa dang gti mug gi bzlas pa ste dgongs pa bshad pa'o/ /don rtogs pa ni lha dang sngags dag gcig pa nyid do/ /des bzlas pa ni yang dang yang du goms par byed pa'o/ /des ngo bo nyid med de/ mngon par zhen pa spangs pa dang
<p>69a.6</p>bzang po ste/ spro ba'i rim gyis sems can gyi don byed pas dus gsum sangs rgyas te 'gro ba rnams brtags pa ni bsam pa thams cad yongs su skong ba'o/ /de ni rdo rje ltar mi phyed pa'i nam mkha' mdzod kyi rang bzhin gyi rin chen 'byung ldan gyi bzlas par brjod do zhes bya ba ni rin chen bzlas pa ste
<p>69a.7</p>dgongs pas bshad pa'o/ /don rtogs pa ni 'gro ba ma lus pa rjes su 'dzin par byed pa'i bya ba nan tan sgrub pa'i ye shes so/ /de bzlas pa ste/ de la brten nas smin pa dang grol ba la sogs pa'i mtshan nyid kyi bya ba ste/ de ni ngo bo nyid med de/ /'khor gsum rnam par dag pa'i ngo bo dang
<p>69b</p>
<p>69b.1</p>bzang po'i ste yongs su 'dzin pa med par dus gsum sangs rgyas te/ lus dang ngag dang sems rnams brtags pa ni de'i rang bzhin nyid du brtags pa gang yin pa'o/ /de ni bzlas pa ste don yod pa'i bzlas pa zhes bya bar brjod do/ /don yod pa'i bzlas pa ste dgongs pas bshad pa'o/ /
<p>69b.2</p>don rtogs pa ni dngos po thams cad mkhyen pa'i sangs rgyas dang byang chub sems dpa' rnams te/ de rnams kyis ci nas kyang thos par bya'o snyam pa'i dad pas sngags kyi tshig rnams shin tu gsal bar 'don pas bzlas pa gang yin pa ni don rtogs pa'i bzlas pa'o/ /ngo bo nyid med pa ste
<p>69b.3</p>rnam par rtog pa spangs pa'i bzang po'i sa ste sems kyis dus gsum sangs rgyas brtags pa ste de rnams la dmigs nas bzlas pa gang yin pa'o/ /de ni rdo rje ltar brtan pa'i khro bo rnams kyi bzlas pa ste/ rdo rje bzlas pa yin zhing khro bo'i bzlas pa zhes brjod do zhes bya ba ni khro bo'i
<p>69b.4</p>bzlas pa ste dgongs pas bshad pa'o/ /don rtogs pa ni srog dang brtsol ba dag ste de dag phyogs dang yul dang dus dang kha dog dang dbyibs spangs nas bzlas pa ni don rtogs pa'i bzlas pa'o/ /de nyid kyi phyir rnam pa thams cad dang bral ba nyid yin pas ngo bo nyid med do/ /zhi ba nyid yin pa'i
<p>69b.5</p>phyir bzang po'o/ /dus gsum ni 'jug pa dang gnas pa dang 'byung ba'o/ /sangs rgyas ni rlung rnams so/ /de rnams brtags pa ste thams cad stong pa'i de kho na nyid du khong du chud pa gang yin pa ni rdo rje bzlas pa ste ma ning gi bzlas pa zhes bya bar bshad do zhes bya ba ni ma ning gi bzlas pa ste dgongs pas
<p>69b.6</p>bshad pa'o/ /de ltar na rdo rje bzlas pa rnam pa bcu gcig yin no zhes bshad do/ /da ni de nyid kyi dbye ba gzhan/ slong mo za zhing mi bzla ste/ /slong la dga' bar mi bya'o/ /'dod pa kun la longs spyod cing / /sngags kyi yan lag ma nyams bzlas/ /zhes bya ba gsungs te don ni 'di yin no/ /slong
<p>69b.7</p>mo za zhing ste dman pa'i sems su bya ba ma yin pa'o/ /slong la dga' bar mi bya ba ni zas gang yang rung ba zhig rnyed pas chog shes par bya'i zas la mngon par chags par bya ba ni ma yin pa'o/ /sngags kyi yan lag ma nyams bzlas te/ lha'i rnal 'byor tha dad pa med pa'o/ /de'i
<p>70a</p>
<p>70a.1</p>tshe rnal 'byor pa 'dod pa kun la longs spyod par 'gyur te drang ba'i don to/ /yang na slong mo ni tha dad pa'i rnam pa can gyi yi ge rnams so/ /de za ba ste de rjod par byed pas bzlas par mi bya'o/ /slong la ste phyi rol gyi zas la dga' bar mi bya'i 'on kyang bsam gtan gyi zas kyis gnas par
<p>70a.2</p>bya'o zhes pa'i tha tshig go/ /sngags kyi yan lag ma nyams pa ste yi ge gsum tha dad pa'i rnam par rtog pa spangs pa'i sngags so/ /'dod pa kun la longs spyod cing ste 'dod pa'i yon tan lnga la nye bar longs spyod pa bzhin du bzlas par bya'o zhes bya ba ni nges pa'i don to/ /mdor bstan pa'i tshig yin no
<p>70a.3</p>zhes bya ba ni rtsa ba'i rgyud las sngags kyi de kho na nyid gleng slong ba'i tshig go/ /de ltar mdor bstan pa byas nas/ dgongs pa lung bstan pa'i rgyud las bshad pa/ de nas dpal ldan snang mdzad che/ /khyab bdag la ni slar gsol ba/ /sems can thams cad skyed pa po/ /sna tshogs gzugs can sems 'di ni/ /
<p>70a.4</p>rang bzhin med kyang skye bar 'gyur/ /dngos po zhes byar rab tu grags/ /byang chub sems ni mkha' mnyam pa/ /nyams su myong bar bgyi ba'i phyir/ /'gro ba'i don ni mdzad slad du/ /skye bo mchog la de bstan gsol/ /bsgrub pa yi ni thabs tsam zhig /shes nas rgyud la mi mkhas pa/ /'di ltar bdag ni
<p>70a.5</p>slob dpon zhes/ /lung la mkhas pa rnams la smra/ /bdag gi tshig ni bdag nyid shes/ /de skad smras nas byis pa 'jig /des ni dgongs pa'i byang chub sems/ /ji bzhin don du mi shes so/ /zhes bya ba gsungs pa 'di'i don ni 'di yin te/ sngags kyi de kho na nyid gsal bar bya ba dang / ma 'ongs
<p>70a.6</p>pa'i sems can rnams kyi snod ma yin pa nyid la gsang bar bya ba dang / yang dag pa'i bstan pa la bskul bar bya ba'i phyir bcom ldan 'das rdo rje 'chang la gsol ba 'debs te/ de nas te le'u'i rjes thogs su'o/ /dpal ldan ni phyag na rdo rje'o/ /snang mdzad che ni rdo rje 'chang chen po'o/ /khyab bdag ni
<p>70a.7</p>de bzhin gshegs pa thams cad kyi bdag po'o/ /slar gsol ni lan du dri ba zhus pa'o zhes bya ba ni sgra ji bzhin pa'o/ /kye bcom ldan 'das rdo rje 'chang chen po sems rnam par shes pa 'di ni re zhig sna tshogs gzugs can te dngos po thams cad kyi rang bzhin du gnas pa'o/ /sems can thams
<p>70b</p>
<p>70b.1</p>cad kyi brtan pa dang g.yo ba la sogs pa'i dngos po rnams so/ /skyed pa po zhes bya ba ni skyed par byed pa po'i rang bzhin no/ /'on kyang rnam par dpyad na rang bzhin med pa ste chos thams cad bdag med par skye zhing de'i rang bzhin kho na yin yang / 'on kyang mi shes pa'i bag chags kyi dbang gis dngos po
<p>70b.2</p>zhes bya ste/ yul dang dbang po dang brtan pa dang g.yo ba'i dngos po'i ngo bor rab tu grags zhes bya ba ni so sor rtog pa'o/ /de lta bu sems kyi rang bzhin rnal 'byor gyi mngon sum mam/ rang rig pa'i mngon sum gyi tshad mas nyams su myong bar bgyi zhing mngon du bgyi ba'i phyir te/ bdag cag gi sems kyi rgyud
<p>70b.3</p>brtan par bgyi ba'i slad du bcom ldan 'das rdo rje 'chang gis bstan du gsol zhing bshad du gsol/ su la zhe na skye bo mchog la ste dad pa la sogs pa'i yon tan sngon du song ba'i nyan pa po snod du bsdu ba la'o/ /sems kyi rang gi ngo bo de yang byang chub kyi sems te don dam pa'i de kho na nyid kyi ngo bo'o/ /mkha'
<p>70b.4</p>mnyam pa ni nam mkha' bzhin du gos pa med pa'o/ /ci'i phyir bstan par bya zhe na/ 'gro ba'i don te sems can gyi don mdzad pa'i slad du'o/ /'di ltar da ltar gyi dus kyi nyan pa po 'di dag ni nga rgyal can yin te/ 'di lta ste gang du sa bon la sogs pa 'ba' zhig dang bzlas pa tsam gtso bor gyur pa'i lha'i
<p>70b.5</p>bskyed pa tsam thabs gang gis bsgrub pa ni sgrub pa'i thabs tsam mo/ /de shes shing thos nas rgyud la ste rtsa ba'i rgyud la yang mi mkhas shing mi shes na re zhig rgyud gzhan rnams lta zhog snyam du dgongs pa'o/ /de'i phyir de tsam kho nas don byas pa nyid yin par sems so/ /gal te de lta yin yang de'i
<p>70b.6</p>tshe nyes pa med na bdag ni slob dpon te rdo rje slob dpon gyi zhal snga nas yin zhes bya ba'i bar du smra zhing rang gi kha nas sam/ gzhan gyi kha nas grags pa sgrogs par byed do/ /gal te byis pa rnams kyi nang du smra ba de'i tshe 'thad pa yin no/ /ji srid du lung la mkhas pa rnams la ste bstan bcos
<p>70b.7</p>mang po shes pa de rnams la yang smra bar byed do/ /bstan bcos la mkhas pa de rnams ni de dag la 'di skad du smras pa de ni rigs so zhe 'am mi rigs so zhes smra bar mi byed do/ /gang gi phyir cung zad tsam shes pa nyid yin pa'i phyir mgu bar dka' ba dag yin te/ bde bas mgu bar bya bar
<p>71a</p>
<p>71a.1</p>mi shes pa/ /shin tu bde bas mgu ba mkhas pa ste/ /shes pa'i cha yi blo ngan gyur pa'i mi/ /tshangs pas kyang ni mgu bar nus pa min/ /zhes gang bshad pa'o/ /de bzhin du de skad smras nas byis pa rnams te byis pa'i blo can rnams 'jig cing lam ngan pa la skul bar byed
<p>71a.2</p>do/ /ji skad du zhe na/ bdag gi tshig de kho na nyid gtso bor gyur pa gang yin pa 'di ni gzhan gang gis kyang shes pa ma yin gyi 'on kyang man ngag mang po yod pa nyid yin pa'i phyir bdag nyid kyis shes pa yin te/ ji srid du bdag gnas pa de srid du bcom ldan 'das dpal rdo rje 'chang gi bstan pa 'dzam bu'i
<p>71a.3</p>gling du rgyas shing sdod la gnas par 'gyur ro zhes bya ba'i don to/ /de lta bu'i rnam pa can gyi nyan pa po bstan pa 'jig par byed pa'i bdag nyid ngan pa'i bdud nyid 'byung ste/ des ni dgongs pa'i byang chub sems te don zab mo ston par byed pa'i sgras bstan par bya ba ji bzhin du ste de kho na nyid du mi shes shing
<p>71a.4</p>mi rtogs so/ /de'i phyir bcom ldan 'das la rin po che lta bu'i gang zag gi ched du mdzad nas tsan+dan lta bu la sogs pa'i gang zag rnams rjes su gzung ba'i phyir de kho na nyid bstan du gsol zhes gsol ba 'debs te yi ge'i don to/ /gsol ba btab pa'i rjes thogs la bcom ldan 'das kyis/ de nas
<p>71a.5</p>bdag po bcom ldan 'das/ /rnam par snang mdzad thub chen gyis/ /legs zhes lan gsum gsungs mdzad nas/ /lag na rdo rje la 'di gsungs/ /mi rtog don gyi de nyid ni/ /rab tu phye nas bshad par bya/ /zhes bya ba gsungs te/ bdag po ni drug pa'o/ /'dod chags la sogs pa'i nyon
<p>71a.6</p>mongs pa 'joms par byed pa'i phyir bcom ldan 'das te yi ge'i don to/ /b+ha ga dang 'brel pas 'gro ba skyed par byed pa nyid yin pa'i phyir bcom ldan 'das te phyi'i don to/ /b+ha gar byang chub kyi sems kyi gzugs su gnas par byed pas na bcom ldan 'das te sbas pa'o/ /gnyis su
<p>71a.7</p>med pa'i ye shes ni bcom pa ste de dang ldan pa'i phyir bcom ldan 'das so zhes bya ba ni mthar thug pa'o/ /rdo rje 'chang chen po rjes su zhugs pas rnam par snang mdzad ni rnam par snang mdzad chen po'o/ /ye shes gsum shes shing rtogs pa'i phyir thub pa ste sbas pa'o/ /lag na rdo rje la legs so zhes
<p>71b</p>
<p>71b.1</p>bya ba byin nas 'di gsungs so/ /dri ba mchog nyid yin pa'i phyir lan gsum mdzad do/ /mi rtog don gyi ste sngags rnams kyi de nyid don dam pa sngags kyi de kho na nyid bshad par bya zhing brjod par bya'o/ /rab tu phye nas zhes bya ba ni sngags kyi de kho na nyid 'ba' zhig ma yin gyi/ 'on kyang
<p>71b.2</p>sngags btu ba dang sngags kyi don dang sngags kyi brda rnams kyang bshad par bya'o zhes pa'i don te/ /yi ge'i don to/ /de la dang po mdor bstan te/ /brjod dang dmigs pa zhes bya ba/ /brdar brtags dang ni don dam mo/ /brjod cing yi ge phyi mo las btu bar bya ba yin pas brjod
<p>71b.3</p>pa ste sngags btu ba'o/ /rjod par byed pa'i sngags brjod pa'i sgo nas brjod par bya ba'i ngo bo nyid du rtogs par bya zhing dmigs par bya ba yin pas na dmigs pa ni sngags kyi don to/ /brdar btags pa ni ming ngo / /don dam pa ni de kho na nyid de sgra ji bzhin pa'o/ /bshad pa ni tshig gi
<p>71b.4</p>brjod pa thun mong ste/ dmigs pa sangs rgyas nyid de yin/ /brda zhes bya ba sngags yin te/ /don dam de bzhin nyid yin no/ /zhes bya ba gsungs te/ thun mong zhes pa snying po dang nye ba'i snying po la sogs pa rnams dang / 'jig rten dang 'jig rten las 'das pa la sogs pa'i
<p>71b.5</p>bstan bcos thams cad la nor bu'i phreng ba'i nang gi skud pa bzhin khyab par byed pa'i yi ge phyi mo ste/ de las sngags btu bar bya ba'o/ /de ni tshig tu brjod pa ste sngags btu ba sgra ji bzhin pa'o/ /dmigs pa zhes bya ba ni rnam par snang mdzad la sogs pa'i sangs rgyas rnams kyi de nyid de rang
<p>71b.6</p>gi ngo bo'o/ /oM la sogs pa rnams kyi don ni go rims bzhin du sku rdo rje la sogs pa rnams yin te/ de kho na bzhin du yi ge phyi mo'i don yang dbyangs dang gsal bya'i dbye bas thabs dang shes rab dag yin no/ /de bzhin du gzhan dag la yang shes par bya ste spyi'i don to/ /brda zhes bya ba sngags
<p>71b.7</p>yin te/ /zhes bya ba ni sngags kyi ming ste/ sbrul dang mgo med pa dang mtha' med pa dang btus pa la sogs pa rnams so/ /'di rnams kyi rab tu dbye ba ni las kyi bye brag las shes par bya ste sgra ji bzhin pa'o/ /don dam zhes bya ba ni de kho na nyid de spros pa thams cad bral ba'i 'od gsal ba yin
<p>72a</p>
<p>72a.1</p>par shes par bya'o zhes bya ba ni mthar thug pa'o/ /da ni so sor bshad pa/ dang po gcig ni dgu dbus na/ /gang zhig bcu yis ma bcings pa/ /de ni bcings med zhes bya ste/ /da ni mchog gi gnas shes pa/ /zhes bya ba gsungs te gcig ni re zhig yi ge A'o/ /
<p>72a.2</p>de nyid ni dang po ste yi ge phyi mo thams cad 'byung ba'i rgyur gyur pa'o/ /mtshan yang dag par brjod pa las/ /a ni yig 'bru kun gyi mchog /ces gsungs pa'i phyir ro/ /dgu ste yi ge phyi mo'i sde tshan rnams kyi dbus na khyab par byed pa'i ngo bo nyid du gnas pa'o/ /de med na brjod par mi
<p>72a.3</p>nus te dbyangs med pa'i phyir zhes bya ba la sogs pa bzhin no/ /de la dbyangs kyi sde tshan ni rnam pa gnyis te/ /a i u r-i l-i e o aM ni thung ngu'i sde tshan no/ /A I U r-I l-I ai au AHni ring po'i sde tshan no/ /ka kha ga g+ha nga / tsa tsha dza dz+ha nya/ Ta Tha Da D+ha Na/ ta tha da d+ha na/ pa pha ba b+ha ma/ ya
<p>72a.4</p>ra la wa/ sha Sha sa ha ste de ltar na dgu'o/ /sde tshan dgu po de rnams kyi dbus na gnas pa gang zhe na/ bcu yis te dgu po de rnams dang bdag nyid kyis so/ /ma bcings pa ni de rnams kyis ma khyab cing 'on kyang des ni de rnams la khyab pa'o/ /de rnal 'byor pa gang gis shes pa de ni ma
<p>72a.5</p>bcings pa ste/ yi ge a yis bcings pa'i sngags kyi tshogs thams cad shes shing rtogs pa'o/ /rnal 'byor pa de ni mchog gi gnas te/ de las byung ba'i yi ge gsum gyi de kho na nyid shes pa yin no zhes bya ba'i don te/ yi ge'i don to/ /re zhig gcig ni thams cad stong pa nyid kyi rang
<p>72a.6</p>bzhin gyi chos kyi sku'o/ /dgu ste phung po lnga dang 'byung ba chen po bzhi'i dbus na gnas kyang bcu yis te dbang po dang yul gyi rnam par rtog pa rnams kyis ma bcings shing ma bsgribs pa ste chos kyi sku ni rang bzhin dag pa nyid yin pa'i phyir ro/ /de ni bcings med de nyon mongs pa dang shes bya'i
<p>72a.7</p>sgrib pa'i rnam par rtog pa rnams kyis zil gyis mi non pa shes pa gang yin pa'i rnal 'byor pa de ni mchog gi gnas te/ chos kyi sku'i rang bzhin gyi sangs rgyas nyid do/ /shes pa ni rtogs shing thob pa'o zhes bya ba'i don te spyi'i don to/ /yang na re zhig gcig ni bcom ldan 'das 'brug gi sgra
<p>72b</p>
<p>72b.1</p>ste thugs rdo rje 'dzin gyi sa bon no/ /de ni dgu ste sa dang chu dang me dang rlung gi rang bzhin can gyi dkyil 'khor bzhi dang / de bzhin du gru bzhi dang zlum po dang gru gsum dang gzhu lta bu'i lkog ma dang snying ga dang lte ba dang gsang ba'i gnas te brgyad na dgu pa ni mgo bo la sogs par gnas pa'i hU~M gang yin
<p>72b.2</p>pa'o/ /bcu yis te de rnams dang bdag nyid kyis so/ /ma bcings pa ni rlung gi rim gyis rnam par rtog pa'i lam la mi 'jug pa'o/ /de lta bu 'di ni bcings med de rang bzhin gyis dag pa'i bzlas pa gang gis shes pa de ni mchog gi gnas te/ 'jug pa la sogs pa spangs pa'i de kho
<p>72b.3</p>na nyid do/ /shes pa ni mngon du byed do zhes bya ba'i don te spyi'i don to/ /chos kyi dbyings zhus pa las kyang / mgo med snying gi pad+mor gnas/ /kha yi pad+mar mgo bo gnas/ /sgra ni gsang ba'i pad+mar gnas/ /sgra mtha' lte ba'i pad+mar gnas/ /zhes gsungs so/ /yang na/ gcig
<p>72b.4</p>ni re zhig 'dod pa'i gdugs/ /zhes bya ba'i rtsa'o/ /de nyid dang po ste tshangs pa'i sgo nas brtsams te gsang ba'i gnas kyi bar du khyab par byed pa nyid yin pa'i phyir ro/ /dgu ste pad+ma 'dab ma brgyad pa lte ba dang bcas pa'i dbus na khyab par byed pa'o/ /bcu yis te rtsa dgu po de rnams
<p>72b.5</p>dang rang nyid kyis ma bcings pa ni lhan cig skyes pa'i rang bzhin nyid yin pa'i phyir 'dod chags la sogs pa'i nyes pa rnams kyis dri ma can du bya ba ma yin pa'o/ /de'i phyir de ni bcings med de 'dod chags la sogs pa rnams dang ma 'dres pa'o/ /shes pa ni thabs dang shes rab
<p>72b.6</p>snyoms par 'jug pas de la rjes su 'jug pa na bde ba chen po nyams su myong ba'i rnal 'byor pa gang yin pa'o/ /de ni mchog gi gnas te rdo rje sems dpa'i go 'phang shes shing thob pa zhes bya ba ni sbas pa'o/ /gcig ni re zhig 'od gsal ba ste/ de nyid mchog yin pa'i phyir dang
<p>72b.7</p>po'o/ /'dod pa'i khams dang bsam gtan bzhi dang gzugs med pa bzhi zhes pas dgu pa'i 'khor ba de'i dbus na chos nyid kyis gnas kyang de kho na nyid de la brten nas skad cig gis de las langs par gyur pa na bcu yis te phung po dang / 'byung ba'i rnam par rtog pa rnams kyis ma
<p>73a</p>
<p>73a.1</p>bcings pa ni sgyu ma'i dpe bcu gnyis su mthong ba'i phyir kun rdzob kyi phyogs su ma lhung ba'o/ /de ni bcings med de thogs pa med pa'i ting nge 'dzin dang ldan pa'i rim pa gang yin pa de ni mchog gi gnas te/ ye shes kyi sku shes shing thob pa po zhes bya ba ni sbas pa'o/ /gcig
<p>73a.2</p>ni re zhig srog ces bya ba'i rlung ngo / /dgu ste rlung dang nye ba'i rlung rnams kyi dbus na gtso bo nyid yin pa'i phyir dang po'o/ /bcu po 'di rnams kyis 'od gsal ba gang zhig ma bcings pa ni rnam par shes pa dang rang bzhin rnams kyis dri ma can du ma byas pa'o/ /de ni bcings med de thams cad
<p>73a.3</p>stong pa'o/ /shes pa ni 'jug pa gang yin pa'o/ /de ni mchog gi gnas te sa bcu pa shes shing thob pa'o zhes bya ba ni sbas pa'o/ /gcig ni pad+ma'o/ /dang po ni rdo rje'o/ /gnyis po de dag dgu dbus na ste/ sgo dgu'i bdag nyid can gyi lus kyi dbus na gnas par gyur pa na/ de dag 'dus
<p>73a.4</p>pa las nang gi bdag nyid kyi bsnyen pa la sogs pa'i rim pas man ngag bzhi pa thob par gyur par sa dang pha rol tu phyin pa dang stobs dang shes pa dang de kho na la sogs pa'i rnam par rtog pa bcu yis ma bcings pa ni ma bsgribs pa'o/ /de ni bcings med de rnam par mi rtog pa'i de kho na
<p>73a.5</p>nyid do/ /gang gis shes pa de ni mchog gnas te/ /snang ba bzhi pa shes shing mthong ba'o/ /zhes bya ba ni mthar thug pa'o/ /gcig ni re zhig sangs rgyas kyi sa ste bcu gnyis pa'o/ /de ni khams gsum pa dang srid pa gsum dang dri ma gsum dag par byed pa nyid yin pa'i phyir dgu'i dbus na gtso
<p>73a.6</p>bo nyid yin pas dang po'o/ /de ni bcu yis te 'jig rten gyi chos brgyad dang kun rdzob dang don dam pa dag gis so/ /ma bcings pa ni tha dad par shes par bya ba yin pa'o/ /de ni bcings med de mi gnas pa'i mya ngan las 'das pa'i dbyings la gnas pa'o/ /shes pa ni rtogs pa gang yin pa'o/ /de ni mchog
<p>73a.7</p>gi gnas te zung du 'jug pa'i bdag nyid kyi mi slob pa'i lam gyi ngo bo shes shing rtogs pa'o zhes bya ba'i don to/ /mthar thug pa'o/ /de nyid rgyas par/ dbyangs dang gsal bya'i yi ge de/ /grangs dgu yi ni rjes 'jug pa/ /as bcings phan tshun yang dag sbyor/ /gang gis shes te 'gro ba'i
<p>73b</p>
<p>73b.1</p>bla/ /zhes bya ba gsungs te/ dbyangs ni re zhig thung ngu dang ring po'i dbye bas rnam pa gnyis so/ /gsal bya ni sde tshan lnga'o/ /yi ge ni mthar gnas dang drod kyi dbye bas rnam pa gnyis te/ de ltar na sgo dgu'i bdag nyid kyi lus dang sa dgu pa'i 'khor pa dang phung po dang khams dang skye
<p>73b.2</p>mched kyi rang bzhin gyi khams gsum pa'i rnam par dag pa yin pa'i phyir grangs dgu'i rjes su 'jug pa'o/ /de thams cad as bcings te yi ge as bcings pa'o/ /phan tshun yang dag sbyor ba ste/ /phan tshun brjod par bya ba dang rjod par byed pa'i dngos po'am/ rang gi ngo
<p>73b.3</p>bo nyid du gang gis shes pa de ni rtogs pa'o/ /de ni 'gro ba ste khams gsum pa'i bla ma'i ston pa'o/ /chos kyi yi ge rang gi ngo bo dag gi rang bzhin thams cad yongs su shes pa'i phyir grol ba yin zhing gzhan dag kyang grol bar byed do zhes bya ba'i don te dgongs pa ma yin pa'o/ /spro ba'i rim gyi
<p>73b.4</p>sngags bsdu ba gsungs te/ bsdu ba'i rim gyis/ 'byung ba'i mtha' dang yang dag ldan/ /bcu drug cha yi dang po gnas/ /lnga pa lnga dang yang dag ldan/ /bzhi ni gsum du nges par sbyar/ /zhes bya ba gsungs te/ 'byung ba'i mtha' ste 'byung ba chen po bzhi'i sa bon ya la sogs pa rnams kyi mtha' ni yi
<p>73b.5</p>ge sha'o/ /yang dag ldan ni de rnams kyi dang po yi ge ya'o/ /bcu drug cha ni dbyangs te de rnams kyi dang po ni yi ge a'o/ /lnga pa lnga ni ka la sogs pa'i gsal bya rnams te/ de rnams kyi dang po ni gtso bo nyid yin pa'i phyir yi ge ka'o/ /de ltar a ka ya sha ste 'byung ba chen po bzhi dang lha
<p>73b.6</p>mo bzhi dang zhi ba la sogs pa'i las bzhi dang dga' ba bzhi'i rang bzhin can ni gsum du ste/ yi ge gsum du nges par sbyar ro/ /shes rab kyi rang bzhin gyi yi ge a'i sde tshan ni yi ge A'o/ /thabs kyi rang bzhin ni ka la sogs pa'i sde tshan ni yi ge hUM ngo / /gnyi ga'i rang bzhin gyi ya dang sha
<p>73b.7</p>dag ni yi ge oM ste de ltar oM AHhU~M ngo / /rdo rje phreng ba las kyang / cha gnyis pa dang dgu pa nyid du bshad/ /sum cu bcu pa lnga pa'i sa bon nyid/ /cha gnyis pa dang lnga pa drug par ldan/ /rnam byung de ni thig le yin par brjod/ /ces gsungs te/ sgra ji bzhin pa'o/ /da ni yi ge gsum gyi yang bsdu
<p>74a</p>
<p>74a.1</p>ba/ /yi ge oM bcas ring por bcas/ /yon tan sbyor sogs phyis dang ldan/ /thung ngu ma lus ngag tu 'gyur/ /gcig min du ma ma yin no/ /zhes bya ba gsungs te don 'di yin no/ /a dang u zhes bya ba 'dus pa las oM mo/ /a dang a zhes bya ba 'dus pa las AH'o/ /
<p>74a.2</p>yi ge ha dang U 'dus pa las hU~M ngo / /de rnams kyi phyis pa zhes bya ba ni gcig gi cha la thim pa ste mi snang ba'o/ /phyis pa ni mi snang ba'o zhes gang bshad pa'o/ /sbyor ba la yon tan byas nas ring por 'gyur ba rnams ni gcig la gcig 'dus pa las thig le tsam du 'dus par 'gyur zhing / thig le de yang yi ge a la
<p>74a.3</p>zhugs nas yi ge a thung ngu 'ba' zhig tu 'gyur ro/ /'dir bsam pa ni 'di yin te/ re zhig oM gyi yi ge a ni yi ge u la de yang thig le la thig le ni tsheg drag la tsheg drag ni ring po la ring po ni yi ge hU~M gyi thig le la zhugs nas cha bzhi pa'i yi ge hU~M gi yi ge ha ni yi ge U la yi ge U ni yi ge
<p>74a.4</p>U'i nang na gnas pa'i yi ge a la/ yi ge a de thig le la zhugs nas yi ge a thung ngu 'ba' zhig 'dus par 'gyur/ de yang ji lta bu zhe na/ ma lus ngag ste ngag ma lus pa'i rgyu nyid yin pa'i phyir ngag gi rang bzhin gyi ngo bo nyid yin pa'i phyir gcig min pa'o/ /gsal ba tsam 'ba'
<p>74a.5</p>zhig nyid yin pa'i phyir du ma yin te/ dpal rdo rje dkyil 'khor rgyan las/ mar me lta bu 'bar ba ste/ /snying ga'i dbus na mi shigs pa/ /mi 'gyur mchog tu phra ba yi/ /a ni gtso bo dam pa yin/ /zhes gsungs so/ /de ni sgra ji bzhin pa dang / dgongs pa ma yin pa dang mthar
<p>74a.6</p>thug pa rnams so/ /da ni yi ge phyi mo'i rang bzhin/ yi ge gang zhig sngar bshad dang / /gang yang mngon par phyogs pa rnams/ /bud med skyes pa ma ning ste/ /khams la sogs par yongs su brtag /ces bya bas gsungs te/ yi ge ni dbyangs dang gsal bya rnams te sngar gong du bshad pa
<p>74a.7</p>rnams so/ /de bzhin du mngon par phyogs pa ni zhi ba la sogs pa'i las kyi tshogs rnams la nus pa dang ldan pa'i mthar gnas dang drod kyi yi ger bshad pa gang yin pa'o/ /de rnams ni bud med dang skyes pa dang / ma ning gi ngo bo yin par shes par bya ste/ dbyangs kyi sde tshan ni bud med kyi ngo
<p>74b</p>
<p>74b.1</p>bo'o/ /gsal bya'i sde tshan ni skyes pa'i ngo bo'o/ /mthar gnas dang drod kyi sde tshan ni ma ning gi ngo bo'o/ /de ltar yang rgyas par sngar bshad zin to/ /de rnams kyang khams la sogs par de skad kyi byings dang rkyen dang rtags dang rnam par dbye ba'i tshig dang byed pa dang de la phan pa dang bsdu ba dang
<p>74b.2</p>byed pa dang / skyes bu dang bdag gi tshig can dang gzhan gyi tshig can dang bya ba dang dus dang 'brel pa dang yi ge dang tshig dang ngag dang ngag chen po la sogs pa'i bye brag tu yongs su brtags te tha snyad du byas so zhes bya ba'i don to/ /'og dang steng dang ldan par ni/ /shes nas blo yis nges par sbyor/ /
<p>74b.3</p>'di ni sngags kyi brjod pa ste/ /dngos po med pa'i rang bzhin can/ /'og ni 'jug pa'o/ /steng ni 'byung ba'o/ /ldan pa ni gnas pa'o/ /rim pa de lta bur shes nas te bzlas nas so/ /blo yis te shes rab kyis nges par sbyar zhing 'jug pa la sogs pa'i rim gyis goms par byas pas
<p>74b.4</p>'jig rten las 'das pa'i dngos grub thob par byed do zhes bya ba ni ngag gi don to/ /'di ni sngags rnams kyi brjod pa ste btu ba'i ming can du brjod do/ /de yang ji lta bu zhe na/ dngos po med pa'i rang bzhin can te rnam par rtog pa med pa'i rang bzhin can no zhes bya ba'i don to/ /sgra ji bzhin pa
<p>74b.5</p>dang dgongs pa ma yin pa'o/ /sngags btu ba bshad nas sngags kyi don ni/ de las yongs su gyur pa'i gzugs/ /lha ru nye bar shes pa gang / /zhes bya ba gsungs te/ sngags de las yongs su gyur pa'i lha gang yin pa ni gang gi lha ci 'dra ba yin pa'o/ /de'i rang bzhin ni de'i
<p>74b.6</p>don can gyi rang bzhin du shes par bya ba ni yi ge oM la sogs pa rnams kyi don ni rnam par snang mdzad la sogs pa yin no zhes bya ba'i tha tshig ste spyi'i don to/ /ngag 'di nyid kyis sngags kyi brda gsungs te/ de las te sngags de rnams las yongs su gyur pa'i oM la sogs pa
<p>74b.7</p>dang swA hA la sogs pa phyis pa dang / sbyar ba las gzugs te sbrul la sogs pa'i gzugs su 'gyur ba gang yin pa 'di nyid rang rang gi lha la brten nas las kyi tshogs la nus pa dang ldan par 'gyur ro zhes bya ba'i don te/ dgongs pas bshad pa'o/ /da ni sngags kyi de kho na nyid bstan par
<p>75a</p>
<p>75a.1</p>bya ste/ a la brten nas ye shes ni/ /sangs rgyas kyi ni snying por 'gyur/ /don ni 'di yin te sngags btu ba'i gnas skabs su cha shas dang cha shas kyi dbye bas yi ge gsum btus nas chos kyi dbyings kyi 'khor lo'i gnas su gsal ba tsam gyi yi ge a 'ba' zhig la
<p>75a.2</p>brten nas te de la dmigs nas so/ /ye shes ni rnal 'byor pas bsgom par bya ba'i chos kyi dbyings kyi ye shes gang yin pa'o/ /de nyid sangs rgyas dpal rdo rje 'chang chen po'i snying po ste de kho na nyid du brjod par bya'o/ /de ni sngags kyi de kho na nyid du brjod do zhes bya ba'i don te dgongs pa ma
<p>75a.3</p>yin pa'o/ /da ni yi ge gsum gyi bya ba/ hU~M gis sems can yang dag spro/ /sangs rgyas skur ni rab tu brtag /oM gyis sems can yang dag sdud/ /AHsa ni gnas par byed pa'o/ /zhes bya ba gsungs te/ bcom ldan 'das thugs rdo rje 'chang gi rang bzhin du gyur pa'i yi ge hU~M srog gi rang
<p>75a.4</p>bzhin gyis sems can sangs rgyas kyi sku nyid du brtag pa ste de'i rnam pa can du spro zhing skyed par byed de spro bar byed do zhes bya ba'i don to/ /de bzhin du bcom ldan 'das sku rdo rje 'chang gi rang bzhin du gyur pa'i yi ge oM ni 'jug pa'i rang bzhin gyis sems can rnams snga ma bzhin du yang dag par sdud cing
<p>75a.5</p>'jug par byed do/ /gsungs rdo rje 'chang gi rang bzhin yi ge AH ni mnyam pa'i rang bzhin gyis gnas par byed pa ste/ bum pa lta bu'i gnas skabs su sems gnas par byed pa'o/ /spro bar byed pa dang gang bar byed pa dang bum pa lta bu'i rang bzhin can gyi gsum po kho nas sems rtse gcig pa
<p>75a.6</p>nyid du 'gyur ro zhes bya ba ni dgongs pa ma yin pa'o/ /rdo rje bzlas pa'i rim pa'i go rims/ 'jug pa dang ni gnas pa dang / /ldang ba nyid kyi rim gyis kyang / /shes rab thabs kyi gzhir gnas te/ /sngags kyi yan lag ma nyams bzlas/ /zhes bya ba gsungs te/ rnal 'byor pa 'jug pa la sogs
<p>75a.7</p>pa'i rim gyis ldog pa na rnal 'byor pa shes rab thabs kyi gzhir te kun rdzob dang don dam pas tha mi dad pa'i ngo bo nyid la gnas nas sngags yi ge gsum yan lag ma nyams pa ste/ sngags dang lha dag tha mi dad pa'i phyir rang bzhin gcig pa bzlas par bya'o zhes bya ba'i don te drang ba'i
<p>75b</p>
<p>75b.1</p>don to/ /yang na shes rab thabs kyi gzhir te ye shes kyi phyag rgya dang snyoms par 'jug pa'i rdo rje pad+ma sbyor ba la gnas nas 'jug pa la sogs pa'i rim gyis te/ 'dod chags dang 'dod chags dang bral ba dang 'dod chags bar ma'i rim gyis sngags te 'od gsal ba yan lag ma nyams pa
<p>75b.2</p>ste/ kun rdzob dang don dam pa tha mi dad par bzlas shing nyams su myong bar bya'o zhes pa ni nges pa'i don to/ /da ni rlung gi grangs kyi sgo nas bzlas pa'i grangs/ gos dkar la sogs bzlas bshad pa/ /brgya phrag gnyis dang nyi shu lnga/ /bzhi po legs par bsgres nas ni/ /sbyor bzhi
<p>75b.3</p>bsdus pas brgya phrag dgu/ /dgu brgya dag tu gang bstan pa/ /nyi shu rtsa bzhi rim gyis ni/ /de ni so sor 'byung ba la/ /nyi khri chig stong drug brgya'o/ /zhes bya ba gsungs te/ 'dir rnal 'byor pa lkog ma la sogs pa'i gnas bzhi ru me'i dkyil 'khor la sogs pa gos dkar mo la
<p>75b.4</p>sogs pa lha mo bzhi'i rang bzhin can bzhi bsgom par bya'o/ /dkyil 'khor de dag kyang re re zhing 'byung ba chen po bzhi'i rang bzhin can yin te/ 'byung ba chen po gcig kyang bzhi'i rang gi ngo bo nyid yin pa'i phyir ro/ /de'i phyir dkyil 'khor re re'i cha shas kyi nyis brgya nyi shu rtsa lnga'i grangs kyis
<p>75b.5</p>dkyil 'khor gcig la dgu brgya yod do/ /de rnams 'jug pa la sogs pa'i rim gyis dkyil 'khor bzhi la nyin mo la bcu gnyis mtshan mo la bcu gnyis su 'gyur te rim pa des nyi khri chig stong drug brgyar 'gyur ro/ /bsam pa ni 'di yin te nyin zhag ni chu tshod drug cu'o/ /nyin mo la thun
<p>75b.6</p>bzhi mtshan mo la thun bzhi yod do/ /de'i phyir chu tshod phyed dang brgyad kyi tshad kyi thun gcig gi nang du dkyil 'khor bzhi la rdo rje bzlas pa nyis stong bdun brgya yod do/ /thun gsum la yang de bzhin du 'gyur te/ nyin mo la bsdus nas khri brgyad brgya yod cing mtshan mo khri brgyad brgya yod do/ /de ltar rdo rje
<p>75b.7</p>bzlas pa ni nyi khri chig stong drug brgyar 'gyur te sgra ji bzhin pa'o/ /da ni don 'di nyid tshad ma yin par bya ba'i phyir bshad pa'i rgyud kyi rjes su 'brangs nas lung gi tshad ma nang gi dus 'di nyid gsal bar bya ba'i phyir 'dus pa'i rgyud phyi ma las zhes bya ba gsungs te nang gi dus ni dkyil 'khor gyi rim pa
<p>76a</p>
<p>76a.1</p>bzlas pa'i grangs so/ /rim pa'i tshul gyi cho ga yis/ /thun mtshams bzhi ru rab sbyor la/ /mtshon bya mtshon byed grangs kyis ni/ /sngags kyi yan lag ma nyams bzlas/ /rig pa ni sangs rgyas spyan la sogs pa rnams te de rnams kyi tshul ni de dag gis byin gyis brlabs
<p>76a.2</p>pa'i dkyil 'khor bzhi po rnams so/ /de rnams kyi cho ga ni 'jug pa la sogs pa'i rim gyis dkyil 'khor re rer dgu brgya la sogs pa'i dbye bas bzlas pa'o/ /thun mtshams bzhi ru rab sbyor la/ /zhes bya ba'o/ /nyin mo dang mtshan mo la'o/ /sngags ni yi ge gsum mo/ /yan lag
<p>76a.3</p>ma nyams pa ni snga ma bzhin du lha'i rnal 'byor dang tha mi dad pa'o/ /mtshon bya ni dkyil 'khor rnams so/ /mtshon byed ni rlung rnams te de'i grangs kyis bgrang bas bzlas par bya'o zhes bya ba ni sgra ji bzhin pa'o/ /da ni rdo rje bzlas pa blang bar bya ba nyid yin par/ bsgom pa yi ni bar chad can/ /
<p>76a.4</p>rnal 'byor phyi rol bzlas pa spang / /sngags don bcom ldan rdo rje can/ /rdo rje'i bdag nyid ji ltar bzlas/ /zhes bya ba ni sgra ji bzhin pa'o/ /phyi rol bzlas pa ni zhes bya ba ni phreng ba'i bye brag la bstan nas re zhig dbye bas 'bum la sogs pa'i grangs kyis lus dang ngag dang sems
<p>76a.5</p>sdug bsngal bar byed pa'o/ /de rdzogs pa'i rnal 'byor pa ste/ rdo rje bzlas pa goms par byed pa'am/ de'i phyi rol du phyin pas spang zhing dor bar bya'o/ /las dang po pa'am bskyed pa'i rim pa'i rnal 'byor pas ni dor bar bya ba ma yin te/ de dag gi de ni blang bar bya ba nyid yin pa'i phyir ro/ /
<p>76a.6</p>phyi rol gyi bzlas pa ji lta bu zhe na bsgom pa'i ste 'od gsal ba'i mtshan nyid kyi bar chad byed pa ni gegs byed pa'o/ /rtog pa dang bcas pa dang rtog pa med pa ni 'gal ba'i phyir mnyam par gzhag pa dang langs pa bzhin no/ /gtan tshigs gsungs te/ sngags kyi rang gi ngo bo brjod par bya ba'i
<p>76a.7</p>don yongs su shes par bya ba'i phyir sngags bzlas par bya'o zhes grags na/ gang gi tshe rdzogs pa'i rnal 'byor rdo rje bzlas pa'i rim pas rdo rje can te rdo rje 'chang nyid du 'gyur ba de'i tshe de kho na sngags kyi don yin pas de la thob par bya ba gzhan ci zhig yod/ de nyid kyi phyir rdo rje'i bdag nyid de/ 
<p>76b</p>
<p>76b.1</p>rdo rje 'chang dngos yin na ji ltar zlos shing zlos par mi rung ngo / /'bras bu thob pa na thabs dgos pa med phyir te/ 'bras bu thob nas dor bya ba/ /gang de thabs su rab tu brjod/ /ces 'byung ba'i phyir ro/ /dpe ni/ glang po sngon du rnyed gyur nas/ /glang po'i rjes ni tshol byed ltar/ /sngags lus rang
<p>76b.2</p>nyid mngon gyur nas/ /gzhan dag ci zhig tshol bar byed/ /ces bya ba gsungs te/ glang po don du gnyer bar gyur pa'i skyes bu 'ga' zhig lam du zhugs par gyur pa na glang po rnyed pa de sdug bsngal ba'i don du lo ma dang rtswa dang rdo bas g.yogs pa'i nags su glang po'i rjes te rkang rjes ci'i
<p>76b.3</p>phyir tshol bar byed/ tshol bar byed pa ni ma yin te de rnyed pa nyid kyi phyir ro/ /de bzhin du rnal 'byor pa gang dag gis sngags lus te de bzhin gshegs pa thams cad kyi rang bzhin gyi rdo rje 'chang chen po'i rnam par gyur pa na rang nyid de dag gis so/ /mngon du gyur nas te tshe 'di nyid la mngon sum
<p>76b.4</p>du gyur nas so/ /gzhan dag ste tshig gi bzlas pa la sogs pa'i dra ba ci ste tshol bar byed cing 'dod par byed ces bya ba'i dam tshig go/ /sgra ji bzhin pa'o/ /'dir bskyed pa'i rim pa'i rnal 'byor pa dam tshig dang ye shes dang ting nge 'dzin sems dpa'i bdag nyid can gyi skur byin gyis
<p>76b.5</p>brlabs nas spyan 'dren pa la sogs pa'i sngags kyi mchod pa'am rab gnas sam las kyi tshogs la sogs pa gzhan gang yang rung ba byed pa ma yin nam/ /de ji ltar rdzogs pa'i rnal 'byor pa la rung bar 'gyur snyam du dogs pa ni/ gzhan yang rdo rje 'dzin gang zhig /sbyor ba
<p>76b.6</p>gsum dang ldan pa yis/ /spyan drangs gshegs su gsol ba dang / /de bzhin bzhugs su gsol ba nyid/ /ces bya ba gsungs te/ tshigs bcad 'dis ni phyogs snga ma bzhin no/ /rdo rje 'dzin ces bya ba ni zla ba dang rdo rje la sogs pa'i rim gyis bskyed pa'i lha'i sku'o/ /mi gang zhig ni bskyed
<p>76b.7</p>pa'i rim pa'i rnal 'byor pa'i gang gi tshe sbyor ba gsum dang ste/ dam tshig dang ye shes dang / ting nge 'dzin sems dpa'i rnal 'byor dang ldan pa yin pa de ji ltar ye shes sems dpa' la 'jug par byed ce na/ de'i phyir spyan drangs zhes gsungs te/ yi ge dzaHsa ye shes sems dpa' dgug
<p>77a</p>
<p>77a.1</p>pa'o/ /de'i rjes la hU~M baM hoH'i sa bon rnams kyis gzhug pa dang bcing ba dang dbang du bya ba ni bzhugs su gsol ba'o/ /de'i rjes la bskyed pa'i rim pa bsgom pa thams cad rdzogs nas yi ge muHsa gshegs su gsol ba ste/ nam mkha'i khams su gshegs su
<p>77a.2</p>gsol ba'o/ /dkyil 'khor gyi cho ga dang mchod pa dang rab gnas kyi skabs su yang de bzhin du bya'o/ /de'i tshe bdag dang gzhan gyi don nges par 'grub par 'gyur te/ sgra ji bzhin pa'o/ /rdzogs pa'i rnal 'byor pa ji ltar de rnams byed par 'gyur zhes dri ba'i lan du/ 'jug pa yi ni spyan
<p>77a.3</p>drangs te/ /myur ba yis ni gshegs su gsol/ /gnyi ga min pas bzhugs su gsol/ /dbugs med dngos grub dam pa'o/ /zhes bya ba gsungs te/ rdo rje bzlas pa'i rim pa'i rnal 'byor pa gang gi tshe/ yi ge oM gyi dbyangs kyi rang bzhin gyi rlung gis 'jug par byed pa de'i tshe rnam par
<p>77a.4</p>snang mdzad kyi rigs dang 'brel pa'i lha'i 'khor lo spyan drangs pa byas par 'gyur te/ oM ni de'i rang bzhin nyid yin pa'i phyir ro/ /gang gi tshe yi ge hU~M gi rang bzhin gyi srog gi rlung myur ba zhes bya ba'i ming can gyis 'byung bar byed pa de'i tshe mi bskyod pa'i rigs dang 'brel pa'i lha'i 'khor lo
<p>77a.5</p>gshegs su gsol bar byas par 'gyur te/ yi ge hU~M ni de'i rang bzhin nyid yin pa'i phyir ro/ /gang gi tshe yi ge AH'i rang bzhin gyi mnyam pa'i rlung gnyi ga min pa la brten nas gnas pa de'i tshe 'od dpag tu med pa'i rigs rjes su 'brel pa'i lha'i 'khor lo bzhugs su gsol ba ste
<p>77a.6</p>gzhug pa dang bcing ba dang dbang du bya ba'i mtshan nyid kyis las byas par 'gyur ba ste/ yi ge AHni de'i rang bzhin nyid yin pa'i phyir ro/ /gang gi tshe de dag thams cad rnam par g.yeng ba dang mtshungs pa yin par sems pa de'i tshe 'jug pa la sogs pa bkag pas dbugs med de
<p>77a.7</p>dbugs rgyu ba dang bral ba'i ma ning gi bzlas pa goms par byed pa de'i tshe/ dngos grub dam pa rnal 'byor pas gang gi skad cig tsam gyis khams gsum pa yang de'i rang bzhin du byed pa'i rdo rje 'chang chen po'i dngos grub thob par 'gyur ro zhes bya ba'i don to/ /de'i phyir bskyed pa'i rim
<p>77b</p>
<p>77b.1</p>pa'i sgom pa pos sdug bsngal gyis grub pa gang yin pa de rnal 'byor pa 'dis 'bad pa med par 'grub po zhes bya ba ni ngag gi don te/ dgongs pa ma yin pa'o/ /da ni 'di nyid gsang bar bya ba nyid yin par bstan pa'i phyir/ myur ba dang ni rnal 'dug dang / /dal ba can dang sngags sbyor
<p>77b.2</p>ba/ /bla mas slob ma'i rna drung du/ /rab tu 'bad de bshad par bya/ /zhes bya ba gsungs te/ de lta bu'i bya ba'i rim pas myur ba la sogs pa'i rim pas sngags dang yi ge gsum du sbyor ba ni gcig tu byed pa gang yin pa'o/ /de'i sgo nas sngags sbyar ba spyan drang ba la sogs pa byed pa
<p>77b.3</p>de ni slob ma la bla ma ste/ rdo rje slob dpon gyis rna drung du bshad par bya'o zhes bya ba 'dis ni ches shin tu gsang ba nyid yin par bshad pa yin te dgongs pas bshad pa'o/ /yang na myur ba ni bral ba'o/ /rnal 'dug ni mchog go/ /dal ba can ni dga' ba'o/ /de rnams dang sngags te
<p>77b.4</p>bzhi pa dbugs med pa lhan cig sbyor ba ni mar la mar bzhin du gcig nyid du gyur pa'o/ /de lta bu'i man ngag gi dbang bskur ba ni slob dpon gyis slob ma'i rna drung du brjod par bya ste sbas pa'o/ /da ni rdo rje bzlas pa'i bye brag gzhan/ de nas rnal 'byor dbang phyug gis/ /thabs kyi dam pa rab ston
<p>77b.5</p>cing / /rnal 'byor 'bras bu rab ster ba'o/ /gsang ba'i yi ge bstan par bya/ /gang zhig bsams pa tsam gyis ni/ /rnal 'byor pa ni mchog ster 'gyur/ /zhes bya ba gsungs te/ de nas te rjes thogs su gsang ba'i yi ge gsum gyi nang nas thugs kyi ngo bo nyid yin pa'i phyir gsang ba'o/ /
<p>77b.6</p>chos kyi dbyings mi g.yo ba'i phyir rang bzhin nyid yin pa'i phyir yi ge'o/ /dam pa ni nang gi bdag nyid can no/ /thabs ni dkyil 'khor bzhi'i rim gyi cha shas dang cha shas kyi dbye bas dgod pa'o/ /de ston pa ni thob par byed pa'o/ /rnal 'byor dbang phyug ste rdzogs pa'i rim pa'i rnal 'byor pa rnams
<p>77b.7</p>kyi bya ba'i don du bshad par bya zhing rnam par phye nas bshad par bya'o/ /rnal 'byor ni ting nge 'dzin to/ /der 'bras bu ni rdo rje 'chang chen po'i go 'phang thob pa ste de rab tu ster ba ni thob par byed pa'o/ /phul du byung ba gsungs pa ni re zhig bsgom pa lta zhog gi gang zhig bsams pa ste/ dran
<p>78a</p>
<p>78a.1</p>pa tsam gyis gyang rnal 'byor pa sngags pa mchog ster bar 'gyur zhing 'jig rten la phan 'dogs par byed par 'gyur ro zhes bya ba ni dgongs pa ma yin pa'o/ /de nyid ni/ dang po'i yi ge sbyor ba yis/ /rtag tu dbugs ni dbyung bar bya/ /brgyad pa'i mtha' dang ldan pa yis/ /yi
<p>78a.2</p>ge u ni thig ler bcas/ /rnal 'byor pa ni dbugs gtong byed/ /'dir ni 'dod pa'i bzlas par bshad/ /ces bya ba gsungs te don ni 'di yin no/ /re zhig dang por rdo rje bzlas pa'i rnal 'byor pas lte ba'i dkyil 'khor la chos kyi dbyings kyi 'khor lo rtsibs brgyad pa'i dbus su yi ge
<p>78a.3</p>a bsgoms te/ de las skad cig gi 'od zer gyi sgo nas yi ge gsum rnam par spros nas gnas ji lta ba bzhin du bkod de/ de nas snga ma bzhin du bsdus nas yi ge hU~M 'ba' zhig bsam par bya'o/ /de bstan pa ste dang po'i yi ge ni yi ge a'o/ /de'i sbyor bas dbugs dbyung ba ni yi
<p>78a.4</p>ge gsum spro bar bya'o/ /de'i rjes la gnas ji lta ba bzhin du gnas par bltas la bsdus nas brgyad pa'i mtha' ste/ yi ge ha yi ge U dang thig ler yang dag par sbyar ba'i yi ge hU~M bsams te/ dkyil 'khor bzhir cha shas rnams rnam par bsgoms nas de nyid la bsten te/ 
<p>78a.5</p>dbugs gtong ba ni rngub pa la sogs pa gsum bya ba'o/ /de ni 'dod pa'i bzlas pa ste/ 'dod pa yongs su rdzogs par byed cing thugs rdo rje 'chang gi ngo bo sku dang gsung gcig tu byed pa'i rang bzhin gyi bzlas par bshad do zhes bya ba ni dgongs pa ma yin pa'o/ /da ni snga ma bzhin du bzlas
<p>78a.6</p>pa'i grangs kyang / khri phrag gnyis dang stong phrag dang / /de bzhin kho nar brgya phrag drug /rnal 'byor dbang pos nyin mtshan du/ /bzlas pa'i grangs ni nges par byed/ /ces bya ba gsungs te bsam pa ni 'di yin no/ /rdo rje bzlas pa 'di ni sngags 'ba' zhig tha dad kyi dkyil 'khor dang
<p>78a.7</p>rlung dang thun mtshams kyi rim pa rnams kyi ni mtshungs pa kho na yin te/ rlung gi rgyu ba rang bzhin gyis grub pa rnams kyi grangs ni nyung ba 'am mang du bya bar su zhig gis nus par 'gyur/ gzhan du na bcom ldan 'das kyis ci'i phyir grangs nyi khri chig stong drug brgya gsungs par 'gyur/ sgra ji bzhin
<p>78b</p>
<p>78b.1</p>pa'o/ /da ni lung gi tshad ma nyid bstan pa'i phyir/ de 'dod gsang ba dgongs pa las/ /phra mo'i rnal 'byor rab tu bshad/ /klog dang bsam gtan med mod kyi/ /'on kyang bzlas par bshad pa yin/ /zhes bya ba gsungs te/ gsang ba dgongs pa las zhes bya ba ni 'dus pa'i bshad pa'i
<p>78b.2</p>rgyud dgongs pa lung bstan pa las so/ /de 'dod de mngon par 'dod pa rnams la bcom ldan 'das kyis phra mo'i rnal 'byor te/ sngags kyi de kho na nyid kyi rang bzhin gyi rdo rje bzlas pa 'di bshad pa yin no/ /'di ni klog dang ste sngags kyi bzlas pa 'bum la sogs pa nyams su blang ba dang / bsam
<p>78b.3</p>gtan te de zhal dang phyag la sogs pa dang ldan pa'i lha'i sku bsgom pa med mod kyi ste spangs mod kyi 'on kyang rnal 'byor pa'i bzlas par bshad pa yin te bzlas pa 'di ni rang bzhin gyis grub pa nyid yin pa'i phyir ro zhes bya ba ni ngag gi don to/ /klog dang bsam gtan med par yang / /mi
<p>78b.4</p>mkhas rdo rje bzlas pas zlos/ /zhes 'byung ba'i phyir te dgongs pa ma yin pa'o/ /da ni rdo rje bzlas pa las thams cad bsgrub pa'i mthu dang ldan pa yin par/ rdo rje bzlas pa 'di yis ni/ cho ga bzhin du bsnyen byas na/ /sgyu ma lta bu'i ting 'dzin gyis/ /las rnams thams cad
<p>78b.5</p>bsgrub par bya/ /zhes bya ba gsungs te/ 'di yis ni zhes bya ba sngar bshad pa'i rdo rje bzlas pa'i rim pas cho ga ji bzhin du zhes bya ba dkyil 'khor bzhi'i rim pas bsnyen pa ste sna'i bu ga g.yas pa la sogs pa'i rim gyis thun phyed phyed kyi dus su gnas par byas nas zhi ba dang
<p>78b.6</p>rgyas pa dang dbang dang dgug pa'i las rnams thams cad bsgrub par bya ste 'bad pa med par bya'o/ /gal te de lta na 'o na bskyed pa'i rim pa'i rnal 'byor pa dang 'di la khyad par ci yod ce na/ sgyu ma lta bu'i ting 'dzin gyis/ /zhes bya ba gsungs te/ bdag byin gyis brlab pa'i rim
<p>78b.7</p>pa dbang po'i gzhu lta bu'i rdo rje 'chang gi sku 'dzin pa dang phyi rol gyi dngos po thams cad kyang sgyu ma'i dpe bcu gnyis kyi tshul du mthong bas las thams cad bya ba yin pa'i phyir rim pa 'di ni bskyed pa'i rnal 'byor pa la med ces bya ba'i don to/ /spyi'i don dang sbas pa'i bshad pa dag yin no/ /
<p>79a</p>
<p>79a.1</p>da ni dus kyi rnam par dbye bas 'grub pa de bas na gnyis su med pa rnam par rgyal ba zhes bya ba'i rnal 'byor chen po'i rgyud las gsungs pa/ mnyam med sngags ni bzlas nas su/ /sgrub pa'i bdag nyid can gyis bsgrub/ /de yis zla ba gcig gis ni/ /khams gsum 'grub
<p>79a.2</p>par gdon mi za/ /rnam shes las ni 'byung ba'i sngags/ /'bum phrag drug ni bzlas bya ste/ /rdo rje sems dpa' phyag byas nas/ /zla ba nya la de 'grub 'gyur/ /zhes bya ba gsungs te/ mnyam med ni 'jug pa la sogs pa'i rim gyis bzlas pa bya'o/ /sngags ni yi ge gsum mo/ /sgrub
<p>79a.3</p>pa'i bdag nyid can ni sgyu ma lta bu'i ting nge 'dzin la snyoms par zhugs pa'i sgrub pa po'o/ /bsgrub pa ni re zhig bdag nyid rnam par mi rtog pa'i gnas skabs la 'jug par bya'o/ /zla ba gcig gis khams gsum ste khams gsum na gnas pa'i sems can gyi khams 'grub cing zhi ba la
<p>79a.4</p>sogs pa'i las rnams 'grub pa'i bar du 'gyur ba 'dir the tshom mi bya ste dgongs pa ma yin pa'o/ /zla ba gcig gis ji ltar 'grub ce na zla ba gcig gis/ 'bum phrag drug ni bzlas bya ste/ /zhes bya ba smos te/ 'di ltar nyin zhag gcig la grangs nyi khri chig stong drug brgya yod pas zhag
<p>79a.5</p>lnga la bzlas pa 'bum rtsa brgyad du 'gyur zhing 'bum rtsa brgyad ni 'bum zhes bgrang bar bya'o/ /de ltar na zla ba gcig la bzlas pa 'bum phrag drug yod do/ /de gsungs pa sngags yi ge gsum rnam shes las byung ba ste/ rlung gi bzhon pa dang ldan pa'i rnam par shes pa'i dbang
<p>79a.6</p>gis zlos pa na de bzhin gshegs pa lnga dang drug pa rdo rje sems dpa'i bzlas pa byas par 'gyur ro/ /de gsungs pa rdo rje sems dpa' phyag byas te rab tu btud nas so/ /zla ba nya la ste zla ba'i mtha' ma'i zhag la 'grub par 'gyur ba ni rnal 'byor pas rang gi don gyi phyogs la
<p>79a.7</p>phyag rgya chen po'i dngos grub dang gzhan gyi don gyi phyogs la zhi ba la sogs pa'i las 'grub pa 'thob bo zhes bya ba'i don te dgongs pa ma yin pa'o/ /da ni rdzogs pa'i rnal 'byor pa ni rdo rje bzlas pa tsam 'ba' zhig las 'grub par 'gyur te/ brtul zhugs la sogs pa ni dgos pa
<p>79b</p>
<p>79b.1</p>med pa'i phyir/ de la brtul zhugs bshad pa med/ /phreng ba mi dgos bgrang mi dgos/ /gzung dang sbyin sreg las rnams dag /gzhan dang gzhan yang dgos pa med/ /ces bya ba gsungs te/ de la brtul zhugs zhes bya ba ni nges par sngon du song ba can gyi rtags 'dzin pa ste/ de ni rdo
<p>79b.2</p>rje bzlas pa'i rnal 'byor pa la bcom ldan 'das kyis bshad pa med de bstan pa med do/ /de bzhin du yang de ni rigs pa dang lung dag gis dpyad par bya ste/ brtul zhugs zhes bya ba 'di ci zhig yin zhe na 'on te ral pa thogs pa dang / chos gos gyon pa dang / thig le gsum pa dang / dbyu gu
<p>79b.3</p>gsum thogs pa dang / thal bas byug pa dang / tshegs chen po dang / zla ba'i rjes su 'brang ba la sogs pa dang / mgo bregs pa nyid dang / rus pa'i phreng ba thogs pa dang / slong mo byed pa dang / sa la nyal ba nyid dang / yul nas yul gzhan du 'gro ba la sogs pa lta ba'i bye brag gis rab tu
<p>79b.4</p>grags pa'i nyams su blang bar bya ba'i brtul zhugs kyi bye brag mang po mthong ngo zhes zer na mthong ba ni bden te/ 'on kyang gzhan yang kham pa'i snod zhabs med pa dang rtswa'i chun po dang gyo mo la sogs pa rke dang lag pa dang rkang pa la sogs pa la gdags par byas nas lus kyi khur dang sems skyo ba dang 'jig
<p>79b.5</p>rten gyi bzhad gad kyi rgyu nyid du 'gyur ba de rnams ci'i phyir mi bya zhe na/ ci ste lus la sogs pa sdug bsngal ba dang 'jig rten gyi bzhad gad kyi 'bras bu can ni mi bya ba kho na'o/ /'o na ci zhe na/ longs spyod dang thar pa'i 'bras bu can bstan bcos las bshad pa'i nges pa'i bdag nyid can gyi cho ga kho
<p>79b.6</p>na'o zhes zer na bstan bcos zhes bya ba ni ci zhig ji ltar na/ de tshad ma nyid yin zhing de nges pa'i ngo bo nyid ji lta bu yin zhe na/ gal te 'dis nges par byed pa na nges pa yin no zhe na/ des ci zhig nges par byed de/ ci brtul zhugs can gyi lus sam 'on te sems yin grang na re zhig sems ni ma yin te/ 
<p>79b.7</p>khyab par byed cing lus med pa'i sems la ni re zhig nges par 'thad pa ma yin no/ /chos 'di ni lus can dang khyab pa ma yin pa dag go/ /gal te ji skad bshad pa'i chos dang 'brel pa'i phyir lus kyi yin no zhe na 'o na rtswa chun la sogs pa tshegs chung ngus 'grub par bya ba bzhag nas tshegs chen
<p>80a</p>
<p>80a.1</p>pos bsgrub par bya ba'i rus gong dang ral pa dang dbyu gu dang kha T+wAM la sogs pa blangs pas ci zhig bya/ blangs pa de rnams kyis gzhan rang dbang can dag bzhin du brtul zhugs can de rnams rang dbang med par byed pa yang ma mthong bas ji ltar rang dbang can de rnams
<p>80a.2</p>rang dbang yod par lus kyi bya ba bstan pa dang / bde bar nyal ba dang bde bar gnas pa ltar brtul zhugs can rnams kyang de kho na bzhin du byed do/ /yan lag bshad ma thag pa tsam gyis 'grub pa'i longs spyod kyang brtul zhugs can ma yin pa rnams kyis ji ltar 'bad pa gzhan gyis
<p>80a.3</p>'grub par mi nus sam/ ci ste gong na med pa'i rgyal po nyid thob pa la sogs pa'o zhe na/ de yang brtul zhugs blangs pa nas brtsams te/ shi ba'i mthar thug par yang brtul zhugs can 'ga' la yang ma mthong ngo / /ci ste ches shin tu brtan zhing rnam pa sna tshogs pa mtha' yas pa'i
<p>80a.4</p>longs spyod rgya chen po'i sa thob par bya ba la byin gyis rlob par byed pa nyid kyi 'dod pa'i lha dang nye ba nyid du gyur nas bsgrub par bya ba rtag tu bde ba phun sum tshogs pas kun du khyab pas rtag tu tshim pa'i bdag nyid can mtshan nyid gzhan dang mi mthun pa dus gzhan du lus gzhan gyis thob par bya
<p>80a.5</p>ba'i longs spyod do zhes zer na/ e ma ho 'dod pa ngan pa'i zhags pa brgyas bcings pa'i bsam pa'i dbang gis lus gzhig par 'dod cing rmongs pas dbang du byas pa'i rnam pa ni mya ngan bya bar 'os pa yin no/ /gang gi phyir sprin las byung ba'i dri ma med pa'i chu don du gnyer ba'i rma bya rnams dud
<p>80a.6</p>'gro yin yang sems kyi bde ba la rnam par dpyad na lus de nyid kyi don byas pa nyid yin pa'i phyir smad par 'os pa ma yin no/ /brtul zhugs can dag khaN+Da dang / /bu ram yid kyis longs spyad pas/ /bder 'gyur lus las gzhan du 'gyur/ /de ni nam mkha'i me tog bzhin/ /gang phyir 'di
<p>80a.7</p>dag dad pa tsam/ /yin pa de phyir kha rog sdod/ /rigs pa 'dis rdzogs pa'i rnal 'byor pa'i brtul zhugs bkag pa yin no/ /lung gis ni ji skad du/ dka' thub kyis ni lus gdungs pa/ /'ba' zhig las ni bsod nams min/ /pha rol gnod pa spong ba min/ /gzhan la phan pa byed mi
<p>80b</p>
<p>80b.1</p>'gyur/ /sbyin pa'i tshul khrims bzod gsal ba'i/ /dam pa'i chos kyi lam chen la/ /ma gus byas nas dgon pa yi/ /lam log lus kyi sdug bsngal 'gro/ /yan lag sdug bsngal sbrul dkris nas/ /'khor ba'i dgon pa 'jigs rung zhing / /skye bo mtha' yas nags ldan pa/ /shin
<p>80b.2</p>tu ring ba 'thob par 'gyur/ /zhes gang bshad pa'o/ /lha thams cad yang dag par 'dus pa zhes bya ba'i rgyud las rnal 'byor pa rnams kyi brtul zhugs ji lta bu zhe na/ gang tshe las rnams thams cad ni/ /thabs bcas the tshom med pa ru/ /rtog pa med pa'i sems kyis spyod/ /brtul
<p>80b.3</p>zhugs rnams las mchog gi mchog /dka' thub ces bya ci zhe na/ /rnam par rtog pa med pa yis/ /rtog pa med pa'i rang bzhin du/ /rtag tu las rnams kun spyod pa/ /dka' thub rnams las dka' thub mchog /rtog pa med pa'i sems kyis ni/ /yul rnams sten par byed
<p>80b.4</p>pas na/ /smad pas rdul tsam mi gnod pa/ /rgal bar dka' ba'i dka' thub yin/ /gang zhig las rnams thams cad la/ /shes rab kyis ni nges sbyor zhing / /de yang stong pa'i gnas sbyor ba/ /bdag nyid chen po dka' thub yin/ /shes rab rab tu zhugs gyur pa'i/ /rtog pa med
<p>80b.5</p>pa'i sems kyis ni/ /the tshom med par spyad pa spyod/ /bdag nyid chen po'i dka' thub yin/ /gal te shes rab thabs med par/ /sems ni gzhan du mi spyod pa/ /byang chub chen por rab ster ba'i/ /nges pa yin par yang dag bshad/ /mi rtog pa la rjes zhugs shing / /brtson
<p>80b.6</p>dang ldan pa'i rnal 'byor pa/ /de rnams kyis ni 'byung ba kun/ /bya ba'i don du spros pa yin/ /shes rab me long nang zhugs pa/ /'dus byas de yi rnam pa yin/ /mi rtog bdag nyid de rnams kyis/ /dran pa shes rab rag lus shing / /me long gi ni gzugs brnyan dang / /rmi lam
<p>80b.7</p>sgyu ma chu bur dang / /mig 'phrul mtshungs par gang zhig gis/ /mthong ba de ni gtso bor brjod/ /ces bya ba la sogs pa gsungs pa dang / de nyid kyi phyir dpal mkha' 'gro ma dra ba sdom pa'i rgyud las/ bdag nyid sangs rgyas thams cad nyid/ /byang chub sems dpa' kun nyid de/ /lhag
<p>81a</p>
<p>81a.1</p>pa'i lha yi rnal 'byor yin/ /de phyir bdag nyid mchod par bya/ /bcos ma'i gzugs brnyan rnams la ni/ /rnal 'byor skye ba ma yin te/ /byang chub sems la rab brtson na/ /des na rnal 'byor pa nyid lha/ /rang gi bdag nyid spangs nas ni/ /dka' thub kyis ni gdung
<p>81a.2</p>mi bya/ /ci bde bar ni bde bar gzung / /'di ni ma 'ongs rdzogs sangs rgyas/ /'dir ni gtsang sbra brtul zhugs med/ /dka' thub dka' spyad mi dgos te/ /sdom dang dka' spyad med pa ru/ /dga' dang bde bas 'grub par 'gyur/ /zhes gsungs so/ /de ltar na lung tshad mar byas
<p>81a.3</p>nas/ rdzogs pa'i rnal 'byor pa'i brtul zhugs bkag pa yin no/ /bcom ldan 'das kyis las dang po pa rnams dang bskyed pa'i rim pa'i rnal 'byor pa rnams la ni 'di thams cad bkag pa ma yin no zhes shes par bya'o/ /de bzhin du de la phreng ba'ang mi dgos te las kyi tshogs
<p>81a.4</p>bsgrub pa'i don du shel la sogs pa'i bye brag de la dgos pa ma yin no/ /'jug pa la sogs pa'i rim pas rdo rje bzlas pa goms par byed na rlung tsam 'ba' zhig phreng ba yin pa'i phyir ro/ /de la bgrang ba'ang mi dgos shing tshes brgyad la sogs pa la rnam pa bcu'am bsnyen gnas
<p>81a.5</p>yan lag brgyad blang bar bya mi dgos te/ sems dbang du byed pa'i brtul zhugs rtag tu nye bar gnas pa nyid yin pa'i phyir ro/ /gzung ba zhes bya ba bslab pa kun las btus pa la sogs par gsungs pa'i lus dang ngag dang yid kyi bslab pa'i gzhi gzung ba 'di la mi dgos te/ 
<p>81a.6</p>lhan cig skyes pa'i bde ba chen po de kho na nyid kyi rin po che gzung bas gzhan dgos pa med pa nyid yin pa'i phyir ro/ /sbyin sreg las rnams te zhi ba la sogs pa'i don du dkyil 'khor gru bzhi la sogs par mar dang til la sogs pa bsregs pa de lta bu yang rnal 'byor pa la mi dgos te/ 
<p>81a.7</p>ma ning gi bzlas pa'i dus su phung po dang khams dang skye mched ma lus par skad cig tsam la ye shes kyi mes bsreg pa'i phyir ro/ /gzhan dang gzhan te dkyil 'khor gyi cho ga dang mchod pa'i bya ba la sogs pa gang yin pa de dag kyang des bya mi dgos so/ /de rnams ni ye shes kyi
<p>81b</p>
<p>81b.1</p>rim pa kho nas grub pa nyid yin pa'i phyir bya ba'i rim pa dgos pa ci zhig yod ces bya ba'i tha tshig ste dgongs pa ma yin pa'o/ /de ni rdzogs pa'i rnal 'byor pa zhi ba la sogs pa rnams ji ltar bya ba ste bstan pa'i phyir/ ya yi don gyis gang ci'ang rung / /dngos grub 'dod pas bya ba ni/ /ra
<p>81b.2</p>la sogs pa gsum nyid kyis/ /'gro ba'i don la rab tu 'jug /me dang rlung dang dbang chen dang / /chu ste dkyil 'khor so so ru/ /thun ni phyed phyed dus su ni/ /las ni gnyis gnyis gnas par 'gyur/ /zhes bya ba gsungs pa'i don ni 'di yin te/ yi ge ya'i sa bon gyis nye
<p>81b.3</p>bar mtshon pa'i rlung gi dkyil 'khor de'i don te 'od zer spro bas dgug pa la sogs pa gang ci yang rung ba dngos grub ste dngos grub de nyid 'dod cing mngon par 'dod pas bya ba ni bsgrub par bya'o/ /de bzhin du ra la sogs pa gsum nyid kyis te/ ra dang la dang wa yis nye bar
<p>81b.4</p>mtshon pa'i me dang sa dang chu'i dkyil 'khor gsum dang / de las byung ba'i 'od zer gyi 'khor lo spro bas 'gro ba'i don la ste/ dbang dang rgyas pa dang zhi ba la rab tu 'jug pa ni sgrub par byed pa'o/ /dkyil 'khor rnams kyi ming gsungs pa/ /me dang rlung dang dbang chen dang / /chu
<p>81b.5</p>ste dkyil 'khor so so ru ste dkyil 'khor re re las 'od zer spros nas sngar bshad pa'i rim pas thun phyed phyed kyi dus su bzung ste/ las gnyis gnyis zhes bya ba ni zhi ba la sogs pa'i las bzhi po rnams 'grub par 'gyur te/ sgra ji bzhin ma yin pa'i bshad pa'o/ /rdzogs
<p>81b.6</p>pa'i rim pa'i rnal 'byor pas thar pa thob pa dpe'i sgo nas bstan pa'i phyir ro/ /mchod la brtson pas mchod par 'gyur/ /bzlas la brtson pas rnam dag 'gyur/ /me la sbyin sreg brtson pas 'byor/ /bsam gtan brtson pas thar pa thob/ /ces bya ba gsungs te/ ji ltar
<p>81b.7</p>mchod pa la brtson pa ste mchod pa rnam pa lngas bcom ldan 'das la mchod par byed cing bdag dang gzhan rnams mnyes par byed pa'i rnal 'byor pa gang yin pa de ni ji ltar skye ba 'di dang skye ba gzhan dag tu las dge ba'i mthus mchod byar 'gyur te mchod par 'os par 'gyur ro/ /
<p>82a</p>
<p>82a.1</p>de bzhin du ji ltar bzlas la brtson pa ste/ ngag gi bzlas pa lhur len pa'i rnal 'byor pa ni rnam par dag par 'gyur te/ bzlas pa ni sdig pa nye bar 'thag par byed pa'i rang bzhin nyid yin pa'i phyir ro/ /de bzhin du ji ltar me la sbyin sreg brtson pa ste/ me la mchod
<p>82a.2</p>pa byed par brtson pa dang ldan pa'i rnal 'byor pa ni 'byor pa phun sum tshogs pa thob par 'gyur ba'o/ /de bzhin du bsam gtan brtson pa ste rdo rje bzlas pa mthar phyin pa'i rnal 'byor pas thar pa thob pa ni rdo rje 'chang chen po'i go 'phang thob par ro zhes bya ba'i don te sgra ji bzhin pa'i don
<p>82a.3</p>to/ /rnam par mi rtog pa'i ting nge 'dzin la gnas pas ni gsang sngags kyi dngos grub thob par 'gyur ro zhes bstan pa'i phyir/ sngags pas de ltar shes nas ni/ /'gro na byis pa bzhin du spyod/ /de nas mi rtog chos nyid kyis/ /gsang sngags rnams ni 'grub par 'gyur/ /
<p>82a.4</p>zhes gsungs te sngags pas te rnal 'byor pas de ltar sngar bshad pa'i tshul du rdo rje bzlas pa'i rim pa la sogs pas sngags btu ba dang sngags kyi brda dang / sngags kyi don dang sngags kyi de kho na nyid shes shing rtogs nas 'gro ba khams gsum par byis pa chung ngu bzhin du spyod pa ni
<p>82a.5</p>ci nas kyang skyes pa dang bud med dang byis pa la sogs pa 'jig rten pa thams cad 'di ni smyon pa'o zhes rnal 'byor pa la bzhad gad byed par 'gyur ba'i spyod pa bya ba ste/ ji skad su pad+ma rdo rje'i zhal snga nas kyis/ /rigs kun mtshungs par spyod pa dang / /cung zhig smyon pa'i spyod pa dang / /pheg
<p>82a.6</p>rdob sgrar bcas byis pa yis/ /kun nas yongs su bskor ba dang / /rdo rje gar gyi 'gros ldan pa'i/ /rim gyis cung zad gar byed cing / /glu yi sgra yang sgrogs pa dang / /mi gsal rdo rje glu yang len/ /des na khams gsum grags pa yis/ /glu dag gsal bar blang bar
<p>82a.7</p>bya/ /sna tshogs sgra ldan glu blang zhing / /yi dgas bzhin du gang mos bsre/ /skye bo'i las rnams mi zad pa/ /gang dang gang gis bcings gyur pa/ /de nyid thabs dang bcas pa yis/ /srid pa'i 'ching ba las grol 'gyur/ /zhes bya ba la sogs pa gsungs pa bzhin no/ /spros
<p>82b</p>
<p>82b.1</p>pa med pa'i spyad pa spyod pa'i rnal 'byor pa de lta bus sbrul la sogs pa'i gsang sngags rnams 'grub par 'gyur ba'i 'bad pa med par zhi ba la sogs pa'i las rnams byed par 'gyur ro zhes bya ba'i don te/ dgongs pa ma yin pa'o/ /mjug bsdu ba/ /gsung gi rdo rje sgrub byed pa'i/ /
<p>82b.2</p>sngags kyi de nyid gsal ba 'di/ /ye shes gsum gyi dbye ba yis/ /sems tsam la ni sbyar bar bya/ /zhes pa gsungs te/ sngar bshad pa'i sngags kyi de kho na nyid de/ rdo rje bzlas pa'i rim pas sngags rnams kyi de bzhin nyid kyi ngo bo yongs su shes pa 'di ni gsung gi rdo rje ste/ rnam
<p>82b.3</p>par rtog pa dang bcas pa'i ngag rnam par sbyangs nas 'od gsal ba'i de kho na nyid kyi rdo rje sgrub par byed cing yang dag par sgrub par byed pa ste/ bshad zin pa'i tshul gyis zhes bya ba ni lhag ma'o/ /rnam par rtog pa dang bcas pa'i tshig kyang rnam pa bzhi yod do/ /'di lta ste mtshan
<p>82b.4</p>nyid kyi tshig dang / rmi lam gyi tshig dang / gnas ngan len la mngon par zhen pa'i tshig dang / thog ma med pa'i dus can gyi rnam par rtog pa'i tshig ces bya ba'o/ /blo gros chen po de la mtshan nyid kyi tshig ni rang gi rnam par rtog pa las byung ba'i gzugs kyi mtshan ma la mngon par
<p>82b.5</p>zhen pa las byung ba'o/ /blo gros chen po rmi lam gyi tshig ni sngon nyams su myong ba'i yul rjes su dran pa dang yul nye bar snang ba las 'byung ngo / /blo gros chen po gnas ngan len la mngon par zhen pa'i tshig ni sems kyis sngon byas pa'i las rjes su dran pa las 'byung ngo / /blo gros
<p>82b.6</p>chen po thog ma med pa'i dus can gyi rnam par rtog pa'i tshig ni spros pa la mngon par zhen pa'i gnas ngan len gyi rang gi sa bon gyi bag chags las 'byung ste/ blo gros chen po de ni ngag gi rnam par rtog pa'i mtshan nyid rnam pa bzhi zhes bya'o/ /de bzhin du gzhan las kyang / tshig
<p>82b.7</p>ni mchog dang lta bar byed pa dang bar ma dang gsal bar byed pa zhes bya ba rnam pa bzhi'o/ /de la mchog ni kun gzhi rnam par shes pa'i nang na gnas pa'i bag chags kyi rnam pa'o/ /lta bar byed pa ni yid kyi rnam par shes pa'i rten can gyi rnam par rtog pa'i rang bzhin no/ /bar ma ni
<p>83a</p>
<p>83a.1</p>rlung byung nas gnas rnams su thug pa las sgra mi gsal ba'i rang bzhin can gyi yi ge'i bdag nyid kyi yi ge phyi mo'i ngo bo'o/ /gsal ba ni tshig dang ngag la sogs pa'i rang bzhin gyis brjod par bya ba dang rjod par byed pa'i ngo bo yin pa'i phyir/ shin tu gsal ba'i
<p>83a.2</p>sgra'i ngo bo nyid yin pas rna ba'i dbang pos gzung bar bya ba ni tshig gsal ba zhes bya'o zhes gsungs so/ /de lta bu'i tha mal pa'i ngag gi rnam par rtog pa log par gyur nas 'od gsal ba'i ngo bo nyid thob par byed pa'i sngags kyi de kho na nyid do zhes bya ba'i don to/ /ji skad du tshul
<p>83a.3</p>gcig ston pa'i mdo las/ chos 'di rnams ni sgra yi brda yis bstan/ /'dir ni chos dang sgra dag mi snang ste/ /chos nyid tshul gcig dngos la zhugs nas ni/ /bzod spyod bla na med la reg par 'gyur/ /zhes bya ba la sogs pa gsungs pa bzhin no/ /ye shes gsum gyi
<p>83a.4</p>dbye ba ni 'og nas 'chad par 'gyur ro/ /des sems can la ste/ 'od gsal ba'i chos nyid la sbyar bar bya ba'i 'bad par bya ba'o/ /de ni rdo rje bzlas pa'i rim pas ngag rnam par dben pa'i pha rol tu phyin nas de'i rjes la rang bzhin dang snang ba dang / rlung gi bzhon pa dang ldan
<p>83a.5</p>pa'i rnam par shes pa'i sgo nas/ sems rnam par dag pa'i rim pa goms par bya'o zhes bya ba'i don ni 'di yin te/ dgongs pa ma yin pas bshad pa'o/ /da ni slob ma rnams kyi snod dang snod ma yin pa brtag pa/ bla ma la brnyas rgyu can dad pa med/ /sngags kyis rlom zhing
<p>83a.6</p>glegs bam mthong bas khengs/ /dad pa med cing dbang bskur dman pa la/ /rim pa'i gtam yang bstan par mi bya'o/ /zhes bya ba gsungs te/ slob ma ji lta bu zhe na/ bla ma ste dbang bskur ba'i bla ma'i zhal snga nas la brnyas pa ni sla chos dang bcas pa'o/ /gal te bsam pa dag
<p>83a.7</p>par gyur na de'i tshe nyes pa ci zhig yod ce na/ sgyu can te g.yo dang ldan pa'o/ /de bzhin du dad pa med pa ni khro ba dang ldan pa'o/ /de bzhin du sngags tsam shes nas rlom pa ni nga rgyal can no/ /tshogs pa'i nang du nga rgyal gyi dbang gis thos pa mi byed cing rang gi khyim du glegs bam bltas
<p>83b</p>
<p>83b.1</p>nas bdag gis thams cad shes so snyam nas khengs pa ni ste mngon pa'i nga rgyal dang bcas pa'o/ /gal te brgya la zhig thos pa la 'jug na de'i tshe dad pa med par 'dir bdag la the tshom yod do zhes thabs kyis nyan par byed do/ /de'i rjes la dbang bskur ba dman pa ste/ bla ma
<p>83b.2</p>las dbang bskur ba yang dag par ma thob pa de lta bu'i rnam pa can gang yin pa'i slob ma de la rim pa ste rdo rje bzlas pa'i rim pa'i gtam ste gleng slong tsam yang bstan par mi bya'o/ /slob ma dam pa ni/ gang zhig bla ma la gus dad pa ldan/ /gus par nyan la rtag tu mngon par
<p>83b.3</p>brtson/ /thos pa 'dzin nus bla ma dam pa yis/ /bla ma'i drin sbyin de la brtag mi dgos/ /zhes bya ba gsungs te/ slob ma gang zhig chos la dad pa dang ldan zhing de ston par byed pa'i bla ma la gus pa dang bcas pas mnyan par 'dod pa la gus par nyan cing de'i don du mngon
<p>83b.4</p>par brtson pa ste brtson 'grus dang ldan pa thos pa 'dzin pa ste/ thos pas chog mi shes shing yang dang yang du thos pa goms par byed pa de la bla ma dam pas na bla ma mchog go/ /bla ma'i drin sbyin pa ni rjes su gzung bar bya ba yin pa'o/ /brtag mi dgos pa ni dpyad par bya mi
<p>83b.5</p>dgos pa ste/ de ni cig car rjes su gzung bar bya'o zhes bya ba'i don to zhes bya ba ni dgongs pa ma yin pas bshad pa'o/ /da ni bla ma'i zhal snga nas kyi sku drin gyi che ba'i bdag nyid gsal bar bya ba'i phyir/ ri dbang rtse las 'ga' zhig lhung gyur na/ /ltung bar mi 'dod kyang ni de ltung
<p>83b.6</p>'gyur/ /bla ma'i drin gyis phan pa'i lung thob pa/ /grol bar mi 'dod kyang ni de grol 'gyur/ /zhes bya ba gsungs te/ ji ltar 'ba' zhig sems gzhan du yengs nas rkang pa 'dren nas ri dbang rtse nas te ri mthon po'i kha nas lhung bar gyur na ste 'dred par gyur na'o/ /skyes bu de ltung
<p>83b.7</p>bar 'gyur te 'dred pa 'chi ba'i rgyu nyid yin pa'i phyir mi 'dod kyang ri mthon po nyid yin pas na ltung bar 'gyur ba kho na'o/ /de bzhin du bla ma'i drin gyis te rdo rje slob dpon gyis phan btags pas phan pa ste/ yang dag pa'i lam dang nye bar 'brel pa dang slob dpon dpe mkhyud dang bral ba'i
<p>84a</p>
<p>84a.1</p>lung ste man ngag gis thob pa de ni grol bar mi 'dod kyang zhes bya ba srid du zin kyang 'on kyang grol bar 'gyur te des thar pa thob par 'gyur ro/ /de lta bu 'di ni dngos po'i chos nyid yin par thos te/ rjes su gzung ba'i skyes bu dus de nyid du grol ba nyid yin pas de las dus
<p>84a.2</p>phyis de'i lus tsam gnas pa'i phyir rdza mkhan gyi 'khor lo bzhin te/ gang gi dus su bla ma yis/ /rnam par mi rtog rab bstan pa/ /dus de kho nar grol ba ste/ /lus tsam 'ba' zhig gnas pa yin/ /zhes bya ba la sogs pa yang gsungs so/ /sgra ji bzhin pa'o/ /rim
<p>84a.3</p>pa lnga'i bshad pa nor bu'i phreng ba las rdo rje bzlas pa'i rim pa ste dang po'o// //da ni sems rnam par dag pa'i rim pa bstan pa'i phyir dang por phyag 'tshal ba/ /khyod la phyag 'tshal khyod la 'dud/ /khyod la phyag 'tshal phyag 'tshal 'dud/ /ji ltar bstod cing khyod phyag
<p>84a.4</p>'tshal/ /gang zhig bstod cing gang la bstod/ /ces bya ba gsungs te/ bod pa'i tshig kye bcom ldan 'das rdo rje 'chang chen po zhes bya ba 'dir khong nas dbyung bar bya ste/ 'di ltar thos pa dang rjes su dpag pa dang khong nas dbyung ba ste/ gsum gyi mdo'i don bstan par bya'o/ /
<p>84a.5</p>de la thos pa ni mngon sum gyis dmigs pa ste dper na/ mgon po sems can kun bdag nyid/ /dpal ldan bde chen la btud nas/ /zhes bya ba der rdo rje 'chang rjod par byed pa'i tshig bde ba chen po zhes bya ba thob pa bzhin no/ /rjes su dpag pa ni rjes su dpog par byed
<p>84a.6</p>pa'i rtags kyis rtogs par byed pa ste/ khyad par gyi tshig gi rjes su dpag pas rtogs par bya ba ni yod pa ma yin pa yang rtogs par 'gyur te/ dper na zung du 'jug pa'i rim par/ /mgon po rgyu dang 'bras bdag nyid/ /ces bya ba'i rgyu dang 'bras bu'i rang bzhin gyi khyad
<p>84a.7</p>par gyis tshig gzhan du mi 'thad pas rdo rje 'chang chen po kho na yin par rjes su dpag pa bzhin no/ /rgyu dang 'bras bu'i bdag nyid ces bya ba'i tshig gis dngos su ston pa ni ma yin te/ rdo rje sems dpa' zhes bya ba la sogs pa'i tshig bzhin no/ /'dir ni rdo rje 'chang zhes bya ba'i
<p>84b</p>
<p>84b.1</p>tshig thos pa med cing de'i khyad par du gyur pa'i sgra'i stobs kyis rjes su dpag pa yang ma yin no/ /'on kyang phyag bya ba'i tshig yod de de'i phyir bstod par bya ba'i rdo rje 'chang zhes bya ba'i tshig khong nas dbyung ste/ khong nas dbyung ba zhes bya ba ni gang du med pa'i sgra brtag par bya ba'o/ /khyod
<p>84b.2</p>la phyag 'tshal te lus dang ngag dang sems kyis rab tu 'dud pa'o/ /phyag 'tshal zhes bya ba'i sgra bzhi sbyar ba ni dad pa'i phul du byung bar bstan pa'i phyir te/ dga' dang 'jigs sogs dbang bcas yid can gyis/ /smra ba po rnams de bzhin bstod dang smod/ /tshig ni lan
<p>84b.3</p>cig min par smra ba gang / /de la zlos pa'i nyes pa yod ma yin/ /zhes bya ba dang de bzhin du/ ngo mtshar gyur dang rtsod pa dang / /khro dang zhum dang nges bzung dang / /dad dang rjes su yi rang la/ /tshig gcig lan gnyis brjod par bya/ /zhes bshad do/ /ji ltar khyod la
<p>84b.4</p>phyag 'tshal zhe na/ ji ltar bstod pa ste bstod pa ji lta ba bzhin du stod par byed pa dang bstod pa dang bstod par bya ba rnams mi dmigs pa'i 'khor gsum yongs su dag pa ji lta ba bzhin du bstod pa yin te/ gang gi phyir byang chub sems dpa'i lus dang ngag dang sems kyi bya ba
<p>84b.5</p>dmigs pa dang bcas pa thams cad ni bsod nams tsam du 'gyur ba yin zhing / dmigs pa med pa ni bsod nams dang ye shes kyi tshogs su 'gyur ba yin pa'i phyir ro/ /de nyid gsungs pa/ gang gis bstod cing gang la bstod pa ste/ dmigs pa med pas
<p>84b.6</p>phyag 'tshal ba yin pas stod par byed pa'i gang zag gang la bstod pa ste/ bstod par 'os pa 'ga' yang mi dmigs so/ /dmigs pa med par bstod pa las/ /de ltar bstod na bstod 'gyur gyi/ /gzhan du cung zad bstod pa min/ /chos rnams thams cad stong pa
<p>84b.7</p>las/ /gang la bstod cing gang gis bstod/ /skye 'jig spangs pa khyod la yang / /bdag gis bstod pa nus sam ci/ /bde 'gro ngan 'gro rnams spangs shing / /'gro 'ong med pa bstod mi rung / /zhes bya ba la sogs pa gsungs te drang ba'i don to/ /yang na khyod la phyag 'tshal te rnam
<p>85a</p>
<p>85a.1</p>par snang mdzad kyi ngo bo la'o/ /yang na phyag 'tshal ba bzhi ni rin chen 'byung ldan dang 'od dpag tu med pa dang mi bskyod pa dang don yod par grub pa'i ngo bo la'o/ /de bzhin du/ ji ltar bstod cing khyod phyag 'tshal/ /zhes bya ba 'dis ni drug pa rdo rje 'chang chen po'i
<p>85a.2</p>ngo bo la phyag 'tshal ba'o/ /'dir ni de'i bdag nyid du rjes su 'jug pa'i mtshan nyid kyi phyag 'tshal ba yin te/ de'i phyir de bzhin gshegs pa lnga'i bdag nyid gcig tu gyur pa'i rdo rje 'chang chen po la de'i bdag nyid du 'jug go zhes bya ba'i don to/ /de'i phyir tha dad pa med pas/ 
<p>85a.3</p>gang gis bstod cing gang la bstod/ /ces bya ba ni chu dang 'o ma bzhin du gcig tu gyur pa yin pa'i phyir ro zhes bya ba'i tha tshig ste nges pa'i don to/ /da ni de'i bdag nyid du 'jug pa'i phyag 'tshal ba'i rang gi ngo bo dpe'i sgo nas bstan pa'i phyir/ ji ltar chu la chu bzhag dang / /ji
<p>85a.4</p>ltar mar la mar nyid bzhin/ /rang gis rang gi ye shes ni/ /legs mthong gang de 'dir phyag nyid/ /ces bya ba gsungs te/ de'i bdag nyid du rjes su 'jug pa'i mtshan nyid kyi phyag 'tshal ba ji lta bu zhe na dper na klung gnyis nas brug pa'i chu rgyun gcig tu 'dus nas 'dres
<p>85a.5</p>pa dag la khyad par cung zad kyang mi dmigs te/ chur bye brag mi phyed pa'i phyir ro/ /de bzhin du brgya la yul grang ba dang dro ba las 'ongs pa'i chu gnyis kyi bye brag reg bya la mkhas pa rnams kyis 'dom pa'i gnas su dmigs pa 'gyur ro zhe na/ de'i tshe dpe gnyis pa ji
<p>85a.6</p>ltar mar la mar nyid bzhin te mar gnyis bsres na snum pa dang kha dog gcig pa nyid yin pa'i phyir tha dad pa med do/ /de bzhin du rang ste phung po dang khams dang skye mched la sogs pa'i mtshan nyid kyi shes pa rang gi ye shes te thams cad stong pa nyid kyi rang bzhin gyi 'od gsal
<p>85a.7</p>ba la bkod cing legs par mthong ba gang yin pa de phyag 'tshal ba ste de kho na phyag 'tshal ba'i 'bras bu nyid yin pa'i phyir phyag 'tshal ba yin no/ /de bzhin du las dang po pa dkon mchog gsum la skyabs su 'gro ba'i tshe sangs rgyas 'grub par shog ces de'i don du phyag
<p>85b</p>
<p>85b.1</p>'tshal bar byed do/ /'dir ni phyag 'tshal ba kho nas sangs rgyas nyid yin pas rgyu dang 'bras bu dag la tha dad pa med de/ dgongs pa 'dis bcom ldan 'das kyis rtsa ba'i rgyud las/ rdo rje gsum mchog phyag rgya min/ /zhes gsungs so/ /'dir ni phyag 'tshal ba bkag pa ma yin
<p>85b.2</p>te/ 'on kyang de'i bdag nyid du rjes su 'jug pa'i mtshan nyid kyis phyag 'tshal ba brten par bzhed pa yin no zhes bya ba ni dgongs pa ma yin pa'o/ /gal te de ltar na phyag 'tshal ba tsam kho nas de kho na nyid khong du chud pa'i phyir bsgom pas ci zhig bya snyam du dogs pa bsu nas/ 
<p>85b.3</p>'on kyang kun mkhyen rtogs med par/ /de nyid nye bar dmigs mi 'gyur/ /mun nag rab rib kyis khebs pa/ /drin gyis snang ba 'thob par 'gyur/ /zhes bya ba gsungs pa'i don ni 'di yin te phyag 'tshal ba tsam gyis rtogs par 'gyur ba yin mod kyi 'on kyang ji srid du
<p>85b.4</p>bla ma'i zhal las phyag 'tshal ba de'i rang bzhin ma shes pa de srid du ji ltar rtogs par bya'o snyam du dgongs pa'o/ /de'i phyir kun mkhyen ni rdo rje slob dpon yin par bzhed de/ bla ma dang rdo rje 'chang la bye brag med pa'i phyir ro/ /de las rtogs pa ste ye shes khong du chud pa gang
<p>85b.5</p>yin pa de med par de kho na nyid nye bar dmigs par mi 'gyur te/ rgyal ba skyed ma las dge ba'i bshes gnyen la nye bar brten nas sangs rgyas kyi byang chub 'thob bo zhes gang gsungs pa dang / de bzhin du/ log pa'i nga rgyal can gyis rang skyon la/ /skyon du mi shes yon tan min/ /
<p>85b.6</p>dge ba'i bshes rnams brnyas par byed pa ste/ /de nyid bdud rtsi ji ltar 'thung bar 'gyur/ /zhes bya ba la sogs pa gsungs pa bzhin no/ /dpe gsungs pa/ ji ltar mun nag rab rib kyis te mun nag thibs pos khebs pa'i bum pa dang snam bu la sogs pa mi gsal ba mar
<p>85b.7</p>me'i snang ba dang phrad nas de dag nyid ming dang gzugs la sogs pa'i bye brag gsal bar 'gyur ro/ /de bzhin du thog ma med pa'i 'dod chags la sogs pa'i nyon mongs pa'i bag chags kyi mun pa'i tshogs kyis dri ma can du byas pa'i sems kyi rgyud la de kho na nyid yod du zin
<p>86a</p>
<p>86a.1</p>kyang mi gsal te bla ma'i zhal snga nas kyi bka' drin thob nas de kho na nyid de skad cig tsam gyis gsal bar 'gyur ro zhes bya ba'i tha tshig go/ /de'i phyir bla ma'i zhal gyi man ngag lhur blang bar bya ba'o zhes bya ba ni bsdus pa'i don te sgra ji bzhin pa'o/ /da ni sems
<p>86a.2</p>rnam par dag pa'i rim pa'i rgyu dang 'bras bu'i bye brag bstan pa'i phyir/ stong nyid shin tu stong pa dang / /gsum pa stong pa chen po dang / /bzhi pa thams cad stong pa ni/ /rgyu dang 'bras bu'i bye brag go/ /zhes bya ba gsungs te/ sems rnam par dag pa'i skabs 'dir/ sems
<p>86a.3</p>dang sems las byung ba'i rnam par rtog pa ma gtogs par gzhan mi dmigs te/ 'phags pa byams pas/ yang dag ma yin kun rtog ni/ /sems dang sems byung khams gsum pa/ /zhes gang gsungs pa'o/ /de'i phyir mi mthun pa dang / gnyen po'i dbye bas de rnam
<p>86a.4</p>par dag par 'gyur ro/ /de la mi mthun pa'i phyogs ni rnam par shes pa gsum dang / de las byung ba'i rang bzhin rnam pa gsum yin la/ gnyen po'i phyogs ni stong pa gsum yin zhing / de nyid kyi rnam grangs ni ye shes gsum zhes bya ba yin no/ /rnam par shes pa gsum dang
<p>86a.5</p>de dang 'brel pa'i rang bzhin rnams gang yin pa de rnams kyang gnyen por gyur pa'i snang ba la sogs pa'i ye shes gsum gyi rnam par dag par bya ba nyid yin pa'i phyir de rnams kyi ming gis bstan te/ char gyis byas pa'i mu ge ni char med par byas pa'i mu ge'o zhes bya ba'i don to/ /de
<p>86a.6</p>bzhin du rnam par shes pa kho na snang ba'i ye shes dang / stong pa nyid ces brjod par bya ste/ de ni de rnams kyi spang bar bya ba yin pa'i phyir ro/ /de ni yan lag gi don to/ /tshig gi don ni nang stong pa nyid la sogs pa stong pa nyid bcu drug po de rnams las bzhi bzhi zhing re res bsdus
<p>86a.7</p>pas stong pa nyid la sogs pa bzhir 'gyur ro/ /'di ltar stong pa nyid ces bya ba ni snang ba'i ye shes skyes par gyur pa na 'jug pa'i rnam par shes pa spong ba'i phyir gnyen po yin no/ /de bzhin du shin tu stong pa ni snang ba gsal ba'i ye shes skye bar 'gyur ba ni/ nyon mongs pa can gyi
<p>86b</p>
<p>86b.1</p>yid kyi rnam par shes pa spong ba'i phyir gnyen po yin no/ /de bzhin du chen po stong pa ni snang ba nye bar thob pa'i ye shes skye bar 'gyur ba na kun gzhi'i rnam par shes pa spong ba'i phyir gnyen po yin no/ /bzhi pa thams cad stong pa ni 'od gsal ba skyes par gyur pa na/ ye shes gsum
<p>86b.2</p>dang rnam grangs gzhan stong pa nyid gsum spong ba'i phyir 'bras bu zhes brjod do/ /de nyid kyi phyir/ rgyu dang 'bras bu'i bye brag go/ /zhes bya ba la rgyu'i bye brag ni stong pa nyid la sogs pa'i dbye ba yin zhing 'bras bu'i bye brag ni 'od gsal ba yin no/ /da ni de kho na nyid bshad pa/ 
<p>86b.3</p>shes rab thabs su sbyor ba las/ /rdzogs pa nye bar thob par 'gyur/ /nye bar thob pa rdzogs pa las/ /thams cad stong pa 'od gsal ba/ /zhes bya ba gsungs te/ de la shes rab ces bya ba'i sgras ni yul 'dzin pa la khyad par du shes pa'i ngo bo nyid yin pa'i phyir 'jug
<p>86b.4</p>pa'i rnam par shes pa la shes rab yin par bstan to/ /de bzhin du yang bdag tu lta ba la sogs pa bzhi'i sgo nas 'khor ba'i 'khor lo ma lus pa'i rgyu nyid yin pa'i phyir thabs ni nyon mongs pa can gyi yid kyi rnam par shes pa yin no/ /de dag sbyor ba las te nye bar 'dus pas
<p>86b.5</p>rdzogs pa ni gcig tu gyur pa'o/ /nye bar thob pa ni nye bar dmigs pa ste/ srid pa bar ma'i gnas skabs na gsal ba yin pas kun gzhi'i rnam par shes pa ni nye bar thob pa yin no/ /kun gzhi'i rnam par shes pa de rdzogs pa las te/ chen po stong pas spangs par gyur pa las
<p>86b.6</p>rnal 'byor pa rnams kyis thams cad stong pa'i bdag nyid kyi 'od gsal ba'i de kho na nyid nye bar thob par 'gyur ro zhes bya ba'i don to/ /de'i yang so sor bshad pa/ rgyu yi rim pa rnam dag dang / /rnam shes gsum po sbyor ba dang / /stong pa gsum ni mnyam sbyor las/ /bla med
<p>86b.7</p>go 'phang 'thob par 'gyur/ /zhes bya ba gsungs te/ rgyu'i rim gyis te sngags dang phyag rgya'i rim gyis gang gi tshe rnam shes gsum ste 'jug pa'i rnam par shes pa la sogs pa gsum dang sbyor ba zhes bya ba de dang 'brel pa'i rang bzhin rnams rnam par dag par bya ste/ de ni
<p>87a</p>
<p>87a.1</p>stong pa gsum ni mnyam sbyor las te stong pa gsum ro gcig tu gyur pa'i thams cad stong pa las bla med go 'phang ste 'od gsal ba'i de kho na nyid 'thob par 'gyur zhing rnyed par 'gyur ro zhes bya ba'i don to/ /'dir bsdus pa'i don 'di yin te/ rnam par shes
<p>87a.2</p>pa brgyad rnam par shes pa gsum du bsdus nas/ de sngags kyi rim gyis 'di ltar spang bar bya'o/ /dang por lte ba'i gnas su chos kyi dbyings kyi 'khor lo rtsibs brgyad pa la pad+ma dang zla ba'i steng du dbyangs dang po'i thig les mtshan pa bkod de mgo bo la sogs pa rnams
<p>87a.3</p>su yi ge gsum bkod nas/ de las byung ba'i 'od zer gyis mgo bo nas yi ge oM 'jug pa'i rnam par shes pa'i bdag nyid bkug ste de nyid du gzhug par bya'o/ /de'i tshe ston ka'i dus kyi zla ba'i 'od zer lta bu'i snang ba 'byung ste/ de'i tshe snang ba'i ye shes skyes pa na
<p>87a.4</p>stong pa nyid kyi de kho na nyid thob pas 'jug pa'i rnam par shes pa'i rang bzhin sum cu rtsa gsum dang ldan pa nub par 'gyur ro/ /de'i rjes la de nyid du nyi ma'i dkyil 'khor gyi steng du rdo rje la gnas pa'i tsheg drag dang ldan pa bkod de/ de las byung ba'i 'od zer gyis lkog
<p>87a.5</p>ma nas yi ge AHbkug nas de nyid du gzhug par bya'o/ /de'i tshe nyi ma'i 'od zer dang mtshungs pa'i snang ba 'byung ste/ de'i tshe snang ba gsal ba'i ye shes skyes pa na shin tu stong pa'i de kho na nyid thob pas nyon mongs pa can gyi yid kyi rnam par shes pa rang bzhin bzhi bcu dang ldan pa
<p>87a.6</p>nub par 'gyur ro/ /de'i rjes la 'khor lo dang sa bon dang zla ba dang nyi ma la sogs pa bsgom pa rnams spangs nas yi ge hUM lte ba'i dbus su gzhug par bya'o/ /de'i tshe mtshams kyi rab tu gsal ba dang mtshungs pa'i snang ba 'byung ste/ de'i tshe kun gzhi'i rnam par shes pa rang bzhin bdun
<p>87a.7</p>dang ldan pa nub par 'gyur ro/ /de'i rjes la rim pas mtshan ma lnga byung ba na rab tu gsal ba de rnams kyang med par gyur nas sprin med pa'i nam mkha'i snang ba dang mtshungs pa'i rab tu gsal ba 'byung ste/ de'i tshe ye shes gsum 'gags nas rang bzhin gyis 'od gsal ba'i de
<p>87b</p>
<p>87b.1</p>kho na nyid bzhi pa skye bar gyur pa yin no zhes pa ni sngags kyi rim pa'o/ /phyag rgya'i rim pa ni dam tshig dang ye shes kyi phyag rgya dag las gang yang rung ba dang snyoms par 'jug pa na rnam pa sna tshogs pa'i skad cig la 'jug pa'i rnam par shes pa 'gags nas snang ba'i ye shes kyi rang
<p>87b.2</p>bzhin gyi dga' ba skye bar 'gyur ro/ /rnam par shes pa'i skad cig la nyon mongs pa can gyi yid kyi rnam par shes pa 'gags nas snang ba gsal ba'i ye shes kyi rang bzhin gyi mchog tu dga' ba skye bar 'gyur ro/ /rnam par nyed pa'i skad cig la kun gzhi'i rnam par shes pa 'gags
<p>87b.3</p>nas snang ba nye bar thob pa'i ye shes kyi rang bzhin gyi dga' bral skye bar 'gyur ro/ /bral ba'i rang bzhin ji ltar snang ba nye bar thob pa yin pa ni bla ma'i zhal las rtogs par bya'o/ /de'i rjes la mtshan nyid dang bral ba'i skad cig la ye shes gsum 'gags nas/ 'od gsal ba'i
<p>87b.4</p>rang bzhin gyi lhan cig skyes pa'i dga' ba skye bar 'gyur ro zhes bya ba ni phyag rgya'i rnam par dbye ba'o/ /phyag rgya med na dpe'i dus su nye bar mtshon pa'i de kho na nyid rjes su dran par byas nas de'i tshul du bsgom par bya'o zhes bya ba'i rim pa ste dgongs pa ma yin pa'o/ /da ni 'jug pa'i
<p>87b.5</p>rnam par shes pa'i mi mthun pa'i phyogs dang gnyen po'i phyogs dang de dag gi thabs kyi dbye bas kun rdzob kyi rang bzhin gyi ming rnams/ snang ba stong pa shes rab dang / /sems dang gzhan gyi dbang dag ste/ /de yi rang bzhin gsal 'phro ba/ /da ni rab tu bshad par bya/ /zhes bya
<p>87b.6</p>ba gsungs te/ de la 'jug pa'i rnam par shes pa gang yin pa de nyid sngar bshad pa'i bsgom pas spangs par gyur pa na snang ba'i ye shes kyi ming du tha snyad btags te/ zla ba'i snang ba dang mtshungs par mthong ba'i phyir ro/ /rang bzhin sum cu rtsa gsum spangs pa'i phyir stong
<p>87b.7</p>pa'o/ /'jug pa'i rnam par shes pa drug gi ngo bo nyid yin pa'i phyir te/ sems de bsags pas na sems zhes bya'o/ /de nyid du yul drug 'dzin pa las 'byung ba'i phyir gzhan gyi dbang ste phyi rol gyi gzung bar bya ba gzhan rnams kyi dbang byas shing rgyas par byas pas na
<p>88a</p>
<p>88a.1</p>gzhan gyi dbang ngo / /de ni sems kyi rang gi ngo bo 'jug pa'i rnam par shes pa'i ming can snang ba de'i rang bzhin ni sems las byung ba'i chos kyi rang gi ngo bo ste/ gsal ba ni rang rig pa'i mngon sum gyis gsal bar rtogs par bya ba rnams so/ /'phro ba ni 'byung
<p>88a.2</p>ba'o/ /rab tu bshad par bya ba ni grangs dang rnam par dbye ba'i khyad par gyis bshad par bya ba'o zhes bya ba'i tha tshig ste/ dgongs pa ma yin pa'o/ /de rnams/ chags bral dang ni bar ma nyid/ /de bzhin du ni chen po dang / /yid kyi 'gro zhing 'ong ba dang / /de bzhin mya ngan la sogs
<p>88a.3</p>gsum/ /zhi ba'i rnam rtog 'jigs pa dang / /'jigs pa bar ma shin tu 'jigs/ /sred dang sred pa bar ma dang / /shin tu sred dang len pa dang / /mi dge bkres skom dag nyid dang / /tshor dang tshor ba mnyam pa dang / /shin tu tshor ba'i skad cig nyid/ /rig pa po dang rig 'dzin
<p>88a.4</p>gnas/ /so sor rtog dang ngo tsha shes/ /snying rje dang ni brtse ba gsum/ /dogs dang the tshom nyid dang ni/ /phrag dog ces ni bya bar grags/ /rang bzhin sum cu rtsa gsum gang / /lus can rnams kyi rang rig ste/ /zhes bya ba gsungs te/ rang bzhin sum cu rtsa gsum po 'di rnams ni
<p>88a.5</p>lus can rnams kyi rang rig ste/ lus can rnams kyi rang rig pa'i mngon sum gyis nges par bya'o/ /'jug pa'i rnam par shes pa ni reg pa la sogs pa lnga dang bdun pa la sogs pa lnga dang bcu gcig dge ba dang nyon mongs pa drug dang nye ba'i nyon mongs pa nyi shu dang mtshungs par ldan
<p>88a.6</p>pa ma yin nam/ de'i phyir chos bzhi bcu rtsa bdun dang ldan pa de ji ltar rang bzhin sum cu rtsa gsum dang ldan par brjod par bya zhe na bden te ji ltar rtsa ba'i nyon mongs pa drug las nye ba'i nyon mongs pa nyi shur phye ba de rnams kyi rang gi ngo bo nyid yin pa de bzhin du 'di rnams kyang nye ba'i nyon
<p>88a.7</p>mongs pa la sogs pa rnams kyi dbye ba las bag chags phra mo'i rang bzhin yin par shes par bya'o/ /de bzhin du yang chags bral la sogs pa gsum ni nye ba'i nyon mongs pa 'gyod pa'i nang du 'dus te/ sems kyi yid la gcags pa'i rang bzhin nyid yin pa'i phyir ro/ /
<p>88b</p>
<p>88b.1</p>yid kyi 'gro ba dang 'ong ba dag ni rtog pa dang dpyod pa'i bdag nyid yin te/ phra ba dang rags pa'i rang bzhin nyid yin pa'i phyir ro/ /zhi ba'i rnam par rtog pa ni rnam par mi 'tshe ba ste snying rje yin no/ /'jigs pa la sogs pa gsum ni ma chags pa la sogs pa dge ba gsum du 'dus te/ 
<p>88b.2</p>'jigs pa yod na ma chags pa la sogs pa rjes su bsgrub bo/ /srid pa la sogs pa gsum dang len pa ni nyon mongs pa 'dod chags kyis bsdus kyi 'dod chags dang ldan pa la sred pa 'byung ba'i phyir ro/ /mi dge ba ni nyon mongs pa zhe sdang dang nye ba'i nyon mongs pa 'chab pa dang
<p>88b.3</p>'tshig pa dang phrag dog la sogs pa rnams su'o/ /tshor ba la sogs pa rnam pa gsum ni/ kun du 'gro ba'i tshor ba rnam pa gsum du'o/ /bkres pa dang skom pa dag ni reg par ro/ /rig pa po la sogs pa gsum ni yid la byed par ro/ /so sor dpyod pa ni rtog par ro/ /
<p>88b.4</p>ngo tsha shes pa ni dge ba'i ngo tsha shes par ro/ /snying rje ni rnam par mi 'tshe bar ro/ /brtse ba gsum ni 'dod chags su'o/ dogs pa dang the tshom dag ni rtsa ba'i nyon mongs pa drug par ro/ /ser sna ni ser sna'am phrag dog tu'o/ /de'i phyir de rnams ni dge ba dang mi dge ba dang
<p>88b.5</p>lung du ma bstan pa'i phyir rang bzhin gyis sems las byung ba rnams kho na yin te sgra ji bzhin pa'o/ /da ni don dang bcas pa'i ming rnams/ kun rdzob gsal ba'i ngo bo dang / /mtshan ma'i ming du rab tu grags/ /de bzhin bud med ming du brjod/ /'jam po'i rnam pa'ang dang de bzhin
<p>88b.6</p>no/ /g.yon pa yi ni ming nyid dang / /zla ba'i dkyil 'khor pad+ma can/ /bstan par bya ba'i rgyu nyid phyir/ /dbyangs yig dang po'i thig ler bcas/ /zla ba'i 'od ltar snang ba yin/ /snang ba'i ye shes yang dag 'byung / /zhes bya ba gsungs te/ kun rdzob yul dang dbang po dang / rnam
<p>88b.7</p>par shes pa 'dus pa las gang gi tshe 'jug pa'i rnam par shes pa'i rang bzhin rnams nyams su myong ba de'i tshe gsal ba'i ngo bo zhes brjod par bya'o/ /zla ba'i 'od zer lta bu'i snang ba mthong ba'i phyir ram/ cung zhig gsal ba'i snang ba 'byung ba'i phyir mtshan mo'o/ /shes rab kyi rang
<p>89a</p>
<p>89a.1</p>bzhin yin pa'i phyir bud med kyi ming ste/ de yang sngar bshad zin to/ /'jug pa'i rnam par shes pa'i rang bzhin rnams ni rtsa g.yon pa las byung ba'i rlung dang ldan pa'i rnam par shes pa'i ngo bo nyid yin pa'i phyir g.yon pa ste/ rlung ni gang dang gang gnas pa/ /rang
<p>89a.2</p>bzhin de dang de 'byung ngo / /zhes 'chad par 'gyur ro/ /chos kyi dbyings kyi 'khor lor pad+ma'i gdan la gnas pa'i zla ba'i dkyil 'khor la de bsgom pa'i phyir zla ba'i dkyil 'khor pad+ma can no/ /yi ge a thig les mtshan par de'i rang bzhin gyi yi ge oM gsungs pa'i phyir/ bstan par bya
<p>89a.3</p>ba'i rgyu nyid phyir/ /zhes bya ba snang ba'i ye shes bstan pa nyid du bskyed pa'i phyir ngag gi lam la brten pa'i sa bon rjes su 'jug pa'i dbyangs te oM mo/ /de nyid kyi phyir de'i tshe zla ba'i 'od zer ltar snang ba ste/ zla ba'i gsal ba dang mtshungs pa'i snang ba 'byung ba'i phyir/ snang ba'i ye
<p>89a.4</p>shes yang dag 'byung ngo / /'di ni stong pa nyid kyi bdag nyid kyi ting nge 'dzin yin par khong du chud par bya ste/ dgongs pa ma yin pas bshad pa'o/ /da ni nyon mongs pa can gyi yid kyi rnam par shes pa'i rnam par dag pa bstan pa'i phyir/ snang ba gsal ba zhes brjod cing / shin tu
<p>89a.5</p>stong pa thabs nyid dang / /de bzhin kun du brtags par brjod/ /de bzhin sems las byung bar bshad/ /ces bya ba gsungs te/ nyon mongs pa can gyi yid kyi rnam par shes pa zhes bya ba gang yin pa de sngar bshad pa'i bsgom pas spangs par gyur pa na snang ba gsal ba zhes
<p>89a.6</p>brjod par bya ste/ nyi ma ltar rab tu gsal bar snang ba'i phyir snang ba 'phel bar gyur pa ni snang ba gsal ba zhes bshad do/ /rang bzhin bzhi bcu spangs pa'i phyir shin tu stong pa'o/ /rtsa g.yas pa nas byung ba nyid yin pa'i phyir thabs kyi rang bzhin no/ /bdag tu lta ba la sogs
<p>89a.7</p>pa bzhi dang reg pa la sogs pa las yongs su brtags pa nyid yin pa'i phyir kun du brtags pa'o/ /sems dang sems las byung ba dag tha dad pa med pa'i phyir sems las byung ba ste sgra ji bzhin pa'o/ /da ni de dang 'brel ba'i rang bzhin rnams kyi grangs bstan pa'i phyir/ chags dang
<p>89b</p>
<p>89b.1</p>zhen dang de dga' ba/ /dga' ba bar ma shin tu dga'/ /rangs dang rab tu mgu ba dang / /ngo mtshar de bzhin dgod pa dang / /tshim dang 'khyud pa nyid dang ni/ /'o byed de bzhin 'jib pa dang / /brtan dang brtson dang nga rgyal dang / /las dang chos dang stobs dang ni/ /spro ba dang ni gya
<p>89b.2</p>tshom nyid/ /de bzhin gya tshom chen po dang / /gya tshom bar ma drag po dang / /rnam par sgeg dang zhe 'gras nyid/ /dge dang tshig gsal bden pa dang / /mi bden pa dang de bzhin nges/ /nyer len min dang sbyin pa po/ /skul dang de bzhin dpa' bo dang / /ngo tsha med dang sbyor dang gdug / 
<p>89b.3</p>g.yo dang gya gyu nyid dag dang / /rang bzhin dag ni bzhi bcu ste/ /shin tu stong pa'i skad cig go/ /zhes bya ba gsungs te/ mdo snga ma la rus sbal gyi 'gro stangs kyi tshul gyis rang rig ces bya ba'i tshig rjes su sbyar bar bya'o/ /des na rang bzhin bzhi bcu po de rnams skad cig ste
<p>89b.4</p>skad cig re rer 'byung ba rnams ni rang rig pa'i mtshan mas yang dag par khong du chud par bya ba kho na yin no/ /de rnams dang sngar bshad pa'i rim pas nyon mongs pa can gyi rnam par shes pa log pa ni shin tu stong pas spang bar bya ba'o/ /nyon mongs pa can gyi yid kyi rnam par shes pa ni
<p>89b.5</p>bdag tu lta ba dang / bdag tu rmongs pa dang / bdag tu nga rgyal ba dang / bdag la chags pa zhes bya ba/ nyon mongs pa bzhi dang / reg pa dang / yid la byed pa dang / tshor ba dang 'du shes dang sems pa ste/ lnga kun du 'gro ba dang ldan zhing / gzhan dang mi ldan pa ma yin nam/ 
<p>89b.6</p>de'i phyir ji ltar rang bzhin bzhi bcu dang ldan pa 'thad par 'gyur ba de bden te 'on kyang nyon mongs pa bzhi'i nang du rang bzhin bzhi bcu 'dus par 'gyur te/ chags pa nas brtsams nas tshim pa'i bar ni bdag tu lta bar ro/ /'khyud pa nas brtsams nas spro ba'i bar ni bdag
<p>89b.7</p>tu rmongs par ro/ /gya tshom nas brtsams te mi bden pa'i bar ni bdag tu nga rgyal bar ro/ /nges pa nas brtsams te gya gyu'i bar ni bdag la chags par 'dus te 'du byed lnga bcu rtsa gcig bzhin no/ /de rnams sems las byung ba yin bzhin du yang rtsa ba'i nyon mongs pa rnams su
<p>90a</p>
<p>90a.1</p>'dus par 'gyur te sgra ji bzhin pa'o/ /da ni don dang mthun pa'i ming rnams/ nyin mo skyes pa zhes bya dang / /rtsub mo'i rnam par bstan pa yin/ /nyi ma'i dkyil 'khor zhes bya dang / /de bzhin rdo rje nyid ces bya/ /thig le gnyis kyis brgyan pa yi/ /cha ru de nyid shes
<p>90a.2</p>par bya/ /nyi ma'i 'od zer lta bu yi/ /snang ba gsal ba'i ye shes 'byung / /zhes bya ba gsungs te/ de la snang ba 'phel ba'i rab tu gsal ba ni nyi ma lta bur snang ba'i phyir nyin mo zhes bya'o/ /thabs kyi rang bzhin yin pa'i phyir skyes pa zhes bya'o/ /nyi ma'i dkyil 'khor lta bu'i snang ba
<p>90a.3</p>dang ldan pa'i phyir rtsub mo nyid do/ /nyi ma'i dkyil 'khor gyi steng du rdo rje'i gdan la dbyangs yig dang po'i thig le gnyis kyis rnam par brgyan pa bkod de ngag gi sa bon bsdus pas nyi ma dang mtshungs pa'i snang ba'i tshogs 'byung ba na snang ba gsal ba'i ye shes nyon mongs pa can gyi
<p>90a.4</p>yid kyi rnam par shes par gyur pa'i mtshan nyid can 'byung bar 'gyur ro zhes bya ba'i don to/ /dgongs pa ma yin pa'o/ /da ni kun gzhi'i rnam par shes pa'i rnam par dag pa/ snang ba nye bar thob pa dang / /de bzhin nye bar thob pa nyid/ /yongs su grub pa nyid dang ni/ /ma rig pa zhes
<p>90a.5</p>bya ba nyid/ /stong pa chen po'i tshig dang ni/ /rnam grangs 'di dag rgyal bas gsungs/ /zhes pa gsungs te/ snang ba nye bar thob pa zhes bya ba la zla ba dang nyi ma dang 'brel ba'i snang ba gnyis nye bar thob pa ste/ de dag tu snang ba dang bral nas mtshams kyi rab tu gsal ba lta bu'i snang ba
<p>90a.6</p>nye bar thob pa zhes bya'o/ /de bzhin du nye bar thob pa zhes bya ba ni de lta bu'i rang bzhin kho nar nye bar thob pa yin gyi nyi ma dang zla ba la sogs pa gzhan du ni ma yin no zhes gzhan dang ldan pa rnam par gcod pa yin te/ srid sgrub 'phong skyen zhes bya ba bzhin no/ /kun gzhi rnam par shes
<p>90a.7</p>pa gyur pa'i rang bzhin yin pas dgra bcom pa nyid kyi mtshan nyid kyi ni yongs su grub pa ste/ de gyur pa ni dgra bcom pa nyid yin no zhes 'byung ba'i phyir ro/ /rnam par shes pa thams cad kyi 'byung ba'i sa bon thams cad pa nyid ma rig pa zhes bya'o/ /yang na lung du ma bstan
<p>90b</p>
<p>90b.1</p>pa nyid yin pa'i phyir ming dang gzugs la sogs pa rnams dang reg pa dang yid la byed pa dang / tshor ba dang 'du shes dang sems pa rnams rig par mi byed cing mi shes pas ma rig pa ste kun gzhi'i rnam par shes pa ste/ tshor ba btang snyoms kyi rang bzhin dang ldan pa yin no zhes bya
<p>90b.2</p>ba'i don to/ /gnyen po stong pa chen pos spang bar bya ba nyid yin pa'i phyir stong pa chen po snang ba nye bar thob pa'i ye shes so/ /de'i rnam grangs 'di rnams rgyal bas gsungs shing bstan to zhes bya bas rang gi 'dod pa yin pa 'gog par byed de/ sgra ji bzhin pa'o/ /de'i rang
<p>90b.3</p>bzhin ni/ chags pa bar ma'i skad cig dang / /brjed ngas pa dang 'khrul pa nyid/ /mi smrar gyur dang skyo ba dang / /le lo de bzhin rmugs pa ste/ /ma rig skad cig bdun po ni/ /phra mo'i rnal 'byor pas shes bya/ /zhes bya ba gsungs te/ kun gzhi'i rnam par shes pa ni reg pa dang
<p>90b.4</p>yid la byed pa dang tshor ba dang 'du shes dang sems pa rnams dang rtag tu ldan pa yin mod kyi 'on kyang snga ma bzhin du bdun po rnams de rnams kho nar 'dus par rnam par bshad par bya'o/ /de rnams ni phra mo'i rnal 'byor pa zhes bya ba shes rab phra zhing shin tu rno ba dang ldan pa'i rnal 'byor
<p>90b.5</p>pa rnams kyis shes par bya ste kun gzhi'i rnam par shes pa de kho na nyid kyi blo gros rno ba rnams kyis shes par bya ba nyid yin pa'i phyir ro/ /da ni don dang mthun pa'i ming / /sa bon thig ler ldan pa min/ /rlung gi sgo nas 'byung ba med/ /snang ba thob pa gang yin te/ /yongs su grub
<p>90b.6</p>pa'i mtshan nyid do/ /zhes bya ba gsungs te/ sa bon yi ge a la sogs pa thig ler ldan pa ste/ rjes su 'jug pa'i dbyangs dang tsheg drag dang yang dag par ldan pa yod pa ma yin no/ /sna'i bu ga'i sgo dag nas rlung 'byung ba ste 'gro ba dang 'ong ba'i 'brel ba yang med do/ /
<p>90b.7</p>mtshams kyi snang ba tsam 'ba' zhig tu snang ba'i phyir snang ba nye bar thob pa'i ye shes de nyid yongs su grub pa ste/ kun gzhi'i rnam par shes pa gyur nas/ yongs su ste kun nas grub pa nyid yin par brjod do zhes bya ba ni dgongs pa ma yin pa'o/ /da ni mjug bsdu ba/ rang bzhin phra ba brgya
<p>91a</p>
<p>91a.1</p>dang ni/ /drug cu tham pa 'di rnams ni/ /rlung gi bzhon pa can gyi rgyus/ /nyin dang mtshan du 'byung ba yin/ /zhes bya ba gsungs te/ thabs dang shes rab dang ma rig pa'i ngo bo'i rang bzhin brgya drug cu 'di rnams nyin dang mtshan du brgya drug cu 'byung ngo / /de nyid kyi phyir
<p>91a.2</p>de rnams ni phra ba yin te/ rang gis rig par bya ba nyid yin pa'i phyir ro/ /rlung gi bzhon pa can te rnam par shes pa dang byed rgyu'i rgyu des 'byung ba ni skye zhing 'gag pa'o/ /dbang phyug la sogs rgyu can nam rgyu med pa can dag ma yin te sngar bkag pa nyid kho na yin pa'i phyir ro/ /rgyu med pa
<p>91a.3</p>nyid yin te/ thams cad rtag tu 'byung ba'am res 'ga' yang mi 'byung ste/ rgyu med gzhan la mi ltos phyir/ /rtag tu yod pa'am med par 'gyur/ /dngos po rnams ni res 'ga' zhig /'byung ba ltos pa las yin no/ /zhes gang bshad pa'o/ /de ltar na rnam par shes pa
<p>91a.4</p>gsum ni sems yin la rang bzhin rnams ni sems las byung ba yin pa'i phyir 'khor ba'i 'khor lo ma lus pa ni de'i rang bzhin kho na yin te yang dang yang du skye zhing 'jig par 'gyur bas/ de dgag pa'i phyir stong pa nyid la sogs pa'i rim pas lam bsgom par bya'o zhes
<p>91a.5</p>bya ba ni dgongs pa ma yin pa'o/ /da ni dus kyi dbye ba'i sgo nas 'byung ba'i rim pa/ skad cig thang cig yud tsam dang / /mig 'dzums de bzhin thal mo ru/ /zhes bya ba gsungs te/ rang bzhin de rnams skad cig re re dang thang cig re re dang yud tsam la sogs pa rnams su
<p>91a.6</p>yul de dang de nyams su myong ba'am/ sngar 'das pa'i yul rjes su dran pa'i sgo nas 'byung bar 'gyur ro/ /de nas rnal 'byor pa phra mo'i lta ba can gyis de rnams skad cig la sogs pa'i dbye ba la brten nas ngo shes par bya ste/ gzhan du na sems dang sems las byung ba rnams
<p>91a.7</p>kyi rnam par dbye ba mi shes pa'i phyir ro/ /skad cig gang la rang bzhin dge ba'am mi dge ba'am bar ma gang byung zhes rnam par dpyod par byed pa na/ rab tu dbye ba shes par byas nas de lta bu'i ting nge 'dzin mngon du bya'o/ /gzhan du na ting nge 'dzin rnams 'dres par 'gyur te/ de'i
<p>91b</p>
<p>91b.1</p>phyir rang bzhin rnams dgag par mi 'gyur ro/ /shin tu phra ba'i blo can gyi yul du gyur pa'i spyod pas gang gi tshe rang bzhin dang rnam par shes pa'i bye brag shes pa de'i tshe myur du sems rnam par dag pa thob par 'gyur zhes bya ba ni bsdus pa'i don te dgongs pa ma yin pa'o/ /da ni skad cig
<p>91b.2</p>la sogs pa rnams kyi mtshan nyid/ skad cig se gol gtogs par bshad/ /thang cig yungs kar bskor ba tsam/ /yud tsam dbugs dbyung rngub pa yin/ /mig 'dzums mig ni 'dzums pa yin/ /thal mo lag gnyis brdabs pa ste/ /skad cig la sogs mtshan nyid do/ /
<p>91b.3</p>zhes bya ba gsungs te/ se gol gyi sgra dus ji srid cig tu 'byung ba de ni skad cig go/ /yungs kar gyi 'bras bu dus ji srid cig tu bskor ba ste lag pa la sogs par bskor ba de ni thang cig go/ /srog ces bya ba'i rlung snying ga nas gdong gi sna'i bu ga dag la ji srid cig tu 'byung ba de ni yid tsam
<p>91b.4</p>mo/ /dus ji srid cig mig dag 'dzums par 'gyur ba de ni mig 'dzums so/ /dus ji srid du lag pa gnyis brdabs pa de ni thal mo brdabs pa ste/ de rnams skad cig la sogs pa rnams kyi mtshan nyid du shes par bya'o/ /dus kyi mtshan nyid ni rang bzhin rnams kyi 'byung ba'i
<p>91b.5</p>mtshan nyid yongs su shes par bya ba'i don du bshad do/ /'di skad du bshad pa yin te/ dus de tsam las yun thung ba'am ring bar rang bzhin rnams 'byung bar mi 'gyur te/ de rnams ni shin tu phra ba nyid yin pa'i phyir ro/ /de'i phyir rnal 'byor pas skad cig la sogs pa'i dus
<p>91b.6</p>kyi dbye bas rang bzhin rnams ngo shes par bya zhing / shes nas de dang rjes su mthun pa'i gnyen po bsten par bya ste sgra ji bzhin pa'o/ /da ni ji ltar 'khor ba'i 'khor lo rlung dang ldan pa'i rnam par shes pa'i dbang gi 'byung ba dang de rnams dgag pa ste gnyi ga bstan pa'i phyir ro/ /
<p>91b.7</p>rang rig tsam gyi ye shes ni/ /nam mkha' lta bur mtshan nyid med/ /'on kyang de yi dbye yod do/ /mtshan mo nyin mo mtshams bdag nyid/ /ces bya ba gsungs te/ re zhig dang por shes pa ni gzung ba dang 'dzin pa'i rnam pa dang bral ba'i rang bzhin gyis stong pa rnal 'byor gyi mngon
<p>92a</p>
<p>92a.1</p>sum gyi tshad mas rtogs par bya ba rang rig tsam ste/ chos kyi sku'i rang bzhin yin yang rnam par shes pa ni thog ma med pa'i ma rig pa'i bag chags goms pa'i dbang gis nam mkha' lta bu ste nam mkha' dang mtshungs par skye ba dang rga ba dang 'chi ba'i mtshan nyid
<p>92a.2</p>dag dang bral ba yin yang / gzung ba dang 'dzin pa'i ngo bo nyid du gyur nas rags pa'i rang bzhin nyid du gyur te/ mi shes pa'i mun pa'i dbang gis rang gi ngo bo brjed par gyur nas bdag tu 'dzin pa dang bdag gir 'dzin pa la brten te/ rnam par shes pa brgyad kyi rang bzhin du
<p>92a.3</p>'byung ngo / /de yang 'jug pa'i rnam par shes pa dang nyon mongs pa can gyi yid kyi rnam par shes pa dang kun gzhi'i rnam par shes pa'i dbang gis dbye ba gsum la brten nas 'byung ba na 'khor bar 'khor bar 'gyur ro/ /de la ji ltar dbye ba yod ce na mtshan mo ni 'jug pa'i rnam par
<p>92a.4</p>shes pa'o/ /nyin mo ni nyon mongs pa can gyi yid kyi rnam par shes pa'o/ /mtshams ni kun gzhi'i rnam par shes pa ste/ de nyid la rnam par dag pa'i sgo nas snang ba la sogs pa rnams kyi ming btags so/ /sems 'di ni rnam pa gsum du bcom ldan 'das kyis mdo dang rgyud kyi
<p>92a.5</p>rgyal po de dang de rnams su bshad cing ston to/ /'dis ni rang gi 'dod pa tsam yin pa 'gog par byed de/ sems de'i sgrub pa ste skye ba sgrub pa'i rgyu bshad par bya ste/ rlung rnams stong pa'i gzugs kyis ni/ /shes dang yang dag 'dres gyur nas/ /dbang po'i lam nas byung nas ni/ /yul
<p>92a.6</p>rnams la ni dmigs par byed/ /'dir skye ba dang las kyi bag chags kyi nyes pas bskul ba'i dri za'i sems can dbang po kun dang ldan pa'i srid pa bar ma'i gnas skabs na gnas pa 'dod chags dang zhe sdang gi bag chags dag gis bskul nas de'i tshe skyes pa dang bud med kyi dbang
<p>92a.7</p>po sbyor ba'i skabs su mngal gyi nang du 'jug ste/ de dag gi khu ba dang khrag dag gis gtums nas mer mer po dang gor gor po dang rkang lag 'gyus pa dang / rus pa dang pags pa dang spu la sogs pa'i dngos pos zla ba dgu dang bcu'i rim gyis srog chags kyi dngos po nyid du gyur nas
<p>92b</p>
<p>92b.1</p>ma'i lto ba nas byung ste/ dngos po rnams mthong ba dang thos pa dang snom pa dang za ba dang reg pa dang shes par byed do/ /de nas 'dod chags dang zhe sdang la sogs pa'i nyon mongs pa dang nye ba'i nyon mongs pa rnams kyis 'khyams pa dang / yang dang yang du 'chi zhing de kho na bzhin du skye bar
<p>92b.2</p>'gyur te/ de ltar 'khor ba'i btson ra'i sdug bsngal mtha' yas pa dang ldan pa'i 'gro ba drug tu zo chun gyi 'khrul 'khor bzhin du skye ba ni sems can rnams kyi skye ba'i lam yin no/ /de nyid ston te/ rlung de srog la sogs pa'i rlung gi tshogs rnams stong pa'i gzugs te rang bzhin gyis
<p>92b.3</p>stong pas zhes pa ste/ rig pa tsam gyi rnam par shes pa dang ldan pa'i dri za'i sems can ma'i mngal du khu ba dang khrag gi thig le dag dang yang dag par 'dres par gyur nas so/ /phyis byung nas te mngal nas byung nas dbang po'i lam nas te mig la sogs pa'i dbang po'i sgo nas
<p>92b.4</p>gzugs la sogs pa'i yul rnams la dmigs shing 'dzin par byed de/ de'i tshe mig dang gzugs dang rna ba dag yid la byed pa'i mthus mig la sogs pa'i rnam par shes pa rnams skye bar 'gyur ro zhes bya ba ni sems kyi skye ba'i tshul yin te dgongs pa ma yin pa'o/ /da ni sems
<p>92b.5</p>las byung ba'i rang bzhin rnams kyi skye ba'i tshul/ /rlung ni bzhon pa nyid gyur nas/ /gang tshe snang ba ldan gyur pa/ /de tshe rang bzhin de dag kun/ /cig car ram ni rim gyis 'byung / /zhes bya ba gsungs te/ bsam pa ni 'di yin no/ /rlung de nyid rnam par shes pa'i bzhon pa
<p>92b.6</p>nyid du gyur nas snang ba ste bde ba dang sdug bsngal dang btang snyoms kyi bdag nyid du yul ji lta ji ltar snang ba dang ldan zhing gzugs brnyan shar bar gyur pa de'i tshe rang bzhin de lta bu'i sems las byung ba'i chos rnams 'byung zhing skye bar 'gyur ro/ /ji ltar zhe na/ cig car ram ni rim gyis
<p>92b.7</p>te/ /dus gcig tu'am rim gyis so/ /sems las byung ba rnams ni rim gyis 'byung bar gyur pa ma yin nam/ ji ltar cig car 'byung bar 'gyur zhe na/ gtso bo dang gtso bo ma yin pa'i sgo nas yin no zhes smra ste/ rol cha mang po tshogs pa'i sgra bzhin no/ /de bzhin du khaN+Da la sogs
<p>93a</p>
<p>93a.1</p>pa dngos po rnam pa sna tshogs pa myong bar byed pa'i tshe/ bdag nyid kyis so sor rig par bya ba'i ro'i bye brag khyad par du 'phags pa kho na nyams su myong bar 'gyur ba de bzhin du don nyams su myong ba'i tshe yang sems las byung ba'i skad cig khyad par can rnams kho na
<p>93a.2</p>'byung bar 'gyur ro/ /de'i phyir cig car yang 'byung bar 'gyur ro zhes bya ba ni sems las byung ba rnams skye ba'i tshul yin te spyi'i don to/ /da ni rlung g.yo ba'i sgo nas rang bzhin gyis dbye ba/ rlung ni gang dang gar gnas pa/ /rang bzhin de dang de skyed byed/ /ji srid rlung gis ma bskyod
<p>93a.3</p>pa'i/ /snang ba mi g.yor ma gyur pa/ /zhes bya ba gsungs te don ni 'di yin no/ /re zhig rlung ni rnam pa lnga dang rnam pa bcu yin par sngar bshad cing de'i gnas snying ga la sogs pa'i gnas rnams dang las kyi bye brag kyang bstan mod kyi 'on kyang rang gi ngo bo dpyad na chos kyi dbyings
<p>93a.4</p>kyi 'khor lo 'od gsal ba las rlung byung ste/ de'i phyir g.yon dang g.yas dang bar ma'i rtsa gsum ni lam yin no/ /de bas na gang dang gang du ste g.yon nam g.yas sam dbus su rlung gnas pa ni rang bzhin de dang de ste sems las byung ba'i chos de lta bu dang de lta bu skyed par byed cing
<p>93a.5</p>'byung bar byed do/ /de bzhin du yang rtsa g.yon pa'i lam nas byung ba'i rlung gis shes rab kyi ngo bo'i rang bzhin rnams skyed par byed do/ /g.yas na gnas pas ni thabs kyi ngo bo rnams so/ /dbus na gnas pa ni ma rig pa'i ngo bo rnams skyed par byed mod kyi 'on kyang dmigs pa
<p>93a.6</p>la ltos dgos te/ de'i phyir gsungs pa/ ji srid snang ba ste yul 'dzin pa las 'dra ba'i rnam pa can du gyur pa'i rnam par shes pa de mi g.yo zhing brtan par ma gyur pa de srid du rlung gis bskyod pa ste bzhon pa'i ngo bo nyid kyis bskul bar bya ba yin pas na rlung gis bskyod pa ni rnam par
<p>93a.7</p>shes pa rgyu ba ste mi 'byung zhing mi skye'o/ /de ltar rtsa'i bye brag dang rjes su mthun pa'i yul 'dzin pa las rang bzhin rnams 'byung ngo zhes bya ba de ni bshad zin to/ /spyi'i don to/ /da ni 'gog pa snang ba gnyis kyi rgyu can te/ /bdag gi dngos po rnam par brtag /gnyi ga'i yan
<p>93b</p>
<p>93b.1</p>lag can nyid kyi/ /snang ba nye bar thob par 'gyur/ /zhes bya ba gsungs te/ snang ba gnyis te/ rang bzhin rnams dang / rnam par shes pa dgag pa'i don du/ oM dang AHgnyis rjes su 'jug pa'i dbyangs dang tsheg drag la gzhug pa sngon du 'gro ba can gyi zla ba dang nyi ma'i 'od zer dang
<p>93b.2</p>mtshungs pa'i snang ba mthong ba de'i rgyu can dag gi dngos po ste 'jug pa'i rnam par shes pa dang nyon mongs pa can gyi yid kyi rnam par shes pa rnam par brtag pa ni 'gog pa bsgom par bya'o/ /de'i rjes la gnyi ga'i yan lag can te snang ba gnyis su mthong ba dang bral nas ro gcig tu gyur pa
<p>93b.3</p>mtshams kyi snang ba lta bur mthong ba'i snang ba nye bar thob pa kun gzhi'i rnam par shes pa gyur pa'i mtshan nyid kyi ye shes rnal 'byor pa las skye bar 'gyur ro zhes bya ba ni 'gog pa'i rim pa ste sbas pa'o/ /de ltar sngags kyi rim pa bstan nas phyag rgya'i rim pa ni/ sgyu ma dag ni thams cad
<p>93b.4</p>las/ /bud med sgyu ma khyad par 'phags/ /ye shes gsum gyi dbye ba 'di/ /gsal bar de las mtshon par 'gyur/ /zhes bya ba gsungs te/ sgyu ma dag ni thams cad las te mig 'phrul mkhan dang sman dang nor bu dang / sngags la sogs pa las byung ba rnams kyi nang nas bud med
<p>93b.5</p>sgyu ma ste phyag rgya byas pa'i sgyu ma khyad par 'phags pa ni khyad par can gyi gnas skabs su gyur pa'o/ /ci'i phyir zhe na/ 'di ltar phyag rgya de la brten nas snang ba la sogs pa'i mtshan nyid kyi dga' ba dang mchog dang bral ba'i bdag nyid kyi ye shes gsum gyi dbye ba gsal bar byas
<p>93b.6</p>nas mtshon par 'gyur zhing nyams su myong bar 'gyur ro/ /de bzhin du yang rnam pa sna tshogs pa'i skad cig gi dus su ni snang ba gsal ba'i rang bzhin gyi mchog go/ /rnam par smin pa'i skad cig gi dus su ni snang ba nye bar thob pa'i rang bzhin gyis bral ba ste sbas pa'o/ /da ni de
<p>93b.7</p>nyid rgyas par byed de/ 'dod chags nyid dang chags bral dang / /de dag bar na gnas pa ni/ /dbang po gnyis ni mnyam sbyor ba'i/ /rdo rje pad+ma 'dus las so/ /'dod chags ni snang ba ste dga' ba'o/ /'dod chags dang bral ba ni snang ba nye bar thob pa ste bral ba'o/ /de dag bar te dbus na gnas pa'i gsum pa gang
<p>94a</p>
<p>94a.1</p>yin pa de ni snang ba gsal ba ste mchog go/ /de rnams kyang ji ltar nyams su myong bar 'gyur zhe na rdo rje pad+ma 'dus las so/ /dbang po gnyis te thabs dang shes rab dag mnyam par sbyor zhing snyoms par 'jug pa'o zhes bya ba'i don to/ /de nas 'jug pa'i rnam par shes
<p>94a.2</p>pa la sogs pa gsum 'gag par 'gyur ro zhes bya ba'i tha tshig ste sbas pa'o/ /nang gi bdag nyid can gyi thabs dang shes rab snyoms par 'jug pa ni/ ye shes gnyis ni mnyam sbyor ba/ /snyoms par 'jug par rab tu bshad/ /ye shes gnyis ni mnyam sbyor dang / /ji skad
<p>94a.3</p>bshad pa'i bya ba yis/ /'bad pas ye shes gang thob pa/ /de ni snang ba thob pa'o/ /zhes bya ba gsungs te/ dang por phyi rol gyi phyag rgya'i rim pas ye shes gnyis te snang ba dang gsal ba gnyis kyi rang bzhin thob pa gang yin pa de dag mnyam par sbyor ba ni snyoms par 'jug
<p>94a.4</p>par rab tu bshad cing bstan to/ /'di ltar snang ba'i ye shes ni shes rab kyi rang bzhin la snang ba gsal ba'i ye shes ni thabs kyi rang bzhin yin te/ de dag mnyam par sbyor ba ni thabs dang shes rab snyoms par 'jug pa'o/ /de'i rjes la ye shes gnyis ni mnyam sbyor te/ /de
<p>94a.5</p>dag nye bar bsdus pa dang / /ji skad bshad pa'i bya ba ste/ /sngags kyi rim pas sa bon la sogs pa'i spangs pa nyid dang / phyag rgya'i rim pas dga' ba gnyis spangs pa'i skad cig gis ye shes gang thob pa de ni snang ba nye bar thob pa zhes bya ba ni sbas pa'o/ /phyag rgya med na thabs gang la/ /gang
<p>94a.6</p>la chu skyes rdo rje sbyor/ /kun rdzob tu yang med gyur na/ /lan cig tsam zhig myong nas kyang / /rnal 'byor stobs kyis 'grub par 'gyur/ /zhes bya ba gsungs te/ rnal 'byor pa gang la rigs dang rjes su mthun pa'i phyag rgya khyad par can dang lhan cig rdo rje dang pad+ma mnyam par sbyor ba kun rdzob tu ste
<p>94a.7</p>grags pa med par gyur cing yod pa ma yin na de la thabs ci yod ce na/ rnal 'byor stobs kyis zhes bya ba rnal 'byor te ting nge 'dzin des bskyed pa'i ye shes kyi phyag rgya dang lhan cig snyoms par 'jug par bya zhing / de'i stobs kyis te mthus snang ba la sogs pa'i ye shes gsum mtshon par
<p>94b</p>
<p>94b.1</p>bya'o/ /gal te rang dga'i rnam par rtog pa bzhin du tshad ma ma yin par gyur pa'i rang gi rnam par rtog pas brtags pa ste/ de kho na nyid yin par ji ltar 'gyur ba ma yin nam zhe na de ni ma yin te/ ji ltar lan cig ste 'od zer gcig shes rab ye shes kyi dbang gi dus nyams su myong zhing
<p>94b.2</p>dpe'i sgo nas mtshon pa'i bde ba chen po gang yin pa de nyid rnal 'byor pas ye shes kyi phyag rgya dang lhan cig snyoms par 'jug pas kyang dpe las byung ba'i rang bzhin du mtshon par bya'o/ /sngon nyams su myong ba'i yul dran pa las don med pa'i yul can nyid yin pa'i phyir tshad ma ma
<p>94b.3</p>yin par dogs par bya ba ma yin te/ rang gi ngang gis 'jug pa'i de kho na nyid ni de kho na'i tshul du mthong ba'i phyir chu'i rgyun gyi rgyun chags pa bzhin no/ /yang na dpe dang dpe las byung ba bdag la bye brag med pa'i phyir ro zhes bya ba ni sbas pa'o/ /da ni rang bzhin rnams kyi
<p>94b.4</p>rang gi ngo bo yongs su shes par bya ba'i don du/ ye shes 'jug pa'i ngo bo yis/ /dbye ba ji bzhin shes byas la/ /rang bzhin nyid ni slar yang ni/ /rtag tu rnal 'byor pas mtshon bya/ /zhes bya ba gsungs te/ ye shes 'jug pa'i ngo bo zhes bya ba ni shes pa rnams dang
<p>94b.5</p>'jug pa ste/ rang bzhin rnams kyi rang gi ngo bo dbye ba ji bzhin te dbye ba'i rim pa shes par bya zhing rtogs par byas la thabs dang shes rab dang ma rig pa'i bdag nyid du gnas pa'i rang bzhin de dag nyid mtshon par bya zhing bsgom par bya ba ste sbas pa'o/ /de ltar rang bzhin
<p>94b.6</p>rnams kyi rnam par dbye ba shes par byas nas/ 'od gsal ba'i rang gi ngo bo nyid yin par yang mtshon par bya ba'i phyir/ ji ltar sprin ni sna tshogs shing / /mdog dang dbyibs ni tha dad pa/ /nam mkha'i dbyings nas byung nas ni/ /de nyid du ni thim par 'gyur/ /de bzhin rang
<p>94b.7</p>bzhin thams cad ni/ /snang ba gsum gyi rgyu can te/ /ma lus yul rnams spangs nas ni/ /'od gsal bar ni 'jug par 'gyur/ /zhes bya ba gsungs te/ ji ltar sngon po dang ser po la sogs pa'i mdog dang phra ba dang rags pa la sogs pa'i dbyibs kyi rnam pa dang ldan pa'i
<p>95a</p>
<p>95a.1</p>sprin te/ char 'dzin pa rnams nam mkha'i dbyings nas te/ nam mkha'i dkyil nas 'byung zhing langs nas slar nam mkha' de nyid du thim zhing zhi bar 'gyur te/ de rnams gang nas 'ongs pa'am gang du song ba mi shes pa de ltar 'jig rten gyis rtogs par 'gyur ro/ /
<p>95a.2</p>de bzhin du rang bzhin thams cad rnam par shes pa gsum las byung nas rang rang gi 'dod pa'i yul dpyad nas chos kyi sku'i rang bzhin gyi de kho na nyid bzhi pa 'od gsal bar 'jug par 'gyur ro/ /'di ltar gang zhig gi rang bzhin gang yin pa de ni phyis de'i ngo bo nyid du 'gyur te/ byang chub
<p>95a.3</p>kyi sems kyi 'grel pa las/ /bu ram gyi ni mngar dang me'i/ /tsha ba rang bzhin yin pa ltar/ /de bzhin kho nar chos rnams kyi/ /stong pa rang bzhin yin par 'dod/ /ces bya ba gsungs pa dang / de bzhin du gzhan las kyang / e ma ho/ /ri mo sna tshogs yang dag don gyi
<p>95a.4</p>rnam par shes pa bzhin du yang / /mnyam dang mi mnyam mtho dman rtog pa'i blo yi 'khrul pa skyed par byed/ /'khor ba thog ma med nas sems kyi nam mkha'i dbyings la bris pa yi/ /brdzun ma'i kun du rtog pa dag gis srid gsum 'di ni bslus pa yin/ /zhes gsungs te
<p>95a.5</p>mthar thug pa'o/ /rang gi ngo bo rnams yongs su ma shes pa'i rnam par rmongs pa ni/ de yi rang bzhin ma shes pas/ /mi shes mun pas khebs pa rnams/ /dge dang mi dge'i las byas nas/ /'gro ba lnga ni 'khor bar 'gyur/ /zhes bya ba gsungs te/ de'i zhes bya ba rnam
<p>95a.6</p>par shes pa dang rang bzhin gyi tshogs rnams kyi rang bzhin yongs su ma shes nas mi shes mun pa ste gti mug la sogs pa'i nyon mongs pa'i dra bas khebs shing non pa'i rmongs pa rnams sbyin pa la sogs pa'i dge ba byas nas bde 'gro nyid thob par 'gyur zhing de bzhin mtshams
<p>95a.7</p>med pa la sogs pa'i mi dge ba byas nas dmyal bar 'gro bar 'gyur ro/ /de'i phyir 'gro ba lnga'i bdag nyid kyi srid pa'i 'khor lor 'khor bar 'gyur ro/ /de nyid khyad par du/ mtshams med la sogs byas nas ni/ /dmyal la sogs pa 'tshed par 'gyur/ /sbyin sogs
<p>95b</p>
<p>95b.1</p>dge ba byas nas ni/ /mtho ris la sogs dag tu mchod/ /skye ba dpag med stong phrag ni/ /yang dang yang du 'thob pa nyid/ /'di ni sngon las rnam smin zhes/ /rmongs pa dag ni mya ngan byed/ /ces bya ba gsungs te/ las dge ba dang mi dge ba byas pas bde 'gro dang
<p>95b.2</p>ngan 'gro dag tu bde ba dang sdug bsngal nyams su myong nas/ yang de nas 'chi 'phos te skye ba stong phrag dpag tu med par yang dang yang du srid par nying mtshams sbyor ba thob nas shin tu sdug bsngal ba'i dbang gis rmongs pa rnams 'di skad du e ma'o 'di ni sngon gyi las kyi
<p>95b.3</p>rnam par smin pa'i 'gyur ba'o zhes smra bar byed do/ /rang bzhin gyi tshogs ma gtogs par sngon gyi las zhes bya ba don dam pa rnam par dpyad na yod pa ma yin zhing / rang bzhin rnams kho na 'gro ba dang 'ong ba'i dngos pos srid pa gsum du 'khor bar byed la/ sngon ma byung ba'i
<p>95b.4</p>sngon gyi las ni yod pa ma yin no snyam du dgongs pa ste sgra ji bzhin pa'o/ /da ni rang bzhin rnams kyi rang gi ngo bo yongs su shes pa kho na 'thad pa yin par/ rang bzhin snang ba dang ldan pas/ /gang gi skye bo nyon mongs pa/ /de nyid shes nas ye shes can/ /srid pa'i gzeb
<p>95b.5</p>las grol bar 'gyur/ /zhes bya ba gsungs te/ rang bzhin rnam pa gsum dang ldan pa ste/ rnam par shes pa de rnams dang ldan pas te de rnams dang 'grel pas so/ /gang gi skye bo ste so so'i skye bo rnams 'khor ba'i dgon par nyon mongs pa ni 'gro ba drug gi rab tu dbye bas 'gro ba
<p>95b.6</p>dang 'ong bar byed pa'o/ /de nyid shes nas te sngar bshad pa'i rim pas shes nas ye shes can gyi rnal 'byor pa srid pa'i gzeb ste 'khor ba las grol bar 'gyur zhing 'byung bar 'gyur ro/ /'dod chags la sogs dri bcas sems/ /'khor ba yin te des dben pa/ /mdor
<p>95b.7</p>na thar pa yin par ni/ /rgyal ba sgrib pa spangs pas gsungs/ /de bzhin du rig pa drug cu pa las kyang / las rnams 'bras bcas nyid dang ni/ /'gro ba rnams kyang yang dag gsungs/ /de yi rang bzhin yongs shes phyir/ /skye ba med pa'ang bstan pa yin/ /zhes bya ba la
<p>96a</p>
<p>96a.1</p>sogs pa gang gsungs pa de mthar thug pa'o/ /da ni ye shes gsum gyi rnal 'byor gyis sems rnam par dag pa la 'jug par mi nus shing / 'on kyang de nyid zla ba dang rdo rje la sogs pa'i lha'i gzugs su sgyur bar byed pa gang yin pa de ni brtags pa'i rnal
<p>96a.2</p>'byor pa yin gyi rdzogs pa'i rim pa'i rnal 'byor pa ni ma yin no zhes bstan pa'i phyir/ shes rab ngo bo 'di nyid ni/ /zla ba'i dkyil 'khor dag tu brtag /sems nyid rang gis mthong 'gyur te/ /rang nyid zla ba'i gzugs bzhin no/ /zhes bya ba gsungs te/ chos kyi
<p>96a.3</p>dbyings kyi 'khor lor rjes su 'jug pa'i dbyangs yi ge oM dang ldan par byas nas de'i rten du gyur pa'i zla ba'i dkyil 'khor shes rab kyi rang bzhin nyid du rnam par bsams nas zla ba'i dkyil 'khor de nyid rang bzhin gyis dag pa nyid yin pa'i phyir/ rang gi sems nyid du
<p>96a.4</p>mthong bar 'gyur te/ ji skad du dpal de kho na nyid bsdus pa las rigs kyi bu khyod kyi sems la so sor rtog pa'i ting nge 'dzin la dmigs par gyis shig ces gsungs pa bzhin no/ /de'i 'og tu ci zhig bya zhe na/ de'i phyir/ de nas zla ba la dmigs nas/ /rdo rje'i mtshan
<p>96a.5</p>mar rab tu brtag /rdo rje sems 'di bskyed pa yi/ /rnal 'byor pa yi thabs ston byed/ /ces bya bas gsungs te/ de nas zla ba'i dkyil 'khor 'od gsal ba la bltas nas snang ba skyes pa'i dus su/ nyi ma'i dkyil 'khor la gnas pa'i rdo rje'i steng gi tsheg drag gi
<p>96a.6</p>gzugs dang gcig tu gyur pa'i rdo rje'i mtshan ma rab tu brtag par bya ste/ de'i tshe ye shes lnga'i rang bzhin yin pa'i phyir rdo rje de ni bskyed pa'i rim pa'i rnal 'byor pa rnams kyi thabs ston par byed pa yin te/ lha'i rnam pa'i rgyur gyur pa nyid yin pa'i phyir de nas ci zhig bya
<p>96a.7</p>zhe na/ de'i phyir/ zla ba rdo rje sogs sbyor ba/ /sems dang sems byung 'dus pa ste/ /shes rab thabs ni 'dus pa las/ /lha yi gzugs ni 'byung bar 'gyur/ /zhes bya ba gsungs te/ de nas zla ba dang rdo rje la sogs pa bsgom pa spangs nas gang gi tshe snang ba nye bar thob
<p>96b</p>
<p>96b.1</p>pa la 'jug pa de'i tshe rdzogs pa'i rnal 'byor pa yin no/ /gang gi tshe 'jug par mi byed cing 'on kyang de yongs su gyur pa'i lha'i skur skad cig gis bskyed nas sgom par byed pa de'i tshe ni brtags pa'i lha'i rnal 'byor pa yin no zhes bya ba'i don to/ /de nyid gsungs pa zla ba rdo rje
<p>96b.2</p>la sogs sbyor ba ste de dag ro gcig tu gyur pa/ sems dang sems byung thabs dang shes rab kyi rang bzhin gyi ye shes dag 'dus pa las lha'i gzugs te rdo rje 'chang chen po la sogs pa'i lha'i rnam pa 'byung zhing skye bar 'gyur ro/ /de'i tshe ci zhig bya zhe na/ de'i phyir/ phyag rgya
<p>96b.3</p>bzhis ni rgyas btab nas/ /lha yi nga rgyal 'chang byed de/ /bskyed pa'i rim dang ldan par ni/ /sngags pa rtag tu spyod par 'gyur/ /zhes bya ba gsungs te/ de'i rjes la sku rdzogs pa na dgug pa dang gzhug pa dang bcing ba dang dbang du bya ba ste/ phyag rgya bzhis ye shes
<p>96b.4</p>sems dpa' gzhug pa la sogs pa'i don du rgyas btab nas sam/ yang na sangs rgyas spyan dang mA ma kI dang / gos dkar mo dang sgrol ma ste/ /phyag rgya bzhis rgyas btab nas te 'khor nyid kyis bskor nas sam yang na las dang dam tshig dang chos dang phyag rgya chen po rnams
<p>96b.5</p>kyis rgyas btab nas te byin gyis brlabs nas lha'i nga rgyal te khyad par du 'phags pa'i 'dod pa'i lha'i nga rgyal 'chang bar byed cing 'dzin par byed pa'i rnal 'byor pa ni de'i tshe bskyed pa'i rim pa'i rnal 'byor dang ldan pa yin no zhes brjod par bya'i rdzogs pa'i rnal 'byor
<p>96b.6</p>dang ldan pa ni ma yin no/ /rnal 'byor pa rnams kyi lha'i rnal 'byor ni rnam pa gnyis te/ sngags kyi sku'i rnal 'byor dang / /ye shes kyi sku'i rnal 'byor ro/ /sngags kyi sku ni bskyed pa'i rim pas so/ /ye shes kyi sku ni bdag byin gyis brlab pa'i rim pas yin no/ /
<p>96b.7</p>gang gi tshe yang snang ba nye bar thob pa la sogs pa'i rim pas sam 'od gsal ba las skad cig gis lha'i rnam par 'dzin pa de'i tshe yang rdzogs pa'i rim pa kho na yin no zhes bya ba ni khyad par yin no/ /'o na las kyi phyag rgya la sogs pa rnams gang yin zhe na/ bcom
<p>97a</p>
<p>97a.1</p>ldan 'das kyis thams cad mkhyen pa 'jig byed ces bya ba rnal 'byor chen po'i rgyud las/ de nas yang dag bshad bya ste/ /rnal 'byor mchog tu gsang ba nyid/ /dang por ye shes sems bsgoms nas/ /phyag rgya chen po kun du gzung / /zla
<p>97a.2</p>ba'i dkyil 'khor lta bu yi/ /byang chub sems ni thugs kar gnas/ /yi ge'i phyi mo dang ldan zhing / /cung zad nyi zla ltar snang bar/ /rnal 'byor chen pos mthong ba ni/ /dam tshig ces bya gzung bar bya/ /sna tshogs rdo rje snying gnas pa'i/ /las kyi phyag rgya bcing ba ni/ /
<p>97a.3</p>nges pa nyid du shes bya ste/ /de ltar na ni nges 'grub 'gyur/ /lce la rdo rje rnam bsgoms nas/ /chos kyi phyag rgya gzung bya ste/ /ji ltar 'dod pa'i las rnams ni/ /myur du 'grub par the tshom med/ /de lta'i phyag rgya rnam pa bzhi/ /blo ldan gang gis mi shes pa/ /de
<p>97a.4</p>rnams kyis ni rnal 'byor dang / /sdom mchog nges par 'grub mi 'gyur/ /gsang zhing bde ba'i thabs ldan pa/ /sangs rgyas rol pa rnyed dka' ba'i/ /byang chub sems dpa' zhes bya ba'i/ /rtag tu shes rab rgya mtshor gnas/ /zhes bya ba la sogs pa gsungs te/ sgra
<p>97a.5</p>ji bzhin pa'o/ /da ni don 'di nyid kyi lung gi tshad ma/ dpal ldan 'dus sogs de dang der/ /rab rgyas ji skad gsungs pa ni/ /ji srid bsgom dang ldan gyur pa/ /de srid dang po'i las can yin/ /zhes bya ba gsungs te/ dpal gsang ba 'dus pa la sogs pa
<p>97a.6</p>rnal 'byor mchog gi rgyud dang rnal 'byor chen po'i rgyud de dang der zhes bya ba le'u re rer bcom ldan 'das kyis gsungs shing bstan te/ rab rgyas zhes bya ba ni rab tu spros nas gsungs pa'o/ /ci dang ji srid du bsgom pa dang ldan pa ste/ rnal 'byor pa brtags pa'i lha'i
<p>97a.7</p>rnam pa bsgom pa sgom par byed pa de dang de srid du ni dang po'i las can zhes bya ste/ rtog pa dang bcas pa nyid dang slob ma nyid yin pa'i phyir/ dge ba dang mi dge ba la rnam par rtog pa dag la don dam par bye brag cung zad kyang mi dmigs te/ rnam par rtog pa'i bag chags
<p>97b</p>
<p>97b.1</p>tsam yang 'khor ba'i rgya mtshor lhung bar byed pa nyid yin pa'i phyir ro/ /dge ba 'am mi dge ba yang rung / rnam rtog bye brag ci zhig yod/ /me ni sreg par byed pa la/ /rten gyi dbye bas bye brag med/ /de ni tsan+dan las byung yang / /reg na sreg par byed pa nyid/ /rnam par rtog
<p>97b.2</p>pa chung ngu yang / /thams cad spang bar bya ba nyid/ /'khrul ba'i rang bzhin rtogs pas ni/ /sems ni glod par byed pa nyid/ /ces bya ba la sogs pa gang bshad pa ste/ sgra ji bzhin pa'o/ /gal te de lta yin na 'o na rdzogs pa'i rim pa bshad dgos so zhe na/ de'i phyir/ da ni
<p>97b.3</p>rdzogs pa'i rnal 'byor nyid/ /gsal ba ru ni bshad bya ste/ /zhes bya ba gsungs te/ da ni yongs su rdzogs pa'i rnal 'byor te/ rdzogs pa'i rim pa gsal ba ru bshad par bya ba ni/ bstan cing bsnyad par bya'o zhes bya ba'i tha tshig ste sgra ji bzhin pa'o/ /de nyid/ stong
<p>97b.4</p>pa gsum gyi rnam dag gang / /'od gsal ba ni 'dir bshad do/ /de ni thams cad stong pa ste/ /ye shes gsum ni rnam dag pa/ /zhes bya ba gsungs te/ stong pa gsum te nyin mo dang mtshan mo dang mtshams kyi rang bzhin gyi stong pa dang shin tu stong pa dang stong pa chen po ni
<p>97b.5</p>'jug pa'i rnam par shes pa dang / nyon mongs pa can gyi yid kyi rnam par shes pa dang / kun gzhi'i rnam par shes pa rnams dang / snang ba dang snang ba gsal ba dang snang ba nye bar thob pa rnams dang / de rnams kyi rang bzhin dang shes rab dang thabs dang ma rig
<p>97b.6</p>pa'i rang bzhin gyi ngo bo rnam pa gsum zla ba dang nyi ma dang mtshams kyi rab tu gsal ba dang mtshungs pa'i snang ba rnams kyi sa bon dang bcas pa dang sa bon med par bsgom pa'i rim pas rnam par dag par byed pa yin no zhes brjod par bya'o/ /stong pa gsum po de yang gang gi
<p>97b.7</p>tshe ye shes la dbang ba tsam thob pa nyid yin pa'i phyir/ sangs rgyas kyi sa thob par byed pa ma yin pa de'i tshe sa bcu gnyis pa thob par bya ba'i phyir/ de yang spangs nas bzhi pa thams cad stong pa 'od gsal ba'i gnas goms par byed do/ /de yang sngags kyi rim pas sngar
<p>98a</p>
<p>98a.1</p>bshad pa'i snang ba gsum dang bral ba'i phyir chos kyi dbyings kyi 'khor lo yang nub par gyur nas nam mkha' sprin med pa dang mtshungs par rtag tu rab tu gsal ba'i snang ba nyams su myong bar 'gyur ro/ /gang du mtshan ma'i rnam par rtog pa dang nyin mo dang
<p>98a.2</p>mtshams kyi rnam par rtog pa mi 'byung ba der bsam gtan gyi zas 'ba' zhig dang ldan pa'i rnal 'byor pa kun nas nyon mongs pa dang / rnam par byang ba'i rnam par rtog pa spangs nas gnas te 'khor ba ji srid kyi bar du bdag dang gzhan gyi don byed cing gnas par byed
<p>98a.3</p>do zhes bya ba ni dgongs pa ma yin pa'o/ /de nyid kyi khyad par ni/ ye shes dag gnas de nyid dang / /thams cad mkhyen pa bla med pa/ /'gyur ba med cing snang ba med/ /gnyis med mchog tu zhi ba ste/ /zhes bya ba gsungs te/ 'od gsal ba de ji lta bu zhe na/ snang ba la
<p>98a.4</p>sogs pa'i ye shes rnams kyi dag pa'i gnas ni dag pa'i gzhi'o/ /de nyid ni don dam pa'i bden pa'i rang gi ngo bo'o/ /thams cad mkhyen pa ni rdo rje 'chang nyid de sa bcu gnyis pa'i rdo rje lta bu'i ting nge 'dzin gyi ngo bo'o/ /gang las gong na med pas bla na med pa ste bzhi pa'o/ /
<p>98a.5</p>'gyur ba ni dga' ba la sogs pa'i gsum ste/ de dang bral ba nyid yin pa'i phyir 'gyur ba med pa'o/ /snang ba ni shes pa dang ye shes dang rnam par shes pa dang rang bzhin rnams te de dag spangs pa'i phyir snang ba med pa'o/ /gnyis pa ni kun rdzob dang don dam pa'i bden pa'i
<p>98a.6</p>rnam par rtog pa dag ste/ de dag med pa'i phyir gnyis med do/ /mchog ni rdo rje 'chang gi go 'phang thob pa'i phyir dam pa'o/ /zhi ba ni rnam par rtog pa spros pa dang bcas pa thams cad dang bral ba'o/ /de lta bu thams cad stong pa'i gnas ni 'od gsal ba zhes bya bar brjod
<p>98a.7</p>de sbas pa'o/ /'od gsal ba kho na las thams cad mkhyen pa nyid 'byung gi gzhan las ni ma yin no zhes bstan pa'i phyir ro/ /yod ces pa dang med ces par/ /de ni tshig gis brjod mi rung / /de phyir 'od gsal dag pa las/ /ye shes gsum ni yang dag 'byung / /sum
<p>98b</p>
<p>98b.1</p>cu rtsa gnyis mtshan 'chang zhing / /dpe byad bzang po brgyad cur ldan/ /rnam pa kun gyi mchog ldan pa'i/ /thams cad mkhyen pa de nas 'byung / /zhes bya ba gsungs te/ 'od gsal ba de ni yod do zhes bya ba rnam par rtog pas bstan pa ma yin te/ kun rdzob kyi rang gi
<p>98b.2</p>ngo bo'i rnam par shes pa rnams med pa'i phyir ro/ /med pa yang ma yin te/ rab tu gsal ba'i rang bzhin gyi rnal 'byor gyi mngon sum gyi tshad mas nyams su myong bar bya ba nyid du yod pa'i phyir ro/ /de ni ji lta bu zhig ce na/ tshig gis brjod par mi rung ste/ /rang gis rig
<p>98b.3</p>par bya ba nyid yin pa'i phyir gzhon nu ma'i rab tu dga' ba dang lkugs pas rmi lam mthong ba bzhin no/ /kun rdzob tu brtags nas bstan par mi rung gi /rang gi ngo bo'i sgo nas ma yin te lha dang dmyal ba'i bde ba dang sdug bsngal nyams su myong ba ston pa bzhin no/ /de'i phyir
<p>98b.4</p>tshig gi spyod yul ma yin no/ /de'i phyir 'od gsal rtag tu gsal ba'i bdag nyid kyi de kho na nyid dag cing rnyog pa med pa de las ye shes gsum 'byung bar 'gyur zhing de nyid du thim par 'gyur te/ de skad du sngar bstan pa 'di kho na'i phyir ro/ /'ba' zhig ma yin te/ thams
<p>98b.5</p>cad mkhyen pa ste rdo rje 'chang chen po'i bar du yang de las 'byung bar 'gyur ro/ /ji lta bu zhig ce na/ skyes bu chen po'i mtshan sum cu rtsa gnyis dang / dpe byad bzang po brgyad cu dang ldan zhing 'brel ba rnam pa kun gyi mchog ste stobs bcu dang mi 'jigs pa dang / mngon par
<p>98b.6</p>shes pa drug dang gzungs dang sa dang pha rol tu phyin pa dang byang chub kyi phyogs dang ma 'dres pa la sogs pa dang thugs rje chen po la sogs pa'i sangs rgyas kyi yon tan de rnams dang ldan par 'gyur zhing 'grub par 'gyur ro/ /'di skad du bstan pa yin te/ 'od gsal ba
<p>98b.7</p>yang dag par rtogs nas bdag byin gyis brlab pa'i rim pa de las cig car 'ja' tshon lta bu'i sku la bsten te/ dkyil 'khor ma lus pas yongs su bskor bar 'gyur bar 'khor ba ji srid kyi bar du sems can gyi don byed par nus pa'i rdo rje 'chang chen por 'gyur ro zhes
<p>99a</p>
<p>99a.1</p>bya ba'i don te sbas pa'o/ /de nyid lung gi tshad mas bstan par bya ba'i phyir/ 'di skad rgya cher rol pa'i theg pa chen po'i mdo sde las/ shAkya seng ge de bzhin gshegs/ /mngon par byang chub bzhed pa ste/ /stong pa chen po sangs rgyas nyid/ /thob par bya zhes
<p>99a.2</p>mngon par dgongs/ /nai rany+dza na'i chu 'gram du/ /bzhugs nas mi g.yo ba la bzhugs/ /zhes bya ba gsungs te/ gang las 'khrungs pa dang byang chub pa dang chos kyi 'khor lo dang khab nas byung ba dang rab tu gshegs pa dang dka' ba spyod pa dang / lha rnams kyi
<p>99a.3</p>nang du gshegs pa dang bdud bcom pa dang yongs su mya ngan las 'da' ba la sogs pa bcom ldan 'das shAkya thub pa'i gtam rgyud bstan pa'i rgya cher rol pa zhes bya ba'i theg pa chen po'i mdo las gsungs so/ /shAkya seng ge ni shAkya'i rigs kyi rab mchog go/ /
<p>99a.4</p>'byung bar 'gyur ba las gyur pa bzhin du nye bar brtags pa'i phyir/ de bzhin gshegs pa ste de bzhin nyid rtogs pas na de bzhin gshegs pa'o/ /bzhi pa 'od gsal ba'i de kho na nyid mngon par byang chub pa de bzhed cing thob par bzhed pas na/ mngon par byang chub pa
<p>99a.5</p>bzhed pa ste/ de kho na nyid bzhi pa mngon du bya bar bzhed pa ni 'di snyam du dgongs par 'gyur te/ de kho na nyid bzhi gang zhig yin zhe na/ stong pa chen po zhes bya ba yin te/ 'di ltar 'di ni stong pa yang yin la chen po yang yin pas stong pa chen po ste/ de las pha rol
<p>99a.6</p>na stong pa med do/ /de'i phyir de nyid blang bar bya ba yin pas bdag gis ting nge 'dzin de nyid kyi sangs rgyas nyid thob par bya zhing rnyed par bya'o zhes mngon par dgongs pa la brten nas/ skye bo'i tshogs dang bral ba'i ting nge 'dzin gyi gnas dben pa tshol bar 'gyur ba na/ 
<p>99a.7</p>mtha' mar nai rany+dza na zhes bya ba'i chu bo'i rgyun rab tu zhi bar 'bab pa sems rtse gcig pa'i rgyur gyur pa gzigs nas de'i 'gram ste ngogs su byon zhing / der bzhugs nas te shing a shwad+tha'i shing drung gi rtsar nye bar bzhugs nas sems rnam par dag pa'i rim gyis gnas gyur
<p>99b</p>
<p>99b.1</p>pa'i mtshan nyid kyi de kho na nyid gsum pa stong pa chen po zhes bya ba'i mi g.yo ba'i ting nge 'dzin la bzhugs shing snyoms par bzhugs so/ /kun nas mi g.yo zhing sa bon thams cad dang 'brel pa'i bag chags spyod par byed pas na mi g.yo ba ste stong pa chen po zhes brjod par
<p>99b.2</p>bya'o/ /shAkya seng ge ni de tsam kho nas yongs su mnyes par gyur to zhes bya ba ni ngag gi don te sbas pa'o/ /de'i rjes la 'di ni de kho na nyid ma yin no zhes de la de bzhin gshegs pa rnams kyis nye bar bstan pa ni/ de tshe til gang bzhin gang ba'i/ /mkha' dbyings gnas pa'i
<p>99b.3</p>rgyal ba yis/ /rgyal ba yi ni sras de la/ /g.yo med gsung gcig gis gsungs pa/ /zhes bya ba gsungs te/ mi g.yo ba'i ting nge 'dzin la snyoms par zhugs pa'i bcom ldan 'das shAkya thub pa la gzigs nas thos pa la sogs pa'i rim gyis yang dag par rdzogs pa'i
<p>99b.4</p>byang chub thob cing sems can gyi don bya ba lhur len pa mngon par shes pa drug dang ldan zhing sangs rgyas kyi sa thob par gyur pa'i bcom ldan 'das sngon grub pa gang yin pa de rnams nam mkha'i dbyings til gyi gang bu bzhin gcig la gcig ma 'dres par khyab par bzhugs te/ 
<p>99b.5</p>de'i rjes su bzung ba'i don du nyid kyi sku rnams las 'od zer gyi 'khor lo rnam par spros nas des de la dbang bskur te snod du rung ba nyid du byas nas/ ting nge 'dzin gsum pa spangs pa'i phyir man ngag bzhi pa bstan pa'i sgo nas mngon par byang chub pa mngon sum du bya ba'i don du bskal pa bzang
<p>99b.6</p>po 'di nyid chos kyi rgyal por gyur nas 'gro ba 'dul bar byed par 'gyur ro snyam du dgongs nas/ rgyal ba rnams kyi de'i tshe byang chub sems dpa'i sa la gnas shing stong pa chen po'i gnas goms par byas pa las sangs rgyas kyi sa ma thob pa'i rgyal ba'i sras de la g.yo med pa ste
<p>99b.7</p>sgyu spangs pa'i sems rab tu dang ba'i blo dang dbyangs gcig ste/ tshig gcig gis 'di skad du gsungs shing bstan te sgra ji bzhin pa'o/ /de bzhin gshegs pa rnams kyis gsungs pa de nyid ni/ bsam gtan de ni rnam dag min/ /'di ni mthar thug sangs rgyas min/ /nam mkha'i
<p>100a</p>
<p>100a.1</p>ngos ltar mchog gyur pa/ /'od gsal ba ni de dmigs bya/ /zhes bya ba gsungs te/ kye byang chub sems dpa' shAkya seng ge khyod kyis sems rnam par dag par bya ba'i phyir du stong pa chen po'i mtshan nyid kyi bsam gtan la dmigs pa gang yin pa de ni rnam
<p>100a.2</p>par dag pa ma yin te/ thams cad stong pa nyid kyi de kho na nyid thob par bya ba ma yin pa dang 'dod chags la sogs pa rnams rnam par dag tu zin kyang rab tu gsal zhing dga' ba'i rang bzhin gyi de kho na nyid lhan cig skyes pa thob par byed pa ma yin pa'i phyir ro/ /de bas na bsam gtan
<p>100a.3</p>'di ni mthar thug thob byed min te rdzogs pa'i rim pa'i pha rol tu phyin pa nyid du byed pa ma yin no/ /de'i phyir ni dor bar bya'o/ /'on kyang 'dod chags dang 'dod chags dang bral ba dang / 'dod chags bar ma rim gyis spangs pa'i thams cad stong pa 'od gsal de nyid la khyod kyis
<p>100a.4</p>dmigs par bya ba ste blang bar bya zhing bsten par bya'o/ /de yang ji lta bu zhe na/ nam mkha'i ngos ltar te/ nam mkha'i dbyings bzhin du glo bur ba'i dri ma rnams kyis ma gos shing khyab par byed pa 'di ni 'di na'o che ge mo zhig na'o zhes bstan du med cing thogs pa med pa'o/ /mchog ni stong pa nyid
<p>100a.5</p>thams cad kyi gong na gnas pa nyid yod pa'i phyir mchog ste de nyid kho na yin no zhes shes par bya'o/ /de bzhin gshegs pa de rnams kyis de lta bu'i man ngag nye bar bstan pa 'dis shAkya seng ge rab tu bskul bar 'gyur te mthar thug pa'o/ /de nyid kyi 'bras bu ni/ 'od gsal ba yi gnas
<p>100a.6</p>thob nas/ /rang dga'i gzugs su skye bar 'gyur/ /kun gyi dbang phyug thob 'gyur te/ /rdo rje'i skus ni dga' bar 'gyur/ /zhes bya ba gsungs te gang gi tshe 'dod chags la sogs pa'i rnam par dag pa'i rim gyis snang ba la sogs pa gsum mthong ba'i sgo nas 'od gsal ba'i
<p>100a.7</p>gnas te bzhi pa thams cad stong pa/ rnam grangs gzhan yang lhan cig skyes pa'i bde ba chen po thob pa de'i tshe thob pa na rang dga'i gzugs te rang dbang can gyi gzugs 'ja' tshon dang mtshungs pa'i gzugs brnyan gyi skur skye bar 'gyur ba ni bdag byin gyis brlab pa'i rim pas ye shes kyi skur
<p>100b</p>
<p>100b.1</p>gyur nas/ sems can thams cad kyi don byed par nus par 'gyur ro zhes bya ba'i don to/ /de'i rjes la kun gyi dbang phyug ste khyab 'jug dang drag po dang tshangs pa la sogs pa dang nyan thos dang rang sangs rgyas dang byang chub sems dpa' thams cad kyi nang nas 'jig rten las
<p>100b.2</p>'das pa'i ye shes thob pa ni dbang phyug ste de 'thob par 'gyur ro/ /yang na/ lus dang ngag gi dbang phyug dang / /de bzhin sems kyi dbang phyug ste/ /rdzu 'phrul yon tan kun dbang phyug /smra byed byed po yon tan brgyad/ /ces bya ba'i dbang phyug de dag thams cad thob
<p>100b.3</p>pa na rdo rje sku ste 'jigs pa med pa'i ye shes kyi skur gyur nas dga' bar 'gyur ba ni sangs rgyas kyi zhing nas sangs rgyas kyi zhing du 'gro zhing 'khor ba ji srid kyi bar du bskal pa bzang po la khyad par du sems can gyi don byas te dga' zhing mgu bar gyur to zhes bya ba'i don
<p>100b.4</p>de sbas pa'o/ /de bzhin gshegs pa rnams kyi gsung thos ma thag tu shAkya seng ge'i ting nge 'dzin la snyoms par zhugs pa nyid bstan pa'i phyir/ de ltar sgra de gsan nas ni/ /de nas mi g.yo btang byas na/ /mtshan phyed kyi ni dus dag tu/ /rgyal ba'i sras kyis de nyid
<p>100b.5</p>dmigs/ /sku ni drang po nyid min zhing / /mi drang ba nyid ma yin la/ /dbugs gtong ba dang rngub pa min/ /gsung ba nyid min mi gsung min/ /nyid kyi spyan phye ma yin zhing / /spyan btsums pa yang ma yin pas/ /dang zhing gsal ba'i ye shes che/ /thams cad
<p>100b.6</p>stong pa rmad po che/ /bla ma'i zhal snga'i drin gyis ni/ /de nas de ni gsal mthong 'gyur/ /zhes bya ba gsungs te/ de kho na nyid nye bar ston pa'i tshig de lta bu'i rnam pa can de bzhin gshegs pa rnams la gnas nas/ 'di ni de kho na nyid rnam par dag pa'i gnas ma
<p>100b.7</p>yin no snyam du dgongs te stong pa chen po'i ting nge 'dzin mi g.yo ba btang zhing bor nas mtshan phyed kyi dus te nam gyi gung gi dus su rgyal ba'i sras byang chub sems dpa' shAkya thub pas man ngag bzhi pa'i de kho na nyid la dmigs par gyur to/ /'dir don ni 'di yin te/ 
<p>101a</p>
<p>101a.1</p>nam mkha'i dbyings na gnas pa'i de bzhin gshegs pa thams cad kyis dang por 'od zer gyi 'khor lo spros pa de'i rgyud snod du rung bar byas te/ de nas ye shes kyi phyag rgya spros nas de ni gnas su btang ste/ de dag lhan cig snyoms par zhugs pas mtshams dang mtshan
<p>101a.2</p>mo dang nyin mo'i rim gyis lhan cig skyes pa'i de kho na nyid mngon du byas nas mi g.yo ba spangs te/ shes rab kyi dbang bskur ba gsang ba nyid yin pa'i phyir mtshan phyed na de kho na nyid bzhi pa dmigs par 'gyur zhing thob par 'gyur ro zhes bya ba'i don to/ /de nyid kyi phyir deng sang yang slob ma la
<p>101a.3</p>mtshan phyed kyi dus su shes rab kyi dbang bskur ba gang yin pa bla ma brgyud pa de nyid gnas pa yin te mthar thug pa'o/ /de kho na nyid ji ltar mthong bar 'gyur te/ de'i phyir gsungs pa bya ba la sogs pa'i rnal 'byor pa kha cig ni lus drang por sgom par byed do/ /kha cig ni 'dug nas pad+ma'i
<p>101a.4</p>'dug stangs la sogs pa lus drang po ma yin pas bsgom pa la dmigs par byed do/ /kha cig ni mig phye bas ras ris la sogs pa'i gzugs la bltas nas bsam gtan byed do/ /kha cig ni dang po'i sbyor ba la sogs pa rnams kyis mig btsums nas bsam gtan byed do/ /shAkya'i seng ge ni
<p>101a.5</p>de rnams gang yang mi mdzad de/ de kho na nyid khyab par byed pa thob pas lus g.yo ba la sogs pa'i spyod lam gzhan rnams mi dgos pa'i phyir ro/ /phyi rol gyi lus kyi sdom pa la sogs pa rnams dang phyag rgya la sogs pa rnams ni de kho na nyid thob par bya ba dang / sems dbang du bya ba'i phyir bsten
<p>101a.6</p>par bya'o zhes grag na gal te bla ma'i sku drin gyis de thob par 'gyur ba de'i tshe lus dang ngag dang sems sdug bsngal bar byed pa dang ting nge 'dzin rnam par g.yeng bar byed pa'i log pa'i spros pa rnams kyis ci zhig bya/ 'di skad du sngar/ glang po mod la rnyed gyur na/ /glang po'i rjes ni tshol lam ci/ /zhes
<p>101a.7</p>bya ba la sogs gsungs pa nyid de dgongs pa ma yin pa'o/ /shAkya'i seng ge des ni lhan cig skyes pa zhes bya ba thams cad stong pa 'od gsal ba'i de kho na nyid mthong zhing mngon du byas par 'gyur ro/ /ji lta bu zhe na dang ba ste 'dod chags la sogs pa'i rnam par rtog pa'i nyes pa rnams spangs pa
<p>101b</p>
<p>101b.1</p>nyid yin pa'i phyir nor bu chu dngas kyis dri ma med par byas pa'i chu bzhin du dag cing dri ma med pa'o/ /gsal ba ni rnal 'byor gyi mngon sum gyi tshad mas yang dag par khong du chud par bya ba ste rnam par rtog pa med pa dang gsal bar snang ba'o/ /rnam par rtog pa'i dri ma rnams ni mun pa'i
<p>101b.2</p>rang bzhin nyid yin pa'i phyir rnam par rtog pa dang bcas pa thams cad ni gsal bar snang ba ma yin te/ 'jig tshogs dus bzhin bsgom stobs kyis/ /gsal ba nyid du snang 'gyur zhing / /shes pa slu ba med gang yin/ /de ni mi rtog mngon sum yin/ /rnam rtog rjes su 'brel pa las/ /'od
<p>101b.3</p>gsal snang ba ma yin te/ /rmi lam na yang dran mod kyi/ /dran 'byung de bzhin don ldan min/ /zhes bshad do/ /ye shes chen po ni snang ba la sogs pa'i ye shes rnams kyi nang nas mchog nyid yin pa'i phyir ro/ /mchog nyid ni blang bar bya ba nyid yin pa dang / de las gzhan pa rnams ni
<p>101b.4</p>spang bar bya ba nyid yin pa'i phyir ro/ /stong pa gsum rnam par dag par byed pa nyid yin pa'i phyir thams cad stong pa'o/ /rang bzhin brgya drug cu 'gog par byed pa nyid yin pa dang / 'jig rten gyi khams ma lus pa na gnas pa'i sems can thams cad kyi bsam pa thams cad rdzogs par
<p>101b.5</p>byed pa nyid yin pa'i phyir rmad chen no/ /de lta bu'i bla ma'i zhal snga nas kyis te de bzhin gshegs pa rnams kyi sku drin gyi dbang gis gzigs par gyur to/ /'dir bla ma'i zhal snga nas ni nam mkha' na gnas pa'i de bzhin gshegs pa rnams dang de dag gis bskyed pa'i ye shes kyi phyag
<p>101b.6</p>rgya dang rnam pa gnyis te/ de gnyi ga'i sku drin gyis shAkya'i seng ges de kho na nyid brnyes par gyur to zhes bya ba'i tha tshig go/ /de nyid kyi phyir de dang sang yang de bzhin gshegs pa rnams dang / bla ma'i zhal snga nas kyi las tha dad du ni mi bya'o zhes bya ba'i tha tshig go/ /mthar thug pa'o/ /'bras
<p>101b.7</p>bu ni/ 'od gsal ba ni rnam dag pas/ /skad cig de la srid gsum gyi/ /'das pa dang ni ma 'ongs dang / /da ltar byung ba ma lus gzigs/ /zhes bya bas gsungs te/ shAkya'i seng ge des 'od gsal ba ni rnam par dag pas te de kho na nyid kyi man ngag mngon du byas pa'i stobs kyis
<p>102a</p>
<p>102a.1</p>gnas skabs de'i skad cig de nyid la sems can thams cad kyi sems kyi spyod pa dang / ma 'ongs pa dang da ltar byung ba rnams dang / yul dang dus dang rang bzhin gyis bskal pa'i dngos po rnams gzigs te/ gsan cing mkhyen par gyur to zhes bya ba ni tshig lhag ma'o/ /
<p>102a.2</p>don cig dam pa nyid du mthong gyur na/ /zhes bya ba'i tshul gyis 'dis ni mngon par shes pa thob pa nyid bstan pa yin no zhes bya ba'i don te sgra ji bzhin pa'o/ /yang na 'das pa la sogs pa rnams te 'dod chags dang 'dod chags bral ba dang 'dod chags bar ma gsum ni srid gsum ste rtsa gsum
<p>102a.3</p>gyi bdag nyid can chos 'byung gi phyag rgya'i pad+ma'i nang du 'od gsal bas rnam par sbyangs te/ de kho na nyid bzhi pa thob nas skad cig ste lhan cig skyes pa'i skad cig gzigs zhes bya ba ni rang gi ngo bo mkhyen nas ro gcig pa'i dngos por mdzad par gyur pa ste mthar thug pa'o/ /'bras bu'i khyad par
<p>102a.4</p>ni/ chu zla dang ni smig rgyu sogs/ /sgyu ma'i yon tan rnams kyis brgyan/ /byang chub shing drung bzhugs nas ni/ /skya rengs 'char ba'i dus su ni/ /rdo rje lta bu'i ting 'dzin gyis/ /des ni bdud rnams 'joms par mdzad/ /ces bya ba gsungs te/ shAkya'i seng ge ste byang chub shing drung ste/ 
<p>102a.5</p>nai rany+dza na'i 'gram na gnas pa'i byang chub kyi shing a shwad+tha li rtsar bzhugs shing nye bar bzhugs nas brgya byin gyis bskul ba'i bdud dpung gi tshogs yan lag bzhi dang ldan pa'i mtshon cha sna tshogs dang 'jigs su rung ba'i cha byad 'dzin pa lha'i 'khor gyi bgegs rnams bcom zhing pham
<p>102a.6</p>par mdzad do/ /de ji lta bu zhe na chu zla la sogs pa'i sgyu ma'i dpe bcu gnyis kyis brgyan zhing rnam par spras so/ /gang gi sgyu ma lta bu'i ting nge 'dzin gyis dngos po thams cad 'od gsal ba'i rang gi ngo bor shes pa la rnam par rtog pa med pa'i phyir bdud rnams ga las 'byung bar 'gyur/ bdud
<p>102a.7</p>la sogs pa rnams kyi rnam par rtog pa las byung ba yin te gzhung mdzad pas/ ji srid yid ni g.yo gyur par/ /de srid bdud kyi go skabs yod/ /de'i phyir 'di ni skyon med par/ /ci yi phyir na mi 'thad 'gyur/ /zhes gsungs pa dang / de bzhin du rang gi sems kyi kun du rtog pa ni bdud yin
<p>102b</p>
<p>102b.1</p>no zhes 'byung ba'i phyir ro/ /skya rengs ni nyi ma'i shing rta 'dren pa'o/ /de 'char ka'i dus te tho rangs kyi dus su mngon par rdzogs par sangs rgyas nas rdo rje lta bu'i ting nge 'dzin te sa bcu gnyis pa'i mi phyed pa'i ting nge 'dzin gyi bdud bcom par gyur to zhes bya ba ni ngag gi don ni drang ba'i don to/ /yang na
<p>102b.2</p>byang chub kyi shing drung ste ye shes kyi phyag rgya'i chos 'byung du bzhugs shing brten nas lhan cig skye ba nyams su myong ba'i bsam gtan rdo rje lta bu'i ting nge 'dzin gyi 'dod chags dang 'dod chags bral ba dang 'dod chags bar ma sems g.yeng bar byed pa'i bdud rnams bcom zhing zlog par mdzad do/ /
<p>102b.3</p>dus nam zhe na/ skya rengs zhes bya ba rtsa'i 'khor lo stong phrag bdun cu rtsa gnyis las byung ba'i byang chub kyi sems de 'char ba ni 'byung ba ste rdo rje'i rtse mor 'dzin pa'o/ /de'i dus su ste lhan cig skyes pa'i dga' ba'i dus dang 'od gsal ba'i dus dang / nyin mo dang mtshan mo dang mtshams
<p>102b.4</p>bdag dang bral ba'i skad cig la zhes pa'i tha tshig go/ /chu zla la sogs pa'i sgyu ma'i dpe rnams ni smig rgyu lta bu la sogs pa'i rtags rnam pa lnga nye bar mtshon par byed pa'i don can yin te/ de'i rjes thogs kho nar de kho na nyid thob pa'i phyir ro/ /nges pa'i don to/ /da ni de kho na nyid grub par
<p>102b.5</p>gyur pa'i rang gi don gyi rjes thogs su gzhan gyi don shAkya'i mgon pos yang dag pa'i/ ye shes bla med legs brnyes nas/ /'gro ba gsum la phan bya'i phyir/ /de nyid 'dir ni bstan pa yin/ /zhes bya ba gsungs te/ de ni bcom ldan 'das shAkya mgon po ste de bzhin gshegs pa
<p>102b.6</p>zhes bya ba'i sgra brjod par bya ba yin te des gsal zhing rtog pa med pa la ma 'khrul pa'i yang dag pa'i ye shes kyi de kho na nyid bzhi pa bla na med pa ste de las pha rol na gnas pa bya ba med pa'i phyir mchog tu gyur pa legs par brnyes shing mngon du mdzad nas/ de'i tshe sngon gyi smon lam gyi bag
<p>102b.7</p>chags kyis bskul ba des 'gro ba gsum la phan pa'i phyir de gnas te thob par bya ba'i phyir rgyud la sogs pa'i rigs pa rnam pa bzhi'i rim gyis bskal pa ji lta bu bzhin du rnal 'byor mchog gi rgyud rnams su bstan zhing gsal bar mdzad pa yin no zhes bya bas ni gzhan gyi don phun
<p>103a</p>
<p>103a.1</p>sum tshogs pa bstan pa yin no/ /de nyid kyi phyir bcom ldan 'das la skyob pa zhes bya ba yin te 'di ltar rang gis mthong ba'i lam ston par byed pa ni skyob pa'o zhes 'byung ba'i phyir ro/ /rang gis mthong pa'i don gzhan rnams la ston par byed pa gang yin pa de ni
<p>103a.2</p>skyob pa yin no/ /dgongs pa ma yin pa'o/ /mjug bsdu ba ni/ mngon par byang chub gzigs pa ni/ /de nyid ye shes zhes bshad do/ /zhes bya ba gsungs te/ mngon par byang chub pa ste bla na med pa'i mngon par byang chub ste/ de gzigs pa ni mngon du mdzad pa'o zhes bya ba'i don to/ /de nyid ye
<p>103a.3</p>shes 'di ni bzhi pa nyid yin pa'i phyir de nyid kyang yin la ye shes rnam par dag par byed pa nyid yin pa'i phyir ye shes kyang yin pas de nyid ye shes te thams cad stong pa yin par bshad do/ /mthar thug pa'o/ /da ni bla ma'i sku drin gyis sdig pa can rnams kyis kyang dngos grub thob po zhes bstan pa'i
<p>103a.4</p>phyir/ mtshams med lnga yi las can dang / /mi gang bsod nams dman pas kyang / /yid bzhin nor dang 'dra ba gzhan/ /bla ma'i drin gyis 'thob par 'gyur/ /spyod pa ci dgar spyod byed cing / /'di ni ma 'ongs rdzogs sangs rgyas/ /zhes bya ba gsungs te/ mtshams med lnga'i las te ma
<p>103a.5</p>gsod pa la sogs pa rnams dang / de bzhin du mtshams med pa dang nye ba ste/ ji ltar byang chub sems dpa' rnams kyi nyon mongs pa ni rnam par rtog pa yin no zhes bya ba de lta bu'i mtsham med pa lnga'i las can yin no/ /de bzhin du bsod nams dman pa zhes bya ba ni gang la tshe rabs snga mar bsags
<p>103a.6</p>pa'i dge ba med pa'am/ rigs chad pa ste/ ji skad du bcom ldan 'das byams pas/ kha cig gcig tu nyes par spyod pa yod/ /kha cig dge ba'i chos rnams spangs pa yod/ /kha cig thar min cha mthun dge ba yod/ /dge ba dman zhing rgyu dman pa yang yod/ /ces gsungs pa de lta bu
<p>103a.7</p>la sogs pa rnams ni bsod nams dman pa zhes bya'o/ /de rnams kyis kyang bla ma'i drin te rdo rje slob dpon gyis kyang yang dag pa'i man ngag thob nas yid bzhin gyi nor bu dang mtshungs par mngon par 'dod pa ster bar byed par 'gyur ro zhes bya ba des ni 'di skad du re zhig rang gi don lta zhog de rnams ni
<p>103b</p>
<p>103b.1</p>gzhan gyi don yang grub par byed do zhes bstan pa yin no/ /de nyid kyi ci dga' ste ji ltar 'dod par 'gyur ba ste de kho na bzhin du gal te 'greng ba dang 'dug pa dang nyal ba'i mtshan nyid kyi bya ba spyod pa byed pa de'i tshe/ de ni rdzogs pa'i sangs rgyas zhes brjod par bya'o/ /ji lta bu zhe na/ ma 'ongs zhes bya ba
<p>103b.2</p>ma 'ongs pa'i sems can rnams la phan 'dogs par byed pa nyid yin pa'i phyir ro/ /de yang gang du/ 'ga' zhig ri bo rtse las lhung gyur na/ /zhes bya ba la sogs pa bshad pa kho na yin no/ /de'i phyir bla ma'i zhal snga nas mnyes par bya ba la 'bad pa dang ldan par bya'o zhes bya ba ni bsdus pa'i
<p>103b.3</p>don te sgra ji bzhin pa'o/ /da ni man ngag bzhi'i rgyud sna tshogs kyi mtshan ma/ chags min chags dang bral ba min/ /dbu mar yang ni mi dmigs so/ /stong pa ma yin mi stong min/ /dbu mar yang ni mi dmigs so/ /sangs rgyas thams cad mnyam sbyor las/ /ye shes gsum
<p>103b.4</p>bral de nyid gang / /de ni dgongs pas gsungs pa yin/ /zhes bya bas gsungs te/ dpal sangs rgyas thams cad dang mnyam par sbyor ba'i rgyud kyi rgyal po'i rtog pa dang po las bcom ldan 'das kyis de kho na nyid bzhi pa 'gal ba'i tshig gi sbyor bas de kho na nyid ston pa'i dgongs pas
<p>103b.5</p>bshad pa des gsungs shing bstan to/ /ji lta zhe na/ chags pa ste snang ba'i ye shes min pa'o/ /chags bral te snang ba nye bar thob pa'i ye shes min pa'o/ /dbu ma ste snang ba gsal ba'i ye shes min pa'o/ /de bzhin du stong pa ste/ 'jug pa'i rnam par shes pa'i gnyen por gyur pa ma
<p>103b.6</p>yin pa'o/ /mi stong pa ste nyon mongs pa can gyi yid kyi rnam par shes pa'i gnyen por gyur pa shin tu stong pa ma yin pa'o/ /dbu mar yang ni mi dmigs pa ste kun gzhi rnam par shes pa'i gnyen por gyur pa'i stong pa chen po gang du mi dmigs pa de ni ye shes gsum dang bral ba'i de kho na nyid bzhi
<p>103b.7</p>pa yin par bcom ldan 'das kyis gsungs pa kho na'o zhes bya ba'i tha tshig ste sbas pa'o/ /de bzhin du dpal gsang ba 'dus pa'i tshad ma/ dpal ldan gsang ba 'dus pa yi/ /byang chub sems kyi le'u las kyang / dngos med la sogs tshig bshad kyi/ /mngon par byang chub mtshan nyid
<p>104a</p>
<p>104a.1</p>gsungs/ /zhes bya bas gsungs te/ dpal gsang ba 'dus pa'i rgyud kyi byang chub kyi sems kyi le'u ste gnyis pa las kyang / dngos po med pas sgom pa med/ /bsgom par bya ba bsgom pa min/ /zhes bya ba la sogs pa'i tshigs su bcad pa lngas gang gi tshe skye ba med pa'i mtshan
<p>104a.2</p>nyid kyi de kho na nyid bstan pa gang yin pa de ni/ bcom ldan 'das rdo rje 'chang gis mngon par byang chub pa'i mtshan nyid kyi 'od gsal ba'i bzhi pa kho na yin par bshad pa'o zhes bya ba'i tha tshig ste mthar thug pa'o/ /dpal mchog dang po'i rgyud kyi tshad ma/ dpal mchog las ni gsungs pa yis/ /
<p>104a.3</p>'dod chags la sogs rnam dag gang / /de yang thams cad stong pa la/ /brten nas de bzhin gshegs pas gsungs/ /zhes bya bas gsungs te/ de bzhin du dpal mchog dang po'i rgyud las 'dod chags la sogs pa rnams kyis rnam par dag pa bstan pa gang yin pa de yang thams cad stong pa
<p>104a.4</p>de kho na nyid la dmigs shing bstan nas de bzhin gshegs pa ste de bzhin gshegs pa thams cad kyi rang bzhin gyi rdo rje 'chang chen pos gsungs shing bshad de/ ji skad du dpal mchog dang po las/ 'dod chags zhe sdang gti mug ste/ /gsum po 'di rnams dug chen yin/ /dug nyid kyis
<p>104a.5</p>ni rten byas na/ /dug tu nye bar 'gro ba nyid/ /bdud rtsi nyid du rten byas na/ /bdud rtsi nyid kyi 'gro bar 'gyur/ /zhes gsungs so/ /'dir ni don 'di yin te 'dod chags ni dga' ba'i rnam grangs dang ldan pa'i snang ba'o/ /zhe sdang ni bral ba'i rnam pa dang ldan pa'i snang ba nye bar thob pa'o/ /gti
<p>104a.6</p>mug ni snang ba gsal ba'i rnam grangs dang ldan pa'i mchog ste/ de rnams ni 'od gsal ba'i de kho na nyid bzhi pa mthong ba 'jig rten gyi dug dang mtshungs pa'i dug yin te/ dug bzhin du gsod par byed cing 'khor ba'i rgya mtshor lhung bar byed pa yin no/ /dus nam zhe na gang gi tshe de rnams dug
<p>104a.7</p>nyid kyis te rnam par rtog pa nyid kyis bsten zhing nyams su myong bar byas pa de'i tshe dug nyid du nye bar 'gro bar 'gyur ro/ /yang gang gi tshe bdud rtsi nyid kyis te de kho na nyid bzhi pa'i skad cig tu shes pas rten cing ro gcig par byas pa de'i tshe dpal rdo rje 'chang gi go 'phang thob pa'i rgyur gyur pa'i bdud
<p>104b</p>
<p>104b.1</p>rtsi nyid du 'gyur ro zhes bya ba'i don te sbas pa'o/ /lung thams cad kyi tshad ma ni/ sna tshogs mdo dang rgyud dag las/ /de nyid nye bar bstan pa gang / /de ni thams cad stong pa'i gnas/ /der ni gzhan dag ma gsungs so/ /zhes bya bas gsungs te/ theg pa chen po'i mdo sde bcom ldan
<p>104b.2</p>'das ma stong phrag brgya pa la sogs pa'i mdo sna tshogs dang / de bzhin du bya ba dang spyod pa dang rnal 'byor dang rnal 'byor mchog gi rgyud sna tshogs de rnams las rang bzhin med pa dang de bzhin nyid dang yang dag pa'i mtha' dang stong pa nyid dang btags pa tsam nyid la sogs pa'i sgra
<p>104b.3</p>rnams kyis bstan pa'i de kho na nyid gang yin pa de ni man ngag bzhi pa'i 'od gsal ba thams cad stong pa'i gnas kyi dbang du mdzad nas gsungs pa yin te/ mdo dang rgyud kyi rgyal po de rnams su de kho na nyid las ma gtogs pa gzhan ma gsungs so/ /theg pa chen po'i mdo sde kha cig
<p>104b.4</p>las ni de kho na nyid rnam pa dang bcas pa'i rnam par shes pa yin pa dang / kha cig las ni de kho na nyid rnam pa med pa'i rnam par shes pa yin pa dang / kha cig las ni de kho na nyid gzung ba dang 'dzin pa spangs pa'i rang bzhin med pa yin par bstan to/ /bya ba'i rgyud rnams las ni de kho na nyid lha'i
<p>104b.5</p>rnam pa bsgom pa nyid yin pa dang / rnal 'byor gyi rgyud rnams las ni de kho na nyid rdo rje phra mo'i bsgom pa nyid yin pa dang / rnal 'byor mchog las ni de kho na nyid rim pa gnyis kyis bstan par bya ba'i kun du brtag pa dang yongs su grub pa'i rnal 'byor yin par gsungs so/ /de las kyang kha cig tu
<p>104b.6</p>ni phra mo'i rnal 'byor gyi de kho na nyid dang / kha cig tu ni thig le'i rnal 'byor gyi de kho na nyid dang yan lag drug gi rnal 'byor gyi de kho na nyid dang / rtsa ba'i de kho na nyid dang / phyag rgya'i de kho na nyid dang / rlung dang sngags kyi de kho na nyid ces bya ba de lta bu la sogs pa de kho na nyid kyi dbye ba bstan pa ma yin nam/ 
<p>104b.7</p>de'i phyir thams cad stong pa'i gnas gcig pu kho na yin no zhes ji ltar brjod par bya zhe na/ de skad du smra bar mi bya ste/ de kho na nyid ces bya ba la tha dad pa med do/ /de dang ldan pa nyid yin pa de ni kun rdzob kyi ngo bo nyid yin pas rtog pa dang bcas pa nyid yin pa'i phyir de bas na de kho na nyid ma yin pa
<p>105a</p>
<p>105a.1</p>kho na'o/ /dbye bas bstan pa gang yin pa de rnams ni thabs kyi dbye ba bstan pa yin zhing thabs kyi dbye ba yang rnal 'byor pa'i dbye ba la brten nas bcom ldan 'das kyis gsungs so/ /de bzhin du yang khams dang bag chags dang bag la nyal gyi bye brag la brten nas sman
<p>105a.2</p>pa bzhin du de dang de dag dang mthun pa'i bstan pa mdzad de/ de rnams kyi thabs la brten nas de kho na nyid gcig 'thob par 'gyur ro/ /bstan bcos thams cad kyi de kho na nyid ni gcig kho na yin te/ rten gyi dbye bas tha dad pa yin gyi chu bzhin du rang gi ngo bos ni ma yin no/ /de bzhin du yang
<p>105a.3</p>dbyar gyi dus su chu'i char pa 'bab pa ni bu ram gyi shing gi zhing la sogs par bdud rtsi'i dngos por 'gyur zhing sbrul la sogs par de nyid dug nyid du 'gyur ro/ /de bzhin du thams cad stong pa'i gnas gcig kho na nyan thos kyi rigs can rnams ni 'gog pa'i snyoms par 'jug pa'i rang
<p>105a.4</p>gi ngo bor 'dzin to/ /mdo sde pa dang rnal 'byor spyod pa pa rnams ni rnam pa dang bcas pa dang / rnam pa med pa'i rnam par rig pa tsam gyi sgo nas 'dzin to/ /byang chub sems dpa' rnams ni gzung ba dang 'dzin pa dang bral ba'i rang bzhin med pa'i de kho na nyid kyi sgo nas 'dzin to/ /bya ba la
<p>105a.5</p>sogs pa'i gzhung la brten pa rnams ni lha la sogs pa'i sgom pa'i sgo nas 'dzin par byed pa'i phyir de kho na nyid ni gcig yin par grub pa kho na'o/ /gang gi tshe de bzhin gshegs pa'i 'od zer gyi 'khor los bskul ba'am sngon nye bar bsags pa'i bsod nams dang ye shes kyi tshogs
<p>105a.6</p>shin tu bstan pa'i bag chags kyi stobs gzung ba'am/ dge ba'i shes gnyen dang phrad pa'am/ bla ma'i zhal snga nas kyi sku drin thob par gyur pa de'i tshe de rnam pa thams cad 'od gsal ba yang mngon du byed par 'gyur ba kho na yin pas ha cang thal ches pas chog ste mthar thug pa'o/ /mjug
<p>105a.7</p>bsdu ba ni/ thub pa chen po'i chos phung po/ /brgyad khri bzhi stong dag las ni/ /mngon par byang chub mtshan nyid ni/ /snying po las ni snying por gsungs/ /zhes bya ba gsungs te/ thub pa chen po'i chos kyi phung po ni dam pa'i chos kyi tshogs brgyad khri bzhi stong gi tshad bzhugs pa'o/ /de las snying po
<p>105b</p>
<p>105b.1</p>ste bskyed pa'i rim pa'i ting nge 'dzin las kyang snying po mchog ste blang bar bya ba nyid du gyur pa'i mngon par byang chub pa'i mtshan nyid ni thams cad stong pa nyid kyi mtshan nyid du gsungs so snyam du dgongs pa'o/ /de ni nye bar mtshon pa yin te/ nyan thos kyi sde snod ni brgyad khri bzhi stong yod do/ /theg pa chen po'i
<p>105b.2</p>sde snod ni stong phrag dgu bcu yod do/ /theg pa chen po gsang sngags kyi sde snod stong phrag brgyad yod de/ 'o na chos kyi phung po'i tshad ci tsam yin zhe na brjod par bya ste/ lha'i gos lta bu'i gro ga'am tA la la sogs pa rkyang pa rnams la skra'i rtse mo'i tshad tsam gyi yi ge bris pa'i glegs bam ci tsam
<p>105b.3</p>gyi glang po che dar ma smyon pa'i rgyab khal longs pa de ni chos kyi phung po gcig ste/ de stong phrag gcig tu bgrangs pa de lta bu stong phrag brgyad cu rtsa bzhi dang stong phrag dgu bcu dang stong phrag brgya yod do zhes bya ba ni mthar thug pa'o/ /brtul zhugs kyi bye brag gis de kho na nyid don du gnyer ba/ 
<p>105b.4</p>ral pa gcer bu mgo reg gam/ /cod pan 'dus pa spong 'jug ste/ /sna tshogs rtags can de dang des/ /mngon par byang chub 'dod pa rnams/ /zhes bya ba gsungs te/ ral pa can zhes bya ba ni bskyed pa'i rim pas lha dang mtshungs pa'i rnam par byas nas shing la sogs las byas pa'i
<p>105b.5</p>bcos ma'i gdong dang lag pa dang ral pa'i tshogs btags shing yul nas yul gzhan du spyod pa byed cing 'khyams pa gang dag yin pa'o/ /gcer bu ni ma chags pa'i brtul zhugs blangs nas smyon pa'i cha byad kyis nam mkha'i gos gyon zhing spyod pa gang dag yin pa'o/ /mgo reg ces bya
<p>105b.6</p>ba ni mgo spu bregs nas dge slong dge tshul la sogs pa'i brtul zhugs dang ldan pa dag gtsug lag khang la sogs par slob pa'i gnas srung bar byed pa gang dag yin pa ste/ dgon par gnas pa'i skra dang kha spu ni/ /sor gnyis las ni 'da' bar bzhag mi bya/ /zhes bya ba ni de rnams kyi
<p>105b.7</p>skra breg pa ni nges pa yin no/ /cod pan zhes bya ba ni gtsug phud tsam bzung nas dge ba'i brtul zhugs sam/ dge bsnyen gyi brtul zhugs la brten nas bslab pa'i gnas srung bar byed pa gang dag yin pa'o/ /'dus pa spong 'jug ni sbyangs pa'i yon tan blangs pas 'jig rten gyi
<p>106a</p>
<p>106a.1</p>'dus pa spangs nas/ mi sdug pa bsgoms pas 'dod chags la sogs pa rnams spang bar bya ba'i phyir rab tu 'bad par byed pa gang dag yin pa'o/ /rnal 'byor spyod pa'i nyan thos kyi sa las kyang ji ltar sbyangs pa'i yon tan dang ldan pa yin zhe na/ bsod snyoms pa dang / 
<p>106a.2</p>bsod snyoms lhur len pa dang / stan gcig pa dang / zas phyis mi len pa dang / chos gos gsum pa dang / phying pa pa dang / phyag dar khrod pa dang / dgon pa pa dang / shing drung pa dang / bla gab med pa dang / dur khrod pa dang / cog pu pa dang / gzhi ji bzhin pa ste/ de rnams ni bsod snyoms dang / 
<p>106a.3</p>chos gos dang gnas mal brtan nas sbyangs pa'i yon tan bcu gnyis sam bcu gsum du 'gyur ro/ /de la bsod snyoms pa nyid dbye na/ rnam pa gnyis su 'gyur ro/ /rnyed pa len pa'i bsod snyoms pa dang / bsod snyoms lhur len pa'o/ /de la rnyed pa len pa'i bsod snyoms pa ni/ ci nas
<p>106a.4</p>kyang dge ba 'phel bar bya ba'i phyir ji ltar 'thob cing ji ltar rnyed pa za ba'o/ /bsod snyoms lhur len pa ni/ khyim nas khyim du song ste skye bo'i tshogs rnams la bslangs nas ji ltar rnyed cing ji ltar 'os pa'i bsod snyoms za zhing bdag gis 'di las bza' ba dang bca' ba gya nom pa dang yid du 'ong
<p>106a.5</p>ba'i bar dag thob par bya'o snyam nas byin zhes zer zhing skye bo'i tshogs su nye bar mi 'gro'o/ /de la bsod snyoms la dbye ba ma byas na ni bcu gnyis su 'gyur zhing / dbye ba la brten na ni bcu gsum du 'gyur ro/ /de la stan gcig pa nyid gang zhe na/ stan gcig la 'dug nas ji srid tshim pa de srid du za
<p>106a.6</p>zhing stan de las langs nas yang mi za ba de ni stan gcig pa zhes bya'o/ /zas phyis mi len pa nyid gang zhe na/ 'dug nas ji srid za ba thams cad ma blangs pa de srid zas mi za zhing / ji tsam gyi tshim par nus par shes shing 'di ltar bdag la 'di las lhag pa'i bza' bas bya ba med do snyam du shes par bya
<p>106a.7</p>ste/ de nas thams cad blangs nas za bar rtsom pa de lta bu ni zas phyis mi len pa yin no/ /ji ltar chos gos gsum pa yin zhe na/ chos gos gsum gyon pa ste snam sbyar dang bla gos dang / mthang gos dang chos gos gsum las ma gtogs pa 'og tu chos gos ma gyon pa de lta bu ni chos gos
<p>106b</p>
<p>106b.1</p>gsum pa yin no/ /ji ltar na phying pa pa yin zhe na/ chos gos gsum mam chos gos gsum las lhag pa'i gos 'chang ba gang ci yang rung ba de thams cad bal las byas pa 'chang gi gzhan ni ma yin pa de lta bu ni phying pa pa yin no/ /ji ltar na phyag dar khrod pa yin zhe na/ gzhan gyis byin pa
<p>106b.2</p>'am bor ba'am lam po che'am bzhi mdo'am/ sum mdo'am lam log par bor zhing bskur ba'i gos bshang gcis 'bags pa'am bshang ba dang gci ba dang rnag dang khrag dang 'chil mas 'bags pa gang yin pa de las mi gtsang ba bzhag ste snying po blangs nas bkrus te/ btsems nas kha
<p>106b.3</p>dog bsgyur te 'chang ba de lta bu ni phyag dar khrod pa yin no/ /ji ltar na dgon pa pa yin zhe na/ nags dgon pa'i gnas kyi tha ma'i gnas mal grong dang grong khyer dang grong rdal rnams las thag ring por gyur pa gang yin par lhag par gnas par byed pa de lta bu ni dgon pa pa yin no/ /ji ltar
<p>106b.4</p>na shing drung ba yin zhe na/ shing drung la brten nas shing gi rtsa bar gnas par byed pa de lta bu ni shing drung ba yin no/ /ji ltar na bla gab med pa yin zhe na/ thog ma g.yogs shing ma bkab pa bla gab med par byed pa de lta bu ni bla gab med pa yin no/ /ji ltar na dur khrod pa yin zhe na/ gang du skye
<p>106b.5</p>bo'i tshogs shi ba'i ro bsreg pa'i dur khrod du gnas par byed pa de lta bu ni dur khrod pa yin no/ /ji ltar na cog pu pa yin zhe na/ khri'am steg bu'am rtswa'i steng la tsog pur 'dug ste dus ji srid kyi bar du 'da' bar byed cing khri 'am rtsig pa'am shing ngam rtswa'i stan la brten nas rgyab bam glos 'bebs
<p>106b.6</p>par mi byed pa de lta bu ni cog pu pa yin/ ji ltar na gzhi ji bzhin pa yin zhe na/ rtswa'i stan nam lo ma'i stan gang la nyal ba'i rtsa stan nam lo ma'i stan ji ltar lan cig legs par bting ba'i de kho na bzhin du nyal bar byed cing / yang dang yang spo ba dang bcos par mi byed pa de lta bu ni gzhi ji bzhin pa yin no/ /
<p>106b.7</p>ci'i phyir de rnams sbyangs pa'i yon tan zhes bya zhe na/ dper na bal lam ras bal gang gi tshe/ ma rmel bar gyur pa de'i tshe 'jam pa dang yang ba dang las su rung ba ma yin te/ dper na snal mar bkal pa'am be'u phrug tu btags pa'o/ /gang gi tshe rmel ba dang brdabs pa dang sprug pa rdzogs par gyur
<p>107a</p>
<p>107a.1</p>pa de'i tshe 'jam pa dang yang ba dang las su rung bar 'gyur te/ dper na snal mar bkal ba'am be'u brug tu btag tu rung ba bzhin no/ /de bzhin du kha cig bsod snyoms la chags pas bsod snyoms la sems chags shing kun du chags par 'gyur ba dang / gos la chags pas
<p>107a.2</p>gos dang gnas mal la chags pas gnas mal sems shing kun du chags par 'gyur ba de/ 'di lta ste tshangs par spyod pa la gnas par bya ba'i phyir sbyangs pa'i yon tan 'di rnams kyis sbyong bar byed cing drang por byed pa ste las su rung ba dang zag pa med pa dang dag par byed pa yin pa de'i phyir sbyangs pa'i
<p>107a.3</p>yon tan zhes bya'o/ /de la bsod snyoms la zas gya nom pa la chags pa dang / zas mang po la chags pa ni bar chad byed pa yin pas/ de'i phyir zas gya nom pa la chags pa spang ba'i phyir ni bsod snyoms pa yin no/ /zas mang po la chags pa spang bar bya ba'i phyir stan gcig pa dang zas
<p>107a.4</p>phyis mi len pa yin no/ /de la gos la chags pa'i bar chad byed pa ni rnam pa gsum te/ gos mang po la chags pa dang / reg bya 'jam po la chags pa dang / gya nom pa la chags pa'o/ /de la gos mang po la chags pa spang ba'i phyir chos gos gsum pa yin no/ /gos kyi reg bya 'jam po la
<p>107a.5</p>chags pa spang bar bya ba'i phyir na phying pa pa yin no/ /gos gya nom pa la chags pa spang bar bya ba'i phyir na phyag dar khrod pa yin no/ /gnas mal la chags pa bzhi ni 'di lta ste/ 'du 'dzi la chags pa dang / gnas la chags pa dang / mnyes pa dang nyal ba'i bde ba la chags pa dang / bsdu ba dang
<p>107a.6</p>rkyong ba dang sprugs pa la chags pa'o/ /de la 'du 'dzi la chags pa spang ba'i phyir ni dgon pa pa yin no/ /gnas la chags pa spang bar bya ba'i phyir ni shing drung ba dang bla gab med pa dang dur khrod pa yin te/ gzhan yang 'khrig pa la chags pa spang bar bya ba'i phyir yang dur khrod pa yin no/ /mnyes pa'i
<p>107a.7</p>bde ba dang nyal ba'i bde ba la chags pa spang bar bya ba'i phyir ni cog pu pa yin no/ /bsdu ba dang rkyong ba dang sprugs pa la chags pa spang bar bya ba'i phyir ni gzhi ji bzhin pa'o/ /de ltar na sbyangs pa'i yon tan dang ldan par gyur pa de rnams ni 'dus pa spong ba la 'jug pa ste nyan thos zhes bya'o/ /de
<p>107b</p>
<p>107b.1</p>dang de rnams dang bcom ldan 'das kyis gsungs pa'i rdo rje'i brtul zhugs la sogs pa gzhan dang gzhan rnams kyi sdug bsngal gyi khur khyer ba gang yin pa de rnams ni smyon pa ma yin zhing 'on kyang de kho na nyid don du gnyer ba dang brtul zhugs len par byed do/ /sems ni de kho na nyid kyang sngar
<p>107b.2</p>bshad pa'i rig pas dpyad na mngon par byang chub pa'i rim pa kho na yin no/ /de'i phyir mngon par byang chub pa'i 'dod pa de rnams brtul zhugs tha dad pa'i tshogs la brten pa yin no zhes bya ba'i tha tshig ste/ mi shes pa ni spang ba la/ kun kyang blo gros mtshungs pa'i phyir/ /sems ni kun du 'jug
<p>107b.3</p>pa la/ /dpyad pa 'jug pa ma yin no/ /zhes gsungs so/ /dgongs pa ma yin pa'o/ /da ni de kho na nyid med na de rnams 'bras bu med pa yin no zhes bstan pa'i phyir/ de nyid dman pa de rnams kyis/ /brtul zhugs spyod pa la sogs rim/ /de nyid ye shes dman pa'i phyir/ /des ni
<p>107b.4</p>grol bar rnyed mi 'gyur/ /zhes bya bas gsungs te/ de nyid dman pa ste de kho na nyid dang bral ba'i brtul zhugs can de rnams kyis brtul zhugs la sogs pa dang spyod pa la sogs pa'i rim pa'i lam gang yin pa des ni grol ba mi 'thob cing thar pa thob par mi 'gyur ro/ /de nyid ye shes te bzhi pa
<p>107b.5</p>nyid yin pa'i phyir/ de kho na nyid kyang yin la ye shes rnam par dag par byed pa nyid yin pa'i phyir ye shes kyang yin pas de nyid la ye shes so/ /de dman zhing de dang bral ba nyid yin pa'i phyir ro zhes bya ba'i don to/ /re zhig de kho na nyid yongs su shes pa ni thar pa'i rgyu'i gtso bo yin zhing / brtul zhugs ni
<p>107b.6</p>mos pa'i bye brag gis yan lag gi gtso bo ni ma yin no/ /brtul zhugs med par yang de kho na nyid shes pa rnams kyi thar pa thob pa'i phyir de kho na nyid med na brtul zhugs kyis thar pa mi thob po snyam du dgongs pa yin no/ /'di ltar rgyu 'dra ba las 'bras bu 'dra ba 'byung ste/ thar pa ni rnam par rtog
<p>107b.7</p>pa'i nyes pa thams cad spangs pa yin la/ de kho na nyid kyang spros pa med pa'i ye shes yin pa de'i phyir thar pa'i rgyu de kho na yin par rigs so/ /brtul zhugs ni ma yin te/ de ni spros pa mang po dang ldan pa'i phyir ro/ /rab tu byed pa mdzad pas kyang / /gzhan las shes min zhi ba dang / /spros
<p>108a</p>
<p>108a.1</p>pa rnams kyis ma spros pa/ /rnam rtog med don tha dad min/ /de nyid kho na mtshan nyid do/ /zhes gsungs te dgongs pa ma yin pa'o/ /da ni sa'i dbye ba/ dang po'i las kyi rnal 'byor gyis/ /sa brgyad pa ni 'thob par 'gyur/ /snang ba gsum po mthong bas ni/ /sa bcu
<p>108a.2</p>la ni rab tu gnas/ /zhes bya ba gsungs te/ dang po'i rnal 'byor zhes bya ba bskyed pa'i rim pa'i ting nge 'dzin dang snang ba la sogs pa'i ye shes gsum gyi rim gyis stong pa chen po'i gnas 'thob pa des ni sa brgyad pa mi g.yo bar 'thob par 'gyur ro/ /'di ltar bskyed pa'i rim pas lha'i rnam
<p>108a.3</p>par bskyed nas phyir mi ldog pa'i dbang thob pa dang dbang bskur lnga'i ni rig pa'i dbang nyid yin pa'i phyir kun gzhi la sogs pa'i rnam par shes pa log par gyur par sa mi g.yo ba thob pa'i phyir ro/ /de bzhin du snang ba la sogs pa'i ye shes gsum gyi rim gyis kun gzhi rnam par shes pa gyur
<p>108a.4</p>pa thob pa ni mi g.yo ba thob pa kho na yin te/ 'di ltar/ bag chags med par gyur nas ni/ /sa brgyad pa ni nye bar 'gro/ /zhes gsungs so/ /de'i rjes la snang ba gsum po mthong ba ste 'od gsal ba rang bzhin dang rnam par shes pa 'gog pa'i phyir man ngag thob pa de ni sa bcu pa chos kyi
<p>108a.5</p>sprin la rab tu gnas par gyur te/ der ni ye shes la dbang thob pa'i phyir sa bcu pa yang de'i rang bzhin nyid kyang yin pa'i phyir/ de'i rjes thogs la dpe las byung ba'i de kho na nyid brtan par gyur pa na rdo rje lta bu'i ting nge 'dzin gyis kun du 'od thob ste/ de yang mngon par byang chub pa'i
<p>108a.6</p>rim pa las 'chad par 'gyur ro/ /de nyid sa bcu gcig pa yin zhing mos pa spyod pa'i sa la ltos nas bcu gnyis pa sangs rgyas kyi sa zhes bya ba yin te dgongs pa ma yin pa'o/ /da ni sngar bshad pa'i shAkya seng ge'i gtam rgyud gsal bar byed de/ mngon par byang chub legs thob nas/ /
<p>108a.7</p>gtsang ma'i gnas su nye bar 'gro/ /sangs rgyas zhing las mi ldog cing / /tshe 'di nyid la thams cad mkhyen/ /bcom ldan 'das des mngon par byang chub pa thob nas te man ngag bzhi pa mngon du byas nas sems can gyi don bya ba'i phyir/ gzugs kyi khams kyi phyogs gcig gnas gtsang
<p>108b</p>
<p>108b.1</p>mar song bar gyur to/ /de nas rin po che sna bdun mchog tu 'bar ba'i rang bzhin can bsam gtan gyi zas dang ldan pa'i rnal 'byor dang ldan pa'i sangs rgyas kyi zhing rnams su bzhugs nas mi ldog pa ste/ byang chub kyi de kho na nyid las slar mi nyams pa'i chos can dang mthong ba'i chos kyi tshe 'di nyid la nyon
<p>108b.2</p>mongs pa bag chags dang bcas pa rtsa nas bton cing sems can gyi khams ma lus pa'i sems kyi spyod pa'i mngon par shes pa thams cad mkhyen par 'gyur ro/ /yang na rnal 'byor pa gang yang rung ba cig gis ye shes kyi rim pas mngon par byang chub pa thob pa de yang gnas gtsang mar 'dug ste/ 
<p>108b.3</p>thams cad mkhyen pa bzhin du sangs rgyas kyi zhing nas sangs rgyas kyi zhing du song nas chos bstan pas sems can rnams 'dul bar byed do zhes bya ba'i tha tshig ste dgongs pa ma yin pa'o/ /re zhig sngags dang phyag rgya'i rim pas sems rnam par dag pa la goms par byed pa gang yin pa de rnams bshad
<p>108b.4</p>zin to/ /spyod pa rnam pa gsum spyod pa gang yin pa de rnams kyis kyang mngon par byang chub pa go rims bzhin du goms par bya'o/ /de'i phyir thabs kyi bye brag gis mngon par byang chub pa rnam pa gsum thob par bya'o zhes bstan pa'i phyir/ chags sogs rol mo rgya chen po/ /chos 'byung mngon
<p>108b.5</p>par byang chub pa'i/ /ji ltar spyod pa'i spyod pa ni/ /chos dbyings mngon par byang chub pa'i/ /bla med mngon par byang chub pa/ /mngon par byang chub rnal 'byor gyis/ /spros bcas la sogs spyod pa yis/ /rnal 'byor pas ni 'dir goms bya/ /zhes gsungs pa'i don ni 'di yin te/ 
<p>108b.6</p>mngon par byang chub pa ni chos 'byung gi mngon par byang chub pa dang / chos kyi dbyings kyi mngon par byang chub pa dang / bla na med pa'i mngon par byang chub pa zhes bya ba rnam pa gsum mo/ /de la chos 'byung gi mngon par byang chub pa zhes bya ba ni 'dod pa'i yon tan lnga nye bar longs spyod pa'i lam 'dod
<p>108b.7</p>chags la sogs pa'i rol mo rgya chen po rnams kyis thob par 'gyur ro/ /de bzhin du chos kyi dbyings kyi mngon par byang chub pa zhes bya ba ni bza' ba dang btung ba la sogs pa ji ltar rnyed pas lus gnas par bya ste bsgrub par bya'o/ /bla na med pa'i mngon par byang chub pa zhes bya ba ni ye shes
<p>109a</p>
<p>109a.1</p>kyi phyag rgya dang lhan cig sngags kyi rim pas 'dod chags la sogs pa'i dbye bas yongs su shes pa'i mngon par byang chub pa'i rnal 'byor gyis bsgrub par bya'o/ /de rnams nyid spyod pa rnam pa gsum yin te/ spros pa dang bcas pa'i spyod pa dang / spros pa med pa'i spyod
<p>109a.2</p>pa ni dam tshig gi phyag rgya dang / bcom ldan 'das kyis lung bstan pa'i phyag rgya dang / lha'i bu mo la sogs pa dgug pa dang lhan cig tu bya'o/ /shin tu spros pa med pa'i spyod pa ni ye shes kyi phyag rgya dang lhan cig tu bya'o/ /zas ni 'dod pa lnga la nye bar longs spyod pa dang / ji ltar rnyed pa'i zas dang
<p>109a.3</p>bsam gtan gyi zas so/ /spros pa dang bcas pa la sogs pa'i spyod pa rnam pa gsum po 'di rnams kyi rnal 'byor pas goms par bya zhing mngon par byang chub pa'i rim pa bsgom par bya'o zhes bya ba ni sgra ji bzhin pa'o/ /'di ltar bsdus pa'i don ni 'di yin te/ spros pa dang bcas pa'i spyod pa dang ldan
<p>109a.4</p>pa'i rnal 'byor pas ni bsam gtan gyi khang pa sum brtsegs su bza' ba dang bca' ba la sogs pa 'og khang du bzhag ste/ rol cha'i bye brag brdung ba rnam par khang du bzhag nas yang thog tu khri steng du dbus kyi gtso bor gyur pas nye bar 'dug ste/ sangs rgyas spyan la sogs pa'i lha mo'i rang
<p>109a.5</p>bzhin dam tshig gi phyag rgya rnams dang / mtshams la sogs pa rnams kyi ni gzugs la sogs pa'i rang bzhin can gyi lha mo rgyan dang ldan pa lngas yongs su bskor bas de thams cad lha'i skur bsgom pa sngon du 'gro ba can gyis rigs lnga dang bsre ba byas nas/ rdo rje'i glu snyan pa rnam pa sna tshogs pa
<p>109a.6</p>len pa de rnams kyis dga' bar byas shing 'dod pa rnam pa sna tshogs pa'i longs spyod kyis tshim par byas pa'i rnal 'byor pas rnam pa sna tshogs pa'i bya ba'i tshogs kyis snyoms par 'jug par bya zhing / ji srid bde ba chen po'i de kho na nyid nyams su myong ba de srid du gnas par bya'o zhes bya ba ni spros
<p>109a.7</p>pa dang bcas pa'i spyod pa dang chos 'byung gi mngon par byang chub pa'o/ /spros pa med pa'i spyod pa dang ldan pa'i rnal 'byor pas rmi lam gyi mtshan mar mthong ba'i de bzhin gshegs pa rnams kyi phyag rgya che ge mo zhig bzung la spyod pa gyis shig ces lung bstan pa de la yid ches par byas nas
<p>109b</p>
<p>109b.1</p>legs par bslabs shing rigs dang rjes su mthun pa'i phyag rgya blangs te/ 'dod pa'i lha dang rjes su mthun par shing la sogs pa las byas pa'i bcos ma'i ral pa la sogs pa byas nas ji ltar rnyed pa'i zas kyis chog shes pa dang bdag dang bdag med pas yul nas yul gzhan 'gro zhing / sus kyang
<p>109b.2</p>shes par mi 'gyur ba de ltar ji srid du mngon par byang chub pa gsal bar 'gyur gyi bar du de dang lhan cig bsgom pa'i lam la goms par bya ste/ spros pa med pa'i spyod pa dang chos kyi dbyings kyi mngon par byang chub pa'o/ /shin tu spros pa med pa'i spyod pa dang ldan pa'i rnal 'byor pas ni phyi rol gyi
<p>109b.3</p>brtags pa'i yul spangs nas ye shes kyi phyag rgya blangs te/ brtul zhugs dang bcas pa'am brtul zhugs med pas gang yang rung bar 'dug cing yongs su 'dzin pa med pa 'di ni smyon pa'o zhes 'jig rten pa rnams kyis bzhad gad du byed pa sdong bu dang rtsa ba dang 'bras bu'i zas dang bsam
<p>109b.4</p>gtan gyi zas dang ldan pas ji srid mngon par byang chub thob pas 'grub par 'gyur ba de srid du de dang snyoms par 'jug pas bsam gtan la goms par bya ste/ shin tu spros pa med pa'i spyod pa dang bla na med pa'i mngon par byang chub pa zhes bya ba ni sgra ji bzhin pa'o/ /da ni rang bzhin gyis grub pa'i
<p>109b.5</p>de kho na nyid la brten nas goms par byas pas ci zhig bya snyam du sems pa gang yin pa de rnams kyi phyogs snga ma'i sgo nas tshigs su bcad pa/ gzod nas grub pa'i rang bzhin can/ /de ni rang bzhin gyis grub cing / /rtog las de nyid mi skye na/ /bslab pa'i sbyor bas ci zhig bya/ /zhes bya ba gsungs
<p>109b.6</p>te/ 'di skad du rnam par shes pa'i rim pa rnam par dag pa'am/ spyod pa'i rim gyis de kho na nyid thob par bya'o zhes bshad pa gang yin pa de ni rigs pa ma yin no/ /'di ltar de kho na nyid ces bya ba ni de bzhin nyid kyi rang gi ngo bo ste/ de bzhin nyid de yang thams cad kyi nang na gnas pa nyid yin pa'i phyir chos
<p>109b.7</p>nyid dang rtag pa dang rang bzhin gyis grub pa yin no/ /de'i phyir rang bzhin te ngo bo nyid kyis grub pa yin zhing rtog pa las mi skye ste ye shes dang rnam par shes pa dag pa'i rim pa'i rnam par rtog pa las mi skye zhing 'byung bar mi 'gyur ro/ /de lta yin na de ni mi rtag pa nyid du 'gyur te/ rnam par rtog pa'i ngo bo yin
<p>110a</p>
<p>110a.1</p>pa'i phyir la/ 'bras bu ni rgyu dang rjes su mthun pa nyid yin pa'i phyir ro/ /de bas na gzod ma nas grub pa'i de bzhin nyid la slob pa'i sbyor ba ste rim par bsgom pas ci zhig bya zhing rnam pa thams cad du goms par bya bar mi rigs so zhes bya ba'i don te sgra ji bzhin pa'o/ /lan du/ 
<p>110a.2</p>ye shes rim pa spangs nas ni/ /gang zhig de ltar 'dir rtog pa/ /de yi dbye ba mi shes pa/ /de rnams slar yang slob par 'gyur/ /zhes bya bas gsungs te/ rgol ba gang zhig rang bzhin gyis grub pa'i phyogs la brten nas ye shes rim pa ste rnam par shes pa dang ye shes kyi rim pa rgyu dang 'bras bu'i
<p>110a.3</p>dngos por mi shes pa dang gnyen po'i phyogs kyi rim pa'i dbye ba spangs shing bor nas goms par bya ba mi rigs so zhes de ltar rtog par byed cing smra bar byed pa ste de rnams kyis ni ye shes la sogs pa rnams kyi dbye ba mi shes shing ye shes gang gi rang bzhin ji lta bu dang gang las rang bzhin gang
<p>110a.4</p>zhig 'byung ba dang / de rnams kyang ji ltar spang bar bya ba yin pa mi shes te de la goms par ma byas pa'i phyir ro/ /de bas na dbye ba mi shes shing bla ma rmongs pa gang yang rung ba zhig gis dbang bskur ba te/ khyod kyis de kho na nyid thob bo zhes yid ches par ma byas pa de rnams kyis de kho na nyid ma
<p>110a.5</p>thob pa'i phyir slar yang slob par 'gyur ba yin te/ slar yang thob par bya ba'i don du de'i thabs la de rnams kyis gdon mi za bar bya dgos pa kho na'o zhes bya ba'i tha tshig go/ /gang gi re zhig de bzhin nyid ni grub pa yin mod kyi 'on kyang glo bur ba'i dri mas bsgribs pa mi gsal ba de'i phyir rnal
<p>110a.6</p>'byor goms par byas pas dri ma rnams spangs nas/ de ni rang nyid kyis bsal bar gyur to/ /de tsam gyis de mi rtag pa nyid du 'gyur ba yang ma yin te/ dri ma bsal ba ni de'i rgyu nyid yin pa'i phyir ro/ /dri ma bsal ba ni gsal bar byed pa tsam gyi ngo bo nyid yin pa'i phyir mar me bzhin
<p>110a.7</p>no/ /de bas na goms par bya ba kho na rigs pa yin te sgra ji bzhin pa'o/ /de nyid la goms par bya ba'i rim pa ni/ rang bzhin snang ba'i dbye shes shing / /de nyid bzhi pa la brten pa/ /gang zhig rnam gsum slob byed pa/ /des ni 'bras bu myur thob 'gyur/ /zhes bya ba gsungs te/ rnal
<p>110b</p>
<p>110b.1</p>'byor gang zhig gis sngar bshad pa'i rim pas rang bzhin rnams dang ye shes kyi snang ba rnams kyi dbye ba shes shing / de shes nas de kho na nyid bzhi pa thams cad stong pa la brten zhing len par byed do/ /sngags dang phyag rgya'i rim pas rang bzhin dang shes pa'i tshogs la rnam gsum ste/ rnam pa
<p>110b.2</p>gsum po de rnams kyis slob par byed pa gang yin pa des ni rdo rje 'chang chen po'i go 'phang thob pa'i mtshan nyid kyi 'od gsal ba 'bras bu myur du ste/ de rnams 'gags pa dang dus mnyam pa kho na thob cing rnyed par 'gyur ro zhes bya ba'i tha tshig ste sbas pa dang mthar thug pa dag gis bshad pa dag go/ /da
<p>110b.3</p>ni rang bzhin gyis grub pa yin yang / /goms pa med na 'thob par mi 'gyur ro/ /zhes bya ba'i dpe bstan pa'i phyir/ ji ltar shing la me gnas pa/ /ma gtsubs par ni 'byung mi 'gyur/ /de bzhin goms med byang chub ni/ /tshe 'di nyid la 'byung mi 'gyur/ /zhes bya bas gsungs te/ de bzhin nyid
<p>110b.4</p>rang bzhin gyis grub pa'i kho na yin mod kyi/ 'on kyang goms par bya ba gtso bo yin te/ ji ltar shing gi nang na gnas pa'i me ji srid gtsub shing dang gtsub stan gyi sbyor bas gtsubs pa ma byas pa de srid du yod du zin kyang de ni 'byung bar mi 'gyur ro/ /de bzhin du goms pa med par byang chub mi 'byung
<p>110b.5</p>na/ khyad par du tshe 'dir lta ci smos/ pha rol tu phyin pa'i rnal 'byor pa ni mthong ba dang bsgom pa'i lam gyi rim gyis goms par byed du zin kyang bskal pa grangs med pa gsum gyis byang chub thob bo/ /sngags kyi gzhung la gnas par goms par byed na tshe 'di nyid la thob po zhes bya ba ni khyad par
<p>110b.6</p>yin te sgra ji bzhin pa'o/ /da ni sems rnam par dag pa'i rim pa'i man ngag gis chos sbyin par bya ba'i slob ma rnams kyi snod dang snod ma yin pa brtag pa'i phyir/ gang zhig g.yo blo le lo dang ldan bla ma smod/ /dbang bskur thob ces rlom pa'i sems dang ldan gyur pa/ /kun mkhyen rnyed par dka'
<p>110b.7</p>snyam zhum pa'i sems ldan zhing / /bla ma'i skyon rnams mthong byed yon tan mi 'dod pa/ /zhes bya ba gsungs te/ 'dir nyan pa po gang zag lnga yod do/ /de las 'di ni tsan+dan lta bu'i gang zag go/ /g.yo'i blo dang ldan pa ni yon la sogs pa la sgyu byed pa'o/ /le lo dang ldan pa ni thos pa le lo
<p>111a</p>
<p>111a.1</p>byed pa'o/ /gang la thos pa dang ldan par gyur pa'i bla ma de la smod pa ni/ bdag la des ni cung zad kyang bstan pa med kyi/ bdag nyid rang gi ngang gis shes rab kyis ldan pa kho na'o zhes zer ba'o/ /bdag gis dbang bskur ba thob po snyam nas nga rgyal dang bcas pa dang / de nas
<p>111a.2</p>gal te mkhas pa 'ga' zhig gis lam la goms par gyis shig ces bskul ba de'i tshe thams cad mkhyen pa ni rnyed par sla ba ma yin no snyam pa'i zhum pa'i sems ldan zhing mos pa chung ba dang / de bzhin du bla ma ste slob dpon gyi skyon rnams mthong bar byed kyi yon tan rnams ni mthong bar mi
<p>111a.3</p>byed pa de ni tsan+dan lta bu'i gang zag kho na yin no/ /de nyid slar yang brjod par bya ste/ gus nyan med par de nyid thob 'dod cing / /tshig rnams 'jam pos min zhes smra nas khro bcas 'gro/ /tshogs nang bla ma mthong na de la rgyab kyis phyogs/ /de la dben par song na de phyag byed par 'gyur/ /
<p>111a.4</p>gus par nyan par 'dod pa dang de'i don du bsnyen bkur byed pa yang gus par nyan pa yin no/ /de spangs shing med par myur du ste thabs bde bas the tshom gyi sgo nas thabs kyi de kho na nyid 'dod cing / /gal te bla mas 'di ni g.yo can no/ /zhes shes nas de'i the tshom bsal bar tshig 'jam pos de ltar
<p>111a.5</p>ma yin no zhes brjod cing smras pa na khro bcas te khros par gyur nas 'gro ba ni bros pa'o/ /rang gi bla ma tshogs nang mthong na te skye bo'i tshogs kyi dbus su mthong na rgyab kyis phyogs par byed pa ni mgo bkab nas yib par byed pa'o/ /gal te dben par song zhing lkog na gcig po gnas par mthong na de la
<p>111a.6</p>phyag byed cing 'dud par 'gyur ro/ /de la drin mi sbyin pa'i phyir/ de ltar rang bzhin ngan gyur slob ma dman pa ni/ /rang la skyes pa'i bu dang 'phags pa'i gzung ba yi/ /rgyal rigs rje rigs mchog las skyes pa'ang rung / /brtan par nam yang drung du gzhag par mi bya'o/ /zhes bya ba gsungs te/ 
<p>111a.7</p>tsan+dan zhes bya ba slob ma ngan pa de lta bu ni gal te rang gi bu yin te de yang gzhan gyis byin pa dang / bcos ma ma yin gyi 'on kyang rang las skyes shing bdag nyid las skyes pa yin na yang / 'on kyang sngar bshad pa'i skyon gyi tshogs dang ldan pa'i rang bzhin ngan pa de ni drung du gzhag par mi bya ste/ nye bar
<p>111b</p>
<p>111b.1</p>gzhag par mi bya zhing chos bstan par mi bya'o/ /de bzhin du rje'u rigs la sogs pa gsum pa ni mchog nyid yin pa'i snod du rung ba yin zhing de rnams kyang 'phags pas gzung ba ste/ 'phags pa rnams kyis phyogs mdzad pa yin yang gal te sngar bshad pa'i nyes pa dang ldan pa yin pa de'i drung du
<p>111b.2</p>gzhag par mi bya'o zhes bya ba ni sgra ji bzhin pa'o/ /rin po che lta bu'i gang zag ni/ yon tan bzang ldan bcas shing brtson 'grus dang ldan pa/ /de nas bla ma 'khor la gus shing sangs rgyas mtshungs par blta/ /rgyal ba'i chos rnams khong du chud cing bstan la shin tu dad/ /de 'dir snod gyur
<p>111b.3</p>yin te de la drin dag sbyin par bya/ /zhes gsungs te/ yon tan bzang po ni tshul khrims la sogs pa rnams te de dag dang ldan pa'o/ /ye shes ni thos pa la sogs pa'i rim gyis rtogs pa te de dang ldan pa nyid yin pa'i phyir ye shes dang bcas pa'o/ /dge ba'i chos la spro ba ni brtson 'grus
<p>111b.4</p>dang ldan pa'o/ /de bzhin du gus pas bla ma'i 'khor te rdo rje slob dpon dang de'i 'khor la sangs rgyas dang mtshungs par lta bar byed pa dang / de bzhin du rgyal ba'i chos sde snod gsum shes pa dang / bcom ldan 'das kyis bstan pa'i lam la shin tu dang zhing dad pa de ni man ngag gi snod
<p>111b.5</p>du rung ba yin te de la drin sbyin par bya ba kho na'o zhes bya ba ni sgra ji bzhin pa'o/ /da ni ut+pa la lta bu'i mtshan nyid/ rgyud ni shin tu mang po thos shing lung la mkhas gyur kyang / /bla ma'i zhal sngar bsnyen bkur dman zhing man ngag ma thob pa/ /de ni bdag la'ang phan par byed par mi nus bstan
<p>111b.6</p>bcos grags/ /de yi bstan bcos skyo ba'i rgyu tsam 'ba' zhig gyur pa yin/ /zhes bya ba gsungs te/ dang po mdo sde dang 'dul ba dang chos mngon pa thos pas theg pa chen po mdo sde'i lung rnams la mkhas shing byang ba dang / de nas bya ba la sogs pa'i rgyud kyi rim pas rgyud mang po la thos pa
<p>111b.7</p>byas par gyur kyang 'on kyang man ngag dang ldan pa'i bla ma'i zhal snga nas la bsnyen bkur te bskur sti dman zhing mi phyed pa de'i phyir man ngag ma thos shing yang dag pa'i man ngag mi shes pa gang yin pa de ni bstan bcos 'ba' zhig gis grags pas na bstan bcos grags pa'o/ /des ni bdag la phan pa byed
<p>112a</p>
<p>112a.1</p>pa'am mi nus te/ man ngag gi nor gyis phongs pa nyid yin pa'i phyir nus pa ma yin no/ /de'i bstan bcos mang du thos pa de ni skyo ba'i rgyu tsam 'ba' zhig ste sdug bsngal gyi rgyur gyur pa yin te nyin re zhing gzhan dang lhan cig rtsod pa byed pa dang / bsgom pa'i ro shin tu zhi
<p>112a.2</p>ba'ang ma rnyed pa'i phyir ro/ /de bas na de yang rim pa'i man ngag gi snod du rung ba ma yin no zhes bya ba ni sgra ji bzhin pa'o/ /da ni pad+ma dkar po lta bu'i gang zag ni de nas skal ldan gyur cing de nyid man ngag thob gyur kyang / gang zhig blo gros blun zhing don rnams sdud par mi nus pa/ /gzhan la
<p>112a.3</p>phan par byed pa'i blo ldan bstan la rab 'jug cing / /tshig gi yon tan dman pa de yang brnyas par 'gyur ba yin/ /zhes bya ba gsungs so/ /slob ma gang zhig bsod nams kyi tshogs dang ldan pa nyid yin pa'i phyir skal ba dang ldan par gyur pas ye shes kyi tshogs ni bsod nams kyi tshogs
<p>112a.4</p>kyi sngon du 'gro ba can nyid yin pa'i phyir/ ye shes kyi tshogs kyi man ngag thob par gyur pa yin du zin kyang 'on kyang de la bdag nyid kyi nyes pa 'ga' zhig yod de/ 'di ltar skye bas thob pa'i shes rab dang bral ba nyid yin pa'i phyir blo gros blun pa yin no/ /de'i phyir shes rab
<p>112a.5</p>med pas gang cung zad cig thob pa de'i don ni rig pa bzhi'i rim gyis sdud par mi nus so/ /mi nus su zad mod ce na/ gal te de la gzhan la phan par bya ba'i blo 'byung ba de'i tshe chos bstan pa la rab tu 'jug cing brtson par gyur te/ de'i tshe phyogs dang gtan tshigs dang dpe nye bar dgod pa'i
<p>112a.6</p>mtshan nyid dang / drang ba dang nges pa'i don la sogs pa'i bye brag 'byed pa mtshan nyid dang ldan pa'i tshig gi yon tan dman pa nyid yin pa'i phyir brnyas shing bzhad gad du 'gro bar 'gyur zhes bya ba'i don to/ /des ni gzhan gyi don dang rang gi don yang bya bar mi nus te yang dag pa'i
<p>112a.7</p>gdams ngag mi shes pa'i phyir la mi shes pa ni shes rab med pa'i phyir ro/ /de ni skye ba gzhan du de kho na nyid shes par 'gyur ba 'ba' zhig ste/ sngon gyi dad pa dang rtog pas 'dus byas pa sa bon yod pa'i phyir ro zhes bya ba ni sgra ji bzhin pa'o/ /da ni thams cad las mchog tu gyur
<p>112b</p>
<p>112b.1</p>pa rin po che lta bu'i gang zag ni/ rgyud mangs thos shing shes ldan drug gis tshig don shes pa dang / /dran dang blo gros 'dzin nus yid gzhungs brtson pa phun sum ldan/ /bla ma'i zhal snga nas la mchod pas de nyid man ngag thob/ /rgyud kyi rgyal po man ngag de la bstan par 'os pa yin/ /zhes bya ba
<p>112b.2</p>gsungs te/ gang zhig rgyud shin tu mang po thos pa las shes pa dang ldan zhing blo gros phul du byung ba skyes pa dang / de bzhin du drang ba dang nges pa la sogs pa'i don drug gis tshig de rgyud kyi tshig rnams kyi don shes pa dang / dran pa ste thob pa phyis kyang dran pa dang blo gros bye brag tu rtogs pa dang 'dzin nus
<p>112b.3</p>pa ste chos kyi don bla ma'i zhal las ji skad thos pa de kho na bzhin ji srid 'tsho'i bar du 'dzin pa dang / yid gzhungs te rang bzhin gyis rno ba'i shes rab ngang gis 'dzin pa dang / brtson pa ste nyan pa la sogs pa'i dge ba'i las la spro ba'i yon tan de rnams phun sum tshogs pa ste tshogs pa dang ldan zhing
<p>112b.4</p>'brel par gyur pa dang / de'i rjes la nyin re zhing mngon pa'i nga rgyal med pa nyid kyis bla ma'i zhal snga nas la bsnyen bkur byas pa'i dbang gi de kho na nyid kyi man ngag thob pa'i slob ma de lta bu ni rgyud kyi rgyal po'i man ngag ste/ dpal gsang ba 'dus pa'i snying por gyur pa'i rim pa lnga'i man ngag bstan
<p>112b.5</p>zhing rnam par bshad par 'os pa yin zhing snod du rung ba yin te/ de la bla mas man ngag bstan par bya'o/ /yang na de ni gzhan rnams la rgyud kyi rgyal po rnam par 'chad par 'os pa yin te/ rig pa dang ldan pa nyid dang mi slu ba nyid yin pa'i phyir ro/ /de bas na de ni rang dang gzhan gyi don bsgrub par
<p>112b.6</p>nus pa yin par shes par bya ste sgra ji bzhin pa'o/ /da ni rim pa'i mtha' mar yongs su bsngo ba/ 'phags pa rdo rje drin gyi rgyud rnams rab tu mang thos pa/ /gsal bar rnam par bkod pa'i tshig gis byang chub lam ni rnam phye ba/ /shAkya'i bshes gnyen gyis ni dge ba bsags pa gang yin
<p>112b.7</p>des/ /gsal la myur du rnam par smin nas byang chub snod gyur shog /ces pa gsungs te/ 'phags pa rdo rje sgra gcan 'dzin bzang po'i zhal snga nas kyi sku drin gyis rgyud shin tu mang po thob pa'i shAkya bshes gnyen bdag gis gsal zhing the tshom med par byas nas tshig gi phreng bas rnam par bkod pa'i
<p>113a</p>
<p>113a.1</p>sems rnam par dag pa'i rim pa'i byang chub kyi lam de mi mthun pa'i phyogs dang gnyen po'i phyogs kyi ngo bo nyid kyis gsal bar byas shing rnam par phye ba las dge ba mtho zhing bsod nams thob pa gang yin pa'i dge ba des gsal ba ste the tshom med cing dus myur bar thob
<p>113a.2</p>par 'gyur ba'i rnam par smin pa'i 'bras bu gang yin pa'o/ /'bras bu de las sems can rnams byang chub snod de sems rnam par dag pa'i rim pas thob par bya ba mngon par byang chub pa thob par gyur cig ces bya ba'i don to/ /de ni sgra ji bzhin pa'o/ /'dir shAkya bshes gnyen zhes
<p>113a.3</p>bya ba ni klu sgrub kyi zhal snga nas kyis rab tu byung ba'i mtshan yin la/ grags pa'i mtshan ni 'phags pa klu sgrub ces bya ba yin no/ /yang slob dpon shAkya bshes gnyen ni de'i slob ma yin pa'i phyir de la brtse ba'i sgo nas rab tu byed pa'i nang du de'i ming bcug pa kho na yin te 'di ltar bla
<p>113a.4</p>ma brtse ba dang ldan pa rnams ni bstan bcos bdag nyid kyis byas kyang slob mas byas so zhes smra ba ni lugs yin no/ /bsod nams bsngo ba ni zhabs su bya ba yin mod kyi/ 'dir bya ba ni rim pa dka' ba nyid yin pa'i phyir ro/ /dka' ba nyid ni sems las sbyang dka' ba gzhan med pa'i
<p>113a.5</p>phyir ro/ /rim pa lnga'i bshad pa nor bu'i phreng ba las sems rnam par dag pa'i rim pa ste gnyis pa'o// //da ni bdag byin gyis brlab pa'i rim pa brtsam pa phyag 'tshal ba/ rdo rje kun gyi dang po gtso/ /rdo rje che la phyag 'tshal nas/ /bdag byin brlab pa'i rim pa 'di/ /brtse bas
<p>113a.6</p>bdag gis bshad par bya/ /zhes bya ba gsungs te/ rdo rje che ni ye shes lnga yin te de dag gcig pa nyid du gyur pa'i ngo bo nyid yin pa'i phyir rdo rje che ste drug pa'o/ /de nyid kyi phyir rdo rje kun gyi ste de bzhin gshegs pa lnga'i skyed par byed pa nyid yin pa'i phyir/ dang po yang yin la bdag po nyid yin
<p>113a.7</p>pa'i phyir gtso bo yang yin pas rdo rje kun gyi dang po gtso bo ste rdo rje 'chang chen po'o/ /phyag 'tshal nas te phyag byas nas sngar don rnam par phye ba'i bdag byin gyis brlab pa'i rim pa ste sgyu ma lta bu'i ting nge 'dzin gyi rim pa/ bdag gis te slob ma rjes su gzung ba'i blo yis bshad par bya'o zhes bya
<p>113b</p>
<p>113b.1</p>ba ni yi ge'i don to/ /yang na rdo rje zhes bya ba ni chos kyi dbyings kyi dbang phyug ma zhes bya ba'i rtsa ste b+ha ga'i dbus na rab tu gnas pa'o/ /de yang ji lta bu zhe na de nyid las thams cad 'byung ba'i phyir rdo rje kun gyi ste rtsa sum cu rtsa gnyis kyi dang por gyur pa yang yin la/ bde ba chen po'i ngo bo nyid yin pa'i phyir
<p>113b.2</p>gtso bo yang yin no/ /de'i rang bzhin gyi byang chub kyi sems rdo rje 'chang la phyag 'tshal nas bdag byin gyis brlab pa'i rim pa bshad par bya'o zhes bya ba ni spyi'i don to/ /rdo rje bdud rtsi las kyang / b+ha ga yi ni dbus gnas pa/ /myos byed 'dzag pa'i rtsa gang yin/ /de ni rtsa gzhan sum cu gnyis/ /
<p>113b.3</p>de rnams nang nas gtso bo yin/ /zhes kyang gsungs so/ /rdo rje che ni 'dod chags dang bral ba dang 'dod chags bar ma zhes bya ba gsum po ste/ de rnams kyi rdo rje kun ni thams cad stong pa'i rang bzhin gyis 'od gsal ba'i de kho na nyid do/ /de nyid thams cad kyi gcig tu gyur pa'i ngo bo nyid yin pa'i
<p>113b.4</p>phyir dang po yin zhing 'jigs pa med pa'i lhan cig skyes pa'i phyir ngo bo nyid yin pa'i phyir gtso bo'o/ /de la phyag 'tshal nas te nyams su myong bar byas nas snga ma bzhin du bshad par bya'o zhes bya ba ni sbas pa'o/ /de bzhin du rdo rje che ni mi phyed pa nyid yin pa'i phyir 'od gsal ba'o/ /de las langs
<p>113b.5</p>nas dkyil 'khor pa rdo rje kun gyi dang po ste sgyu ma lta bu dang / gtso bo ste dkyil 'khor gyi bdag po ye shes kyi sku de la phyag 'tshal nas te brten nas bshad par bya'o zhes bya ba yang sbas pa yin no/ /yang na thams cad la khyab par byed pa nyid yin pa'i phyir chen po yin la gzhag par mi nus
<p>113b.6</p>pa nyid yin pa'i phyir rdo rje yin pas rnam par shes pa gsum ni rdo rje che'o/ /rdo rje kun ni rang bzhin rnams so/ /de rnams spong ba'i phyir dang po yin zhing / blang bar bya ba nyid yin pa'i phyir gtso bo ste/ 'od gsal ba de la phyag 'tshal zhing de'i bdag nyid du zhugs nas bshad par bya'o
<p>113b.7</p>zhes bya ba yang sbas pa'o/ /de bzhin du rdo rje che ni bzhi pa ste lhan cig skyes pa'o/ /rdo rje kun te smig rgyu lta bu la sogs pa mtshan ma lnga'i dang po ni mtshon par bya'o/ /gtso bo ste 'jig rten las 'das pa'i go 'phang thob pa'i rgyur gyur pa la phyag 'tshal nas te thob nas bshad par
<p>114a</p>
<p>114a.1</p>bya'o zhes bya ba ni mthar thug pa'o/ /yang na rdo rje che ni mi gnas pa'i mya ngan las 'das pa'i ngo bo'o/ /rdo rje kun te kun rdzob dang don dam pa dag tha mi dad par dbye ba'i phyir dang po yin zhing / gtso bo ste mi slob pa'i lam gyis thob par bya ba'i rdo rje 'chang gi sku la phyag 'tshal
<p>114a.2</p>nas te mngon du byas nas brtse bas sems can gyi don bya ba'i phyir bdag byin gyis brlab pa'i rim pa bshad par bya'o zhes bya ba yang mthar thug pa'o/ /da ni bdag byin gyis brlab pa'i snod du rung ba'i slob ma'i mtshan nyid dang / de thob par bya ba'i ched du bla ma la mchod pa bstan par bya ba'i phyir/ 
<p>114a.3</p>dang por re zhig bskyed pa'i rim pa'i rjes su 'brangs pas dbang bskur ba thob cing / rgyud rnam pa bzhi'i dgongs pa shes pa shes rab dang ldan zhing lus dang ngag dang yid rnam par dben pa'i thos pa 'dzin pa bden pa gnyis la lhag par mos pas rdo rje slob dpon yang dag par mnyes par bya ste/ de
<p>114a.4</p>nas mnyes par gyur pa'i bla ma la tshogs kyi mchod pa chen po byas nas/ lo bcu drug pa rdo rje slob dpon chen po la phul te de'i 'og tu bla ma'i zhal nas bdag byin gyis brlab pa'i rim pa'i man ngag thob pas phreng ba dang chu dang rdzogs pa'i sangs rgyas dang rdo rje dang dril bu sbyin pa dang / me long dang ming
<p>114a.5</p>dang slob dpon dang rjes su gnang ba rnams dang bcas par gsang ba'i dbang bskur ba thob nas bstod pa 'di rnams kyis bstod par bya'o zhes bya ba gsungs te/ dang por zhes bya ba ni bdag byin gyis brlab pa gsol ba 'debs pa'i tshe'o/ /bskyed pa'i rim pa'i rjes su 'brangs pas te mngon
<p>114a.6</p>par byang chub pa rnam pa lnga'i rim pas so/ /dbang bskur ba thob pa zhes bya ba ni slob dpon gyi dbang bskur ba thob pa'o/ /rgyud rnam pa bzhi ste bya ba dang spyod pa dang rnal 'byor dang rnal 'byor mchog gi rgyud rnams kyi dgongs pa mtha' drug gi bshad pa'i rim pa dang ldan pa'i lam dang lung dang rigs
<p>114a.7</p>pa dag gis zhes pa ni don gyi bye brag rtogs pa'o/ /lus la sogs pa rnams kyi rnam par dben pa 'dzin pa ni ting nge 'dzin gyi dbye ba shes pa'o/ /thos pa 'dzin pa ni mang du 'dzin pa'o/ /bden pa gnyis te zung du 'jug pa'i rim pa tha dad pa'i rim pa med pa'i de kho na nyid yongs su shes
<p>114b</p>
<p>114b.1</p>par bya ba'i don du lhag par mos pa dang ldan pa'i phyir lhag par mos pa ste 'bras bu thob par bya ba'i phyir 'bad par byed pa'o zhes bya ba'i tha tshig go/ /de lta bu'i slob mas rdo rje slob dpon te rdo rje bla ma rgyu med cing dad pas yang dag par mnyes par byas shing lan gnyis sam gsum du gsol ba
<p>114b.2</p>btab nas so/ /de'i rjes la des gsol ba btab pas mnyes par gyur cing slob ma la brtse ba dang bcas pa'i bla ma la 'dod pa'i longs spyod lnga gtso bor gyur pa'i tshogs kyi mchod pa chen po byas nas/ de'i rjes la gsang ba'i mchod pa bya ba'i phyir lo bcu drug ma rigs dang rjes su
<p>114b.3</p>mthun zhing gzugs bzang ba rgyan dang bcas shing lus dri zhim pa legs par bslab pa'i phyag rgya phul te/ de'i 'og tu zhes bya ba ni phyag rgya phul ba'i 'og rol gyi dus su'o/ /bdag byin gyis brlab pa'i rim pa thob pa zhes bya ba ni rdo rje slob dpon des de dang snyoms par 'jug pa las byung
<p>114b.4</p>ba'i byang chub kyi sems kyi gsang ba'i dbang bskur ba thob par byas nas/ de'i rjes de la byin nas phyag rgya bzhi bsgom pa'i sgo nas shes rab kyi dbang bskur bas dbang bskur te 'od gsal ba shes par byas nas de las langs par gyur pa na/ bdag byin gyis brlab pa'i rim pa'i
<p>114b.5</p>man ngag thob pa yin na zhes brjod par bya'o/ /phreng ba zhes bya ba ni dang po dkyil 'khor du zhugs pa'i mgo la lha'i dkyil 'khor gyis byin gyis brlab par bya ba'i phyir bum pa las blangs te gzhag par bya'o/ /chu la sogs pa rjes su gnang ba la thug pa'i slob dpon gyi dbang ni lus rnam
<p>114b.6</p>par dag par bya ba'i phyir yin no/ /gsang ba ni ngag rnam par dag par bya ba'i phyir yin no/ /de rnams dang bcas par thob nas zhes bya ba ni shes rab kyi dbang bskur ba thob nas so/ /de'i rjes la shes rab ye shes kyi man ngag thob par bya ba'i ched du bdag byin gyis brlab pa'i rim pa'i man ngag
<p>114b.7</p>gi de kho na nyid thob par bya ba'i phyir 'chad par 'gyur ba'i bstod pa'i tshig rnams kyis bla ma ste rdo rje slob dpon la bstod par bya'o zhes bya ba ni spyi'i don dang sbas pa'o/ /da ni bstod pa/ khong stong khyod kyi sku la med/ /sha dang rus pa khrag med kyang / /nam mkha' la ni 'ja' tshon ltar/ /khyod kyis sku
<p>115a</p>
<p>115a.1</p>ni ston par mdzad/ /ces gsungs pa'i don ni 'di yin te/ kye bcom ldan 'das rdo rje slob dpon khyod kyi sku la khong stong ste sgo la sogs pa'i rim gyis stong pa nyid med do/ /de bzhin du sha dang rus pa khrag ste khams kyi rtsa rnams nye bar mtshon par byed pa de dag kyang med de/ dngos
<p>115a.2</p>po thams cad kyi gzugs brnyan gyi rnam pa can gyi me long lta bu'i ye shes kyi rang bzhin yin pa'i phyir ro/ /gal te de ltar na gang la cung zad kyang med pa de ji ltar sku nyid du snang bar 'gyur zhe na/ nam mkha' la ni 'ja' tshon te/ ji ltar dbang po'i gzhu kha dog lnga'i rang bzhin du 'phro ba dang gzhu lta
<p>115a.3</p>bu'i dbyibs su med bzhin du yang snang ba de kho na bzhin du nyon mongs pa'i gti mug la sogs pa rnam par sbyong ba'i ched du zhi ba la sogs pa'i las bya ba'i phyir khyod kyis sku ston par mdzad cing brtan par mdzad ces bya ba'i tha tshig go/ /de ni rnam par snang mdzad kyi sgo nas bstod pa yin te
<p>115a.4</p>dgongs pa ma yin pa'o/ /sku la snyun med mi gtsang med/ /bkres dang skom pa 'byung med kyang / /khyod ni 'jig rten mthun pa'i phyir/ /'jig rten bya ba ston par mdzad/ /khyod kyi sku la nyon mongs pa 'dod chags dang 'brel pa'i nyon mongs pa'i snyun med cing de bzhin du lus kyi chos reg
<p>115a.5</p>bya'i bye brag bkres pa dang skom pa la sogs pa de rnams kyang yod pa ma yin te/ so sor rtog pa'i ye shes kyis 'dod chags la sogs pa thams cad rnam par sbyangs pa'i phyir ro/ /'on kyang 'jig rten mthun bya'i phyir dang sems can rjes su gzung bar bya ba'i phyir khyod kyis dbang du bya ba la
<p>115a.6</p>sogs pa'i las 'jig rten gyi bya ba ngag rnam par sbyang ba dang / 'dod chags spang ba'i phyir ston par mdzad cing gsal bar mdzad do zhes bya ba ni 'od dpag tu med pa'i sgo nas bstod pa yin te dgongs pa ma yin no/ /chu zla bzhin du gzung du med/ /chos rnams kun la gnas pa med/ /
<p>115a.7</p>nga rgyal med cing rmongs mi mnga'/ /dmigs med khyod la phyag 'tshal lo/ /chu zla gzugs brnyan du ltung ba'i zla ba ni chu zla ste de bzhin gzung du med pa'o/ /chu zla ni snang ba bzhin du yang gzung bar nus pa ma yin pa de bzhin du nam mkha'i khams kyi rang bzhin nyid yin pa'i phyir khyod
<p>115b</p>
<p>115b.1</p>kyang gzung bar nus pa ma yin no/ /phung po la sogs pa'i chos rnams kun la so sor nges pa nyid du mi gnas shing thams cad la khyad par nyid du gnas pa yin te/ mnyam pa nyid kyi ye shes kyi ngo bo nyid yin pa'i phyir ro/ /nyon mongs pa nga rgyal rnam par dag pas nga rgyal med pa'o/ /nor
<p>115b.2</p>gyis rgyags pa'i sgo nas khengs pa rnams kyis mi shes pa ni rmongs pa ste de spong ba'i phyir rmongs pa mi mnga' ba'o/ /dngos po la mngon par zhen pa ni dmigs pa ste/ de med pa nyid yin pa'i phyir/ /dmigs med khyod la phyag 'tshal lo/ /zhes bya ba ni rin chen 'byung ldan gyi sgo nas bstod pa yin te
<p>115b.3</p>dgongs pa ma yin pa'o/ /gshegs dang bzhugs dang de bzhin gzims/ /spyod lam dag ni kun la yang / /khyod ni rtag tu mnyam par gzhag /dmigs med khyod la phyag 'tshal lo/ /gshegs pa la sogs pa'i spyod lam bzhi po de rnams su bya ba nan tan sgrub pas sems can thams cad kyi don bya ba'i
<p>115b.4</p>phyir mnyam par gzhag pa zhes bya ba ni gcig tu rnam par mi rtog pa'i rang bzhin yin pa'o/ /dmigs med ces bya ba ni sems can rnams kyi don bya ba la spro ba dang bsdu ba'i rnam par rtog pa med pa khyod la phyag 'tshal lo zhes bya ba ni don yod par grub pa'i sgo nas bstod pa yin te dgongs pa ma yin
<p>115b.5</p>pa'o/ /sgyu ma lta bu'i ting 'dzin gyis/ /cho 'phrul chen po rnam 'phrul zhing / /tha dad med la snyoms 'jug pa/ /dmigs med khyod la phyag 'tshal lo/ /rdzu 'phrul chen po ste lus kyi 'phar ba dang snang ba la sogs pa rnams dang gsungs dbyangs yan lag drug cu dang ldan pa bstan pa rnams
<p>115b.6</p>dang thugs kyi sgyu ma lta bu'i ting nge 'dzin te/ chos kyi dbyings kyi ye shes rdo rje lta bus rnam par 'khrul pa ni 'dod chags la sogs pa'i nyon mongs pa dang nye ba'i nyon mongs pa spangs pa'i phyir 'bad pa byed pa'o/ /de nyid kyi phyir chos kyi dbyings shin tu rnam par dag pa'i ye shes ni chos thams
<p>115b.7</p>cad kyi chos nyid kyi rang bzhin yin pa'i phyir tha dad min te dbye ba med pa nyid du snyoms par zhugs pa dang ldan pa'o/ /de nyid kyi phyir chu'i khams la dmigs pa'i rnam par rtog pa dag par byed pa nyid yin pas dmigs med do/ /khyod la phyag 'tshal lo zhes bya ba ni mi bskyod pa'i sgo nas
<p>116a</p>
<p>116a.1</p>bstod pa ste dgongs pa ma yin pa'o/ /bstod pa byas nas gsol ba gdab pa ni/ de ltar rdo rje slob dpon la bden par gyur pa'i yon tan gyi tshogs kyi sgo nas yang dag par bstod nas/ mnyan pa'i phyir tshigs su bcad pa 'dis gsol ba gdab par bya'o zhes bya
<p>116a.2</p>ba gsungs te/ de ltar sngar tshigs su bcad pa lngas bden par gyur pa'i yon tan gyi tshogs kyi sgo ste/ de bzhin gshegs pa lnga dang 'brel pa'i 'khrul pa med pa'i yon tan gyi tshogs bsgrags pa'i sgo nas bstod pa byas nas mnyam pa'i phyir zhes bya ba bdag byin gyis brlab pa'i rim
<p>116a.3</p>pa'i man ngag mnyan par bya ba 'chad par 'gyur ba'i tshigs su bcad pa gcig pa 'dis gsol ba gdab par bya'o/ /de nyid ni/ thams cad mkhyen pa'i ye shes tshogs/ /srid pa'i 'khor lo rnam sbyong ba/ /de ring bshad pa'i rin chen gyis/ /gtso bos bdag la bka' drin stsol/ /zhes
<p>116a.4</p>bya ba gsungs te/ thams cad mkhyen pa'i ye shes lnga sdud par byed pa'i rdo rje 'chang chen po'i ye shes so/ /de'i phyir tshogs ni rang gi rig par bya ba'i ye shes chen po'i rang bzhin no/ /de nyid kyi phyir rten cing 'brel bar 'byung ba'i yan lag bcu gnyis kyi rang bzhin gyi srid pa'i 'khor lo
<p>116a.5</p>nyon mongs pa dang las dang sdug bsngal rnams kyi nyin re zhing zo chun gyi 'khrul 'khor bzhin du 'khor ba rnam par mi rtog pa'i ye shes kyi rnam par sbyong ba ni rang gi ngo bo yongs su shes par byed pa'o/ /'khor ba'i 'khor lo dag par byed pa ni rang gi ngo bo yongs su shes pa kho na yin gyi gzhan ni ma
<p>116a.6</p>yin te/ yod pas rnam par mi grol te/ /med pas sred pa 'di las min/ /dngos dang dngos med yongs shes pas/ /bdag nyid chen po rnam par grol/ /gang zhig rten nas dngos po rnams/ /chu yi zla ba lta bur ni/ /yang dag ma yin log min par/ /'dod pa de dag ltas mi phrogs/ /
<p>116a.7</p>zhes bya ba la sogs pa gsungs so/ /de lta bu'i bcom ldan 'das rdo rje slob dpon gyis de ring bshad pa'i rin chen te/ bdag byin gyis brlab pa'i rim pa'i man ngag ston par byed pa bsam pa thams cad yongs su rdzogs par byed pa nyid yin pa'i phyir/ rin chen gyis bdag la bka'
<p>116b</p>
<p>116b.1</p>drin te/ /rjes su gzung bar mdzad du gsol/ /zhes bya ba ni dgongs pa ma yin pa'o/ /skyabs gzhan med pa nyid bstan pa'i phyir/ khyod zhabs pad+ma spangs nas ni/ /gtso bo gzhan na skyabs ma mchis/ /de bas thub chen sangs rgyas gtso/ /'gro ba'i dpa' bo sku drin stsol/ /zhes bya
<p>116b.2</p>ba gsungs te/ khyod zhabs pad+ma ste zhabs pad+ma gnyis spangs nas skyabs gzhan ma mchis te/ khyod kho na skyabs yin no zhes bya ba'i don to/ /de'i phyir sku drin stsol cig pa ste brtse bar mdzod cig pa'o/ /thub chen ni sku rdo rje'i rang bzhin no/ /sangs rgyas gtso ni mi bskyod pa'i rang bzhin no/ /
<p>116b.3</p>'gro ba la chos bstan pa'i sgo nas 'dul bar mdzad pa'i phyir 'gro ba'i dpa' bo ni 'od dpag tu med pa'i rang bzhin te de ni de bzhin gshegs pa gsum gyi rang bzhin yin no zhes bod pa ste dgongs pa ma yin pa'o/ /da ni bla ma'i zhal snga nas kyi man ngag /de ltar 'jigs med gsol 'debs
<p>116b.4</p>pa'i/ /tshig de thos par gyur nas ni/ /snying rje slob ma la bskyed de/ /de nas bdag byin brlab pa bstan/ /zhes bya ba gsungs te/ gsol ba 'debs pa la shin tu mkhas pa'i 'jigs pa med par gsol ba 'debs pa'i tshig de thos shing gus nas slob ma la snying brtse ba skyed la/ 
<p>116b.5</p>bdag byin gyis brlab pa'i rim pa bshad cing bstan par bya ste sgra ji bzhin pa'o/ /de nyid ni/ bdag byin brlab pa'i rim zhes pa/ /kun rdzob bden pa mthong ba ste/ /de ni bla ma'i drin dag gis/ /'thob par 'gyur gyis gzhan du min/ /zhes bya ba gsungs pa'i don ni 'di yin te/ 
<p>116b.6</p>kye rigs kyi bu sems rnam par dag pa'i rim gyis thob pa'i don gsal ba gang yin pa de la ni lha'i sku yod pa ma yin te/ sems can ni gcig dang du mas cha shas shin tu phra bar dpyad na med pa dang / don dam pa 'ba' zhig gi ngo bo nyid yin pa'i phyir ro/ /ngag rnam par dben pa'i rdo rje bzlas
<p>116b.7</p>pa la yang lha'i sku nye bar mi dmigs te/ 'jug pa la sogs pa'i rang bzhin gyis rlung la gzugs med pa nyid kyi phyir ro/ /lus rnam par dben pas lus la gcig dang du ma med pa'i phyir lha'i sku bsgom pa med do/ /'dir ni skad cig gis sam shes rab dang thabs dang nye bar thob pa'i rim gyis
<p>117a</p>
<p>117a.1</p>'od gsal ba las langs te/ sgyu ma'i dpe bcu gnyis kyi rim pas bskyed pa yod kyi rang bzhin can nyid ye shes kyi skur mthong nas phyi rol na gnas pa'i dngos po rnams la yang de kho na bzhin du blta bar bya'o zhes bya ba 'di ni bdag byin gyis brlab pa'i rim pa'o/ /kun rdzob ste sku
<p>117a.2</p>bsgom pa'i bdag nyid dang gzugs la sogs pa rnams dang / sems can dang snod kyi 'jig rten dang zhi ba la sogs pa rnams dang sngags dang phyag rgya la sogs pa'i bya ba'i tshogs thams cad kyi bden pa mthong ba ste sgyu ma dang smig rgyu dang / gzugs brnyan dang chu zla dang dri za'i grong khyer dang / sgra brnyan
<p>117a.3</p>dang / 'ja' tshon la sogs pa sgyu ma'i dpe rnams dang mtshungs par mthong zhing ji lta bu bzhin du mthong ba de ni bdag byin gyis brlab pa'i rim pa yin no zhes brjod par bya'o/ /de yang bla ma'i zhal snga nas kyi sku drin kho nas thob par 'gyur gyis gzhan du ni ma yin no zhes bya ba ni gsang ba nyid yin
<p>117a.4</p>par bstan pa yin te sbas pa'o/ /de nyid blang bar bya ba nyid yin par/ bdag byin brlab rim sgrub pa po/ /gang gis rnyed par ma gyur pa/ /mdo sde rgyud dang rtog pa la/ /de yi ngal ba don med 'gyur/ /zhes bya ba gsungs te/ rnal 'byor pa gang gis bdag byin gyis brlab pa'i rim
<p>117a.5</p>pa'i man ngag bla ma'i zhal snga nas ma thob pa de'i mdo sde ste theg pa chen po'i mdo sde rnams dang / bya ba la sogs pa'i rang bzhin gyi rgyud la sogs pa gang yin pa de rnams la thos pa dang bsam pa dang bsgom pa'i rim pas ngal ba ste 'bad pa don med pa kho na yin te/ de rnams kyi blang bar bya ba'i
<p>117a.6</p>de kho na nyid ma thob pa'i phyir ro zhes bya ba'i tha tshig go/ /de bas na de kho na nyid thams cad blang bar bya ba yin no/ /'bras bu ni/ bdag byin brlab rim thob nas ni/ /sangs rgyas kun gyi rang bzhin gtso/ /tshe 'di nyid la sangs rgyas kyi/ /'thob par 'gyur ba the tshom med/ /ces bya ba
<p>117a.7</p>gsungs te/ sngar bshad pa'i bdag byin gyis brlab pa'i rim pa thob nas/ sangs rgyas kun gyi rang bzhin te de bzhin gshegs pa thams cad kyi rang bzhin gtso bo rdo rje 'chang du gyur te/ sgyu ma lta bu nyid kyis de bzhin gshegs pa thams cad kyi rang bzhin gyi sku thob pa'i phyir ro/ /de
<p>117b</p>
<p>117b.1</p>ltar yang tshe 'di nyid du sangs rgyas nyid de/ rdo rje 'chang nyid thob par 'gyur zhing rnyed par 'gyur bar the tshom med ces bya ba ni 'dir the tshom yod pa ma yin no/ /'dir bsam pa ni 'di yin te/ bskyed pa'i rim pas gang gi tshe rnal 'byor pa lha'i rnam par sgom par byed pa de'i tshe/ sgyu ma lta bu'i
<p>117b.2</p>ting nge 'dzin med pas ma dag pa'i sangs rgyas nyid yin te/ de nyid kyi phyir de ni btags pa'i rnal 'byor dang sngags kyi sku zhes bya'o/ /'dir ni sgyu ma lta bu nyid gtso bo yin pas btags pa nyid ma yin pa'i phyir lha'i rnam pa'i bsgom pa ni nges pa kho nar sangs rgyas nyid yin te/ de'i phyir ye
<p>117b.3</p>shes kyi sku zhes brjod par bya'o zhes bya ba ni sgra ji bzhin pa'o/ /da ni rgyu dang 'bras bu'i bye brag /bdag byin brlab pa'i ting 'dzin dang / /de bzhin 'od gsal ba yi gnas/ /bden pa gnyis su bstan pa ni/ /rgyu dang 'bras bu'i dbye ba'o/ /zhes bya ba gsungs pa'i dgongs pa ni 'di yin
<p>117b.4</p>te/ bdag byin gyis brlab pa'i ting nge 'dzin te rim pa gsum pas sgyu ma'i sku 'dzin pa dang 'od gsal ba'i gnas te/ rim pa gnyis pas rang bzhin dang snang ba dag par bya ba'i phyir 'od gsal ba'i de kho na nyid rtogs pa'i mtshan nyid ni de'i bden pa gnyis te kun rdzob dang don dam pa gnyis kyi
<p>117b.5</p>bdag nyid rgyu dang 'bras bu'i bye brag tu shes par bya'o/ /'od gsal ba ni rgyu yin te de las sku 'byung ba'i phyir ro/ /bdag byin gyis brlab pa ni 'bras bu yin te de ni de las 'byung ba'i phyir ro/ /rgyu dang 'bras bu'i bye brag gzhan yang / bdag byin brlab pa'i rim gyis ni/ /'od gsal ba ni
<p>117b.6</p>thob par 'gyur/ /de bas rdo rje slob dpon gyis/ /dang por bdag byin brlab pa bstan/ /zhes bya ba gsungs te/ de nas bdag byin gyis brlab pa'i rim pa'i sgyu ma lta bu'i ting nge 'dzin la brten nas kun rdzob dag par bya ba'i phyir rim pa bzhi pas 'dod chags la sogs pa dag par byas
<p>117b.7</p>pas mngon par byang chub pa'i mtshan nyid kyi 'od gsal ba 'thob par 'gyur ro/ /de'i phyir bdag byin gyis brlab pa'i rim pa ni rgyu yin la/ 'od gsal ba ni 'bras bu yin no zhes bya ba ni dbye ba'o/ /de bas na rdo rje slob dpon gyis dang por gang gis 'od gsal ba khong du chud par
<p>118a</p>
<p>118a.1</p>'gyur ba'i bdag byin gyis brlab pa'i rim pa bstan par bya'o zhes bya ba'i don to/ /de lta na rim pa gnyis pa dang bzhi pa'i rigs gcig pa yin te/ thabs kyi bye brag dang sa'i bye brag las de dag tha dad pa yin no/ /de'i phyir 'od gsal ba ni rgyu yang yin 'bras bu
<p>118a.2</p>yang yin par gyur cing bdag byin gyis brlab pa yang rgyu yang yin 'bras bu yang yin par ro/ /'on kyang rim pa bzhi pa la ltos nas ni rim pa gsum pa rgyu yin zhing / rim pa gnyis pa la ltos nas ni gsum pa 'bras bu yin no/ /rim pa gsum pa la ltos nas ni gnyis pa rgyu yin zhing / 
<p>118a.3</p>rim pa gsum pa la ltos nas ni bzhi pa 'bras bu yin zhes bya ba ni sbas pa'o/ /da ni bdag byin gyis brlab pa'i rim pa'i rang gi ngo bo rgyu dang bcas pa/ 'gro kun rang dbang med pa ste/ /rang dbang du ni 'byung ma yin/ /de yi rgyu ni 'od gsal ba/ /'od gsal thams cad stong pa'o/ /
<p>118a.4</p>zhes bya ba gsungs te/ 'gro ba 'di ni las dang nyon mongs pa'i bag chags kyis bcings pa nyid yin pa'i phyir rang dbang med pa ste gzhan gyi dbang yin zhing / bskyed pa'i rim pa'i rnal 'byor pa'i lha'i sku gang yin pa de yang rang dbang med pa yin te/ zla ba dang rdo rje la sogs pa'i rim
<p>118a.5</p>gyis bskyed pa yin pa'i phyir ro/ /de bas na rang dbang ste rang gi mthus 'byung ba ma yin zhing skye ba ma yin pa kho na'o/ /de'i phyir yid kyi rang bzhin gyis lha'i skur rang dbang can de grub pa'i rgyu ni 'od gsal ba kho na yin te gzhan ni ma yin no/ /bskyed pa'i rim pa'i rnal 'byor pa'i sku yang
<p>118a.6</p>stong pa nyid du mthong ba las 'byung ba kho na ma yin nam/ de'i phyir mtshungs par thal bar 'gyur ro zhe na mtshungs par mi 'gyur te/ de ni stong pa nyid tsam yin gyi 'od gsal ba ni ma yin no/ /'di ltar 'di ni sngags kyi brtan par bya ba yin pa de ltar na de ni gsal ba ma yin te gzhan du na sngags brjod pa la
<p>118a.7</p>'brel pa ci zhig yod/ 'dir ni sngags la sogs pa dgos pa med do/ /thams cad stong pa 'od gsal ba ni rgyu'i dngos por blang bar bya'o/ /de'i phyir 'od gsal ba'i rgyu las yid kyi rang bzhin gyis lha'i sku rang dbang can 'byung bar 'gyur ro zhes bya ba ni sbas pa'o/ /'od gsal ba ni gcig
<p>118b</p>
<p>118b.1</p>nyid yin te/ rang dbang can dang rang dbang can ma yin pas byas pa'i tha dad pa yod na 'o na ni de kho na nyid ma yin par 'gyur ro zhes bya ba ni nyes pa de bsal ba'i phyir/ sems gang gis ni byis pa rnams/ /'khor bar 'ching bar 'gyur ba yi/ /sems de nyid kyis rnal 'byor pa/ /bde
<p>118b.2</p>gshegs gnas su 'gro bar 'gyur/ /zhes bya ba gsungs te las dang nyon mongs pa'i bag chags kyis nyams par byas pa'i gang gis byis pa rnams 'khor bar 'ching bar 'gyur te/ bcings pa'i sems de nyid kyis rang bzhin dang snang ba'i dbye ba yongs su shes pa'i sgo nas rnal 'byor pa rnams
<p>118b.3</p>bde gshegs sangs rgyas rnams kyi gnas de'i go 'phang thob par 'gyur ro/ /de'i phyir 'od gsal ba gcig kho na yin la/ bcings pa dang thar pa dag ni de yongs su ma shes pas byas pa yin te/ de kho na rang dbang can dang rang dbang can ma yin pa'i phyir de kho na nyid kyis khyab par byed pa nyid
<p>118b.4</p>ni nyams par byed pa med do/ /don dam par bcing ba dang thar ba dag pa dang skye ba dang 'jig pa med do zhes thugs la bdog nas/ 'dir ni 'ga' yang skye ba med/ /'ga' yang 'chi ba yod ma yin/ /sems kyi rang bzhin rnam gnas pa/ /'khor ba nyid de shes par bya/ /zhes bya ba gsungs te/ 
<p>118b.5</p>don dam par dpyad na 'gro ba la skye ba'am 'chi cung zad kyang yod pa ma yin te khams gsum pa ni gzod ma nas ma skyes pa'i ngo bo nyid yin pa'i phyir ro/ /skye ba dang 'jig pa 'di dag ni btags pa yin gyis yongs su grub pa ni ma yin te/ de'i rang bzhin med pa'i phyir 'khrul par ni yod de de
<p>118b.6</p>skad du yang / ma rig rkyen las byung ba la/ /yang dag ye shes kyis bltas na/ /skye ba dang ni 'gag pa dag /'ga' yang dmigs par mi 'gyur ro/ /zhes bya ba la sogs pa gsungs so/ /gal te de ltar yin na ci ltar 'khor ba yod par 'gyur zhes zer na/ sems dag gi rang bzhin
<p>118b.7</p>ni sems kyi rang bzhin te gzung ba dang 'dzin pa'i rnam par snang ba de'i rnam pa kho na 'khor ba yin te/ 'dir don dam par ni 'khor ba zhes bya ba 'ga' yang med do zhes bya ba ni dgongs pa ma yin pa'o/ /da ni las kyi lus skye ba/ rlung gi sbyor ba med par ni/ /sems kyi rang bzhin gzung du med/ /
<p>119a</p>
<p>119a.1</p>rang bzhin rgyur gyur sems las ni/ /las dang skye ba kun du 'byung / /zhes bya ba gsungs te/ re zhig dang por khu ba dang khrag 'dres pa'i nang du dri za'i sems zhugs pa na de'i nang du srog ces bya ba'i rlung dang 'dres pas sems kyi rang bzhin gyi rnam par shes pa brgyad kyi ngo bor
<p>119a.2</p>gyur te/ de'i rjes la mngal nas byung nas sems kyi rang bzhin sems las rang 'byung ba rnams 'byung bar 'gyur ro/ /de'i 'og tu yul 'dra ba bzung nas dge ba dang mi dge ba'i las bya ste/ de'i rjes la shi 'phos nas skye ba gzhan du nying mtshams sbyor ba 'brel bar 'byung bar 'gyur te/ de lta
<p>119a.3</p>bu'i 'khor ba pa'i las kyi lus kun du 'byung bar 'gyur ro zhes bya ba ni sgra ji bzhin pa'o/ /ye shes kyi lus ni/ rlung dang ldan pa'i rnam par shes/ /gsum po de nyid slar yang ni/ /rnal 'byor pa yi lus su 'gyur/ /sgyu ma'i lus zhes de la bya/ /zhes bya ba gsungs te rlung dang ldan pa'i
<p>119a.4</p>rnam par shes pa gsum pa de nyid 'od gsal bar zhugs te/ slar yang snang ba nye bar thob pa la sogs pa'i rim pas yid kyi rang bzhin gyi ngo bo lha'i skur gyur nas rnal 'byor pa rnams kyi lus te ye shes kyi lus su 'byung bar 'gyur ro/ /de nyid kho na sgyu ma'i lus dang sgyu ma'i rang bzhin gyi phung
<p>119a.5</p>po dang rnam grangs gzhan yang yid kyi rang bzhin gyi ye shes kyi sku yin no zhes bya ba'i don te sbas pa'o/ /ting nge 'dzin 'dis thams cad kyang de dang 'dra ba kho nar blta bar bya ste/ de'i phyir/ sgyu ma lta bu'i ting 'dzin gnas/ /thams cad de dang 'dra bar blta/ /zhes bya ba gsungs te/ sgyu
<p>119a.6</p>ma lta bu'i ting nge 'dzin la gnas pa'i rnal 'byor pas phung po dang skye mched la sogs pa thams cad de dang 'dra bar sgyu ma'i rang bzhin kho nar blta bar bya'o/ /de nyid/ gzugs dang tshor ba nyid dang ni/ /'du shes dang ni 'du byed nyid/ /lnga pa rnam par shes pa dang / /de bzhin khams ni
<p>119a.7</p>bzhi po dang / /dbang po rnams dang yul rnams dang / /ye shes lnga po nyid dang ni/ /phyi dang nang gi bye brag ste/ /thams cad sgyu ma gzhan du min/ /zhes bya ba gsungs te gzugs la sogs pa'i phung po lnga rnam par snang mdzad la sogs pa de bzhin gshegs pa rnams dang / de bzhin du
<p>119b</p>
<p>119b.1</p>khams bzhi'i rang bzhin gyi lha mo bzhi dang yul dang dbang po'i rang bzhin gyi gzugs rdo rje ma la sogs pa dang byang chub sems dpa' ste/ de dag thams cad dang de bzhin du phyi nang gi bye brag khrag dang khu ba la sogs pa dang chos la sogs pa'i khams rdo rje 'chang la sogs pa'i rang bzhin
<p>119b.2</p>gang yin pa de dag thams cad sgyu ma ste snang tsam gyi rang bzhin gang yin pa kho na 'o zhes bsgom par bya ste sbas pa'o/ /de bzhin du tha mal pa'i phung po lnga rnam par dag par gnas pa ye shes lnga po de yang sgyu ma lta bur shes par bya'o zhes bya ba ni drang ba'i don to/ /ye shes lnga po zhes bya ba ye
<p>119b.3</p>shes lnga rnam par dag pa'i rang bzhin gyi rdo rje 'chang chen po'i sku yang de kho na bzhin du blta bar bya'o zhes bya ba ni nges pa'i don to/ /sgyu ma lta bu'i lus sgyu ma'i dpe rnams dang mtshungs par shes par bya ba nyid/ me long gi ni gzugs brnyan bzhin/ /sgyu ma'i lus ni shes par bya/ /kha dog rnams
<p>119b.4</p>ni 'ja' lta bu/ /khyab nyid chu yi zla ba bzhin/ /zhes bya ba gsungs te/ rnal 'byor pa sgyu ma'i lus gang yin pa de'i kha dog ni 'ja' lta bu ste sgyu ma lta bu'i rang bzhin du shes par bya'o/ /rang gi ngo bo ni me long gi gzugs brnyan bzhin du yod pa dang med pa spangs par shes par bya'o/ /khyab pa
<p>119b.5</p>nyid ni chu'i zla ba ste de yang chu'i bum pa gcig tu mthong ba de bzhin du chu'i bum pa stong du yang mthong bar 'gyur ro/ /de bzhin du ji ltar bdag nyid sgyu ma lta bu'i rnam par mthong ba ltar khams gsum pa thams cad kyang de kho na bzhin du sgyu ma'i rang bzhin du gcig par blta bar bya ste sbas pa'o/ /sgyu
<p>119b.6</p>ma lta bu'i lus kyi mjug bsdu ba ni/ me long dri ma med pa la/ /dngos dang dngos med spang ba yi/ /gzugs brnyan gsal bar snang ba bzhin/ rdo rje sems dpa' rab spros pa/ /rnam pa kun gyi mchog ldan zhing / /sku ni lta bas mi ngoms pa/ /slob ma bzang la de bstan pa/ /de ni
<p>119b.7</p>bdag byin brlab ces bya/ /zhes bya ba gsungs te/ ji ltar me long dri ma med par 'byung ba'i dngos dang dngos med de yod pa dang med pa rnam par spangs pa'i gzugs brnyan snang ba de bzhin du/ rdo rje sems dpa'i sku mtshan dang dpe byad kyis rab tu spras pa ste de bzhin du stobs bcu dang mi
<p>120a</p>
<p>120a.1</p>'jigs pa la sogs pa rnam pa thams cad kyi mchog rnams dang ldan zhing sku lta bas mi ngoms pa ste/ gang zhig mthong nas chog shes par mi 'gyur ba de lta bu'i ye shes kyi sku rdo rje slob dpon gyis slob ma la bstan pa gang yin pa de ni bdag byin gyis brlab pa'o zhes brjod
<p>120a.2</p>par bya'o zhes bya ba ni sbas pa'o/ /sku thob pa las sgyu ma lta bu'i ting nge 'dzin gzhan ma yin no zhes bstan par bya ba'i phyir/ bstan pa'i mtshan ldan sgyu ma ni/ /'di nyid yin par shes bya ste/ /kun rdzob bden pa sgyu ma nyid/ /longs spyod rdzogs pa'i sku yang de/ /zhes bya ba gsungs te/ 
<p>120a.3</p>sgyu ma snang ba nye bar thob pa la sogs pa'i rim gyis spros pa'i ye shes kyi sku zhes bya ba gang yin pa 'di nyid yin gyi sgyu ma zhes bya ba de las tha dad pa ma yin te/ shing nyid dang shing sha pa bzhin du ye shes kyi sku dang sgyu ma dag la tha dad pa med do/ /gzhan du na sku dang sgyu ma dag tha dad pa yin na sgyu ma
<p>120a.4</p>lta bu'i ting nge 'dzin ma yin par 'gyur te tha dad pa'i rnam par rtog pa dang ldan pa nyid yin pa'i phyir ro/ /sgyu ma ji lta bu zhe na/ bstan pa'i mtshan nyid de bshad zin pa'i mtshan nyid dang ldan pa'o/ /kun rdzob ste phung po dang khams dang skye mched kyi bdag nyid dam lha'i sku'i bden pa ste don dam
<p>120a.5</p>pa ni sgyu ma nyid yin no/ /de kho na bcom ldan 'das kyi longs spyod rdzogs pa'i sku yin par shes par bya zhing yang zhes bya ba'i sgras sprul pa'i sku yang sgyu ma nyid yin no zhes bya ba ni sbas pa'o/ /da ni sgyu ma'i lus rdo rje 'chang gi rang bzhin nyid yin pa'i phyir mchod par bya ba nyid yin par/ de nyid dri
<p>120a.6</p>za'i sems can yin/ /rdo rje sku yang de nyid de/ /bdag nyid rdo rje sems dpa' yin/ /de bas bdag nyid mchod la 'jug /ces bya ba gsungs te dri za'i sems can zhes bya ba ni lus kyi za ma tog bor te dbang po kun dang ldan pas lus gzhan len par byed pa'o/ /'dir ni sgyu ma
<p>120a.7</p>lta bu'i lus la phung po'i rnam par rtog pa mi dmigs pa'i phyir dri za'i sems can kho na yin te/ dri za'i sems can dang sgyu ma'i lus la khyad par 'ga' yang med do/ /rdo rje'i sku ste mi phyed pa'i sku de nyid yin no zhes bya ba 'dis ni chos kyi sku nyid du bstan pa yin te ji skad du/ sra zhing brtan
<p>120b</p>
<p>120b.1</p>la khong stong med/ /gcad cing gzhig par mi nus te/ /sreg cing gzhom par mi nus pa'i/ /stong nyid rdo rje zhes bshad do/ /zhes gsungs te/ rdo rje'i rang bzhin sku ni rdo rje zhes bya ste chos kyi sku yin no zhes bya ba'i don to/ /rdo rje sems dpa'i bdag nyid ting nge 'dzin 'di yin te/ ye
<p>120b.2</p>shes kyi sku de ni thams cad stong pa nyid kyi de kho na nyid las byung ba yin no/ /'dir yan lag gi don ni 'di yin te rdo rje ni stong pa nyid yin zhing sems dpa' ni snying rje yin la de'i bdag nyid ni rdo rje sems dpa' nyid yin no zhes bya ba'i don ni de'i phyir ting nge 'dzin de lta bus gang cung zad za ba'am/ reg
<p>120b.3</p>pa'am gzhan rnams la mchod pa byed pa de thams cad rang bdag nyid la mchod par bya ste ting nge 'dzin 'dis rang dang gzhan la tha dad pa med pa'i phyir gzhan la mchod pa gang yin pa de kho na bdag la mchod pa'am/ bdag la mchod pa gang yin pa de gzhan la mchod pa byas pa yin no snyam du
<p>120b.4</p>dgongs te dgongs pa ma yin pa'o/ /da ni lung gi tshad mas bdag nyid sangs rgyas yin no zhes bstan par bya ba'i phyir/ bdag nyid sangs rgyas thams cad dang / /byang chub sems dpa' thams cad nyid/ /de bas 'bad pa thams cad kyis/ /bdag nyid rtag tu mchod par bya/ /zhes bya ba
<p>120b.5</p>gsungs te sangs rgyas thams cad ni phung po lnga'o/ /byang chub sems dpa' thams cad ni dbang po'i rang bzhin gyi byang chub sems dpa' rnams so/ /de'i rang bzhin nyid yin pa'i phyir bdag nyid kho na la 'bad pa thams cad kyis mchod par bya ste drang ba'i don to/ /sangs rgyas dang byang chub sems
<p>120b.6</p>dpa' thams cad rang bzhin gyis 'od gsal ba las byung ba yin pa'i phyir bdag nyid la mchod par bya ba ni nges pa'i don to/ /de ni rang gi don to/ /gzhan gyi don bya ba'i phyir bya ba ji snyed yod pa de dag de kho na bzhin du bya'o zhes bstan par bya ba'i phyir/ sngags dang phyag rgya'i sbyor ba dang / /dkyil
<p>120b.7</p>'khor la sogs rnam rtog dang / /sbyin sreg gtor ma'i bya ba kun/ /rtag tu sgyu ma bzhin du bya/ /zhes bya ba gsungs te/ bzlas pa'i dus su snying po dang nye ba'i snying po la sogs pa'i sngags rnams dang bcing ba'i dus su zhi ba dang drag po dang bar ma'i phyag rgya rnams kyi sbyor ba ste las kyi
<p>121a</p>
<p>121a.1</p>bye brag gis nges par sbyor ba gang yin pa dang de bzhin du dkyil 'khor te sku la sogs pa'i dkyil 'khor dang / sogs pa'i sgras dbang bskur ba dang / slob ma lhag par gnas pa dang / sa yongs su gzung ba dang / khrus bya ba dang / lhag par gnas pa'i cho ga dang / 
<p>121a.2</p>spyan drang ba dang bzhugs su gsol ba dang / gshegs su gsol ba la sogs pa de rnams kyi rnam par rtog pa ste ji lta ba bzhin du sgrub pa dang / de bzhin du dam tshig gi me lha'i sgo nas ye shes kyi me lha tshim par byed pa'i mtshan nyid kyi sbyin sreg gi bya ba dang / 'byung po thams cad
<p>121a.3</p>tshim par byed pa'i gtor ma'i bya ba dang / bdag dang gzhan la phan pa sgrub par byed pa'i bya ba gzhan gang ci yang rung ba de thams cad sgyu ma ste bdag byin gyis brlab pa'i rim pa bzhin du bya zhing bsgrub par bya'o zhes bya ba ni sgra ji bzhin pa'o/ /de dag nyid las kyi bye brag gi sgo nas/ zhi ba
<p>121a.4</p>dang ni rgyas pa dang / /de bzhin dbang dang mngon spyod dang / /dgug sogs gang yin thams cad ni/ /dbang po'i gzhu dang mtshungs par bya/ /zhes bya ba gsungs te nad pa rnams zhi bar bya ba dang dbul po rnams rgyas par bya ba dang / rgyal po la sogs pa rnams dbang du bya ba dang / 
<p>121a.5</p>dkon mchog gsum la gnod pa byed pa rnams la mngon spyod dang / lha dang lha ma yin gyi bu mo la sogs pa rnams dgug pa dang / sogs pa smos pas sman bzang po dang / dngul chu dang bcud kyis len dang / gser 'gyur rtsi dang / dbang du bya ba dang / nam mkha' lding dang / sa
<p>121a.6</p>gter dang / ro langs dang / ral gri dang / dril bu dang / mig sman dang / rkang mgyogs dang / khung gi sgo dbye ba dang / khung du 'jug pa dang / sngags dbab pa dang / 'byung po dbab pa dang / snod du rung ba dbab pa dang / pra brtag pa dang / chu rengs par bya ba dang / dmag rengs
<p>121a.7</p>par bya ba dang / phra man ma dbang du bya ba dang / mi snang ba la sogs pa dang / 'jig rten dang 'jig rten las 'das pa'i dngos grub dam pa rnam pa tha dad pa la sogs pa gang snyed de rnams dbang po'i gzhu dang mtshungs shing snang tsam gyi sgyu ma'i ting nge 'dzin gyis bya ste drang ba'i don to/ /de bzhin du
<p>121b</p>
<p>121b.1</p>dkyil 'khor bzhi'i rim pas 'od zer gyi 'khor lo kha dog dmar po la sogs pa spro ba'i sbyor bas nang gi dus la brten nas gang gi tshe zhi ba la sogs pa rnams byed pa de'i tshe dbang po'i gzhu bzhin du yod pa dang med pa dang bral ba'i 'od zer gyi 'khor lo brtag par bya'o zhes bya ba ni nges pa'i don te bya ba
<p>121b.2</p>gzhan/ sgeg sogs nye bar longs spyod dang / /glu dang rol mo sogs brten dang / /sgyu rtsal rnams la 'jug pa ni/ /chu yi zla ba bzhin du bya/ /zhes bya ba gsungs te sgeg pa la sogs pa ni gar gyi ro dgu ste/ sgeg dang dpa' dang 'jigs rung dang / dgod dang drag po 'jigs byed dang / /
<p>121b.3</p>snying rje ngo mtshar zhi ba ni/ /gar gyi ro dgu yin par bshad/ /ces bstan to/ /de la sgeg pa'i ro'i spyod pa ni dam tshig gi phyag rgya dgu po rnams dang lhan cig tu dbus kyi gtso bor gyur pas 'khyud pa dang 'o byed pa dang / 'jib pa dang sen mo 'debs pa dang / so 'debs pa'i mtshan nyid dang / de
<p>121b.4</p>rnams dang lhan cig 'dod pa lnga nye bar longs spyod pa'i mtshan nyid dang / phyag rgya dang phyag rgya'i lan gyi rim gyis lus dang ngag gi brda bstan pa'i sgo nas bde ba chen po nye bar longs spyod pa'i rang bzhin no/ /dpa' bo'i spyod pa ni mtshan mo'i ro langs sgrub pa dang / 'byung po dbang du bya ba'i
<p>121b.5</p>mtshan nyid do/ /'jigs su rung ba'i spyod pa ni go ku da ha na za ba'i mtshan nyid de btsog pa'i sems dang 'jigs pa skyed pa ni 'jigs su rung ba yin no zhes zer ro/ /dgod pa'i spyod pa ni ro langs sgrub pa'i dus su gad rgyangs sam sgeg pa'i ro'i bye brag go/ /drag po'i spyod pa ni rdo rje hU~M
<p>121b.6</p>mdzad la sogs pa'i khro bo'i dkyil 'khor bsgom pa'o/ /'jigs par byed pa'i spyod pa ni de'i gzugs nyid kyis bgegs skrod pa'o/ /snying rje'i spyod pa ni sems can rnams la phan 'dogs pa'i mtshan nyid de sangs rgyas rnams ni de'i rang bzhin can nyid yin pa'i phyir ro/ /ngo mtshar
<p>121b.7</p>gyi spyod pa ni zhi ba la sogs pa byed pa'i sgo nas 'gro ba rnams 'dul bar byed pa'i mtshan nyid dam/ dkyil 'khor gyi 'khor lo gzhan dang gzhan spro bas na nam mkha'i khams yongs su 'gengs pa'i mtshan nyid do/ /zhi ba'i spyod pa ni lhan cig skyes pa'i dga' ba'i mtshan nyid de
<p>122a</p>
<p>122a.1</p>de ni sgeg pa la sogs pa la nye bar longs spyod pa'o/ /de bzhin du glu zhes bya ba ni dkyil 'khor gyi mchod pa'i skabs su glu dbyangs bdun gyis glu len pa'o/ /de rnams kyang drug las skyes pa dang / drang srong pa dang / sa 'dzin pa dang / bar ma pa dang / blo gsal
<p>122a.2</p>ba dang / lnga pa dang / 'khor nyan rnams te rgyur gyur pa bdun po de rnams la chags pa'i glu drug cu rtsa bzhi'am/ sum cu rtsa gnyis 'byung ngo / /glu dbyangs bdun dang chags glu gsum/ /rim gyis bskyed pa nyi shu gcig /rgyas pa nyi shu rtsa dgu ste/ /de rnams glu dbyangs dkyil 'khor ro/ /
<p>122a.3</p>zhes gang bshad pa'o/ /de lta bu ni glu'i bya ba ste glu nyung zad kyang bzlas pa stong dang mnyam mo zhes bya ba la sogs pa gang bshad pa'o/ /rol mo ni de bzhin gshegs pa lnga'i rigs kyi gtso bor byas pa'i sgo nas rim gyis brdung ba la sogs pa ste de rnams kyang dpal sangs rgyas thams cad
<p>122a.4</p>mnyam par sbyor ba'i rgyud las gsungs pas de nyid la nges par gzung bar bya'o/ /sgyu rtsal zhes bya ba ni gar dang ri mo dang 'dod pa'i bstan bcos dang / gso ba la sogs pa rnams dang / gar zhes bya ba ni rkang pa mnyam pa dang / rkang pa mi mnyam pa dang / g.yas brkyang ba dang / g.yon
<p>122a.5</p>brkyang pa dang / lag pa dang / rkang pa dang / rked pa dang / mgrin pa bskyed pa la sogs pas dbang phyug dam pa rjes su dran pa'i sgo nas gar byed do/ /ri mo zhes bya ba ni bcom ldan 'das la dmigs nas de'i phyag rgya 'di bya'o/ /'dod pa'i sgyu rtsal ni pad+ma dang / kha sbyar dang rab sngags la
<p>122a.6</p>sogs pa'i bya ba'i khyad par rnams kyi bud med kyi yan lag mchog la reg pa'o/ /gso ba'i sgyu rtsal zhes bya ba ni rlung la sogs pa'i nad rnams mthun pa'i sman gyis bzlog pa ste/ de lta bu la sogs pa'i bya ba'i tshogs ni chu zla lta bu bzhin du ste yod pa dang med pa'i rnam par rtog pa'i snang
<p>122a.7</p>ba med par bya'o zhes bya ba ni sgra ji bzhin pa'o/ /gzhan yang / gzugs dang sgra dang de bzhin dri/ /ro dang reg bya nyid dag la/ /mig la sogs pa 'jug pa yang / /sgyu ma lta bur shes par bya/ /'dir rnam par shes pa ni rgyu gnyis las 'byung ste/ gcig ni rtog pa med pa'i gnas
<p>122b</p>
<p>122b.1</p>skabs las so/ /gnyis pa ni nges pa'i shes pa'i bdag nyid las te shes pa gnyis po dag ni don byed pa la rab tu 'jug pa'i snang ba'i shes pa dang / don byed pa'i snang ba'i shes pa'o/ /gzugs la sogs pa'i yul lnga po rnams la 'jug pa ste byis pa dang lkugs pa la sogs
<p>122b.2</p>pa'i rnam par shes pa bzhin du dang po dbang po 'jug pa dang / de rnams kyi rnam pa 'dzin pa'i rnam par shes pa skye shing nges pa'i shes pa skyes pa 'byung ba gang yin pa de yang sgyu ma bzhin du blta bar bya ste mthar thug pa'o/ /de bzhin du/ 'dir mang brjod pas ci zhig bya/ /rdo rje theg pas yang dag tu/ /rnal
<p>122b.3</p>'byor pas ni gang dag dmigs/ /de de sgyu ma bzhin du brtag /mang du brjod pas dgos pa ci zhig yod/ /rdo rje theg pa ste gsang sngags kyi gzhung gi lam chen por rang dang gzhan gyi don gang dang gang cung zad bya ba de thams cad sgyu ma bzhin du shes par bya zhing bsam par bya'o zhes bya ba ni
<p>122b.4</p>mthar thug pa'o/ /'phags pa byams pas/ spyod nas brtse ba'i bdag nyid sna tshogs spyod yul la/ /ji lta ji ltar mngon du 'jug par 'gyur ba ste/ /de lta de ltar rigs shing mtshungs pa'i tshig dag gis/ /sems can rnams la phan phyir mngon par sbyor bar byed/ /ces bya ba la
<p>122b.5</p>sogs pa gsungs so/ /mig la sogs pa rnam par shes pa lnga'i snang ba ni/ me long gi ni gzugs brnyan dang / /rmi lam sgyu ma chu bur dang / /mig 'phrul mtshungs par gang gis mthong / /de ni gtso bo yin par bshad/ /ces bya ba gsungs so/ /mig gi rnam par shes
<p>122b.6</p>pa me long gi gzugs brnyan dang mtshungs pa dang / rna ba'i rnam par shes pa rmi lam dang mtshungs pa dang / sna'i rnam par shes pa sgyu ma dang mtshungs pa dang / lce'i rnam par shes pa chu bur dang mtshungs pa dang / lus kyi rnam par shes pa mig 'phrul dang mtshungs par
<p>122b.7</p>gang gis mthong ba de ni gtso bo rdo rje 'chang chen po yin no zhes bya bar bshad de sbas pa'o/ /don byed pa snang ba'i shes pa'i rnam par dag pa ni/ mthong ba dang ni reg pa nyid/ /'gro ba sgyu ma ji bzhin te/ /kun rdzob tu yang dmigs par byed/ /sgyu ma lta bur rab tu bshad/ /ces
<p>123a</p>
<p>123a.1</p>bya ba rab tu gsungs te/ mthong ba de mig gi rnam par shes pas 'di ni sngon po'o zhes bya ba la sogs par nges par byas pa nas/ reg pa ste lus kyi rnam par shes pas 'di ni 'jam pa'am rtsub pa zhes bya ba la sogs pa'i bar de dag ni sgyu ma lta bur blta bar bya zhing / 
<p>123a.2</p>de las dus phyis sngon po la sogs pa dang phrad pa ni dmigs pa ste sreg pa dang 'tshed pa la sogs pa'i bya ba byed nus pa'i dngos po dang phrad pa'i mtshan nyid kun rdzob tu rnam par rtog pa can gyi blos nyams su myang bar bya ba gang yin pa de sgyu ma lta bur rab tu bshad pa ni dmigs pa med pa'i
<p>123a.3</p>blos nyams su myang bar bya'o zhes pa'i don te sbas pa'o/ /rnam par dag pa de nyid khyad par du bstan par bya ba'i phyir/ gang gang dbang po'i lam can nyid/ /'byung ba de de'i rang bzhin du/ /mnyam gzhag min pa'i rnal 'byor gyis/ /thams cad sangs rgyas rang bzhin blta/ /
<p>123a.4</p>zhes bya ba gsungs te/ gang la dbang po'i lam yod pa de ni dbang po'i lam can te mig gi rnam par shes pa la sogs pa drug go/ /'byung ba zhes bya ba ni yul la nye bar longs spyod pa'i phyir rgyug pa'o/ /de dang de'i rang bzhin du ste sgyu ma lta bu'i ting nge 'dzin du rnam par bsgom par bya'o/ /
<p>123a.5</p>mnyam gzhag min pa'i rnal 'byor te yul dang dbang po 'dus pa las so sor bsdus pa ni rnal 'byor gyi khams gsum pa thams cad sangs rgyas kyi rang bzhin te bsam gtan gyi rnal 'byor gyis de bzhin gshegs pa'i rang bzhin du blta bar bya ste mthar thug pa'o/ /phyogs dang
<p>123a.6</p>yul dang dus la sogs pa la ltos nas/ sgyu ma lta bu'i ting nge 'dzin/ /kun du kun nas thams cad dang / /bdag gis thams cad rtag tu ni/ /dngos su grub pa'i bdag nyid ni/ /sangs rgyas kun gyi rang bzhin mthong / /zhes bya ba gsungs te/ kun te yul thams cad du'o/ /
<p>123a.7</p>kun nas te phyogs thams cad nas so/ /thams cad ces bya ba ni dngos po gya nom pa dang dman pa'o/ /bdag gi thams cad byed ces bya ba ni bdag gi phung po dang khams dang skye mched la sogs pa'o/ /rtag tu ste dus thams cad du'o/ /dngos su zhes bya ba mngon sum mam rjes
<p>123b</p>
<p>123b.1</p>su dpag pa'i tshad mas gnas skabs de rnams su rang gi bdag nyid sangs rgyas kun gyi rang bzhin te de bzhin gshegs pa thams cad kyi rang bzhin du mthong ngo zhes bya ba'i don te mthar thug pa'o/ /da ni spyod lam rnam par dag pa/ gtso bo bde ba kun rang bzhin/ /sems dpa' chen
<p>123b.2</p>po gshegs dang bzhugs/ /gnas dang zas dang bzhon la sogs/ /skad cig dag gis mkha' ru dmigs/ /zhes bya ba gsungs te ting nge 'dzin la phan 'dogs par mdzad pa yin pa'i phyir gtso bo'o/ /bde ba kun ni 'dod chags dang bral ba dang 'dod chags bar ma'i
<p>123b.3</p>bdag nyid de/ de'i rang bzhin zhes bya ba ni de dag bsdus pa yin pa'i phyir lhan cig skyes pa'i rang bzhin no/ /sems dpa' chen po ni gang la sgyu ma lta bu'i ting nge 'dzin chen po la sems dpa' yod pa ni sems dpa' chen po ste des gshegs pa la sogs pa'i spyod lam bzhi po de
<p>123b.4</p>rnams mkha' ru dmigs zhes bya ba ni nam mkha'i rang bzhin du shes pa'o/ /da ni bdag byin gyis brlab pa'i rim pa'i 'bras bu ni/ srid pa gcod par 'gyur ba dang / /ston pa 'gro na mchog 'gyur zhing / /lha dang bcas pa thams cad kyis/ /yang dang yang du phyag byas mchod/ /ces
<p>123b.5</p>bya ba gsungs te rnal 'byor pa de ni srid pa gcod pa ste 'khor ba'i 'jigs pa gcod par byed pa dang / 'jig rten rnams kyi ston pa byed pa'i phyir ston pa dang / 'gro ba na nyan thos la sogs pa'i rnal 'byor pa rnams las mchog ste dam pa dang / de bzhin du lha dang bcas pa kun gyis te dbang
<p>123b.6</p>po la sogs pa rnams kyis lus mi snang bar byas nas yang dang yang du phyag byas shing btud nas mchod par 'gyur ro zhes bya ba ni phyag rgya chen po 'grub pa'i mtshan nyid de sgra ji bzhin pa'o/ /de bzhin du/ ji ltar ston pa rdzogs sangs rgyas/ /'jig rten phan par bzhed pas gshegs/ /de
<p>123b.7</p>bzhin rnal 'byor chen po ni/ /rang gi shes rab skye ba'i phyir/ /ji ltar ston pa yang dag par rdzogs pa'i sangs rgyas bcom ldan 'das khams gsum na gnas pa'i sems can gyi 'jig rten la phan par bzhed pa ste 'jig rten 'di dang 'jig rten pha rol dag tu phan par mdzad par gshegs
<p>124a</p>
<p>124a.1</p>shing rgyu ba'o/ /de bzhin de de kho na bzhin du'o/ /rnal 'byor chen po ste 'di ni phyag rgya chen po ste grub pa yang yin la rnal 'byor pa yang yin pas rnal 'byor chen po 'jig rten gyi khams la phan par byed par 'gyur ro/ /ci'i phyir zhe na/ rang de bdag byin gyis brlab pa'i
<p>124a.2</p>rim pa'i rang bzhin gyis zhes pa ste 'jig rten las 'das pa'i ye shes kyi rang bzhin rab ste rnam par mi rtog pa skye zhing 'byung ba'i phyir de bzhin gshegs pa bzhin du sems can thams cad kyi don byed par 'gyur te sgra ji bzhin pa'o/ /thams cad kyi dbang phyug yin par/ bsgrub par mi bya
<p>124a.3</p>cung zad med/ /rdo rje sems dpa' dmigs pas na/ /bde chen phyag rgya thams cad ni/ /rang nyid kyis ni 'grub par 'gyur/ /zhes bya ba gsungs te/ bdag byin gyis brlab pa'i rim pa'i pha rol tu phyin pa'i rnal 'byor pas ni bsgrub par mi bya ba med pa ste/ bsgrub par bya ba ma
<p>124a.4</p>yin pa cung zad kyang med cing de thams cad bsgrub par bya ba kho na yin no/ /gang gi phyir des rdo rje sems dpa' ste sgyu ma lta bu'i ting nge 'dzin gyis dngos po thams cad la dmigs pa de'i phyir des ni 'bad pa med pa kho nar bde ba chen po'i rgyu yin pa'i phyir bde chen phyag rgya thams cad las
<p>124a.5</p>kyi phyag rgya la sogs pa'i lha dang lha ma yin la sogs pa'i bu mo'i phyag rgya rnams rang nyid kyi ste rang gi 'dod pas 'grub par 'gyur zhing dbang du 'gyur te drang ba'i don te/ yang na 'dod chags la sogs pa'i phyag rgya thams cad lhan cig skyes pa'i rang bzhin gyi bde ba chen por gyur pa rnams
<p>124a.6</p>rang nyid kyis 'grub par 'gyur zhing rang rig pa'i tshad mas shes par bya ba yin par 'gyur ro zhes bya ba ni nges pa'i don te/ rtsa ba'i rgyud las kyang / ri rab sum cu rtsa drug gi /phra rab rdul ni ji snyed pa/ /yon tan gnas gyur bud med rnams/ /de snyed dag ni de yi 'gyur/ /zhes
<p>124a.7</p>bya ba la sogs pa gsungs so/ /mjug bsdu ba/ nyon mongs las lam lus dang ni/ /byed pa po dang 'bras bu nyid/ /smig rgyu rmi lam lta bu dang / /dri za'i grong khyer dag dang mtshungs/ /zhes bya ba gsungs pa yin te de la nyon mongs pa ni 'dod chags la sogs pa drug dang nye
<p>124b</p>
<p>124b.1</p>ba'i nyon mongs pa nyi shu'o/ /las lam ni lus dang ngag dang yid kyis srog gcod pa rnams so/ /lus ni sems can gyi skye gnas rnam pa bzhi bye brag gi lus so/ /byed pa po ni rgyu ste rgyu dang rkyen gyi rang bzhin rnam drug dang rnam pa bzhi'o/ /'bras bu ni bde 'gro dang 'gro ba'i mtshan nyid can
<p>124b.2</p>te de rnams smig rgyu la sogs pa dang mtshungs par shes par bya'o/ /de nyid ni bdag byin gyis brlab pa'i rim pa'i drang ba'i don to/ /nyon mongs pa ni 'dod chags la sogs pa'i rang bzhin gyi de bzhin gshegs pa rnams so/ /las kyi lam ni dbang po rnam par dag pa'i rang bzhin gyi
<p>124b.3</p>byang chub sems dpa' rnams so/ /lus ni khams kyi rang bzhin gyi lha mo rnams so/ /byed pa po ni shes pas bskyed pa'i bya ba dang ldan pa'i yul gyi rang bzhin gyi gzugs rdo rje ma la sogs pa rnams so/ /'bras bu ni de rnams nye bar longs spyod pa las byung ba'i dga' ba la sogs
<p>124b.4</p>pa rnams sam/ thams cad la khyad par du 'phags pa'i lhan cig skyes pa'i dga' ba ste de rnams thams cad smig rgyu la sogs pa dang mtshungs par shes par bya'o zhes bya ba ni nges pa'i don to/ /chos dang chos min dka' thub gtong / /legs sdom nyes sdom 'dul ba dang / /dmyal
<p>124b.5</p>ba yi dgas dud 'gro dang / /lha dang bcas pa'i mi rnams dang / /'byung dang 'byung 'gyur phung po dang / /khams dang thub pa'i bstan pa dang / /ston pa dang ni nyan thos te/ /thams cad kun rdzob nyid du bstan/ /dang po'i las can 'jig rten dag /dam pa'i don la 'jug pa'i
<p>124b.6</p>phyir/ /thabs 'di rdzogs pa'i sangs rgyas kyis/ /skas kyi rim pa lta bur gsungs/ /de kun tha mar 'jig pa ste/ /de ni byis pa brid pa yin/ /brtag bya brjod par bya ba min/ /gzhan dga' zhig ni gsal bar 'gyur/ /zhes bya ba la sogs pa gsungs so/ /ting
<p>124b.7</p>nge 'dzin med na nyon mongs pa'i dbang gis so so'i skye bo nyid du 'gyur ba ni/ ting 'dzin 'di ni ma shes pas/ /kun rdzob tu ni nyer dmigs pas/ /nad rnams sna tshogs 'byung 'gyur te/ /de dag sgyu ma'i rnam 'phrul lo/ /zhes bya ba gsungs te sgrub pa po gang zhig bdag byin gyis
<p>125a</p>
<p>125a.1</p>brlab pa'i man ngag gi mtshan nyid kyi ting nge 'dzin 'di shes shing / 'on kyang rnal 'byor pa'i mngon pa'i nga rgyal gyis gnas pa de rnams ni kun rdzob tu nye bar dmigs pa ste rnam par rtog par nye bar dmigs pas sam/ btags pa'i lha'i rnal 'byor gyi gnas
<p>125a.2</p>so/ /de rnams la nad rnam pa sna tshogs te nad bzhin du ltung bar byed pa'i 'dod chags la sogs pa'i rnam par rtog pa rnams skye zhing 'byung bar 'gyur ro/ /de rnams kyi de dag nyid ni sgyu ma'i rnam 'phrul te/ sgyu ma zhes bya ba ni 'khor ba'i 'khor lor kun du 'khor bar byed pa'i sred
<p>125a.3</p>pa yin zhing de'i rnam par 'phrul pa ni rol pa dang mthu yin no zhes bya ba'i tha tshig go/ /de nyid gsal bar bya ba'i phyir/ /bdag byin brlab pa'i man ngag ni/ /gang gis bla ma las ma bsgrubs/ /rtag dang chad pa la dmigs nas/ /mi de phyir ldog 'gyur ba yin/ /zhes bya ba gsungs
<p>125a.4</p>te/ sgrub pa po gang gis bla ma'i zhal las bdag byin gyis brlab pa'i rim pa'i man ngag ma thob pa de ni rtag pa dang chad pa'i phyogs la brten nas phyir ldog par 'gyur zhing / de kho na nyid las nyams par gyur nas so so skye bo'i thob par 'gyur ro/ /de ltar yang sngags kyi gzhung la rim pa
<p>125a.5</p>gnyis te bskyed pa'i rim pa dang rdzogs pa'i rim pa'o/ /rdzogs pa'i rim pa ni rnam pa gnyis te 'od gsal ba'i rim pa dang ye shes kyi sku'i rim pa'o/ /de la gal te rtag tu bskyed pa'i rim pa la brten nas bsgom pa de'i tshe/ rtag pa'i lha'i rnam par mngon par zhen pa'i phyir rtag pa'i
<p>125a.6</p>phyogs yin no/ /ci te rim pa gnyis pa dang bzhi pa'i 'od gsal ba la brten nas 'jug pa de'i tshe ni chad pa'i phyogs yin te/ don dam pa'i bden pa 'ba' zhig gi rang bzhin nyid yin pa dang / gzhan gyi don med pas sngon gyi smon lam don med par 'gyur ba dang dbang phyug chen po
<p>125a.7</p>bzhin du chad pa'i lta bar 'gyur ba'i phyir ro/ /de bas na bdag byin gyis brlab pa'i rim pa ni ye shes kyi sku nyid yin pa'i phyir rtag pa'i phyogs ma yin zhing don dam pa las byung ba'i lha'i rnam pa nyid yin pa'i phyir chad pa'i phyogs ma yin no/ /de'i phyir dus gsum gyi 'khor ba'i sdug
<p>125b</p>
<p>125b.1</p>bsngal yang dag par dran par bya ste/ thar pa 'dod pas 'bad pas rdo rje slob dpon mnyes par byas nas bdag byin gyis brlab pa'i rim pa'i man ngag thob ste de rnam par dag par bya ba'i thabs brtsal bar bya'o zhes bya ba ni dgongs pa ma yin pa'o/ /gang gi sku drin gyis grol bar gyur pa'i
<p>125b.2</p>bla ma de la mchod pa ni/ mchod pa thams cad yongs spangs nas/ /bla ma mchod pa yang dag brtsam/ /de mnyes pas ni kun mkhyen pa'i/ /ye shes mchog ste thob par 'gyur/ /zhes bya ba gsungs te mchod pa thams cad de rang dang gzhan la mchod pa yongs su spangs pa rdo rje
<p>125b.3</p>slob dpon bla ma la mchod pa brtsam zhing bya'o/ /gang gi phyir gzhan la mchod pa byas pas bde 'gro tsam thob par byed la bla ma de mnyes pas ni kun mkhyen pa'i ye shes te rim pa lngas brtan par bya ba de kho na nyid kyi rin po che bskyed pa'i rim pa ltos nas mchog tu gyur pa thob par 'gyur
<p>125b.4</p>ba'i phyir ro/ /mtho ris dang thar pa dag ni khyad par che'o zhes bya ba'i tha tshig ste sgra ji bzhin pa'o/ /mchod pa'i 'bras bu ni/ bla na med pa'i slob dpon ni/ /rdo rje sems dpa' mchod byas pas/ /de yi bsod nams ma byas ci/ /dka' thub ma brten ci zhig yod/ /ces
<p>125b.5</p>bya ba gsungs te/ bla na med pa ste shes pa dang snying rje gtso bor gyur pa'i rdo rje slob dpon bla ma rdo rje sems dpa' dang mtshungs pa gang yin pa la gang gis mchod pa byas pa'i sgrub pa po des ni bsod nams byas pa ste/ dge ba ma bsags pa ci zhig yod cing tshangs pa'i gnas la
<p>125b.6</p>sogs pa bsgom pa mtshan nyid kyi dka' thub ma brten pa ni ci zhig yod do byas pa kho na'o/ /rtsa ba'i rgyud las kyang bdag cag sangs rgyas thams cad kyi pha yin no/ /bdag cag sangs rgyas thams cad kyi ma yin no zhes de skad dus gsum du brjod cing mchod pa mdzad nas gshegs so
<p>125b.7</p>zhes gsungs so/ /de'i phyir rdo rje sems dpa' dang rdo rje slob dpon la khyad par 'ga' yang med de sgra ji bzhin pa'o/ /mchod pa de nyid kyi bye brag ni/ de nyid mi zad 'dod pa yis/ /shin tu gces pa gang dang gang / /shin tu khyad par can nyid dag /de dang de ni bla mar dbul/ /zhes bya
<p>126a</p>
<p>126a.1</p>ba gsungs te/ shin tu gces pa gang dang gang / /zhes bya ba ni phyi rol gyi nor bu dang mu tig la sogs pa'o/ /shin tu khyad par can ni shin tu srog pas kyang lhag pa'i rang gi chung ma la sogs pa ste/ de dag de bla ma rdo rje slob dpon la dbul bar bya'o/ /ci'i phyir zhe
<p>126a.2</p>na/ gal te re zhig thar pa don du gnyer ba de'i tshe ni phyi rol rnams kyis ci zhig bya/ ci zhig mi 'dod pa de'i tshe yang zhing dag pa la phul bas nor de mi zad par 'gyur ba yin pa'i phyir bdog pa thams cad sbyin pa dang khyad par can gyi sbyin pa dang sbyin pa chen po rnams de la dbul
<p>126a.3</p>bar bya ste/ dud 'gro rnams la sbyin na brgya 'gyur thob/ /sdig pa can la byin na stong 'gyur thob/ /tshul khrims ldan pas 'bum 'gyur thob pa yin/ /'dod chags bral las bye ba brgya 'gyur te/ /gang zhig mi slob pa la byin byed pa/ /des na longs spyod shin tu khyad 'phags
<p>126a.4</p>'thob/ /skyes bu gang gis sangs rgyas la phul na/ /de yis longs spyod phun tshogs zad mi 'gyur/ /zhes kyang gsungs so/ /slob dpon gyi mtshan nyid ni/ slob dpon gyis ni sdig pa 'phrog /slob dpon gyis ni 'jigs pa sel/ /slob dpon gyis ni sdug bsngal gyi/ /rgya
<p>126a.5</p>mtsho 'jigs pa pha rol sgrol/ /zhes bya ba gsungs te slob dpon gyis ni rig pa'i dbang bskur ba'i sgo nas sdig pa 'phrog ste rnam par shes pa gyur pa'i phyir ro/ /gsang ba'i dbang bskur bas ni 'jigs pa sel te rnam par rtog pa'i 'jigs pa spong ba'i phyir ro/ /shes rab ye
<p>126a.6</p>shes kyi dbang bskur ba'i sgo nas sdug bsngal gyi rgya mtsho 'jigs chen te nyon mongs pa dang shes bya'i sgrib pa'i rang bzhin gyi 'khor ba las sgrol zhing pha rol tu phyin par byed pa ste mthar thug pa'o/ /slob ma snod dang snod ma yin pa brtag pa/ gang zhig nga rgyal gyis sbags
<p>126a.7</p>shing / /bden min rim pa ston byed dang / /de nyid chos la brnyas bcas pa/ /de la de nyid bstan mi bya/ /zhes bya ba gsungs te slob ma gang zhig nga rgyal dang ldan pa la de bzhin du gal te de kho na nyid yang dag par ston par byed pa na nyes pa ci zhig yod de/ 'on kyang bden
<p>126b</p>
<p>126b.1</p>min te yang dag pa ma yin pa'i de kho na nyid kyi rim pa ston pa dang / de bzhin du de nyid chos te bla ma'i man ngag gi tshig rnams la brnyas pa dang bcas shing sla chos dang bcas pa'i slob ma de la don dam pa'i de kho na nyid bstan zhing bshad par mi bya ste sgra ji bzhin pa'o/ /slob ma dam pa'i mtshan
<p>126b.2</p>nyid ni/ /bla ma la gus bden par smra/ /rnam par bden zhing rgyud gcig la/ /dam tshig spyod pa srung byed pa/ /de la rim pa bstan par bya/ /zhes bya ba gsungs te 'chad pa po'i bla ma la gus shing zhe sa dang bcas pa dang / de bzhin du sgyu la sogs pa dang bral ba'i phyir bden par smra ba
<p>126b.3</p>dang / yul la nye bar longs spyod pa la sogs pa phyi rol rnams la chags pa med pa nyid yin pa'i phyir rnam par dben zhing dbang po thul ba dang / de bzhin du chos la nges par rtog pa las byung ba'i shes rab dang ldan pa nyid yin pa'i phyir lhan cig bshad pa'i gzhal bya thams cad kyi don
<p>126b.4</p>dang tshig 'dzin pas rgyud gcig pa dang / bstan bcos kyi 'bras bu dam tshig nyams su blangs pa gang yin pa de byed pa'i phyir dam tshig gi spyod pa srung ba dang / gang gi sgras sems can gyi bya ba la brtson 'grus dang ldan pa'i slob ma de lta bu gang yin pa de la rim pa ste/ bdag byin gyis
<p>126b.5</p>brlab pa'i rim pa bstan zhing bla mas man ngag sbyin par bya'o zhes bya ba ni sgra ji bzhin pa'o/ /rim pa lnga'i bshad pa'i nor bu'i phreng ba las bdag byin gyis brlab pa'i rim pa ste gsum pa'o// //mngon par byang chub pa'i rim pa'i skabs su dang por phyag 'tshal ba ni/ thams cad
<p>126b.6</p>stong nyid ston pa po/ /rdo rje sems dpa' phyag 'tshal te/ /bzhi pa mngon par byang chub pa'i/ /rim 'di bdag gis bshad par bya/ /zhes bya ba gsungs te/ stong pa bco brgyad kyi de kho na nyid thams cad stong pa ston par mdzad pa nyid yin pa'i phyir/ thams cad stong nyid ston pa'o/ /
<p>126b.7</p>gang la rdo rje ste rdo rje rtse lnga pa de la sems shing phyag na bsnams pa yod pa de ni rdo rje sems dpa' ste bcom ldan 'das rdo rje sems dpa'o/ /de la phyag 'tshal te bzhi pa mngon par byang chub pa'i rim pa bdag gis bshad cing bstan par bya'o zhes pa ni drang ba'i don to/ /de bzhin du thams
<p>127a</p>
<p>127a.1</p>cad stong pa ni stong pa nyid gsum sdud par byed pa'i de kho na nyid de de ston par mdzad pa nyid yin pa'i phyir thams cad stong pa nyid ston pa po'o/ /rdo rje ni sgrib pa med pa'i ye shes so/ /gang zhig de la sems shing gnas pa de ni rdo rje sems dpa' ste de la phyag 'tshal nas
<p>127a.2</p>so/ /bzhi pa zhes bya ba ni 'dod chags la sogs pa gsum po sdud par byed pa yin pa'i phyir bzhi pa ste/ de nyid mngon du byang chub nyid thob par byed pa nyid yin pa'i phyir mngon par byang chub pa'o/ /de'i rim pa ni phyag rgya dang ting nge 'dzin gyi rim pa ste de bdag gis bshad par bya'o zhes bya
<p>127a.3</p>ba ni nges pa'i don to/ /yang na rdo rje 'dod chags dang 'dod chags dang bral ba dag yin zhing sems dpa' ni 'dod chags bar ma ste de rnams kyi thams cad stong pa ni lhan cig skyes pa'o/ /de ston pa de la phyag 'tshal te bdag gis bshad par bya'o zhes bya ba ni dgongs pas bshad pa'o/ /rdo rje
<p>127a.4</p>ni gsang ba'i rdo rje yin zhing sems dpa' ni pad+ma ste de dag 'dus pa las thob pa'i bde ba chen po ni thams cad stong pa yin zhing de ston pa po la phyag 'tshal te bshad par bya'o zhes bya ba ni dgongs pa ma yin pa'o/ /rdo rje sems dpa' ni drug pa rdo rje 'chang ngo / /rtag tu thams cad
<p>127a.5</p>nas thams cad du stong zhing gang zag dang chos la bdag med pa de kho na nyid nye bar ston pas na thams cad stong pa ston pa'o/ /de la phyag 'tshal te bdag gis bshad par bya'o zhes bya ba ni sgra ji bzhin pa'o/ /rdo ni sa'o/ /rje ni chu'i khams so/ /sems ni me'i khams so/ /dpa' ni
<p>127a.6</p>rlung gi khams so/ /thams ni gzugs so/ /cad ni sgra'o/ /stong ni dri'o/ /pa ni ro ste khams dang yul de rnams kyi 'od gsal ba'i de kho na nyid ston cing 'chad pa po la phyag 'tshal te bdag gis bshad par bya'o zhes bya ba ni sgra ji bzhin pa ma yin pa'o/ /gang la ye shes lnga'i bdag nyid
<p>127a.7</p>kyi de kho na nyid kyi rdo rje la sems shing gtod pa yod pa de ni rdo rje sems dpa'o/ /brtan dang g.yo ba'i dngos po thams cad stong pa ni gnyis su med pa'i ye shes te de nye bar ston par mdzad pa nyid yin pa'i phyir thams cad stong pa ston pa po'o/ /de la phyag 'tshal te bshad par bya'o zhes bya ba ni yi
<p>127b</p>
<p>127b.1</p>ge'i don to/ /rdo rje ni 'dzin par byed pa'i shes pa rnams so/ /sems dpa' ni gzung bar bya ba'i yul dang dbang po rnams te de dag thams cad gcig dang du ma nyid dang bral ba'i sgo nas stong pa nyid du ston cing rang bzhin med pa'i gnas su ston pa po la phyag 'tshal te bshad par bya'o zhes bya ba ni
<p>127b.2</p>spyi'i don to/ /rdo rje ni rtsa bdun khri nyis stong yin no/ /sems dpa' ni de las byung ba'i byang chub kyi sems kyis 'gro ba sprul pa'o/ /de yang ngo bo nyid kyi bde ba chen po'i rang bzhin nyid yin pa'i phyir thams cad stong pa yin zhing de ston par mdzad pa nyid yin pa'i phyir thams cad stong pa ston pa po'o/ /
<p>127b.3</p>de la phyag 'tshal te bshad par bya'o zhes bya ba ni spyi'i don to/ /rdo rje ni dga' ba'o/ /sems dpa' ni mchog go/ /thams cad ni bral ba ste de rnams kyi stong pa ni lhan cig skyes pa yin zhing de ston pa de la phyag 'tshal te zhes bya ba ni sbas pa'o/ /rdo rje ni 'od gsal ba'o/ /sems dpa' ni de
<p>127b.4</p>las langs pa'i lha'i sku'o/ /thams cad stong pa ni sgyu ma'i dpe bcu gnyis te de rnams ston pa po la phyag 'tshal te bshad par bya'o zhes bya ba ni sbas pa'o/ /rdo rje ni rdo rje ltar mi phyed pa'i rnam par shes pa gsum mo/ /sems dpa' ni de dang 'brel pa de'i rang bzhin rnams so/ /de rnams
<p>127b.5</p>thams cad kyi stong pa nyid ni 'od gsal ba'o/ /de ston cing thob par mdzad pa la phyag 'tshal te bshad par bya'o zhes bya ba ni sbas pa'o/ /rdo rje ni ril por 'dzin pa'i ting nge 'dzin to/ /sems dpa' ni rjes su gzhig pa'i ting nge 'dzin te de dag las byung ba'i thams cad stong pa 'od gsal
<p>127b.6</p>ba de ston par mdzad cing de la dmig par mdzad pa la phyag 'tshal te bdag gis bshad par bya'o zhes bya ba ni mthar thug pa'o/ /rdo rje ni don dam pa'i bden pa'o/ /sems dpa' ni kun rdzob kyi bden pa ste de dag la mi gnas pa'i mya ngan las 'das pa nyid yin pa'i phyir tha dad pa med
<p>127b.7</p>pa'i thams cad stong pa'o/ /de ston pa po la phyag 'tshal te bdag gis bshad par bya'o zhes bya ba ni mthar thug pa'o/ /da ni phyag bya bar 'os pa'i rdo rje sems dpa' dang / rdo rje slob dpon tha mi dad par bshad par bya'o snyam du thugs la bzhag nas/ de ni rang 'byung bcom ldan
<p>128a</p>
<p>128a.1</p>'das/ /gcig nyid bdag nyid che ba'i lha/ /man ngag rnams ni rab ster bas/ /rdo rje slob dpon de bas lhag /ces bya ba gsungs te/ kun nas nyon mongs pa dang / rnam par byang ba'i bag chags rnams bcos pas na bcom ldan 'das sam b+ha ga la
<p>128a.2</p>bzhugs pa nyid yin pa'i phyir bcom ldan 'das so/ /ji lta bu zhe na rang 'byung ste chos thams cad la khyab par byed pa'i rang bzhin gyi chos nyid kyi ngo bo'o/ /de bzhin nyid kyi chos nyid ni rgyu 'ga' zhig gis so sor nges pa'i tshogs pa la brten nas thob par bya ba'am bskyed par
<p>128a.3</p>bya ba yin te/ 'on kyang de ni nam mkha' bzhin du rang nyid 'byung ba kho na yin pa'i phyir rang 'byung ngo / /mthong ba dang bsgom pa'i lam la sogs pa'am sngags dang phyag rgya dang ting nge 'dzin la sogs pas ni glo bur ba'i dri ma bcos ma rnams spang bar bya ba yin gyi de kho na nyid bskyed
<p>128a.4</p>par bya ba ni ma yin no/ /rang bzhin gzhan du bya bar nus pa ma yin te/ nam mkha' bstan du yod pa nyid la sogs par mi nus pa bzhin no/ /bu ram gyi ni mngar dang me'i/ /tsha ba rang bzhin yin pa ltar/ /de bzhin kho nar chos rnams kyi/ /stong pa rang bzhin yin par
<p>128a.5</p>'dod/ /des kyang gsungs so/ /de yang gcig nyid yin zhing nyid kyi sgra ni nges par gzung ba'i don to/ /chos nyid la tha dad pa med pa'i phyir ro/ /de dang ldan pa nyid yin na ni kun rdzob bzhin du khyab par byed pa nyid ma yin pa'i phyir ro/ /de ni bdag nyid che ba'i lha ste ye shes
<p>128a.6</p>lnga'i bdag nyid kyi de bzhin gshegs pa rnams sdud par byed pa nyid yin pa'i phyir ro/ /drug pa de bzhin gshegs pa rnams kyi bdag po yang yin no/ /de lta bu'i rnam pa can gyi bcom ldan 'das rdo rje 'chang bas kyang rdo rje slob dpon lhag cing khyad par du 'phags par shes
<p>128a.7</p>par bya'o/ /ci'i phyir zhe na/ rdo rje 'chang chen po'i go 'phang thob par byed pa'i man ngag rab ster ba ste khyad par du ster bar byed pa'i phyir ro/ /dgongs pa ni re zhig bcom ldan 'das rdo rje 'chang chen po ni mngon sum du mthong ba 'am lung 'bogs par byed pa ma yin te/ 'on kyang
<p>128b</p>
<p>128b.1</p>bsgoms pa'i stobs kyis de kho na nyid 'di khong du chud par 'gyur ro/ /bsgom pa de yang bla ma'i sku drin kho nas rnyed par 'gyur ba yin pa'i phyir ngo bo gang zhig sngon ma shes pa shes par byed pa gang yin pa de ni de bas ches lhag pa yin par khong du chud par bya'o zhes bya ba yin te dgongs pa
<p>128b.2</p>ma yin pa'o/ /de mnyes par bya ba ni/ zla ba phyed dam zla ba ru/ /de ni yang dag mnyes bya ste/ /mnyes par gyur pa'i bla ma la/ /ci nus pas ni mchod par bya/ /zhes bya ba gsungs te dang por re zhig mngon par byang chub pa'i rim pa'i man ngag don du gnyer ba'i slob mas
<p>128b.3</p>zla ba phyed dam zla ba'am/ dam gyi sgras lo la sogs par yang dag par gus pa'i bsnyen bkur gyis mnyes shing thugs dgyes par bya ste ci nus pa 'dod pa lnga la nye bar longs spyod pa'i mtshan nyid kyis mchod par yang bya'o/ /de'i rjes la bsnyen bkur dang mchod pa'i rim
<p>128b.4</p>gyis mnyes par gyur pa de la ci zhig bya zhe na/ de'i phyir/ de la phyag rgya legs par bslabs/ /ci 'byor pa ni 'bul byas nas/ /tshogs kyi dkyil 'khor dbus su ni/ /cho ga ji bzhin mchod par bya/ /zhes bya ba gsungs te de'i rjes la de la phyag rgya ste dam tshig gi phyag rgya legs
<p>128b.5</p>par bslabs shing thos pa la sogs pa'i rim gyis dam tshig dang sdom pa'i pha rol tu phyin pa ci 'byor pa zhes bya ba gang zhig gdol pa dang btso blag mkhan gyi rigs su skyes pa dang de med na kha dog gam 'dod pa'i lha mnyes par byed pa'i sgo nas rang gi rigs dang mthun par dbul
<p>128b.6</p>bar byas te phul nas so/ /de'i rjes la bla ma de la tshogs 'khor dbul te tshogs kyi 'khor lo'i dbus su mchod pa bya zhing rjed par bya'o/ /cho ga bzhin zhes bya ba ni cho ga las ma 'das par ro/ /de la cho ga ni 'di yin te/ re zhig dang por nyan thos kyi rigs can ma
<p>128b.7</p>gtogs pa dge bsnyen dang dge slong dang / rdo rje slob dpon dang rnal 'byor pa rnams bsogs te de rnams la rim pa bzhin du gdan gding bar bya'o/ /de la gral gcig tu bslab pa ji lta bu bzhin du dge slong gi dge 'dun bzhugs su gsol cing de'i 'og tu dge bsnyen gyi
<p>129a</p>
<p>129a.1</p>tshogs rim pa bzhin du 'dug tu bzhug go/ /de'i rjes la rdo rje slob dpon gyi tshogs dge slong gi tshogs kyi mdun gyi gral la bzhugs su gsol/ rnal 'byor pa'i tshogs ni thams cad kyi gong du bzhugs su gsol ba kho na te rnal 'byor pa dge bsnyen nam
<p>129a.2</p>dge slong ngam dge tshul ji lta bu yin yang rung ste gong du bzhag pa'i rigs so zhes bcom ldan 'das kyis gsungs so/ /de'i rjes thogs la sgrub pa po mdun du 'ongs nas phyag byas te go rims bzhin du thams cad kyi rkang pa bkru bar bya'o/ /de la rdo rje las kyi ngo bo bsnyen
<p>129a.3</p>bkur ba gcig bsko bar bya ste/ der de rnams kyi mdun du bdud rtsi lnga'i chos 'byung gi phyag rgya gru gsum du bya zhing / de'i nang du thig le'i gzugs zlum po bya ste de'i nang du me long gi gzugs brnyan dang mtshungs pa'i dkyil 'khor gyi 'khor lo dang po blta bar bya'o/ /de'i 'og tu
<p>129a.4</p>thod pa dum bu gcig pa de bzhin gshegs pa lnga'i sa bon gyi byin gyis brlabs pa'i bdud rtsi lngas gang ba gzhag par bya zhing me tog dgram par bya'o/ /thod pa'i phyogs gnyis su thod pa gzhan gnyis bzhag ste gcig ni rgun chang gis gang ba/ cig shos ni 'bru'i chang gis gang
<p>129a.5</p>ba thabs dang shes rab kyi rang bzhin hU~M dang hrI yig gi sa bon gyi byin gyis brlabs pa dang / me tog dgram pas mdzes par byas te pad+ma'i snod gsum po dbus ma nas brtsams te g.yas pa dang g.yon pa dag gos sngon po dang dkar po dang dmar po rnams kyis dgab par bya'o/ /de
<p>129a.6</p>nas rdo rje las kyi phyag 'tshal ba sngon du 'gro ba can gyis rdzas dri zhim po la sogs pa mchod pa rnam pa lngas mchod par bya'o/ /de'i rjes la snod dbus ma las bdud rtsi blangs te snod gnyis po la gtor bar bya'o/ /de'i rjes la snod gcig blangs te gos bshus nas rnal 'byor
<p>129a.7</p>pa'i gral la go rims bzhin du drang bar bya'o/ /de nas dge slong dang dge tshul dang dge bsnyen dang rdo rje slob dpon gyi gral la ste drangs pa'i 'og tu re re zhing phyag bya'o/ /'dren pa gang nas brtsams pa de la phyis kyang drang bar bya'o/ /de'i rjes la sha'i tshod ma rnam pa tha dad pa mang po dang
<p>129b</p>
<p>129b.1</p>'bras dri zhim po'i 'bras chan dang 'bras kyi rgyal po'i 'bras chan ro drug dang ldan pa bslab pa'i gral rim bzhin du snod rnams su drang bar bya zhing oM AHdi bya a na sa mA d+hI d+h+ya na pri na ni swA hA/ zhes bya ba'i sngags brjod par bya'o/ /phyed zos pa na snod chen po gcig blangs nas thams cad
<p>129b.2</p>gcig tu bsres te kun gyis dus gcig tu bza' bar bya'o/ /btung ba'i rdzas rnams kyang de kho na bzhin du gcig tu bsres te myang bar bya'o/ /de'i rjes la rdo rje las kyi cang te'u la mchod pa bya ste/ yi ge gsum bzlas nas hU~M dang phaT kyi rang bzhin gyi rol mo'i sgra bsgrags par
<p>129b.3</p>bya zhing rdo rje rnal 'byor ma rnams kyis kyang rdo rje'i gar sna tshogs pa bya ste/ rgyu med dngos la phyag 'tshal lo/ /zhes bya ba la sogs pa'i rdo rje'i glu dbyangs blang bar bya'o/ /kha cig ni thams cad kyis kyang gar bya'o zhes zer ro/ /kha cig na re 'khor lo'i gtso bos gar
<p>129b.4</p>byed cing gzhan rnams kyis na glu dang rol mo bya'o zhes mchog tu dga' ba thob pa na gar gzhag par bya'o/ /phyi rol gyi skyed mos tshal na ngang pa dang ce spyang dang bung ba rnams sgra sgrogs pa ni bcom ldan 'das kyis byin gyis brlabs pa'i rtags so/ /gal te de'i nang du rgyu rkyen
<p>129b.5</p>'ga' zhig bzhad gad byed dam rtsod pa byed pa de ni skad cig de nyid la bskrad par bya zhing gus pas 'bul na chad pa'i las byed du gzhug go/ /de nas thams cad la 'bras bu gsum dang lo ma dang bsres pa'i go la drangs te yon tan rnam pa bzhi phul nas zas kyi lhag ma
<p>129b.6</p>gcig tu bsdus te sngags 'dis dur khrod du gtor bar bya'o/ /oM ku ru ku ru wat+tA li ma hA wat+tA li/ sid+hA mu hi sh+ma shA na wasi ni/ pre ta wa d+ha ni/ tsaN+Di ka rA li/ rud+hi pri ti yi/ sa ma ya rak+ShaM te/ yo ga d+ha ri/ ki li ki li ra we/ badzra pri ti wa na ma d+h+ye/ b+huny+dza hi/ b+hak+Sha kha hi/ kuk+Shan dU te/ 
<p>129b.7</p>d+hU mAng+ga ri/ tsaN+Di ka rA li/ tiSh+Tha tiSh+Tha/ i mA muts+tshiSh+Tha ba li gr-ih+Na sarba duSh+TAM/ b+hak+Sha ya b+hak+Sha ya/ ho pheM pheM phaT swA hA/ zhes bya ba 'dis byin gyis brlabs nas dur khrod du gtor bar bya'o/ /de nas thams cad ni bde bar gnas par bya'o/ /de ni cho ga bzhin du zhes bya ba'i sgras bstan pa yin
<p>130a</p>
<p>130a.1</p>te sgra ji bzhin pa'o/ /mchod par byas nas ci zhig bya zhe na de'i phyir/ de nas 'dod yon lnga spyad pas/ /rnal 'byor chen po mnyes gyur pas/ /cho ga bzhin du snyoms 'jug bya/ /snang ba dag ni 'byung ba na/ /zhes bya ba gsungs te rnal 'byor chen po ste/ rdo rje
<p>130a.2</p>slob dpon tshogs kyi 'khor lo'i mchod pa dang 'dod pa lnga la longs spyod pa'i sgo nas mnyes par gyur pas na/ snang ba dag ni 'byung ba na ste drod kyi dus snyoms par 'jug ste sa bon lngas byin gyis brlabs pa'i dam tshig gi phyag rgya dang lhan cig slob ma rjes su gzung ba'i don du sbyor bar bya'o/ /cho
<p>130a.3</p>ga bzhin du zhes bya ba ni rgyud las gsungs pa'i cho ga bzhin du bya'o/ /de la cho ga bsdus pa ni 'di yin te/ dang po stong pa nyid rnam par bsams te/ de nas bdag byin gyis brlab pa'i rim pas ye shes kyi sku skad cig gis spros nas/ lha mo yang de kho na bzhin du rnam par bsgoms
<p>130a.4</p>nas sku gsung thugs byin gyis brlab par byas nas de bzhin gshegs pa lnga'i sa bon rnams kyis mgo bo la sogs pa rnams su go cha bkod de/ sangs rgyas spyan la sogs pa phyag rgya bzhis nu ma dang mchu dang pad+ma dang pad+ma'i nang rnam par dag par bsgoms nas/ gzugs
<p>130a.5</p>rdo rje ma la sogs pa rnams kyis yul rnam par dag par byas nas de kho na bzhin du bdag nyid kyi mig la sogs pa yang sa'i snying po la sogs pa rnams kyis byin gyis brlabs nas de'i pad+ma yang yi ge a yongs su gyur pa'i pad+ma 'dab ma brgyad pa yi ge oM gyi byin gyis
<p>130a.6</p>brlabs pa'i bde ba dang ldan par bsams te/ rdo rje yang yi ge hU~M las byung ba'i rtse mo lnga pa oM gyi byin gyis brlabs pa'i nor bu'i cha dang ldan par byas nas/ de dag gi rtse mor yi ge hU~M dang phaT go rims bzhin du char dgag pa'i don du bkod de/ rang gi lha'i 'dod pa'i nga rgyal gyis
<p>130a.7</p>bde ba chen po nyams su myong nas de bzhin gshegs pa thams cad mchog tu rjes su chags pa'i sgras bcug ste/ lam dbu ma nas rdo rje'i rtse mor byang chub kyi sems thig le'i gzugs can bzung nas de'i nang gi khyab par byed pa'i lhan cig skyes pa'i de kho na nyid nyams su myong ste/ 
<p>130b</p>
<p>130b.1</p>de bzhin gshegs pa thams cad kyi rang bzhin gyi byang chub kyi sems pad+ma'i nang du dbyung bar bya ste sbas pa'o/ /de las langs nas ci zhig bya zhe na de'i phyir/ byang chub sems ni rab 'bad pas/ /bum pa la sogs dag ni gzhag /slob ma bzang ba bla ma yis/ /brtse bas nam phyed dus
<p>130b.2</p>dbang bskur/ /zhes bya ba gsungs te/ de'i rjes la ting nge 'dzin la snyoms par 'jug pa las byung ba'i byang chub kyi sems pad+ma'i sgo nas lag pas ma reg par blangs nas bum pa la sogs pa ste dung chos dang nya phyis dang pad+ma'i snod la sogs pa de dag nyid du bzhag nas/ de nyid kyi
<p>130b.3</p>ngang gis slob ma rnam par snang mdzad rdo rjer bsam ste/ de la snying rje bskyed nas mtshan phyed kyi dus su dbang bskur ba sbyin par bya'o/ /des kyang de bzhin gshegs pa thams cad 'dus pa'i bdag nyid kyi blos btud par bya'o zhes bya ba ni gsang ba'i dbang bskur ba ste sbas pa'o/ /
<p>130b.4</p>shes rab ye shes dbang bskur ba ni/ dbang bskur yang dag thob nas ni/ /tho rangs dus su yang mchod la/ /slob ma thal mo sbyor ba yis/ /bstod pas bla ma mnyes par bya/ /zhes bya ba gsungs te dgongs pa 'di yin no/ /gsang ba'i dbang bskur ba thob pa'i rjes thogs su shes
<p>130b.5</p>rab de bla mas de la sbyin par bya'o/ /bcom ldan 'das ma des kyang skra grol zhing gos med par gyur pas de la tshig 'di skad du brjod par bya ste/ bi dang mu tra sogs za dang / /rak+ta shu kra de bzhin sha /de bzhin bud med rnams la gus/ /b+ha ga'i pad+mar tsum pa na/ /rdo rje khyod kyis
<p>130b.6</p>nus sam ci/ /rdo rje ci bde bar ni smros/ /bi dang mu tra sogs za dang / /rak+ta shu kra de bzhin sha /de bzhin bud med rnams la gus/ /b+ha ga'i pad+mar tsum+ba na/ /lha mo bdag gis cis mi nus/ /thams cad bdag gis nus pa nyid/ /ces bya ba brjod par bya'o/ /de
<p>130b.7</p>nas lha mo des rang gi lag pa dag gis pad+mo'i ngos gnyis nas bzung ste pad+ma brgyangs nas rtsa'i 'khor lo bstan par bya'o/ /de la pad+ma'i nang du rtsa'i 'khor lo 'di ltar bstan par bya ste/ kye'i rigs kyi bu dbus na gnas pa'i mi'i sna lta bu'i rtsar mas g.yogs par gyur
<p>131a</p>
<p>131a.1</p>pas skyes bu'i ling+ga dang mtshungs pa'i rtsa de ni rtsa dbu ma chos kyi dbyings kyi dbang phyug ma zhes bya ste/ rnam grangs gzhan yang kun du bzang mo yin zhing dpal rdo rje bdud rtsi las gsungs pa'i rtsa sum cu rtsa gnyis kyi nang nas gtso bor gyur pa rak+ta dang shu
<p>131a.2</p>kra dag sdud par gyur pa ste/ de nyid las khams gsum pa skye bar 'gyur zhing de nyid du thim par 'gyur ro/ /de nyid ni de bzhin gshegs pa mi bskyod pa'i ngo bo yin pa'i phyir shes rab kyi pha rol tu phyin ma dang / chos kyi dbyings kyi ye shes kyi rang bzhin dang sems can
<p>131a.3</p>thams cad skyed par byed pa dang sdud par byed pa yin no/ /rtsa g.yon pa 'di ni byang chub kyi sems 'bab cing bcom ldan 'das de bzhin gshegs pa 'od dpag tu med pa'i rang bzhin zla ba zhes bya ba yin par shes par bya zhing de nyid thur du sel ba'i rlung gi rang bzhin dang 'gro ba
<p>131a.4</p>thams cad skyed par byed pa yin par khong du chud par bya'o/ /g.yas phyogs na gnas pa'i rtsa rus sbal zhes bya ba rak+ta 'bab pa gang yin pa de ni thabs kyi rang bzhin yin par shes par bya'o/ /de'i rjes la mdun gyi cha na gnas pa'i rtsa byang sems 'byung ba gang yin pa de ni rnam par snang
<p>131a.5</p>mdzad kyi rang bzhin yin par shes par bya'o/ /de'i rjes la rgyab kyi cha na gnas pa'i rtsa gzhu las rgyal ma zhes bya ba sha 'byung ba gang yin pa de ni bcom ldan 'das don yod par grub pa'i rang bzhin yin par shes par bya'o/ /de nas phyi rol na pad+ma 'dab ma brgyad pa lta bu snang ba gang yin pa
<p>131a.6</p>de ni rnam par shes pa brgyad rnam par dag pa'i rang bzhin gyi rtsa brgyad du shes par bya ste rigs kyi bu/ b+ha ga'i dbus na nam mkha' gang / /nam mkha' lnga yis brgyan pa ste/ /lte ba ge sar rnams dang ldan/ /'dab ma brgyad kyis rnam spras pa/ /der gnas bdud rtsi'i thig le yi/ /
<p>131a.7</p>gzugs su rtag tu 'dzag pa yin/ /zhes bya ba la sogs pa dang rigs kyi bu de skad du yang / b+ha ga yi ni dbus gnas pa/ /myos byed 'dzag pa'i rtsa gang yin/ /de ni rtsa gang sum cu gnyis/ /de rnams nang nas gtso bo yin/ /zhes kyang gsungs so/ /de'i phyir/ kye ma'o bdag
<p>131b</p>
<p>131b.1</p>gi pad+ma 'di/ /bde ba kun dang yang dag ldan/ /gang zhig cho ga bzhin brten pa/ /de yi mdun na bdag gnas shing / /'di ni chos dbyings dag pa ste/ /sems can khams ni rab grol byed/ /bde ba chen po rab nyid ni/ /dngos po kun gyis 'di la gnas/ /zhes bya ba 'di
<p>131b.2</p>ni spyi'i mtshan nyid yin par shes par gyis shig ces bya ba'i phyag rgya'i tshig de lta bu thos te de nas des mig dang lcags kyu dang ba dan dang sdigs mdzub zung gcig gis de'i nang du ji srid reg bya dro ba'i bar du bskyod de/ de nas lce'i rtse mos kyang a spa da naM byas nas a ling ga na dang tsum
<p>131b.3</p>pa na la sogs pa bya zhing shes rab dang de'i rdo rje stab dA na u pa re 'dug nas sang+ga ra sha bya'o/ /de'i rjes la shes sam phyag rgya dang snyoms par zhugs pa mthong ste/ rdo rje slob dpon gyi thugs ka nas gti mug dga' ma la sogs pa bzhi po rnam par spros nas slob ma'i khar bcug
<p>131b.4</p>ste/ gti mug dang 'dod chags dang zhe sdang dang phrag dog gi rgyun rnams kyis dbang bskur nas dbang gi rim gyis dpe lhan cig skyes pa shes su gzhug go/ /de'i rjes la lhan cig skyes pa nyams su myong ba'i yi ge hU~M dang phaT kyi sgras byang chub kyi sems yan lag mchog gi nang du phyung
<p>131b.5</p>ste/ de yang de las ma lhung bar ra sa ya nas myang bar bya'o zhes bya ba ni shes rab kyi dbang bskur ba'o/ /de lta bu'i shes rab kyi dbang nam phyed kyi dus su yang dag par thob nas tho rangs kyi dus su ste skya rengs 'char ka'i dus su ste mchod pa rnam pa lnga yang mchod de/ shes rab ye
<p>131b.6</p>shes kyi dbang thob par bya ba'i phyir slob mas thal mo sbyar ba byas pas 'chad par 'gyur ba'i bstod pa rnams kyis rdo rje slob dpon bla ma mnyes par bya zhing gsol ba gdab par bya'o zhes bya ba ni sbas pa'o/ /de nyid ni/ khams gsum las ni rnam grol zhing / /nam mkha' dang
<p>131b.7</p>ni mnyam par gyur/ /'dod pa rnams kyis ma gos pa/ /dmigs med khyod la phyag 'tshal lo/ /zhes bya ba gsungs te kye bcom ldan 'das slob dpon dam pa khams gsum pa'i rang bzhin gyi sems dang sems las byung ba'i rnam par rtog pa rnams las rnam par grol
<p>132a</p>
<p>132a.1</p>ba ste bral ba'o/ /de bzhin du nam mkha' dang mnyam pa ni me long lta bu'i ye shes so/ /de gyur pa ni thob pa'i 'dod pa ste nyon mongs pa gti mug de dang 'brel pa'i nye ba'i nyon mongs pa rnams kyis ma gos pa ni ma bsgribs pa'o/ /de nyid kyi phyir
<p>132a.2</p>sa'i khams kyi dmigs pa rnam par dag par byed pa nyid yin pas/ dmigs med khyod la phyag 'tshal lo/ /zhes bya ba ni rnam par snang mdzad kyi sgo nas bstod pa'o/ /phung po rnams dang khams rnams dang / /skye mched rnams la mi brten zhing / /phyin ci log las rnam grol ba/ /
<p>132a.3</p>dmigs med khyod la phyag 'tshal lo/ /phung po khams dang skye mched rnams la so sor rtog pa'i ye shes kyis gzung ba dang 'dzin pa'i rnam par rtog pa spangs pa'i phyir mi brten zhing ma chags pa dang / de bzhin du phyin ci log ste 'dod chags kyi rnam par rtog pa dang 'brel pa'i nye
<p>132a.4</p>ba'i nyon mongs pa'i rnam par rtog pa rnams las rnam par grol zhing bral ba dang / me'i khams kyi rnam par rtog pa sbyong bar byed pa nyid yin pa'i phyir dmigs med de de lta bur gyur pa khyod la phyag 'tshal lo zhes bya ba ni 'od dpag tu med pa'i sgo nas bstod pa'o/ /nam mkha' bzhin du
<p>132a.5</p>gnas med cing / /spros med gos pa med pa ste/ /mkha' mnyam pa yi thugs mnga' ba/ /dmigs med khyod la phyag 'tshal lo/ /ji ltar nam mkha' gnas med cing / /rten dang brten pa'i dngos po dang bral ba de bzhin du khyod kyang chos kyi dbyings kyi ye shes yin pa'i phyir gnas
<p>132a.6</p>med pa dang rtog pa dang dpyod pa thams cad dang bral ba'i phyir/ spros pa med pa dang / nyon mongs pa'i bag chags dang 'brel pa med pa nyid yin pa'i phyir gos pa med pa dang / zhe sdang dang chu'i khams kyi rnam par rtog pa sbyong bar byed pa nyid yin pa'i nam mkha' dang mnyam pa'i
<p>132a.7</p>thugs mnga' ba de lta bu khyod la phyag 'tshal lo zhes bya ba ni mi bskyod pa'i sgo nas bstod pa ste dgongs pa ma yin pa'o/ /bstod pa'i rjes thogs la gsol ba gdab pa/ thams cad stong pa'i rang bzhin can/ /mngon par byang chub mthong 'dod pas/ /bstod nas slar yang slob
<p>132b</p>
<p>132b.1</p>ma yis/ /bla ma la ni bskul bar bya/ /zhes bya ba gsungs te/ thams cad stong pa'i rang bzhin can/ /zhes bya ba 'di ni gcig tu 'od gsal ba'i rang bzhin can no/ /mngon par byang chub pa'i dpe las byung ba'i lhan cig skyes pa'i man ngag kun du bstan pa'o/ /mthong 'dod
<p>132b.2</p>pa ni shes par 'dod pa'o/ /bstod nas te rdo rje sku la sogs pa'i rang bzhin gyi sgo nas bstod pa byas nas so/ /thal mo sbyar nas spyi bor bzhag pa'i slob ma ni sgrub pa po'o/ /bla ma ni rdo rje slob dpon no/ /bskul bar bya ba ni gsol ba gdab par bya ba'o zhes bya ba ni sgra ji bzhin pa'o/ /
<p>132b.3</p>las dang skye las rnam grol zhing / /snang ba gsum pa spangs pa yi/ /mngon par byang chub bstan pa ni/ /mgon po chen po bdag la stsol/ /kye thugs rdo rje 'chang dang tha mi dad pa'i rang bzhin gyi mgon po chen po de kho na nyid bzhi pa'i mngon par byang chub pa bstan zhing bshad
<p>132b.4</p>pa bdag la stsol ba ni dpe nyid kyi sgo nas mthong gi dpe las byung ba nyid kyi sgo nas ni ma yin no zhes bya ba'i tha tshig go/ /ji lta bu zhe na las ni dge ba dang mi dge ba'i rang bzhin gyi mthu las byung ba'i lus dang ngag gi las so/ /de yi dbang gis 'khor bar yang skye zhing nying mtshams sbyor
<p>132b.5</p>ba ste de las rnam par grol ba'o/ /ci'i phyir zhe na/ 'di ltar snang ba gsum po ste rnam par shes pa dang ye shes gsum po spangs pa ni bor ba'o/ /rang bzhin gyi tshogs rnams ni rnam par shes pa'i rtsa ba can yin la/ de'i mthu las byung zhing de'i dbang gis skye ba 'byung ba'i
<p>132b.6</p>phyir rgyu zad pa las 'bras bu mi 'byung ste sa bon tshig pa las myu gu dang / shing rtsa ba nas bton pa las sdong bu dang lo ma dang me tog dang 'bras bu rnams bzhin no/ /de ni mi bskyod pa'i sgo nas gsol ba 'debs pa yin no/ /sangs rgyas kun gyi ye shes che/ /de bzhin gshegs
<p>132b.7</p>pa kun gyi gnas/ /rdo rje ye shes bla na med/ /slob dpon chen po bdag la stsol/ /sems can gyi khams chen po'i tshig gi sgo nas dag par byed pa nyid yin pa'i phyir/ 'od dpag tu med pa'i rang bzhin gyi slob dpon chen pos rdo rje ye shes bdag la stsol ba ste ston cig
<p>133a</p>
<p>133a.1</p>pa'o/ /rdo rje ltar mi shigs shing mi g.yo ba'i ye shes ni de kho na nyid bzhi pa'o/ /gang las bla mar gyur pa gzhan med pa de ni bla na med pa ste bzhi pa las de kho na nyid gzhan med pa'i phyir ro/ /sangs rgyas kun gyi ste stong pa la sogs pa rnams kyi ye shes
<p>133a.2</p>chen po ni thams cad stong pa'o/ /de bzhin gshegs pa kun te ye shes lnga'i rang bzhin gyi phung po la sogs pa rnams kyi gnas ni ro gcig pa'i dngos pos gnas pa'o zhes bya ba ni 'od dpag tu med pa'i sgo nas gsol ba 'debs pa'o/ /thog mtha' med cing zhi ba dang / /nyon mongs
<p>133a.3</p>thams cad rnam sbyong zhing / /lus dang ngag sems dag byed pa/ /rdo rje chen pos bdag la stsol/ /kye sku rdo rje 'chang gi rang bzhin rdo rje chen po lus la sogs pa rnams dag par byed pa'i de kho na nyid bzhi pa bdag la stsol te bdag la ston cig pa'o/ /thog ma ni dga' ba dang
<p>133a.4</p>mchog dga' 'o/ /mtha' ma ni bral ba ste de dang bral ba nyid yin pa'i phyir thog mtha' med pa'o/ /nyon mongs pa thams cad ni rang bzhin rnams dang de'i rtsa ba rnam par shes pa rnams te/ de rnam par sbyong ba ni 'od gsal bar byed pa'o zhes bya ba ni sku rdo rje'i sgo nas gsol ba
<p>133a.5</p>'debs pa yin te dgongs pa ma yin pa'o/ /gsol ba btab pa'i rjes thogs su bla ma'i bshad pa ni/ de ltar yon tan yang dag pa/ /brjod pas mnyes pa'i rnal 'byor pas/ /snying rje slob ma la bskyed de/ /de nas rim pa 'di skad bshad/ /ces bya ba gsungs te/ de ltar
<p>133a.6</p>te tshul de ltar yon tan yang dag par brjod cing ji lta ba bzhin du gnas pa'i spyod pa dam pa rnams la bstod pas rnal 'byor pa ste rdo rje slob dpon gyi slob ma sgrub pa po la snying rje ste snying brtse ba bskyed nas/ 'di skad de 'chad par 'gyur ba'i rim pas bshad cing man ngag bstan par
<p>133a.7</p>bya ste sgra ji bzhin pa'o/ /de nyid ni/ mtshan mo snang ba'i cha ste gsal ba'i nyi ma'i 'od zer snang ba gsal ba yin/ /mtshams nas snang ba thob pa rang gi rang bzhin rnams dang lhan cig min par ldan/ /mtshan min nyin par ma yin mtshams min gang zhig rang bzhin rnams
<p>133b</p>
<p>133b.1</p>dang rnam bral ba/ /de ni byang chub skad cig yin te bla ma mchog bshad rnal 'byor pa nyid yum/ /zhes bya ba gsungs te/ kye bu khyod kyis thabs dang shes rab snyoms par 'jug pa'i dus su dang por 'dod chags kyi skad cig dga' ba'i rang bzhin can nyams su myong ba gang yin pa de ni
<p>133b.2</p>snang ba zhes bya ba yin par shes par bya ste/ cung zhig gsal ba'i bde ba 'byung ba'i phyir ro/ /bde ba de nyid kyi mtshan mo'i cha zhes bya ste mtshan mo zla ba'i snang ba yod kyang dngos po rnams gsal bar mi mthong ba'i phyir ro/ /khyod kyis mchog tu dga' ba'i skad cig 'dod
<p>133b.3</p>chags bar ma'i rang bzhin nyams su myong ba gang yin pa de ni snang ba gsal ba'i mtshan mo la ltos nas snang ba 'phel bar 'gyur ba dga' ba khyad par can du rab tu gsal ba'i phyir nyi ma'i 'od zer gsal ba ste nyi ma'i 'od zer rab tu gsal ba dang mtshungs pa yin par
<p>133b.4</p>shes par bya'o/ /bral ba'i rang bzhin gyi 'dod chags dang bral ba gang yin pa de ni zla ba dang nyi ma'i snang ba med pa yid mi bde ba'i mtshan nyid kyi snang ba nye bar thob pa snang ba yongs su rdzogs pa'i mtshan nyid can yin par khong du chud par bya'o/ /rigs kyi bu gsum po 'di
<p>133b.5</p>ni de kho na nyid ma yin no/ /ci'i phyir zhe na/ 'di ltar skad cig de rnams ni rang gi bdag nyid kyi rang bzhin rnams te sems las byung ba'i chos rnams dang ldan zhing 'brel pa yin no/ /yang rigs kyi bu mtshan min te dga' ba dang snang ba'i rang bzhin ma yin pa dang / nyin
<p>133b.6</p>par ma yin pa dang mchog dang snang ba gsal ba'i rang bzhin ma yin pa dang / mtshams min te 'dod chags dang bral ba dang / snang ba nye bar thob pa'i rang gi ngo bo ma yin zhing / de nyid kyi phyir rang bzhin rnams te tha mal pa rnams dang bral zhing / dri ma med pa gang yin pa de ni byang
<p>133b.7</p>chub kyi skad cig ste 'od gsal ba'i rang bzhin rtogs par dka' ba'i skad cig yin par shes par bya'o/ /gal te de lta yin na ci'i phyir thams cad kyis de mi shes she na gsungs pa/ bla ma mchog bshad de rdo rje slob dpon gyi zhal las shes par bya'o/ /gzhan du
<p>134a</p>
<p>134a.1</p>na yod du zin kyang ma rig pa'i dbang gis shes par mi 'gyur ro/ /de ni glog gi skad cig bzhin du shes par dka' ba yin pa'i phyir bla ma mnyes pa las thob par 'gyur ro/ /de nyid kyi phyir rnal 'byor pa ste rang rig pa'i mngon sum gyi tshad ma dang ldan
<p>134a.2</p>pa'i sgrub pa po rnams kyi yul yin zhing nges par bya ba dang thob par bya ba yin no zhes bya ba'i don te sbas pa'o/ /de nyid shes pa'i thabs ni/ mtshan mo'i mun pa ma lus pa dang mtshams kyi snang ba gang du nub pa dang / /ji srid nyi ma ma shar skad cig dri med der ni yang dag
<p>134a.3</p>mtha' bstan bya/ /slob dpon mchog ni rab rib spangs pas slob ma la ni phyi rol byang chub bstan/ /nang gi bde ba gnas mchog sangs rgyas byang chub 'ga' zhig skad cig gis thob 'gyur/ /zhes bya ba gsungs te mtshan mo ni 'dod chags kyi skad cig yin zhing de las
<p>134a.4</p>byung ba'i mun pa ste yid mi bde ba'i skad cig gang yin pa nub ste ma byung zhing zhig pa dang / de bzhin du mtshams ni 'dod chags dang bral ba'i skad cig ste yid mi bde ba'i rang bzhin yin zhing de'i snang ba ste rab tu gsal ba yang nub cing ma byung ba dang / de bzhin du nyi ma'i mchog gi skad
<p>134a.5</p>cig ste bar ma dang snang ba gsal ba'i rang bzhin ma shar ba ste ma byung zhing ma thos pa'i skad cig dri med de 'dod chags la sogs pa'i dri ma dang bral ba der yang dag mtha' ste 'od gsal dpe'i de bzhin nyid kyi rang bzhin gyi man ngag bzhi pa'i gtam bstan zhing gsal bar bya'o/ /su
<p>134a.6</p>la zhe na slob ma ste sgrub pa po la'o/ /slob dpon mchog ni bla ma mchog tu gyur pa'o/ /gang gis rab rib ste 'dod chags dang 'dod chags dang bral ba dang 'dod chags bar ma'i nyes pa dpe'i sgo nas spangs shing bsal ba de ni rab rib spangs pa ste bla ma'o/ /ji ltar zhe na/ phyi
<p>134a.7</p>rol byang chub ces bya ba ni tho rangs kyi mtshams kyi dus su thams cad stong pa dang / nyi ma shar ba'i dus su snang ba gsal ba dang / nub pa'i mtshams kyi dus su snang ba nye bar thob pa dang / mtshan mo byung ba'i dus su snang ba ste de bstan zhing bshad pa'i sgo nas nang gi bde ba ste nang gi
<p>134b</p>
<p>134b.1</p>mngon par byang chub pa de ni dang po 'od zer kha dog lnga po'i tshogs su snang ba dang gnyis pa smig rgyu lta bur snang ba dang / gsum pa srin bu me khyer lta bur snang ba ste/ srin bu me khyer zhes bya ba ni srog chags bye brag rgyu ba 'ga' zhig go/ /bzhi pa mar me lta bur snang ba dang / lnga pa sprin
<p>134b.2</p>med pa'i nam mkha' lta bur snang ba zhes bya ba zla ba dang nyi ma dang mtshams kyi mun pa dang de las ma gtogs pa'i snang ba bzhi po dang bcas pa yin par shes par bya'o zhes nang gi mngon par byang chub pa'i rim pa bstan pa'o/ /yang na phyi'i mngon par byang chub pa ni dam tshig gi phyag
<p>134b.3</p>rgya'i sgo nas nyams su myong ba'i dpe'i lhan cig skyes pa'o/ /nang gi mngon par byang chub pa ni dpe las byung ba'i lhan cig skyes pa ste de'i phyir phyi'i mngon par byang chub pa'i thabs kyis nang gi mngon par byang chub pa 'thob par 'gyur ro/ /de yang rnam par rtog pa ma lus pa rab tu zhi
<p>134b.4</p>bar byed pa nyid yin pa'i phyir bde ba'o/ /sangs rgyas byang chub ces bya ba ni yang dag par rdzogs pa'i byang chub po/ /'ga' zhig ces bya ba ni rang rig pa'i tshad mas rtogs par bya ba yin gyi tshig gi yul ma yin pa'o/ /shes rab kyi pha rol tu phyin pa'i rnal 'byor pas kyang byang
<p>134b.5</p>chub thob mod kyi 'on kyang bskal pa grangs med pa gsum gyis so/ /'dir ni skad cig gis de kho na nyid bzhi pa nyams su myong ba'i skad cig gis so zhes bya ba'i don to/ /sbas pa'o/ /de nyid kyi mtshan nyid ni/ thog min gyur dang de bzhin thog mar gyur/ /dbus min gyur dang de
<p>134b.6</p>bzhin dbus gyur dang / /mtha' min gyur dang de bzhin mtha' gyur pa/ /de ni thams cad stong par sangs rgyas gsungs/ /zhes bya ba gsungs te de kho na nyid bzhi pa gang yin pa de ni thog ma ste dga' ba dang de dang bral ba nyid yin pa'i phyir thog min gyur pa'o/ /de bzhin du thog ma
<p>134b.7</p>med pa la khyab par byed pa nyid yin pa'i phyir thog mar gyur pa 'am/ thams cad skyed par gyur pa nyid yin pa'i phyir thog mar gyur pa'o/ /dbus ma ni mchog ste de dang bral ba nyid yin pa'i phyir dbus min gyur pa'o/ /de la khyab par byed pa nyid yin pa'i phyir dbus su
<p>135a</p>
<p>135a.1</p>gyur pa'o/ /mtha' ni bral ba ste de dang bral ba nyid yin pa'i phyir mtha' min gyur pa'o/ /de la khyab par byed pa nyid yin pa'i mthar gyur pa ste de lta bu'i mtshan nyid can de ni thams cad stong pa kho na nyid bzhi pa yin par sangs rgyas kyis gsungs shing bka' stsal to
<p>135a.2</p>zhes bya ba'i don te mthar thug pa'o/ /rang gi ngo bo ni/ gang la 'gro ba dang ni 'ong med cing / /zad dang 'phel med dngos dang dngos min med/ /shin tu ngo mtshar gzugs can ngo mtshar min/ /gnas par 'gyur min myur du 'gro ba min/ /zhes pa gsungs te/ 'di dang 'di
<p>135a.3</p>lta bu med cing yod pa ma yin pa'i thams cad stong pa gang la 'gro ba ste 'byung ba'i rim gyis spro ba dang / 'ong ba ste 'jug pa'i rim gyis bsdu ba dang / dang gi sgras gnas pa ste de dag gang la med pa zhes bya bas ni rdo rje bzlas pa'i rim pa ma yin par bstan to/ /zad pa ni rnam
<p>135a.4</p>par shes pa gsum mo/ /'phel ba ni snang ba gsum mo/ /dngos po ni 'od gsal ba'o/ /dngos min ni rang bzhin rnams te de dag med pas zhes bya bas ni sems rnam par dag pa'i rim pa ma yin par bstan to/ /ngo mtshar gzugs can ni dkyil 'khor gyi 'khor lo gzhan
<p>135a.5</p>dang gzhan spro ba'i sgo nas skad cig tsam gyis 'gro ba'i don byed pa'o/ /ngo mtshar byed pa ni sgyu ma'i dpe bcu gnyis kyis rang bzhin dag 'od gsal bar shes pa ste/ de dag kyang med pa zhes bya bas ni bdag byin gyis brlab pa'i rim pa ma yin par bstan to/ /gnas par
<p>135a.6</p>gyur min zhes bya ba ni 'khor ba dang mya ngan las 'das pa dag la mi gnas pa nyid yin pa'i phyir ro/ /myur du 'gro ba min pa ni g.yo ba med pa'i rdo rje lta bu'i ting nge 'dzin la gnas pa'o zhes bya ba 'dis ni zung du 'jug pa'i rim pa ma yin par bstan pa yin no/ /thams cad stong pa'i
<p>135a.7</p>rang gi ngo bo ni de lta bu yin par shes par bya ste mthar thug pa'o/ /de nyid ni/ gang zhig yod med tha snyad las grol zhing / /bsod nams dngos min sdig pa dngos ma yin/ /bsod nams sdig gi bdag min mchog gyur pa/ de ni thams cad stong par rgyal bas gsungs/ /
<p>135b</p>
<p>135b.1</p>zhes bya ba gsungs te bye brag tu smra ba dag ni phung po dang khams dang skye mched rnams tshad mas grub pa nyid yin pa'i phyir yod do zhes zer ro/ /rnal 'byor spyod pa po rnams ni chos thams cad rnam par rig pa'i rnam pa yod de/ phyi rol na cung zad kyang med do zhes zer ro/ /mdo sde pa rnams ni
<p>135b.2</p>phyi rol rjes su dpag par yod kyi mngon sum du ni med do zhes zer ro/ /dbu ma pa rnams ni gzung ba dang 'dzin pa dag gcig dang du ma nyid du med pa'i phyir stong pa tsam 'ba' zhig yod do zhes so/ /'jig rten rgyang pan pa rnams ni 'byung ba rnams kho na sems dpa'i rang bzhin nyid
<p>135b.3</p>yin pa'i phyir 'jig rten pha rol med do zhes zer te/ de lta bu'i yod pa dang med pa'i tha snyad rnams las grol zhing spang ba'o/ /de bzhin du bsod nams kyi 'du byed ni dad pa la sogs pa rnams so/ /bsod nams ma yin pa'i 'du byed ni srog gcod pa la sogs
<p>135b.4</p>pa rnams te de dag dang bral ba nyid yin pa'i phyir/ bsod nams dngos min sdig pa dngos min pa'o/ /bsod nams dang bsod nams ma yin pa 'dres ma'i 'du byed kyi rang bzhin yang ma yin te cha de gnyis ka yang med pa'i phyir ro/ /de nyid kyi phyir spros pa thams
<p>135b.5</p>cad dang bral ba nyid yin pas mchog tu gyur pa ste dam pa'o/ /de lta bu ni thams cad stong pa ste snang ba bzhi pa yin par sangs rgyas rnams kyis gsungs so zhes bya ba ni rang dga' ba yin pa 'gog par byed do/ /dgongs pa ni 'di yin te/ re zhig bsod nams dang bsod
<p>135b.6</p>nams ma yin pa dang de'i 'bras bu ni yod mod kyi 'on kyang de dag la rnam par dpyad pa byas nas don dam par yod pa ma yin te de kho na nyid shes pa la bde 'gro dang ngan 'gro dag med pa'i phyir ro/ /las rnams 'bras bcas nyid dang ni/ /'gro ba rnams kyang yang dag bshad/ /
<p>135b.7</p>de yi rang bzhin yongs shes pas/ /skye med pa yang bstan pa yin/ /dgongs pa'i dbang gis rgyal ba rnams/ /nga dang bdag ces gsungs pa ltar/ /de bzhin dgongs pa'i dbang gis ni/ /phung po khams dang skye mched gsungs/ /'byung ba che la sogs bshad pa/ /
<p>136a</p>
<p>136a.1</p>rnam par shes su yang dag 'du/ /de shes nas ni bral gyur na/ /log par rnam brtag ma yin nam/ /gang tshe rgyal bas mya ngan 'das/ /gcig pu kho na bden par gsungs/ /de tshe lhag ma log min par/ /mkhas pa su zhig rtog par byed/ /ces bya ba la sogs
<p>136a.2</p>pa gsungs te mthar thug pa'o/ /de kho na nyid thob pa'i rnal 'byor pa'i spyod pa ni/ /de lta'i de nyid thob pa'i rnal 'byor pa/ /rgyu dang mi rgyu bdag nyid 'gro gnyer gcig /ye shes rang bzhin mi yi seng ge rgyu/ /'gro kun gnas nas mi zad dus thob yin/ /zhes bya ba gsungs
<p>136a.3</p>te sngar bshad pa'i de kho na de lta bu nyid thob cing rnyed pa'i rnal 'byor pa ni rgyu dang mi rgyu'i bdag nyid de/ brtan pa dang g.yo ba'i dngos po'i rang bzhin thams cad la khyab par gnas so/ /'gro ba rnams kyi gnyen gcig yin pa ni gzhan la phan pa byed par lhur len pa'i phyir ro/ /
<p>136a.4</p>rgyu ba ni spros pa med pa dang shin tu spros pa med pa'i spyod pas gnas pa'o/ /ji lta bu zhig ce na/ ye shes kyi rang bzhin zhes pa ni don dam pa yin la byed pa las rnam par mi g.yo ba'o/ /de bzhin du mi rnams kyi nang nas shes rab kyi sder mo'i rtse mo rnams kyis srid pa'i glang po che'i
<p>136a.5</p>mtshog ma'i klad pa 'gems pa'i phyir seng ge dang 'dra bas na seng ge ste/ de'i phyir mi'i seng ge 'am/ seng ge rnam par grol ba'i ting nge 'dzin la snyoms par 'jug pa nyid yin pa'i phyir mi'i seng ge'o/ /seng ge ni glang po che'i thog tu mchongs nas bsad de rang gnas su
<p>136a.6</p>'ongs nas 'dug go zhes grag ste/ de bzhin du gang zhig rang gi ye shes kyi seng ges gzhan gyi shes pa 'dzin pas rol pa de ni ye shes kyi ri dgas kyi rgyal pos rol pa'i rnal 'byor pa dang ldan pa ste/ ye shes gnyis ni rab 'dres pa/ /seng ge rnam rol phyag rgya yin/ /
<p>136a.7</p>zhes kyang gsungs te de bzhin du 'gro ba ste sems can dang snod kyi 'jig rten gyi bdag nyid kun gyi nang nas rnal 'byor pa de ni mi zad pa'i dus te zad pa med pa'i dus dang lhan cig skyes pa'i dus zhes bya ba'i tha tshig go/ /de thob pa ni thob par byed pa po yin no zhes bya ba'i tha tshig
<p>136b</p>
<p>136b.1</p>ste sgra ji bzhin pa'o/ /da ni spyod lam gyi bya ba/ de ni yon po'i lus kyang lus drang yin/ /de ni stan med gyur kyang stan gnas brtan/ /de ni mig btsums gyur kyang mig gdangs yin/ /de ni mnyam gzhag min yang mnyam gzhag 'gyur/ /zhes bya ba gsungs te rnal 'byor
<p>136b.2</p>pa de ni gal te res 'ga' yon po'i lus te lus drang po ma yin pas mal na nyal du zin kyang 'on kyang lus drang po yin te/ lus drang por gnas pa bzhin ting nge 'dzin mngon du 'gyur ro/ /gal te mnyam par 'jog pa'i tshe stan med par gyur kyang 'on kyang man ngag gi mtshan
<p>136b.3</p>nyid stan la gnas pas brtan zhing mi g.yo ba yin no/ /de ni gal te mig gdangs pa ste mig rab tu phye ba yin du zin kyang 'on kyang phyi rol dang nang dang gnyis ka thams cad du thams cad de kho na nyid kyi rang bzhin kho nar mthong ba'i phyir mig btsums pa yin te kha nang du bltas pa
<p>136b.4</p>yin no/ /de bzhin du mnyam gzhag min yang ste spyod lam bzhi la gnas pa bzhin du yang mnyam par gzhag cing sems rtse gcig pa yin te/ de kho na nyid mthong ba brtan par gyur pa yin pa'i phyir ro/ /de kho na nyid mthong ba'i rnal 'byor pa de lta bu spros pa med dang shin tu spros pa
<p>136b.5</p>med pa'i spyod pa byed pa yin no zhes brjod par bya ste/ sgren mo'am gal te sgren min pas/ /gang du ji ltar gnas pa des/ /rang gi lha ru dmigs byas te/ /de nyid gcig tu rnam bsam bya/ /zhes kyang gsungs so/ /de bzhin du gzhan yang ji lta bu zhig snyam pa'i dgongs pa bsus nas/ 
<p>136b.6</p>de ni tshig dang ldan yang ngag bsdams yin/ /de ni longs spyod ldan yang dmigs bral yin/ /de ni 'jig rten mgon yang gzhan bran gyur/ /gang zhig de nyid rtogs shing nyes kun zad/ /ces bya ba gsungs te/ de bzhin du rnal 'byor pa de ni tshig dang ldan yang
<p>136b.7</p>ste tshig dang ngag dang glu dang rkyal pa la sogs pa'i tshig rnam pa sna tshogs pa dang ldan du zin kyang ngag bsdams shing ngag kun du thul bar yin par brjod pa ste ngag gi rnam par rtog pa sgra rnams mi dmigs pa'i phyir ro/ /de mi dmigs pa ni 'od gsal ba khong du chud pa'i phyir ro/ /
<p>137a</p>
<p>137a.1</p>de bzhin du longs spyod de 'dod pa'i yon tan lnga po rnams dang ldan zhing 'brel du zin kyang dmigs bral zhes bya ba gzugs la sogs pa'i yul rnams la nye bar dmigs pa med pa yin te/ de rnams sgyu ma lta bu'i ting nge 'dzin gyi rang bzhin gyis dag pa nyid du
<p>137a.2</p>mthong ba nyid yin pa'i phyir ro/ /de ltar yang bcom ldan 'das kyis dmigs pa dang bcas pa'i lta ba can gyi nyan thos rigs can gyi dge slong lnga brgya sgyu ma lta bu'i ting nge 'dzin gyis 'od gsal ba'i de kho na nyid skad cig gcig la bcug par gyur to zhes theg pa chen po'i mdo sde
<p>137a.3</p>rnams las thos te/ dper na thugs rje chen po'i bdud rtsis thugs brlan pa'i yang dag par rdzogs pa'i sangs rgyas bcom ldan 'das kyis dgon pa'i gnas su dge slong gi dngos por gnas pa'i nyan thos lnga brgya gzigs nas 'od zer gyi sbyor bas dge slong gi cha
<p>137a.4</p>byad can gyi skyes bu 'ga' zhig sprul te spros so/ /de nas de 'chag cing song ba dang / lam gyi dbus dgon par dge slong lnga brgya po de dag dang phrad par gyur to/ /de rnams kyis smras pa btsun pa khyod su yin/ des smras pa btsun pa zhes bya ba 'ga' yang med do/ /de
<p>137a.5</p>rnams kyis smras pa sdom pas rgan nam bzhon nam 'on te ma yin/ de rnams la smras pa brtul zhugs zhes bya ba ci zhig gang gi brtul zhugs yin/ rgan pa ni gang zhig gzhon pa ni gang zhig yin/ de rnams kyis smras pa khyod gang nas 'ongs gang du 'gro/ /des smras
<p>137a.6</p>pa gang nas ma 'ongs gang du yang mi 'gro ste 'gro ba ni su zhig gang du 'gro bar bya/ de rnams kyis smras pa khyed gang na gnas ming dang rus ci yin/ des smras pa gang na mi gnas shing nga'i ming dang rus la sogs pa ni cung zad kyang med do de rnams kyis smras pa/ khyod kyi ting nge
<p>137a.7</p>'dzin gang yin nga la ting nge 'dzin 'ga' yang med de nga ni 'di lta bu dang 'di lta bu nyid yin no zhe'o/ /de nas dge slong de rnams kyis sangs rgyas kyi byin gyi rlabs kyi mthus skad cig gcig la 'gro ba dang / 'ong ba la sogs pa dang bral ba'i sgyu ma lta bu'i ting nge 'dzin la snyoms
<p>137b</p>
<p>137b.1</p>par zhugs nas yang dag pa'i tshul gyi bdag nyid de kho na nyid mngon du byas par 'gyur ro/ /de bzhin du 'jig rten la phan 'dogs par byed pa nyid yin pa'i phyir/ 'jig rten gyi mgon du gyur pa yin yang sems can gzhan rnams kyi bran du gyur cing khol po dang mtshungs pa yin
<p>137b.2</p>te nga rgyal med pa nyid yin pa'i phyir ro/ /'gro ba rnams la gdol pa'i phru gu bzhin/ /rgyags dang nga rgyal dregs pa spangs nas ni/ /zhes bya ba la sogs pa gsungs so/ /gnyis su med pa'i de kho na nyid shes pas na de nyid rtogs pa'o/ /de nyid kyi phyir gang la 'dod
<p>137b.3</p>chags la sogs pa'i nyes pa kun zad pa yod pa de la 'di skad ces bya'o zhes bya ba ni mthar thug pa'o/ /da ni ting nge 'dzin gnyis kyi sgo nas mngon par byang chub pa/ man ngag thob pa'i slob ma yis/ /de nas rnal 'byor rnam gnyis bslab/ /ril por 'dzin pa'i
<p>137b.4</p>rim pa dang / /de bzhin rjes su gzhig pas so/ /zhes bya ba gsungs te/ bla ma'i zhal nas man ngag ste mngon par byang chub pa'i rim pa'i man ngag thob nas de bstan par bya ba'i phyir rnal 'byor rnam gnyis te/ bye brag gnyis kyis ting nge 'dzin goms par bya'o/ /
<p>137b.5</p>gcig ni ril por 'dzin pa'i rim pa yin zhing gnyis pa ni rjes su gzhig pa'i rim pa yin no zhes bya ba ni bstan pa ste sgra ji bzhin pa'o/ /bshad pa ni/ mgo nas rkang pa'i bar dag gam/ /ji srid snying gar phyin pa'i bar/ /rnal 'byor yang dag mthar 'jug pa/ /
<p>137b.6</p>ril por 'dzin pa zhes bshad do/ /zhes bya ba gsungs te/ lte ba chos kyi 'khor lo rtsibs brgyad pa la yi ger bkod nas chos thams cad bdag med pa'i blos de las 'di spros te de'i steng du song nas mgo bo nas brtsams te rkang pa'i bar du bsregs nas slar snying gar
<p>137b.7</p>song ste yang de kho na bzhin byas nas rnal 'byor pa yang dag mtha' ste don dam pa la 'jug pa de ni ril por 'dzin pa'i ting nge 'dzin yin par brjod par bya'o/ /cha drug pa'i gong bu mi dmigs par 'dzin pa ni ril por 'dzin pa'o/ /bshad do zhes bya ba 'dis ni lung tshad ma
<p>138a</p>
<p>138a.1</p>yin par bstan te zhes bya ba ni mthar thug pa'o/ /rgyu ba dang ni mi rgyu nyid/ /dang po 'od gsal bar bya ste/ /phyi nas de bzhin bdag nyid bya/ /de ni rjes gzhig rim pa yin/ /rim pa 'di nyid kyis ba spu'i bu ga'i gseb thams cad nas byung ba'i
<p>138a.2</p>'od zer gyi 'khor los sgyur ba'i bdag nyid kyi 'gro ba snang ba med par bya ste de bzhin du bdag nyid kyang snang ba med par bya'o zhes bya ba ni rdul bzhin rdul phra rab re re phye nas 'gro ba mi dmigs pa'i phyir rjes su gzhig pa zhes bya ste mthar thug pa'o/ /'dir dpe gnyis te/ 
<p>138a.3</p>ji ltar chu bo'am lteng ka'i chu ni dri med dag la zla ba gnas pa ltar/ /de bzhin rim pa 'di yis rjes su gzhig ces rnal 'byor pas ni rtag tu bsam/ /me long la ni rlung dag rim gyis zad par 'gyur ba bzhin du'ang blta bya ste/ /ril por 'dzin pa dag la bya ba'i rim pa 'di ni de bzhin
<p>138a.4</p>yang dag brtag /ces bya ba bzhin no/ /'od gsal ba la yang dang yang du goms par bya ba'i phyir/ dbugs kyi rlung ni me long la/ /ji ltar kun du thim 'gyur ba/ /de bzhin rnal 'byor yang dag mtha'/ /yang dang yang du 'jug par bya/ /zhes bya ba gsungs te ji
<p>138a.5</p>ltar me long dri ma med pa la dbugs kyi rlung ste kha'i rlung bzhag pa na skad cig nyid kyis thim zhing zhi bar 'gyur ba de bzhin du rnal 'byor pas skad cig re re zhing yang dag mtha' ste 'od gsal ba la 'jug par bya'o zhes bya ba ni goms par brtan par bya ba nyid du bstan pa yin no/ /
<p>138a.6</p>gzhan du na glog bzhin du g.yo ba'i don dam pa'i skad cig la gnas par mi 'gyur ro zhes bya ba ni mthar thug pa'o/ /spyod lam thams cad du 'od gsal ba la 'jug pa ni/ /'gro dang 'dug dang nyal dang za/ /mig 'byed 'dzums dang dgod pa dang / /bsam gtan
<p>138a.7</p>sbyor ba 'di yis ni/ /de nyid rig pa rtag tu gnas/ /zhes bya ba gsungs te 'gro ba la sogs pa rnams ni spyod lam rnam pa bzhi'o/ /za ba la sogs pa rnams kyis ni dbang po'i bya ba rnams nye bar mtshon par bya ste/ de na las thams cad la 'jug pa na rnal 'byor
<p>138b</p>
<p>138b.1</p>pa ting nge 'dzin 'di nyid la ston par byed do/ /de nyid rig pa zhes bya ba ni don dam pa ji lta ba bzhin du mngon par shes pa'o/ /rtag tu zhes bya ba ni nyin dang mtshan du'o zhes bya ba ni mthar thug pa'o/ /'od gsal ba zhugs pa'i sems can gyi don ni/ brgya la sems can
<p>138b.2</p>don byed na/ /de dang de mthun 'od zer dang / /rnam shes rlung dang ldan pa ni/ /bdag byin brlab pa'i rim pas bya/ /zhes bya ba gsungs te/ gang gi tshe rnal 'byor pas sems can gyi don bya bar 'dod pa de'i tshe de bzhin gshegs pa lnga'i rigs kyi gtso bor byas pa'i sgo nas
<p>138b.3</p>de dang de mthun pa'i 'od zer spros la rnam shes rlung dang ldan pa ste yid kyi rang bzhin gyi lha'i sku rnam grangs gzhan yang bdag byin gyis brlab pa'i rim pa zhes bya ba gang yin pa des gzhan 'ja' tshon lta bu'i skur bskyed nas sku de dang 'od zer gyi sbyor bas bshad pa na/ smin pa
<p>138b.4</p>la sogs pa'i rnam pas 'gro ba'i don bya'o zhes bya ba ni sbas pa'o/ /'od gsal ba ni thams cad 'byung ba'i rgyu nyid yin par/ ji ltar dang ba'i chu klung las/ /nya dag myur bar 'phar ba ltar/ /de bzhin thams cad stong gsal las/ /sgyu 'phrul dra ba 'byung bar 'gyur/ /
<p>138b.5</p>zhes bya ba gsungs te/ ji ltar dang zhing 'dam gyi nyes pa'i rnyog pa med pa'i chu klung ste chu bo'i chu las glo bur du zas don du gnyer ba'i nya de nya rnams myur du skad cig tsam gyis 'phar zhing 'byung ste chu na spyod pa nyid yin pas de'i nang du myur du 'gro bar nus pa nyid yin pa'i phyir
<p>138b.6</p>ro/ /de kho na bzhin du thams cad stong pa ste 'od gsal ba'i de kho na nyid 'dod chags la sogs pa nyon mongs pa'i 'dam gyi dri ma dang bral zhing gsal ba las sgyu ma'i rang bzhin gyi lha'i sku 'di 'gro ba'i don bya ba'i phyir skad cig gis 'byung zhing skye ba 'am 'pho bar 'gyur ro/ /
<p>138b.7</p>dra ba ste 'khor ba'i 'khor lo ma lus pa yang de kho nas 'byung ba nyid yin no/ /rnal 'byor pa dang so so'i skye bo dag la yongs su shes pa dang yongs su ma shes pas byas pa dang rang dbang can dang rang dbang can ma yin pas byas pa'i khyad par yod par shes par bya'o/ /de nyid
<p>139a</p>
<p>139a.1</p>bcings pa dang thar pa'i rnam par gzhag pa yin te kun nas nyon mongs pa dang rnam par byang ba'i dngos po rnams kyi rgyu ni gcig pa nyid yin zhing de nyid du thim par yang 'gyur ro zhes bya ba de ni rim pa gsum par bshad zin pas 'dir mi spro ste sbas pa'o/ /de las
<p>139a.2</p>byung ba'i sku'i rang bzhin ni/ rigs lnga'i sangs rgyas la ltos pa'i/ /phyag rgya chen por brtag pa ni/ /'od zer lnga ni 'byung ba ste/ /nam mkha' 'ja' tshon mtshungs pa yin/ /zhes bya ba gsungs te/ rnal 'byor pas 'od gsal ba de las sku spros pa gang yin pa de ni phyag
<p>139a.3</p>rgya chen po'o/ /de'i rnam pa thams cad kyi mchog dang ldan pa'i phyag dang zhal dang sku mdog dang dbyibs dang ldan pa nyid yin pa'i phyir phyag rgya yang yin la 'od gsal ba las 'byung ba nyid yin pa'i phyir chen po yang yin pas phyag rgya chen po'o/ /brtag pa ni shes par bya'o/ /
<p>139a.4</p>ji lta bu zhig ce na mos pa'i bye brag gi sgo nas sems can rnams rjes su gzung ba'i don du'am zhi ba la sogs pa'i don du rigs lnga'i sangs rgyas la ltos pa ste/ rigs lnga'i de bzhin gshegs pa'i rang bzhin no/ /de nyid kyi phyir 'od zer lnga 'byung ba na zhes bya ba 'od zer kha
<p>139a.5</p>dog sna lnga pa'i 'od zer rim pa'am cig car du 'byung ba'i rgyur gyur pa yin no/ /bskyed pa'i rim pa'i rnal 'byor las khyad par du gsungs pa ni/ ji ltar nam mkha' ste nam mkha'i 'ja' tshon 'od zer kha dog sna lnga'i pa'i tshogs 'phro bar byed pa snang ba de bzhin du de yang yod pa
<p>139a.6</p>yang ma yin med pa yang ma yin no zhes sgyu ma bzhin du shes par bya'o zhes bya ba'i don te sbas pa'o/ /sku bskyed nas phyag rgya bcing ba la sogs pa ni de kho na nyid la gnas pa kho nas bya ba yin no snyam du thugs la bzhag nas/ phyag rgya 'ching bar byed pa'am/ /gal te gsang
<p>139a.7</p>sngags bzlas pa'am/ /gzhan dag thams cad byed pa na/ /thams cad stong pa'i gzhi la gnas/ /zhes bya ba gsungs te/ phyag rgya bcing ba ste phyi rol gyi lag pa'i phyag rgya la sogs pa'am/ nang gi dgug pa la sogs pa'am/ las kyi phyag rgya la sogs
<p>139b</p>
<p>139b.1</p>pa dang snyoms par 'jug pa'i mtshan nyid kyi byed pa'am las te gsang sngags ngag gi bzlas pa'i sgo nas gsal ba'am/ rdo rje bzlas pa'i sgo nas mi gsal bar zlos shing 'don pa'am de bzhin du gzhan gyi dkyil 'khor dang ting nge 'dzin dang phyag rgya sngags dang bya ba dang gnas thabs dang bzlas
<p>139b.2</p>pa dang sbyin sreg la sogs pa byed pa gang ji snyed pa de thams cad ni thams cad stong pa'i gzhi ste/ 'od gsal ba'i gnas la gnas shing 'dug pas bya'o/ /de lta na ni de'i de dag 'bras bu dang bcas par 'gyur ba dang bsod nams dang ye shes kyi tshogs su 'gyur ba yin no/ /gzhan du na bskyed
<p>139b.3</p>pa'i rim pa'i rnal 'byor pa dang mtshungs par bsod nams kyi tshogs tsam du 'gyur ba'i phyir ro zhes bya ba ni mthar thug pa'o/ /bya ba thams cad la de kho na nyid du gnas pa ni/ thams cad za dang thams cad 'thungs/ /kun la phyag byed kun du 'gro/ /thams cad byed dang mtshan
<p>139b.4</p>ma kun/ /thams cad stong pas 'grub par 'gyur/ /zhes bya ba gsungs te/ rdzogs pa'i rim pa'i rnal 'byor pa gang yin pa des thams cad stong pa de kho na nyid bzhi pa la brten nas grub pa'am 'grub par 'gyur ro/ /de ji lta bu zhig ce na/ thams cad za zhes bya ba ni dus
<p>139b.5</p>thams cad du yul thams cad dang phyogs thams cad na 'gal ba'am mi 'gal ba thams cad za ba na nyes par mi 'gyur ro/ /de bzhin du thams cad 'thungs na yang nyes par mi 'gyur ro/ /kun la ste byis pa dang so so'i skye bo rnams sam/ 'phags pa rnams la phyag byed pa
<p>139b.6</p>na nyes par mi 'gyur ro/ /de kho na bzhin du gal te 'gal ba dang mi 'gal ba'i yul la sogs pa thams cad la 'gro bas na kun du 'gro ba yin pa de'i tshe yang nyes pa med de/ de kho na nyid shes pa yid la byed pa khyad par can gyis zin pa'i 'dod chags la sogs pa rnams ni
<p>139b.7</p>bla na med pa'i 'bras bu thob par byed pa yin no zhes bya ba'i don to/ /ji skad du rnal 'byor chen po'i rgyud dpal mchog dang po las/ 'dod chags zhe sdang gti mug ste/ /gsum po 'di dag dug chen yin/ /dug nyid kyis ni brtan byas na/ /dug tu nye bar 'gro ba nyid/ /bdud
<p>140a</p>
<p>140a.1</p>rtsi nyid kyis brtan byas na/ /bdud rtsi nyid du 'gro bar 'gyur/ /zhes gsungs pa dang / mdo sde dkon mchog brtsegs pa las kyang 'od srungs 'di lta ste bu ram shing gi zhing dang / 'bras kyi zhing dang ldum ra rnams la lud kyi phung pos phan par byed par 'gyur
<p>140a.2</p>ba yin/ de bzhin du byang chub sems dpa' la nyon mongs pas phan par 'gyur ba yin no/ /'od srungs 'di lta ste sngags dang sman gyis zin pa'i dug gis gsod par byed pa ma yin te/ de bzhin du thabs dang shes rab dang ldan pa'i byang chub sems dpa' ni nyon mongs pa
<p>140a.3</p>rnams kyis ltung bar mi 'gyur ro zhes gsungs pa dang / de nyid kyi phyir don yod par grub pa'i rgyud las/ gang gis rmongs par 'gyur ba dang / /de yis mkhas pa grol 'gyur te/ /de ltar byang chub bsgoms pa yis/ /'di dag ma lus bzlog pa yin/ /
<p>140a.4</p>zhes gsungs pa dang gzhan las kyang / las ni drag po gang gang gis/ /skye bo rnams ni 'ching 'gyur ba/ /thabs dang bcas na de nyid kyis/ /srid pa 'ching las grol bar 'gyur/ /zhes bya ba la sogs pa gsungs te mthar thug pa'o/ /da ni man ngag thob pa'i slob
<p>140a.5</p>ma phyir mi ldog pa'i don du bcom ldan 'das kyis gsungs pa'i byang chub kyi sems kyi sngags bla mas byin pa gdon pa'i phyir de la mchod par bya'o snyam du thugs la bzhag nas/ skal bzang slob ma bzang por man ngag thob/ thal mo sbyar nas me tog 'dzin pa yis/ /byang
<p>140a.6</p>chub sems sngags don dam zhes bya ba/ /bla ma las ni slar yang blang bar bya/ /zhes bya ba gsungs te/ man ngag thob ces bya ba ni mngon par byang chub pa'i rim pa thob pa'o/ /skal bzang zhes bya ba ni de kho na nyid mngon du byas pa'i phyir de bzhin gshegs pa lnga'i rang bzhin
<p>140a.7</p>gyi skur 'dzin pa ste de skad du yang dpal sangs rgyas thams cad mnyam par sbyor ba'i rgyud las/ kun du sna tshogs skal bzang las/ /rang bdag sgrub pa skal bzang yin/ /chos la bdag med dang ldan zhing / /dam tshig sdang ba skal ngan yin/ /srid pa shin tu bsgrub pa'i
<p>140b</p>
<p>140b.1</p>phyir/ /sangs rgyas bcom ldan skal bzang yin/ /shin tu mya ngan 'das pa yi/ /'jig rten nyan thos skal ngan yin/ /rtog pa thams cad bsgrub pa'i phyir/ /phyag na rdo rje skal bzang yin/ /stong nyid shin tu sbyor ba yi/ /rang rgyal rnams ni skal ngan yin/ /'dod chags
<p>140b.2</p>thams cad sbyang ba'i phyir/ /spyan ras gzigs dbang skal bzang ste/ /log par lta ba dang ldan pa'i/ /'jig rten mu stegs skal ngan yin/ /don dam mchog ni sdud pa'i phyir/ /rdo rje nyi ma skal bzang ste/ /rang gi lus la'ang chags med pa'i/ /dka' thub can kun
<p>140b.3</p>skal ngan yin/ /rgyal srid mchog tu sdud pa'i phyir/ /dpal ldan rta mchog skal bzang ste/ /bdag gi med cing 'dzin med pa'i/ /sdom brtson thams cad skal ngan yin/ /bde kun bdag nyid bsgrub pa'i phyir/ /slob dpon thams cad skal bzang yin/ /ltas ngan dam
<p>140b.4</p>tshig la sdang ba'i/ /slob ma thams cad skal ngan yin/ /de nyid gsang ba 'di yis ni/ /rnam par shes pa don gsal 'gyur/ /zhes bya ba la sogs pa gsungs so/ /de nyid kyi phyir rin po che lta bu'i gang zag nyid yin pas slob ma bzang po ste bu khyad par can no/ /thal mo
<p>140b.5</p>sbyar zhes bya ba ni spyi bor lag pa'i thal mo sbyar ba'o/ /gang gis lag pa dag na me tog ste me tog gi phreng ba rnams 'dzin pa ste bla ma'i zhal snga nas lha mchod pa'i phyir ro zhes bya ba'i tha tshig go/ /byang chub kyi sems ston par byed pa nyid yin pa'i phyir byang chub kyi sngags zhes bya ba ni brjod
<p>140b.6</p>pa'o/ /brjod par bya ba'i gtso bo don dam pa nyid yin pa'i phyir don dam pa zhes bya ba ni brjod par bya ba'o/ /de bla ma ste rdo rje slob dpon gyi zhal pad+ma las blang zhing gzung bar bya ste sgra ji bzhin pa'o/ /da ni byang chub kyi sems kyi sngags/ oM dngos po kun dang rnam bral
<p>140b.7</p>zhing / phung po khams dang skye mched dang / /gzung dang 'dzin pa rnam spangs pa/ /chos kun bdag med mnyam nyid las/ /rang sems gzod nas ma skyes pa/ /stong pa nyid kyi rang bzhin no/ /zhes bya ba gsungs te 'di'i don ni 'di yin te/ re zhig dngos po kun ni bdag dang skyes
<p>141a</p>
<p>141a.1</p>bu dang / gang zag dang / dbang phyug dang / srog dang / dus dang / nges pa dang / rang bzhin dang / gza' dang / las dang / lha dang / skal ba dang / bsod nams rnams te gzhan dag gis brtags pa gang dag yin pa'o/ /de la bdag ces bya ba ni rnam par dpyad na
<p>141a.2</p>phung po la sogs pa las logs shig tu mi dmigs te tshad ma med pa dang 'jig tshogs la lta ba'i ri bo mtho ba nyi shu las byung ba'i bdag la rnam par dpyad na yod pa ma yin pa nyid kyi phyir ro/ /rgyu dang 'bras bu'i ngo bo ma yin pa'i skyes bu yang yod pa ma yin te gtan med pa'i phyir ri bong gi rwa
<p>141a.3</p>bzhin no/ /gang zhig sgyu ma yin zhing 'bras bu ma yin pa/ /zhes bya ba de lta bu'i dngos po ni dmigs par mi 'gyur ro/ /gang zag kyang rtag pa yang yin la yang skye bar 'gyur ro zhes bya ba ni 'gal ba yin no/ /dbang phyug kyang byed pa po'i nus pa dang ldan pa yang yin zhing rtag pa yang
<p>141a.4</p>yin par rigs pa ma yin te byed pa po nyid yin pas 'bras bu 'byung ba na rgyu 'gag par mthong ba'i phyir ro/ /de bas na rtag pa ma yin par 'gyur ro/ /srog ces bya ba khyab par byed pa'i rang bzhin yin par rigs pa ma yin te rnam par shes pa dang dbang po dang tshe 'gag pa'i phyir ro/ /
<p>141a.5</p>dus ni skad cig gzhan dang gzhan gyi bdag nyid yin pa'i phyir rang nyid yod pa ma yin pas 'byung ba rnams dus kyis smin par byed pa dang skyed par byed pa yin no zhes ci'i phyir brjod par bya/ nges pa zhes bya ba ni 'chi ba ste/ de ji ltar 'dod pa bzhin du 'byung ba rnams skyed par byed pa dang
<p>141a.6</p>sdud par byed pa yin no zhes bya ba yang 'thad pa ma yin te/ de rgyu yin na de'i rtag pa nyid nyams par 'gyur ba'i phyir ro/ /rang bzhin du smra ba la dngos po rnam pa sna tshogs pa yin par mi 'thad de rang bzhin ni gcig pu yin pa dang / thams cad cig car skye ba dang / /'jig par
<p>141a.7</p>mthong bar 'gyur ba'i phyir ro/ /las su smra ba yang rmongs pa rnams kyis brtags pa'i dbang du byas nas gzhan pa yin gyi don dam par ni las yod pa ma yin te de ni sems dang 'brel pa nyid dang / skad cig pa nyid yin pa'i phyir las kyi nus pa yod par ga la 'gyur/ de bzhin du
<p>141b</p>
<p>141b.1</p>yang las ni byed pa po la ltos pa yin te byed pa po dang las logs shig na las med cing / las logs shig na yang byed pa po med la de dag phan tshun ltos pa nyid yin pa'i phyir gnyi ga ma grub pa yin no/ /gal te thams cad lha'i byed do zhe na thams cad bzang ba'am ngan par
<p>141b.2</p>ci'i phyir mi byed/ gal te rnam pa sna tshogs pa byed pa'i nus pa yod do zhe na/ 'o na ni nus pa kho na byed pa po yin gyi lha ni ma yin te de dag gi 'brel pa ni sngar bsal zin pa kho na'o/ /de'i rnam grangs kyi skal ba dang bsod nams dag kyang snga ma bzhin du shes par bya ste de lta bu la sogs
<p>141b.3</p>pa tshad mas gnod par 'gyur ba'i dngos po kun dang rnam par bral zhing spangs pa yin no/ /nyan thos rnams gal te de lta yin du zin kyang 'gro ba'i phung po la sogs pa'i rang bzhin yin te/ bcom ldan 'das kyis kyang rab 'byor thams cad ces bya ba ni phung po lnga dang skye
<p>141b.4</p>mched bcu gnyis dang khams bco brgyad yin no zhes gsungs so zhes zer na de yang 'thad pa ma yin te/ rnam par rig pa kho na de rnams kyis rnam par snang ba yin te don dam par ni phyi rol gyi don med pa'i phyir ro/ /de bzhin du yang gang gsal ba de ni yod pa yin la gang
<p>141b.5</p>mi gsal ba de ni med pa yin te/ gzugs la sogs pa rnams kyang rang nyid gsal ba med pa'i phyir med pa nyid yin no/ /ngo bo gang gis gsal ba ni rnam par rig pa yin pa'i phyir 'gro ba ni de'i rang bzhin can kho na yin no/ /gal te phyi rol gyi don bden pa'i dngos po yod
<p>141b.6</p>na/ bud med shi ba'i ro gcig la blo'i snang ba tha dad par mi 'gyur te/ bud med lus ni gcig po la/ /ro dang 'dod bya bza' ba shes/ /kun rgyu 'dod can khyi rnams kyis/ /rnam par rtog pa rnam gsum mo/ /de'i phyir phung po la sogs pa rnams ni yod pa ma yin
<p>141b.7</p>te bcom 'das kyis nyan thos rnams gzhug pa'i don du gsungs so/ /de bas na phung po dang khams dang skye mched spangs shing de dang bral ba yin no/ /rnal 'byor spyod pa pa rnams gal te/ de lta yin du chug kyang rgyu ba dang mi rgyu ba thams cad snang ba'i rnam par rig pa 'ba'
<p>142a</p>
<p>142a.1</p>zhig kho na yod pa yin zhing thams cad de'i rang bzhin can no zhes zer na de yang 'thad pa ma yin te/ rnam par rig pa zhes pa ci zhig yin par brjod par bya/ rnam par shes par byed pas na rnam par rig pa yin no zhe na ci zhig shes par byed/ rang gi rnam pa
<p>142a.2</p>kho na gzung ba'i don no zhe na/ de'i phyir gcig dang du ma dang bral bas de med pa ni 'dzin pa yang med pa yin no/ /gzhan yang don 'das pa'am ma 'ongs pa 'am da ltar byung ba zhig gis rnam par rig pa bskyed grang na re zhig 'das pa ni ma yin te de ni zhig zin pa yin pa'i phyir
<p>142a.3</p>ro/ /ma 'ongs pa yang ma yin te ma thob pas mi snang ba'i phyir ro/ /da ltar bas kyang skyed par nus pa ma yin te skad cig ma nyid dang gnyi ga'i chas zin pa nyid yin pa'i phyir ro/ /skyed par nus pa yin du chug na yang cig car skyed par byed dam 'on te rim gyis yin/ rim
<p>142a.4</p>gyis skyed na ni don skad cig ma nyid yin pa'i phyir zhig pa na rnam par rig pa ji ltar brten nas skye bar 'gyur/ cig car gyis na ni gang zhig gang dang 'brel pa yin/ rnam par rig pa yang ci'i phyir don skyed par mi byed de de'i phyir gzung ba dang 'dzin pa spangs pa yin no/ /gal te
<p>142a.5</p>de lta yin na byang chub kyi sems de ji lta bu zhig ce na gsungs pa phung po la sogs pa chos kun gyi bdag med pa ni bdag yod pa ma yin pa gang yin pa'o/ /de dang mnyam pa ni thams cad la khyab pa ste de yis so/ /sems dang sems las byung ba dang ma rig pa'i ngo bo'i
<p>142a.6</p>rnam par shes pa gsum gyi rang bzhin rang gi sems gzod ma nas ma skyes pa ni rang bzhin med pa ste/ skye ba dang 'jig pa dang gnas pa spangs shing rtag pa dang chad par lta ba dang bral ba yin no/ /de'i phyir stong pa nyid de thams cad stong pa yin zhing de kho na nyid bzhi pa yin te/ de'i
<p>142a.7</p>rang bzhin gyi byang chub kyi sems bdag gis bsgom par bya'o zhes bya ba ni tshig lhag ma'o/ /slob mas byang chub kyi sems kyi sngags de brjod nas slob dpon gyi zhabs kyi rtsar snyim pas me tog dbul bar bya ste mthar thug pa'o/ /de'i rjes la yul dbul bar bya'o snyam du
<p>142b</p>
<p>142b.1</p>thugs bzhag nas/ de nas rjes su mthun pa'i yon/ /bla ma la ni dbul bya ste/ /rin chen khyim dang glang po dang / /yul dang rta dang mal stan bcas/ /zhes bya ba gsungs te/ de'i rjes la rjes su mthun pa ste/ rang gi nus pa dang mthun pa'i yon rin po che sna bdun bla
<p>142b.2</p>ma la dbul bar bya'o zhes bya ba ni sbyin pa po de bzhin du/ bran dang bran mo chung ma sdug /bu mo shin tu gces pa dang / /bdag nyid kyang ni dbul bya na/ /lhag ma gzhan lta smos ci dgos/ /bran la sogs pa rnams ni sbyin pa chen po'o/ /bdag nyid dbul ba ni khyad par can
<p>142b.3</p>gyi sbyin pa yin pas lhag ma gzhan lta ci smos te dbul bar 'os pa ma yin pa gzhan ci zhig yod ces bya ba'i tha tshig ste sgra ji bzhin pa'o/ /de ltar man ngag thob pas de kho na nyid bsgom pa'i sgo nas 'bras bur gyur pa'i phyag rgya chen po'i dngos grub thob par bstan pa'i phyir/ slob dpon
<p>142b.4</p>las ni drin thob dri med brtan pa'i blo ldan dngos kun rang bzhin can/ /gsal dag shin tu phra ba mchog gi rang bzhin sangs rgyas mya ngan 'das pa'i khams/ /gnyis med rtog bral mchog tu bde ba'i rang bzhin de nyid bsgom pa'i rnal 'byor pa/ /bsod nams bsod nams min
<p>142b.5</p>grol rang nyid 'dir ni bcom ldan rdo rje sems dpar 'gyur/ /zhes bya ba gsungs te/ de kho na nyid bzhi yang dag pa'i man ngag ste de lta bu bsgom pa'i rnal 'byor pa gang yin pa de ni bsod nams dang bsod nams ma yin pa'i rnam par rtog pa dang bral bar gyur nas bcom
<p>142b.6</p>ldan rdo rje sems dpa' ste rdo rje 'chang chen por 'gyur zhing 'grub par 'gyur ro/ /rnal 'byor pa ji lta bu zhig ce na/ gang gis slob dpon la dris te bla ma'i zhal snga nas lung thob pa de la de skad ces bya'o/ /de bzhin du rang bzhin gyi dri ma med pa'i 'dod chags la sogs pa
<p>142b.7</p>nyon mongs pa'i 'dam dang bral ba'o/ /gang la brtan pa ste bsgom pa la shin tu brtan pa'i blo yod pa de la de skad ces bya'o/ /dngos kun ni brtan pa dang g.yo ba'i rang bzhin can te de rnams kyi rang bzhin ni don dam par yongs su shes pa'i phyir dngos kun rang bzhin can no/ /
<p>143a</p>
<p>143a.1</p>de kho na nyid ji lta bu zhe na/ gsal ba ste me long lta bu'i ye shes dag par byed pa'i rang bzhin no/ /dag pa ni mnyam pa nyid kyi ye shes dag par byed pa'i bdag nyid kyi yin no/ /shin tu phra ba ni so sor rtog pa'i ye shes kyi rang bzhin no/ /mchog ni sems can
<p>143a.2</p>gyi don bsgrub par nus pa ma yin zhing zhi ba'i rang bzhin no/ /rnam par mi rtog pa'i ye shes kyi rang bzhin yin te mchog tu zhi ba'i rang bzhin ni bya ba sgrub pa'i ye shes kyi bdag nyid yin no/ /sangs rgyas te de bzhin gshegs pa rnams kyi mya ngan las 'das pa'i khams ni chos kyi
<p>143a.3</p>dbyings shin tu rnam dag pa'i ye shes kyi bdag nyid yin no/ /de bzhin du gnyis med de gnyis ni 'dod chags dang bral ba yin la de med pa'i phyir gnyis med do/ /brtags pa nyid yin pa'i phyir mchog tu dag pa ni rtog pa yin la de dang bral ba nyid yin pa'i phyir rtog
<p>143a.4</p>pa dang bral ba'o/ /de nyid kyi phyir mchog tu bde ba ni lhan cig skyes pa'i dga' ba'i bde ba chen po yin zhing de'i rang bzhin de de'i ngo bo kho na nyid bsgom pa'i rnal 'byor pa gang yin pa de ni rdo rje sems dpar 'gyur ro zhes bya ba ni ngag gi don te mthar thug pa'o/ /rim pa lnga'i
<p>143a.5</p>bshad pa nor bu'i phreng ba las mngon par byang chub pa'i rim pa ste bzhi pa'o// //de nas zung du 'jug pa'i rim pa rtsom pa na phyag 'tshal ba/ mgon po rgyu dang 'bras bdag nyid/ /gnyis pa thams cad rnam spangs la/ /phyag 'tshal nas ni zung 'jug pa'i/ /rim pa tha ma bdag
<p>143a.6</p>gis bri/ /zhes bya ba gsungs te/ mgon po ni de bzhin gshegs pa thams cad kyi mchog go/ /rgyu ni byang chub tu sems bskyed pa'i dbye ba nyi shu rtsa gnyis yin zhing / 'bras bu yang dag par rdzogs pa'i byang chub ste de dag gi bdag nyid do/ /gnyis po thams cad de 'dod chags la sogs
<p>143a.7</p>pa'i nyes pa rnams dang bral ba ni spangs pa'o/ /bcom ldan 'das de la phyag 'tshal nas zung du 'jug pa'i rim pa ste mi gnas pa'i mya ngan las 'das pa'i dbyings kyi rang bzhin gyi rim pa tha ma ste phyi ma bri zhing bshad par bya ba sgra ji bzhin pa'o/ /yang na mgon po ni thams cad kyi mchog go/ /
<p>143b</p>
<p>143b.1</p>rgyu ni bskyed pa'i rim pas lha'i sku bsgom pa yin zhing 'bras bu ni rdo rje 'chang chen po'i go 'phang thob pa ste/ de dag gi bdag nyid ni de'i rang bzhin no/ /gnyis pa thams cad de phung po la sogs pa'i rnam par rtog pa'i spros pa thams cad dang bral zhing spangs pa la phyag 'tshal nas zung du
<p>143b.2</p>'jug pa'i rim pa bri bar bya'o zhes bya ba ni dgongs pa ma yin pa'o/ /mgon po ni bde ba chen po'o/ /'bras bu ni byang chub kyi sems so/ /de'i rgyu ni thabs dang shes rab snyoms par 'jug pa'o/ /de'i bdag nyid ni thabs des thob par bya ba'o/ /gnyis de dga' ba dang
<p>143b.3</p>mchog dang bral ba thams cad dang bral zhing spangs pa la phyag 'tshal nas zung du 'jug pa'i rim pa bri bar bya'o zhes bya ba ni dgongs pas bshad pa'o/ /mgon po ni nyon mongs pa las rgyal ba'o/ /'bras bu ni mya ngan las 'das pa'o/ /rgyu ni chos dang gang zag la bdag med pa'o/ /
<p>143b.4</p>de'i bdag nyid ni de'i lam gnyis ston par mdzad pa'o/ /gnyis pa thams cad de chags pa dang zhe sdang la sogs pa dang bral zhing spangs pa la phyag 'tshal nas zung du 'jug pa'i rim pa bshad par bya'o zhes pa ni drang ba'i don to/ /'bras bu ni dkyil 'khor bzhi ru cha shas
<p>143b.5</p>dang cha shas kyi bye brag gis gnas pa'i yi ge hU~M ngo / /rgyu ni 'jug pa la sogs pa'i rim gyis de nyid kyi bzlas pa'o/ /de'i bdag nyid ni de'i 'dod pa'i bzlas pa'i rang bzhin no/ /mgon po ni rdo rje 'chang gi sa bon no/ /gnyis pa thams cad de oM dang gsung gi sa bon gyi yan
<p>143b.6</p>lag rnam par spangs pa la phyag 'tshal nas rjes su dran nas zung du 'jug pa'i rim pa bri bar bya'o zhes bya ba ni nges pa'i don to/ /'bras bu ni srog ces bya ba'i rlung ngo / /rgyu ni thur du sel ba'i rlung ngo / /bdag nyid ni me dang rlung ste de rnams sdud par byed pa nyid yin pa'i phyir mgon po ni 'od
<p>143b.7</p>gsal ba'o/ /gnyis pa thams cad ni kha dog dmar po la sogs pa rnams te de dag dang bral zhing spangs pa la phyag 'tshal nas zung du 'jug pa'i rim pa bri bar bya'o zhes bya ba ni sgra ji bzhin pa ma yin pa'o/ /rgyu dang 'bras bu ni rgyu dang 'bras bu dag ste byed pa dang bya ba dag yin zhing
<p>144a</p>
<p>144a.1</p>pha dang ma las byung ba'i 'gro ba'i rang bzhin gyi khams drug yin no/ /de gyur pa'i lus 'byung ba la gnyis pa thams cad de byed rgyu dang lhan cig 'byung ba dang skal ba mnyam pa dang mtshungs par ldan pa dang kun du 'gro ba dang rnam par smin pa zhes bya ba'i rgyu'i bye brag yod de/ de
<p>144a.2</p>rnams dag par byed pa nyid yin pa'i phyir mgon po ste/ de la phyag 'tshal nas zung du 'jug pa'i rim pa bri bar bya'o zhes bya ba ni yi ge'i don to/ /yang na mgon po ni stong pa nyid do/ /rgyu dang 'bras bu'i bdag nyid rnam par thar pa'i sgo bzhi thob par bya'o/ /gnyis pa thams cad de gzung ba dang 'dzin
<p>144a.3</p>pa'i rnam par rtog pa rnams spangs pa la phyag 'tshal te rjes su zhugs nas zung du 'jug pa'i rim pa bri bar bya'o zhes bya ba ni spyi'i don to/ /rgyu ni de bzhin nyid dang zla ba dang rdo rje dang sa bon gyi rim pa'o/ /'bras bu ni lha'i sku bskyed pa'o/ /de'i bdag nyid kyi mgon po ni de bzhin gshegs pa
<p>144a.4</p>lnga'i sku 'dzin pa'o/ /gnyis pa thams cad ni bdag dang gzhan du dgyes pa'i rnam par rtog pa ste/ de rnams dang bral zhing spangs pa la phyag 'tshal nas zung du 'jug pa'i rim pa bri bar bya'o zhes bya ba ni spyi'i don to/ /yang na rgyu ni rdo rje'o/ /'bras bu ni pad+ma ste de dag dang yang dag par sbyor ba'i
<p>144a.5</p>sgo nas rnam par dag pa'i gnas thob par byed pa ni rgyu dang 'bras bu'i bdag nyid do/ /mgon po ni bde ba chen po'o/ /gnyis pa thams cad ni 'dod chags dang bral ba dang 'dod chags bar ma rnams so/ /de dag spangs pa'i lhan cig skyes pa la phyag 'tshal nas te/ rab tu zhugs
<p>144a.6</p>nas zung du 'jug pa'i rim pa bri bar bya'o zhes bya ba ni sbas pa'o/ /rgyu dang 'bras bu ni bdag byin gyis brlab pa dang / 'od gsal ba'i rim pa ste de'i bdag nyid ni de dang tha mi dad pa'i rang bzhin no/ /mgon po ni sgyu ma lta bu'i ting nge 'dzin la snyoms par zhugs pa'o/ /gnyis pa
<p>144a.7</p>thams cad ni sgyu ma la sogs pa'i sgyu ma'i dpe bcu gnyis kyis mi mthun pa'i phyogs dmigs pa'i rnam par rtog pa rnams yin la de dang bral zhing spangs nas te/ sgyu ma'i dpe dang ldan pa'o zhes bya ba'i tha tshig go/ /de la phyag 'tshal nas te 'od gsal ba las spros nas zung du 'jug pa'i rim pa bri
<p>144b</p>
<p>144b.1</p>bar bya'o zhes bya ba ni sbas pa'o/ /mgon po ni bzhi pa'o/ /rgyu ni rnam par shes pa gsum mo/ /'bras bu ni rang bzhin rnams te de dag dag par byed pa 'di yin pa'i phyir rgyu dang 'bras bu'i bdag nyid do/ /gnyis pa thams cad de stong pa dang shin tu stong pa dang / stong pa chen po rnams spangs shing bor ba'i
<p>144b.2</p>thams cad stong pa'i gzhi de kho na nyid la phyag 'tshal nas de mngon du byas nas zung du 'jug pa'i rim pa bri bar bya'o zhes bya ba ni sbas pa'o/ /mgon po ni man ngag bzhi pa'o/ /rgyu ni rjes su gzhig pa'i ting nge 'dzin no/ /'bras bu ni ril por 'dzin pa'i ting nge 'dzin te de dag gis thob pa'i
<p>144b.3</p>bdag nyid ni dngos po thams cad kyi rang bzhin no/ /gnyis pa thams cad ni kun gzhi la sogs pa'i rnam par shes pa'i bag chags kyi tshogs rnams spangs shing rab tu gsal ba'i dga' ba'i rang bzhin gyi de kho na nyid la phyag 'tshal nas te rang rig pa'i mngon sum gyis rtogs
<p>144b.4</p>par bya ba thob nas zung du 'jug pa'i rim pa bri bar bya'o zhes bya ba ni mthar thug pa'o/ /rgyu ni kun rdzob kyi bden pa'o/ /'bras bu ni don dam pa'i bden pa ste/ de dag tha mi dad par byed pa'i phyir rgyu dang 'bras bu'i bdag nyid do/ /mi gnas pa'i mya ngan las 'das pa'i dbyings kyi ngo bo nyid yin
<p>144b.5</p>pa'i phyir mgon po'o/ /gnyis pa thams cad de rnam pa dang bcas pa dang / rnam pa med pa la sogs pa rnams dang gtsang ba dang mi gtsang ba la sogs pa rnams spangs shing bor ba la phyag 'tshal nas zung du 'jug pa'i bdag nyid kyi mi slob pa'i byang chub kyi ngo bo de thob nas zung du 'jug pa'i
<p>144b.6</p>rim pa zhes bya ba la zung ni gnyis te kun rdzob dang don dam pa la sogs pa'i ngo bo yin zhing / rim pa gang gis de dag 'jug pa ste 'ching zhing gcig tu byed pa dang tha mi dad par byed pa de ni zung du 'jug pa'i rim pa ste mi gnas pa'i mya ngan las 'das pa'i dbyings kyi rang bzhin yin
<p>144b.7</p>no/ /mi slob pa nyid dang 'di la pha rol na bya ba gzhan med pa'i tha ma ste de bdag gis bri bar bya zhing phreng bar brgyu bar bya'o zhes bya ba ni mthar thug pa'o/ /da ni de nyid kyi bye brag re re nas bshad par bya ste/ 'khor ba dang ni mya ngan 'das/ /rtog pa gnyis po spangs pa na/ /gang du dngos po
<p>145a</p>
<p>145a.1</p>gcig gyur pa/ /de ni zung 'jug ces byar bshad/ /de ni rim pa lnga pa'i spyi'i mtshan nyid yin no/ /de bzhin du rang gi sde pa dang gzhan gyi sde pa thams cad lta ba'i bye brag gi sgo nas 'khor ba dang mya ngan las 'das pa dag khas len to/ /de las grangs can pa rnams kyis ji ltar
<p>145a.2</p>'khor ba ni gsal ba dang mi gsal ba'i rang bzhin yin te/ gsal ba ni de kho na nyid nyi shu rtsa gsum gyi rang bzhin yin la mi gsal ba ni yon tan gsum gyi bdag nyid do/ /de rnams kyi rnam pa dbye ba yongs su ma shes pas nyi shu rtsa lnga pa'i skyes bu 'ching bar 'gyur ro zhes bya ba ni 'khor ba'o/ /
<p>145a.3</p>de dag tha dad par gyur pa ni thar pa ste/ ji ltar 'o ma sems med pa/ /be'u bskyed phyir 'jug pa ltar/ /de bzhin skyes bu thar bya'i phyir/ /gtso bo rab tu 'jug pa yin/ /rig pa pa rnams kyi thar pa ni bdag gi yon tan dgu yongs su shes pa tsam gyis bdag gis dngos po bsam pa yongs su shes
<p>145a.4</p>pa yin la de yongs su ma shes pa 'khor ba'o/ /zhi ba pa rnams kyi thar pa ni de kho na nyid sum cu rtsa drug bcad pa'i sgo nas yin zhing de yongs su ma bcad pa ni 'khor ba yin no/ /spyod pa pa rnams kyi ltar na bya ba'i phyogs la me'i mchod sbyin la sogs pa nyams su len pa med pas ni 'khor ba yin la de
<p>145a.5</p>dag nyams su len pas ni thar pa yin no/ /ye shes kyi phyogs la ni me'i mchod sbyin la sogs pa nyams su len pa 'khor ba yin la rab tu zhi ba'i tshangs pa'i de kho na nyid la blta ba ni thar pa yin no/ /mchod 'os pa rnams kyi ltar na 'khor ba ni 'dod chags la sogs pa'i blo 'gyur ba yin la/ 
<p>145a.6</p>thar pa ni dus gsum char du'ang dngos po thams cad 'gyur bar shes pas dag pa'i bdag gi de kho na nyid mthong ba'o/ /'jig rten rgyang pan pa rnams kyi ltar na med par lta ba can nyid yin pa'i phyir 'jig rten pha rol med pa'o zhes bya ba ni bcings pa dang thar pa'i rnam par gzhag pa
<p>145a.7</p>yin par 'dod de/ de rnams ni gzhan gyi bde ba rnams kyi 'khor ba dang mya ngan las 'das pa dag yin no/ /re zhig rang gi sde pa rnams kyi brjod par bya ste/ bye brag tu smra ba ltar na nyon mongs pa dang nye ba'i nyon mongs pa rnams khams dang rnam pa'i bye brag gis dbye ba'i sgo nas grangs
<p>145b</p>
<p>145b.1</p>dgu bcu rtsa brgyad yod pas khams gsum pa bcings pa ni 'khor ba yin la/ de rnams nyid mthong ba dang bsgom pa'i lam gyis sa'i rim pa rnam par sbyangs nas 'gog pa'i snyoms par 'jug pa dang / 'du shes med pa'i snyoms par 'jug pa dang nyan thos kyi byang chub thob pa ni mya ngan las
<p>145b.2</p>'das pa'o/ /mdo sde pa rnams kyi ltar na rjes su dpag pas grub pa nyid kyi phyir phyi rol gyi dngos po sems kyi rang gi ngo bor yongs su ma shes pa ni 'khor ba yin la/ de nyid sems kyi rang gi ngo bor yongs su shes pa ni mya ngan las 'das pa'o/ /rnal 'byor spyod pa pa rnams kyi ltar na gcig dang du ma
<p>145b.3</p>nyid du med pa'i phyir phyi rol gyi don med do/ /de bas na gzung ba dang 'dzin pa'i rnam pa can gyi 'khrul pa ni 'khor ba'o/ /dri ma med cing mtha' yas pa nam mkha' lta bu chos kyi sku'i rang bzhin gyi rnam par rig pa 'ba' zhig kho na mya ngan las 'das pa'o/ /rnam pa med pa'i rnam par rig pa tsam
<p>145b.4</p>du smra ba'i rnal 'byor spyod pa pa rnams kyi ltar na rnam pa dang bcas pa'i rnam par rig pa ni 'khor ba yin la/ gzugs brnyan dang bral ba'i rnam par rig pa tsam nyid ni mya ngan las 'das pa'o/ /dbu ma pa rnams kyi ltar na gzung ba dang 'dzin par brtag pa'i 'khrul pa tsam gyi rang bzhin gyi
<p>145b.5</p>sems can dang snod kyi 'jig rten gyi rang gi ngo bo khams gsum pa 'di ni 'khor ba yin la stong pa nyid bco brgyad kyis rim gyis thob par bya ba'i thams cad stong pa nyid ni mya ngan las 'das pa yin no/ /bya ba la sogs pa'i rnal 'byor pa rnams kyi 'khor ba ni tha mal pa'i rang gi lus su mngon
<p>145b.6</p>par zhen pa yin la mya ngan las 'das pa ni lha'i sku grub pa yin no/ /bskyed pa'i rim pa'i rnal 'byor pa rnams kyi 'khor ba ni lha'i sku bsgom pa yin la mya ngan las 'das pa ni ye shes kyi sku yongs su 'dzin pa'o/ /rdzogs pa'i rim pa'i rnal 'byor pa rnams kyi 'khor ba ni
<p>145b.7</p>dmigs pa'i rnam par rtog pa gang ci yang rung ba yin la mya ngan las 'das pa ni 'od gsal ba la 'jug pa tsam yin no/ /de'i phyir 'dir bsdus pa ni dmigs pa'i bdag nyid can gyi rnam par rtog pa'i bye brag phra ba'am rags pa gang rung ba de ni 'khor ba'i phyogs kho na yin no/ /
<p>146a</p>
<p>146a.1</p>de dag dang bral ba'i de kho na nyid sems kyi dga' ba nyid ni mya ngan las 'das pa yin no zhes bya ba ni 'di yin no/ /'phags pa kam pa la'i zhal snga nas kyis kyang / 'dod chags la sogs dri bcas sems/ /'khor ba yin te des dben pa/ /mdor na thar pa
<p>146a.2</p>yin par ni/ /rgyal ba sgrib pa spangs pas gsungs/ /zhes gsungs so/ /'khor ba dang mya ngan las 'das pa'i rnam par rtog pa de dag spangs shing bcom pas na ting nge 'dzin gang du dngos po gcig ste tha mi dad par 'gyur zhing / 'grub pa de ni zung du 'jug par te mi gnas pa'i mya ngan
<p>146a.3</p>las 'das pa'i ting nge 'dzin ces brjod par bya'o/ /de bzhin du yang 'od gsal ba'i ting nge 'dzin las mi g.yo ba nyid yin pa'i phyir 'khor ba las mi gnas pa yin la 'ja' tshon lta bu'i ye shes kyi sku 'dzin pas sems can thams cad kyi don sgrub par nus pa yin pa'i phyir mya ngan
<p>146a.4</p>las 'das pa la mi gnas pa yin no zhes bya ba ni dngos su zung du 'jug pa'i rim pa'i don dang mthun pa'i ming bstan pa yin no/ /de ni spyi'i mtshan nyid yin te dgongs pa ma yin pa'o/ /khyad par gyi mtshan nyid ni/ /kun nas nyon mongs rnam par byang / /don dam nyid du shes nas ni/ /gang gi
<p>146a.5</p>gcig pa nyid shes pa/ /de yi zung du 'jug pa shes/ /zhes bya ba gsungs te kun nas nyon mongs pa zhes bya ba ni sems dang sems las byung bas bsdus pa'i khams gsum pa'o/ /rnam par byang ba ni de'i gnyen por gyur pa'i dge ba'i chos rnams so/ /de bzhin du yang sdug bsngal
<p>146a.6</p>'phags pa'i bden pa dang / kun 'byung 'phags pa'i bden pa dang / /'gog pa 'phags pa'i bden pa dang / lam 'phags pa'i bden pa dang zhes bya ba 'phags pa'i bden pa bzhi ste rje btsun dkon mchog sgrol ma las/ gnyis ni 'phags pa nyan thos rnams kyi
<p>146a.7</p>bden pa dag yin la/ yang gnyis ni 'phags pa'i bden pa'o zhes 'byung ba'i phyir/ de la 'phags pa rnams kyi bden pa gang dang gang yin zhe na/ sdug bsngal dang kun 'byung ste gang gi phyir de rnams ni 'khor ba spang bar 'dod pa'i 'phags pa'i gang zag rnams
<p>146b</p>
<p>146b.1</p>kyis rgyu dang 'bras bu'i dngos por bden pa nyid du brtags pa'i phyir ro/ /de dag gi gnyen por gyur pa'i 'gog pa dang / lam dag ni 'dus ma byas nyid dang rang nyid nyon mongs pa dang bral ba nyid yin pa'i phyir 'phags pa yin zhing / yang dag pa'i shes pa sngon du
<p>146b.2</p>'gro ba can nyid dang tshad mas 'thad pa nyid yin pa'i phyir bden pa'o/ /de ni rnam par byang ba ste kun nas nyon mongs pa khyad par du byang bar byed cing nyams par byed pas na rnam par byang ba yin zhing dge ba'i phyogs kyis bsdus pa'i lam mo/ /de'i phyir mthong ba dang bsgom
<p>146b.3</p>pa'i lam gyi rim pas khams gsum pa'i yul can gyis nyon mongs pa nye bar zhi bar 'gyur ro/ /pha rol tu phyin pa'i rnal 'byor pa rnams kyis ni skad cig bzhi'i dbye bas nges par 'byed pa'i cha dang mthun pa'i chos rnams khong du chud pas chos kyi sku'o/ /rtogs pa'i
<p>146b.4</p>dus de srid du mi mthun pa'i phyogs dang / gnyen po'i phyogs kyi rnam par rtog pa 'byung ngo / /'od gsal ba'i de kho na nyid mngon du byas pa'i phyir ting nge 'dzin gang la mi mthun pa'i phyogs dang / gnyen po'i phyogs su gyur pa'i kun nas nyon mongs pa dang / rnam
<p>146b.5</p>par byang bya'i rnam par rtog pa de 'di yin no snyam du snang ba med cing / 'on kyang rnal 'byor pa gang gis gcig pa nyid du ste gnyis su med pa'i ngo bo nyid du shes shing rtogs pa des ni zung du 'jug pa'i rim pa shes pa'o zhes bya ba'i don te dgongs pa ma yin pa'o/ /rnam par
<p>146b.6</p>shes pa smra ba'i phyogs snga mar bkod pa'i sgo nas tha mi dad pa'i ting nge 'dzin/ dngos po rnams bcas kun rtog dang / /rnam pa med pa'i rtog pa dang / /gcig bcas spyod pa'i rnal 'byor pa/ /de ni zung du 'jug shes pa'o/ /zhes bya ba gsungs te rnam par rig pa tsam du smra ba kha
<p>146b.7</p>cig gi phyogs ni 'di yin no/ /'di lta ste bum pa dang snam bu la sogs pa dngos po phyi rol na snang ba gang ci yang rung ba de rnams ni rang gi ngo bos yod pa ma yin te rang gsal ba nyid yin pa'i phyir ro/ /dngos po gang dang gang rang gsal ba'i ngo bo de yod de rnam par rig pa bzhin no/ /
<p>147a</p>
<p>147a.1</p>gang zhig gzhan gyi gsal ba de ni yod pa ma yin te gzhan gyi dbang nyid yin pa'i phyir ro/ /gzhan la rag lus pa ni rnam par rig pa kho nas gsal bar bya ba nyid yin pa'i phyir ro/ /de bas na sngon po dang ser po la sogs pa'i rnam pa gang
<p>147a.2</p>yin pa de rnams ni rnam par rig pa tsam la rag lus pa kho na ste me long du byung ba'i gzugs brnyan bzhin no zhes bya ba de ni rnam par shes pa rnams dang bcas par smra ba rnams kyis dngos por kun du rtog pa ste phyi rol gyi tshogs su snang ba'i rtog pa 'byung ba'o/ /
<p>147a.3</p>rnam par rig pa tsam smra ba gzhan dag ni 'di snyam du sems te/ dri ma med cing mtha' yas pa'i nam mkha' dang mtshungs pa kun nas nyon mongs pa dang rnam par byang ba thams cad spangs shing rnam pa med pa'i rnam par rig pa 'ba' zhig de la don las 'byung ba'am der snang
<p>147a.4</p>ba'i rnam pa de dag gis gos par rung ba ma yin te rang bzhin gyis dag pa nyid yin pa'i phyir nam mkha' bzhin no/ /glo bur ba'i dri ma rnams snang ba ni snang ba med pa kho na yin te bcom ldan 'das ma nyid yin pa'i phyir ro/ /snang ba lta bur nyams su myong ba gang yin pa de rnams ni/ sgyu ma
<p>147a.5</p>dang / smig rgyu dang / zla ba gnyis la sogs pa bzhin du med pa yin pas na rnam pa med pa'i rnam par rig pa 'ba' zhig yin no zhes bya ba ni rnal 'byor spyod pa pa rnams kyis rnam pa med pa nyid du rtog pa'o/ /de lta bu'i phyogs gnyis 'od gsal ba'i de kho na nyid khong du chud
<p>147a.6</p>pas gcig tu byas nas te ro gcig tu byas nas spyod cing shes pa'i rnal 'byor pa yongs su grub pa'i de kho na nyid la gnas pa gang yin pa de ni zung du 'jug pa ste mi gnas pa'i mya ngan las 'das pa'i dbyings kyi rang bzhin gyi de kho na nyid shes pa ste mthong ba'am thos pa yin no zhes bya ba ni
<p>147a.7</p>dgongs pa ma yin pa'o/ /dbu ma'i phyogs ni/ gzung ba dang ni 'dzin pa yi/ /blo rnams gnyis ni yod min gyi/ /gang du mi phyed yod gyur pa/ /de ni zung du 'jug par bshad/ /ces bya ba gsungs te dbu ma pa rnams ni phyi rol gyi gzung ba gcig dang du ma dang bral ba'i
<p>147b</p>
<p>147b.1</p>phyir med par 'dod do/ /de'i phyir gzung ba med pas 'dzin pa yang med pa'i phyir 'dzin pa med ces zer ro/ /de ltar de rnams kyi ltar na blo ste shes pa gzung ba dang 'dzin pa'i rang bzhin gyi rnam pa gnyis su gyur pa yod pa ma yin no/ /de bzhin du yang de rnams ni 'di
<p>147b.2</p>skad du dngos po 'di dag thams cad rang bzhin med de gcig dang du ma dang bral ba'i phyir gzugs brnyan bzhin no/ /dngos po gang zhig gcig dang du ma nyid la sogs pa dang ldan pa ni gzhan gyis yongs su brtags pa'i de kho na nyid nyi shu rtsa lnga la sogs pa lta
<p>147b.3</p>bu yin pas mi mthun pa'i phyogs dang / tshad ma med pa kho na yin zhes smra'o/ /de ltar na dbu ma pa rnams la gnyis su snang ba med de/ de ni don dam pa 'ba' zhig gi phyogs yin pas de bsal ba'i phyir gsungs pa/ zung du 'jug
<p>147b.4</p>pa'i bdag nyid kyi ting nge 'dzin gang du mi phyed pa ni gcig pa ste/ kun rdzob dang don dam pa dag gnyis su med pa'i dngos por yod cing / rnal 'byor pa rnams kyis dmigs pa'i ting nge 'dzin de ni zung du 'jug pa zhes bya ba yin par bcom ldan
<p>147b.5</p>'das kyis gsungs so zhes bya ba ni bcom ldan 'das kyi gsung tshad ma yin par bstan te dgongs pa ma yin pa'o/ /rgol ba thams cad kyi phyogs dgag pa'i phyir/ rtag dang chad pa'i blo dag ni/ /gang gis spangs nas rab gnas pa/ /
<p>147b.6</p>zung 'jug rim pa shes bya ba/ /gang gis de shes mkhas pa yin/ /zhes bya ba gsungs te/ de bzhin du yang bdag tu lta bas zin pa pha rol rgol ba gang du yang rung ba de thams cad ni 'khor ba'i dug gi ljon shing gi rgyur gyur pa rnam grangs gzhan
<p>147b.7</p>ther zug nyid ces bya ba ni rtag pa'i phyogs kyi lam la gnas pa yin zhing / de rnams ni 'khor ba'i zhags pa'i mdud pa las grol ba ma yin te thar pa'i lam yongs su mi shes pa'i phyir ro/ /bye brag tu smra ba la sogs pa kha cig rang gi phung po la sogs pa 'gags pa
<p>148a</p>
<p>148a.1</p>las/ til mar zad pas mar me shi ba bzhin du mar me lta bu'i mya ngan las 'das pa 'dod pa yin te/ de rnams ni sems can gyi don bya ba'i bde ba dang yid bde ba med pa'i phyir tshad ma gnyis las 'das shing chad pa'i mtshan nyid kyi thar pa 'dod pa yin no/ /de
<p>148a.2</p>rnams kyang grol bar mi 'gyur te thar pa yongs su ma dag pa'i rang bzhin nyid yin pa'i phyir ro/ /'od gsal ba'i de kho na nyid khong du chud pa'i dbang gis dngos po thams cad ro gcig tu byas pa'i ting nge 'dzin gang la rtag pa dang chad pa'i blo spangs shing mi gnas pa de lta bu'i zung du
<p>148a.3</p>'jug pa'i rim pa gang gis shes shing rig pa de ni mkhas pa ste/ dngos po ji lta ba bzhin du mthong ba'i rnal 'byor pa yin no zhes brjod par bya'o/ /rgyal po rin po che'i phreng ba las kyang / bdag gzhan phan pa yongs shes nas/ /rtag tu lus ngag yid kyi las/ /thams
<p>148a.4</p>cad yongs su brtags nas su/ /byed pa de ni mkhas pa yin/ /bdag med yod par mi 'gyur zhing / /bdag gi med cing yod mi 'gyur/ /zhes pas byis pa skrag par 'gyur/ /mkhas pa srid pa zad par 'gyur/ /zhes bya ba la sogs pa gsungs te dgongs pa ma
<p>148a.5</p>yin pa'o/ /de nyid ni/ shes rab snying rje gcig par ni/ /shes nas rab tu 'jug 'gyur ba/ /zung 'jug ces byar bshad pa ste/ /rim 'di sangs rgyas spyod yul lo/ /zhes bya ba gsungs te de la shes rab ces bya ba ni thos pa las byung ba dang bsams pa las
<p>148a.6</p>byung ba dang bsgoms pa las byung ba zhes bya ba rnam pa gsum mo/ /de la thos pa la sogs pa las byung ba ni dmigs pa dang bcas pa yin la de'i rjes la thob pa ni dmigs pa med pa yin no/ /snying rje ni sems la dmigs pa dang chos la dmigs pa dang dmigs pa
<p>148a.7</p>med pa zhes bya ba rnam pa gsum mo/ /gnyis ni dmigs pa dang bcas pa yin la tha ma ni dmigs pa med pa yin te de nyid snying rje chen po yin no/ /shes rab snying rje dag gcig par te tha dad pa med par shes shing rtogs nas rnal 'byor pa rab tu 'jug cing sems can
<p>148b</p>
<p>148b.1</p>gyi don byed pa de ni sangs rgyas spyod yul te de bzhin gshegs pa'i yul zung du 'jug pa'i rim pa zhes bya bar bshad do zhes bya ba ni drang ba'i don to/ /yang na shes rab ni ye shes kyi phyag rgya'o/ /snying rje ni dpal rdo rje 'chang ste phyag rgya chen po yin zhing de dag snyoms par 'jug pa'i gcig pa
<p>148b.2</p>shes shing mngon du byas nas rnal 'byor pa gang zhig rab tu 'jug pa ste/ spro ba'i rim pas dkyil 'khor gyi 'khor lo mi 'dra ba gzhan dang gzhan sprul pa'i sgo nas 'gro ba'i don byed pa de ni zung du 'jug pa'i rim pa ste mi gnas pa'i mya ngan las 'das pa'i sangs rgyas kyi spyod yul sa bcu gnyis
<p>148b.3</p>pa thob par bya ba yin no zhes bshad par bya ste nges pa'i don to/ /yang na shes rab ni don dam pa'i byang chub kyi sems so/ /snying rje ni kun rdzob kyi sems yin zhing de dag gcig par te/ rdo rje'i rtse mor 'dzin pa'i yan lag gis ro gcig par shes shing nyams su myong nas rnal 'byor
<p>148b.4</p>pa gang zhig rab tu 'jug pa ste lhan cig skyes pa'i bde ba chen po'i de kho na nyid la gnas pa de ni sangs rgyas kyi spyod yul te rang rig pa'i mngon sum gyi tshad mas yang dag par khong du chud par bya ba'i rang gi ngo bo zung du 'jug pa zhes bshad par bya ste dgongs pa ma yin pa'o/ /yang na
<p>148b.5</p>shes rab ni shes rab kyi pha rol tu phyin pa'o/ /snying rje ni pha rol tu phyin pa lnga ste de dag gcig pa ni 'khor gsum rnam par dag pa'i sgo nas bsgrub pa ste de lta bur shes shing bsgrubs nas rnal 'byor pa gang zhig rab tu 'jug pa ste sbyin pa la sogs pa la rab tu 'jug par byed pa'i
<p>148b.6</p>rnal 'byor pa de ni zung du 'jug pa'i rim pa ste gnyis su med pa'i rim pa mngon par shes shing sangs rgyas kyi spyod yul te de bzhin gshegs pa'i sa la gnas pa yin no zhes bshad par bya'o zhes bya ba ni spyi'i don to/ /da ni phyogs gzhan gyi sgo nas/ thabs dang shes rab snyoms 'jug
<p>148b.7</p>pas/ thams cad rang bzhin shes nas ni/ /rnal 'byor chen po gang du gnas/ /de ni zung du 'jug par 'gyur/ /zhes bya ba gsungs te shes rab ni ye shes kyi phyag rgya'o/ /thabs ni rdo rje 'chang gi sku ste de dag snyoms par 'jug pa'i sbyor bas 'dod chags la sogs pa thams
<p>149a</p>
<p>149a.1</p>cad lhan cig skyes pa'i rang bzhin du shes shing rtogs nas rnal 'byor pa lhan cig skyes pa gang du gnas shing 'jug pa de ni zung du 'jug pa zhes bya bar brjod par bya ste drang ba'i don to/ /yang na shes rab ni sems rnam par dag pa'i rim pa'o/ /thabs ni bdag byin gyis brlab
<p>149a.2</p>pa'i rim pa ste de dag gi rgyu dang 'bras bu'i dngos por spro ba dang bsdu ba dag ni snyoms par 'jug pa'o/ /des khams gsum pa thams cad rang bzhin te bsdus nas shes shing sgyu ma'i dpe bcu gnyis dang mtshungs par nye bar rtogs nas rdzogs pa'i rim pa'i mngon par shes pa'i rnal
<p>149a.3</p>'byor pa chen po gang du ste/ rdo rje lta bu'i ting nge 'dzin gang du gnas pa de ni zung du 'jug pa'i rim pa zhes bya ba'i de kho na nyid yin par brjod par bya'o zhes bya ba ni nges pa'i don to/ /nyan thos phyogs snga mar bzhag pa'i sgo nas/ gang du phung po lhag bcas dang / /de bzhin phung po lhag
<p>149a.4</p>med ces/ /de lta'i rtog pa med gyur pa/ /de shes zung du 'jug pa'o/ /zhes bya ba gsungs te nyan thos rnams kyi mya ngan las 'das pa ni rnam pa gnyis te phung po lhag ma dang bcas pa dang phung po lhag ma med pa'o/ /de la nyon mongs pa dang nye ba'i nyon mongs pa'i bag chags kyis
<p>149a.5</p>bcings pa'i phung po la sogs pa ni phung po ste de dang lhan cig gnas pa ni phung po lhag ma dang bcas pa'o/ /gang gi tshe mthong ba dang sgom pa'i lam gyis nyon mongs pa spangs su zin kyang sngon gyi bag chags kyi dbang gis lus ma zad pa de'i tshe/ nyan thos kyi rigs can rnams
<p>149a.6</p>grol yang ma grol snyam du sems so/ /gang gi tshe nyon mongs pa rnams zad cing phung po rnams nub pa de'i tshe til mar zad pa'i mar me bzhin du nub par gyur pa ni phung po lhag ma med pa'i mya ngan las 'das pa yin no zhes brjod par bya'o/ /de'i phyir rnam par rtog pa de gnyis ni/ 
<p>149a.7</p>ting nge 'dzin gang la med pa de ni zung du 'jug pa'i mtshan nyid kyi ting nge 'dzin yin par shes shing rtogs par bya'o zhes bya ba ni dgongs pa ma yin pa'o/ /phyogs de nyid/ gang du gang zag bdag med dang / /chos bdag med ces bya ba yi/ /rtogs pa yis ni dben gyur pa/ /zung du 'jug pa'i mtshan
<p>149b</p>
<p>149b.1</p>nyid do/ /zhes bya ba gsungs te bcom ldan 'das kyis phung po bstan pa'i sgo nas gang zag med pa'i gang zag la bdag med pa dang / rnam par rig pa tsam du bstan pa'i sgo nas phung po la sogs pa med pa'i chos la bdag med pa gsungs so/ /de yang bye brag tu smra ba pa dang rnal 'byor spyod pa
<p>149b.2</p>pa rnams kyi phyogs gnyis te rnam par rtog pa de gnyis su snang ba ting nge 'dzin gang la med pa de ni zung du 'jug pa'i rim pa'i mtshan nyid yin zhing chos nyid yin no zhes bya ba'i tha tshig ste spyi'i don to/ /yang na gang zag la bdag med pa zhes bya ba stong pa nyid la sogs pa'i rnam par thar pa
<p>149b.3</p>bsgom pa'i lam gyis stong pa nyid kyi de kho na nyid mngon du byed pa'o/ /chos la bdag med pas ni skur sgrub pas lus dang ngag dang yid dag mi dmigs pa'i sgo nas lha'i 'khor lo'i dbus na gnas pa ste de ni bskyed pa'i rim pa'i rnal 'byor pa rnams kyi de kho na nyid dam pa yin no/ /rdzogs
<p>149b.4</p>pa'i rim pa'i rnal 'byor pa'i ting nge 'dzin gang la rtogs pa de gnyis med pa ni mi slob pa nyid yin pa'i phyir zung du 'jug pa'i rim pa'i mtshan nyid yin zhing rang bzhin yin te spyi'i don to/ /rdzogs pa'i rim pa'i phyogs ni/ bdag byin brlab dang 'od gsal dang / /de nyid rig pas
<p>149b.5</p>rim shes nas/ /de dag 'dus pa gang yin pa/ /de ni zung 'jug rim pa yin/ /zhes bya ba gsungs te/ bdag byin brlab pa las cig car lha'i rnam par spro ba ste kun rdzob kyi bden pa'i rang bzhin no/ /'od gsal ba zhes bya ba ni de yang de nyid du rim pa gnyis pa dang
<p>149b.6</p>bzhi pa dag gis gzhug pa'o/ /de dag rim ste rjes su mthun pa dang mi mthun pa'i rgyu dang 'bras bur shes shing mngon du byas nas phyis rim pa lnga pas gnyis po de dag 'dus pa ste/ gcig tu gyur cing tha mi dad par byas pa gang yin pa de ni zung du 'jug pa'i rim pa zhes brjod do
<p>149b.7</p>zhes bya ba ni sbas pa'o/ /mngon par byang chub pa'i rim pa'i thabs kyi phyogs ni/ ril por 'dzin dang rjes gzhig gis/ /de bzhin nyid kyis gzhir 'jug dang / /de la mnyam du lnga pa gang / /de ni zung du 'jug pa yin/ /zhes bya ba gsungs so/ /mngon par byang chub pa'i rim pa ni rnal
<p>150a</p>
<p>150a.1</p>'byor rnams kyi thabs ni gnyis pa ste phyag rgya'i rim pa dang ting nge 'dzin gyi rim pa'o/ /de la ting nge 'dzin gyi rim pa ni rnam pa gnyis te ril por 'dzin pa dang rjes su gzhig pa'o/ /ril por 'dzin pa zhes bya ba ni mgo nas rkang pa'i bar dang de dag yang mgo bo'i bar du 'od
<p>150a.2</p>zer gyi 'khor los rang bdag nyid snang ba med par bya'o/ /de'i 'og tu rjes gzhig ni rim pa de nyid kyis dang por khams gsum pa snang ba med par bya zhing de nas bdag nyid snang ba med par bya ba'o zhes bya ba ste de dag ni ril por 'dzin pa dang rjes su gzhig pa'i ting nge 'dzin zhes bya'o/ /ting nge
<p>150a.3</p>'dzin de dag gis de bzhin nyid kyi gzhi ste thams cad stong pa nyid kyi rang bzhin gyis mngon par byang chub pa la 'jug cing rnal 'byor pa de'i bdag nyid du rjes su 'jug par bya ba dang de'i rjes la 'di ni don dam pa'i phyogs yin gyi kun rdzob ni ma yin no zhes rmi lam bzhin du shes nas 'gro ba'i
<p>150a.4</p>don bya ba'i phyir de las te 'od gsal ba de kho na nyid de las mnyam zhing dus mtshungs par skad cig gis ting nge 'dzin gnyis kyi rnam par rtog pa dang bral ba'i sems kyis cig car ldang ba ste/ sku spro ba gang yin pa de ni zung du 'jug pa ste ting nge 'dzin gnyis kyi rgyu las byung ba'i lha'i
<p>150a.5</p>sku yin par brjod par bya'o zhes bya ba ni tshig lhag ma ste mthar thug pa'o/ /rim pa gzhan gyi sgo nas/ kun rdzob dang ni don dam dag /tha dad bye brag med shes nas/ /gang du yang dag 'dres gyur pa/ /de ni zung 'jug yin par brjod/ /ces bya ba gsungs te kun rdzob ces bya ba
<p>150a.6</p>ni rnam par rtog pa can gyi shes pa la snang ba'i bum pa la sogs pa'i rnam par rtog pa'o/ /don dam ni lam khyad par can la brten nas gzung ba dang 'dzin pa'i rnam par rtog pa log pa gang yin pa ste kam+ba la'i zhal snga nas kyis kyang / /rnam par rtog pa gzhan med pa'i/ /rnam rtog
<p>150a.7</p>kun rdzob ces bya ste/ /rnam par rtog pa de nyid ni/ /log par byed pa'i kun rdzob yin/ /zhes gsungs so/ /de dag 'khor ba dang mya ngan las 'das pa'i bye brag gis tha dad par rnam par gnas pa yin mod kyi 'on kyang don dam par bye brag med par gnas so/ /kun rdzob las logs
<p>150b</p>
<p>150b.1</p>shig tu don dam pa ni mi dmigs te don dam pa ni de kho na'i chos nyid yin pa'i phyir ro/ /de yang don dam pa las tha dad pa ma yin te/ chos nyid las logs shig tu chos can mi dmigs pa'i phyir ro/ /byang chub kyi sems kyi 'grel pa las kyang / bu ram gyis ni mngar dang me'i/ /
<p>150b.2</p>tsha ba rang bzhin yin pa ltar/ /de bzhin kho nar chos rnams kyi/ /stong pa rang bzhin yin par 'dod/ /byas pa nyid dang mi rtag bzhin/ /med na mi 'byung nges pa yin/ /zhes gsungs pa dang shes rab kyi pha rol tu phyin pa las kyang / gzugs ni rang bzhin gyis stong pa'o/ /gzugs
<p>150b.3</p>nyid stong pa'o/ /stong pa nyid las kyang gzugs gzhan ma yin no/ /gzugs las kyang stong pa nyid gzhan ma yin no zhes bya ba la sogs pa gsungs te/ de ltar kun rdzob dang don dam pa dag bye brag med par shes nas ting nge 'dzin gang du yang dag par 'dres te gcig tu gyur cing tha
<p>150b.4</p>dad pa med par gyur pa de ni zung du 'jug pa zhes bya ba yin par brjod par bya ste spyi'i don to/ /yang na kun rdzob dang don dam pa dag ni bskyed pa dang rdzogs pa'i rim pa dag ste de dag bye brag med par shes nas ting nge 'dzin gang du rnal 'byor pas yang dag par 'dres par byed pa ni de'i zung du
<p>150b.5</p>'jug pa yin no zhes brjod par bya'o/ /yang na kun rdzob kyi rdo rje bzlas pa la sogs pa'i rim pa bzhi ste/ 'di nyid las/ ji srid bsgom pa dang ldan pa/ /de srid dang po'i las can yin/ /zhes gang gsungs pa'o/ /don dam pa ni rim pa lnga ste de dag bye brag med cing tha dad pa med
<p>150b.6</p>par shes nas yang dag par 'dres par byed cing ro gcig par byed pa gang yin pa de ni zung du 'jug pa yin no zhes brjod par bya ste mthar thug pa'o/ /rdzogs pa'i rim pa'i sgo nas/ de bzhin nyid la dmigs pa dang / /gang du ldang ba nyid med pa/ /der ni zung du 'jug par
<p>150b.7</p>'gyur/ /rnal 'byor pa ni mi zad gnas/ /zhes bya ba gsungs te/ de bzhin nyid ni kun nas nyon mongs pa dang rnam par byang ba'i rnam par rtog pa'i nyes pa thams cad bral ba'i ting nge 'dzin gyi khyad par yin zhing rnam grangs gzhan 'od gsal ba zhes bya'o/ /de la bzhugs su zin
<p>151a</p>
<p>151a.1</p>kyang de bzhin nyid la dmigs pa ste de 'di yin no zhe 'am/ bdag gis de kho na nyid thob bo snyam du so sor kun du rtog pa'i 'dzin pa med pa dang / de bzhin du sems can gyi don bya ba'i phyir bdag byin gyis brlab pa'i rim pas ldang ba ni spro bas te de la dmigs pa'i rnam
<p>151a.2</p>par rtog pa mi bskyed pa ni rdzogs pa'i rim pa sgrub par byed pa'i rnal 'byor pa rnams kyi mi zad cing zad pa med pa'i rdo rje 'chang chen po nyid mngon du byed pa'i gnas te de bzhin gshegs pa'i gnas yin no zhes brjod par bya'o zhes bya ba ni sbas pa dang mthar thug pa'o/ /de nyid ni/ gnyid log
<p>151a.3</p>sad pa zhes bya ba'i/ /gnas skabs de nyid spangs pa'i phyir/ /gnyid log sad pa dang bral ba'i/ /ston pa zung du 'jug pa yin/ /zhes bya ba gsungs te gnyid log ces bya ba ni dngos po'i rang bzhin yongs su ma shes pas ma rig pa'i nyes pa'i mtshan mo'i dus su sems kyi
<p>151a.4</p>gnyid log pa ste mi shes pa nyid do/ /sad pa ni tshad mas yongs su dpyad pa'i sgo nas dngos po rang rang gi ngo bo yongs su shes pa'o/ /gnas skabs de gnyis te sems kyi 'jug pa'i skad cig gis bye brag nyid spangs shing gsal ba'i phyir gnyid log sad pa dang bral ba ste/ shes
<p>151a.5</p>pa dang mi shes pa spangs pa'i ston pa sangs rgyas ting nge 'dzin gang la gnas pa'i ting nge 'dzin de ni rnal 'byor pas zung du 'jug pa zhes bya ba yin par rig par bya'o zhes bya ba ni spyi'i don to/ /yang na gnyid log ces bya ba ni rtsa bdun khri nyis stong gi nang du thim pa'i byang chub kyi sems so/ /
<p>151a.6</p>sad pa zhes bya ba ni thabs dang shes rab snyoms par 'jug pa'i sgo nas de nyid de rnams nas 'dzag nas rdo rje'i rtse mor gnas pa'o/ /gnas skabs de lta bu gnyis spangs pa las gnyid log pa dang sad pa ste 'jug pa dang ldang ba dag spangs shing zung du 'jug pa'i rim pa la
<p>151a.7</p>gnas shing ston pa thams cad mkhyen par 'gyur ro zhes pa ni mthar thug pa'o/ /de nyid ni/ mnyam par gzhag dang ma gzhag pa/ /gang la rnam pa kun du med/ /dngos dang dngos med rnam spangs pa'i/ /rnal 'byor pa ni zung 'jug gnas/ /zhes bya ba gsungs te bskyed
<p>151b</p>
<p>151b.1</p>pa'i rim pa'i rnal 'byor pa'i mnyam par gzhag pa ni dang po'i sbyor ba la sogs pa'i rim gyis lha'i sku bsgrub pa'o/ /mnyam par ma gzhag pa ni de dag thams cad byas nas thun mtshams su spyod lam bzhis gnas pa'o/ /de bzhin du rdzogs pa'i rnal 'byor pa mnyam par gzhag
<p>151b.2</p>pa ni rdo rje bzlas pa la sogs pa'i sgom pa la mngon par dga' ba'o/ /mnyam par bzhag pa ni snang ba nyid kyis de las ldang ba'o/ /gnyis po de ting nge 'dzin gang la rnam pa kun du ste dus gsum du yang med pa'o/ /rnal 'byor pa de ni dngos dang dngos min te ting nge 'dzin dang rnam
<p>151b.3</p>par g.yeng ba dag rnam par spangs shing bor nas zung du 'jug pa la gnas pa yin par shes par bya'o zhes pa ni tshig lhag ma ste mthar thug pa'o/ /yang na mnyam par gzhag pa ni 'jug pa dang gnas pa'o/ /mnyam par ma gzhag pa ni 'byung ba'o/ /de rnams ting nge 'dzin gang
<p>151b.4</p>la rnam pa kun du ste rlung gi dus gsum char du yang med pa'i rnal 'byor pa de ni dngos dang dngos med de srog dang rtsol ba'i rlung dag gis 'byung ba dang 'jug pa'i sbyor ba spangs shing zung du 'jug pa la gnas pa yin par shes par bya'o zhes bya ba ni dgongs pa ma yin pa'o/ /sems rnam par
<p>151b.5</p>dag pa'i rim pa'i phyogs ni/ dran dang mi dran las grol zhing / /rtag tu rgyun du gnas pa ste/ /rnal 'byor pa ni 'dod bzhin spyod/ /zung 'jug rim pa la gnas pa'o/ /zhes bya ba gsungs te dran pa ni thams cad stong pa nyid kyis 'od gsal ba khong du chud pa'o/ /mi dran pa
<p>151b.6</p>zhes bya ba ni rnam par shes pa gsum dang rang bzhin rnams 'gags pas rnam par mi rtog pa'i gnas thob pa ste de dag las grol ba ni spangs pa'o/ /de nyid kyi phyir rtag tu rgyun du ste 'khor ba'i rgyun ji srid kyi bar du gnas pa ni sems can gyi don bya ba'i phyir sdod pas na rtag tu rgyun du
<p>151b.7</p>gnas pa'o/ /de lta bu'i rnal 'byor pa ni 'dod bzhin te rang dbang du spyod lam bzhi rten spyod pa'o/ /de ni zung du 'jug pa'i rim pa la gnas pa yin par shes par bya'o zhes bya ba ni sbas pa'o/ /bdag byin gyis brlab pa dang mngon par byang chub pa'i rim pa dag ni/ chags dang
<p>152a</p>
<p>152a.1</p>chags min las grol zhing / /mchog tu dga' ba'i lus dang ldan/ /zung 'jug rnam par sgom byed pa/ /'khor ba srid du gnas byed pa/ /zhes bya ba gsungs te chags pa ni dga' ba dang mchog tu dga' ba dag go/ /chags min dga' bral te rnam pa sna
<p>152a.2</p>tshogs pa dang rnam par smin pa dang rnam par nyed pa'i rang bzhin can de dag las grol zhing spangs pa'o/ /de nyid kyi phyir mchog tu dga' ba ni mtshan nyid dang bral ba'i skad cig gis rang bzhin gyi lhan cig skyes pa'i bde ba yin zhing / gang la de'i rang bzhin gyi lus te ngo bo yod pa de ni
<p>152a.3</p>mchog tu dga' ba'i lus dang ldan pa'o/ /mchog ste khyad par du 'phags pa'i dga' ba ni lhan cig skyes pa'i dga' ba yin zhing mchog tu dga' ba ni bzhi pa yin no zhes brjod par bya'o/ /yang na mchog las pha rol gyi dga' ba ni mchog tu dga' ba zhes pas 'dzin pa'i tshig bsdu
<p>152a.4</p>ba la lo ma'i rgyal po la sogs pa bzhin du bar gyi tshig mi mngon par byas pa yin pas mchog tu dga' ba bzhi pa nyid yin par brjod par bya'o/ /yang na mkha' 'gro zhes bya ba la sogs pa'i sgra bzhin du yan lag gi don bshad du med pa'i mchog tu dga' ba zhes bya ba'i sgra ni
<p>152a.5</p>bsgrags pa'i phyir/ bzhi pa rjod par byed pa yin la sbyor bas grag pa'i sgra nyid yin pa'i phyir ni gnyis pa la 'jug pas nyes pa 'ga' yang med do zhes bya ba ni mthar thug pa'o/ /de'i rjes la sems can gyi don bya ba'i phyir de las skad cig gis langs te lha'i skur dmigs nas/ 
<p>152a.6</p>'khor ba ji srid du ste 'khor ba'i mthar thug par gnas par byed cing gang gi tshe dkyil 'khor gyi 'khor lo mi 'dra ba gzhan dang gzhan spro ba'i sgo nas gnas pa ste de'i tshe rnal 'byor pa de ni zung du 'jug pa'i rim pa la gnas pa yin par shes par bya'o zhes bya ba ni sbas pa'o/ /rang gi
<p>152a.7</p>mtshan nyid kyi sgo nas rim pa lnga pa/ rgyu dang 'bras bu nyid dang ni/ /rang bzhin mi phyed byas nas su/ /rnal 'byor pa ni gang zhig gnas/ /de ni zung 'jug sangs rgyas gsungs/ /zhes bya ba gsungs te rgyu zhes bya ba ni kun gzhi'i rnam par shes pa dang 'brel ba'i bag chags kyi
<p>152b</p>
<p>152b.1</p>tshogs so/ /'bras bu zhes bya ba ni khu ba dang khrag gi thig le las byung ba'i lus so/ /rgyu dang 'bras bu de dag mi phyed pa'i rang bzhin te/ yang mi skye ba'i chos can du byas nas rnal 'byor pa gang zhig gnas pa de ni zung du 'jug pa'i rim pa yin par sangs rgyas rnams kyis gsungs so zhes
<p>152b.2</p>bya ba ni sgra ji bzhin pa'o/ /yang na rgyu dang 'bras bu dag ni lhan cig skyes pa dang shes rab kyi pad+ma dag go/ /de dag mi phyed par byas nas rnal 'byor pa gnas pa gang yin pa de nyid rnal 'byor pa'i zung du 'jug pa'i rim pa yin par sangs rgyas rnams gsungs te drang ba'i don to/ /rgyu ni rdo rje
<p>152b.3</p>bzlas pa la sogs pa'i rim pa bzhi'o/ /'bras bu ni rim pa lnga pa ste de rnams mi phyed par byas shing ro gcig par byas nas rnal 'byor pa gang zhig gnas pa de ni zung du 'jug pa'i rim pa yin par sangs rgyas rnams gsungs so zhes bya ba ni nges pa'i don to/ /da ni rim pa gnyis kyi sgo
<p>152b.4</p>nas/ bskyed pa'i rim pa 'di gcig dang / /rdzogs pa'i rim pa zhes bya ba/ /gnyis po gang du gcig gyur pa/ /de ni zung du 'jug par gsungs/ /zhes bya ba gsungs te thun mong gi bsnyen pa ni rdo rje bzhi po ste/ rim pa des lha'i rnam pa grub pa gang yin pa de ni bskyed pa'i rim
<p>152b.5</p>pa'o/ /yan lag drug gi rnal 'byor dang rtsa rgyu ba'i rnal 'byor dang phra mo'i rnal 'byor dang thig le'i rnal 'byor dang thabs dang shes rab snyoms par 'jug pa dang de'i yan lag bsnyen pa la sogs pa rnams dang / rdo rje bzlas pa la sogs pa'i rim pa lnga dang / gzhan yang de lta bu dang
<p>152b.6</p>rigs mthun pa spros pa med pa'i chos nyid kyi mtshan nyid can gyi bsgom pa'i lam ni rdzogs pa'i rim pa'o/ /rim pa de dag ting nge 'dzin gang du gcig ste tha dad pa'i blo med pa nyid du gyur pa de ni zung du 'jug pa yin no zhes bcom ldan 'das kyis gsungs so/ /de bzhin du yang ting nge 'dzin de
<p>152b.7</p>la 'od gsal ba mngon du byed pa dang 'ja' tshon lta bu'i sku dang / dkyil 'khor pa rnams te 'di yin no zhes snang ba med de/ mi gnas pa'i mya ngan las 'das pa'i dbyings kyi rang bzhin nyid dang rnam par rtog pa'i dri ma thams cad nub pa yin pa'i phyir ro/ /'on kyang sems can
<p>153a</p>
<p>153a.1</p>thams cad kyi don ni bsgrub po zhes bya ba ni dgongs pa ma yin pa'o/ /bskyed pa'i rim pa'i lha'i sku'i dbye ba gnyis kyi phyogs kyi sgo nas/ 'di ni yongs su dag pa'i lha/ /'di ni ma dag par gyur zhes/ /rtog pa gang du gcig pa nyid/ /de ni zung
<p>153a.2</p>du 'jug pa'o/ /zhes bya ba gsungs te bdag byin gyis brlab pa'i rim pas 'od gsal ba las skad cig gis sku bskyed pa ni yongs su dag pa'i lha'i sku ste ye shes kyi sku'o zhes bya ba'i don to/ /zla ba dang rdo rje la sogs pa'i rim gyis dang po'i sbyor ba la sogs pa'i ting nge 'dzin
<p>153a.3</p>gsum la brten nas sku 'byung ba gang yin pa de ni yongs su ma dag pa'i lha'i sku ste rnam par rtog pa spro ba mang ba'i phyir ro/ /de nyid kyi phyir sngags kyi sku zhes brjod par bya'o/ /sku de dag ting nge 'dzin gang du tha dad med par gyur pa de ni zung du 'jug pa yin no zhes brjod par bya ste dgongs pa
<p>153a.4</p>ma yin pa'o/ /rdzogs pa'i rim pa'i dbye ba gnyis ni/ gzugs can dang ni gzugs med ces/ /rtog pa gnyis pa spangs pa'i phyir/ /zhi ba rnal 'byor dbang po shes/ /de ni zung 'jug thob pa'o/ /zhes bya ba gsungs te de la re zhig gzugs can ni rnam par shes pa ma
<p>153a.5</p>rtogs pa'i phung po khams dang skye mched rnams so/ /gzugs med ni nam mkha' dang rnam par shes pa zhes bya ba gnyis so/ /de lta bu'i rnam par rtog pa gnyis ting nge 'dzin gang la snang ba med pa de nyid kyi phyir zhi ba ste rnam par rtog pa'i spros pa thams cad dang bral ba gang gi tshe rnal
<p>153a.6</p>'byor dbang po ste/ rdzogs pa'i rnal 'byor pas shes pa de'i tshe de ni zung du 'jug pa'i rim pa thob pa yin no zhes brjod par bya ste drang ba'i don to/ /yang na gzugs can ni 'od gsal ba las byung ba'i 'ja' tshon lta bu'i sku'o/ /gzugs med ni 'od gsal ba'i de kho na nyid do/ /de kho
<p>153a.7</p>na nyid du snang ba de gnyis spangs pa'i rnal 'byor pa'i dbang po ni mi gnas pa'i dbyings kyi rang bzhin gyi zung du 'jug pa'i rim pa zhi ba thob pa yin no zhes brjod par bya ste nges pa'i don to/ /rdzogs pa'i rnal 'byor pa'i 'bras bu ni/ de ltar gnas pa'i rnal 'byor pa/ /zung 'jug rim
<p>153b</p>
<p>153b.1</p>la gnas pa ste/ /de ni kun mkhyen de nyid mthong / /sna tshogs 'dzin pa zhes brjod do/ /zhes bya ba gsungs te de ltar bshad ma thag pa'i ting nge 'dzin gyi rim pas gnas pa'i rnal 'byor pa gang yin pa de ni zung du 'jug pa'i rim pa la gnas shing mi gnas pa'i mya ngan las 'das
<p>153b.2</p>pa'i dbyings thob pa yin par rig par bya'o/ /de nyid kyi phyir de ni kun mkhyen te dngos po thams cad kyi rang gi ngo bos mkhyen pa dang / de nyid kho na ste thams cad stong pa'i bdag nyid kyi zung du 'jug pas de kho na nyid mthong bas de kho na nyid mthong ba dang / de nyid kyi phyir khams
<p>153b.3</p>gsum pa sna tshogs dkyil 'khor gyi 'khor lo mi 'dra ba gzhan dang gzhan spro ba'i sgo nas rdo rje 'chang gi go 'phang 'dzin par byed cing thob par byed pa yin pas na sna tshogs 'dzin pa yin no/ /des ni bdag dang gzhan gyi don phun sum tshogs pa dang de'i thabs phun sum tshogs pa
<p>153b.4</p>gsal bar byas pa yin te dgongs pa ma yin pa'o/ /mi slob pa nyid ni/ sgyu 'phrul dra ba mngon sangs rgyas/ /'khor ba'i rgya mtsho'i pha rol son/ /bya ba byas pa'i rnal 'byor pa/ /bden pa gnyis kyi tshul la gnas/ /zhes bya ba gsungs te bden pa gnyis kyi tshul
<p>153b.5</p>te kun rdzob dang don dam pa tha dad pa med pa'i rang bzhin gyis zung du 'jug pa'i rim pa la gnas par gyur pa'i rnal 'byor pa de ni 'di lta bu'i rnam pa can yin no/ /ji lta bu zhe na/ sgyu 'phrul dra ba zhes bya ba ni nyon mongs pa'i bag chags kyis bskor ba'i 'khor ba'i 'khor lo ste/ 
<p>153b.6</p>der mngon par rdzogs par sangs rgyas pa ni de'i rang gi ngo bo yongs su shes pas de kho na nyid rtogs pa yin no/ /de bzhin du 'khor ba ni sems dang sems las byung ba'i chos rnams te de dag nyid rgal bar dka' ba nyid yin pa'i phyir rgya mtsho dang 'dra bas rgya mtsho yin la/ sngar bshad
<p>153b.7</p>pa'i rim pa rnams dang 'dis de'i pha rol tu phyin pa'i phyir pha rol son pa'o/ /de nyid kyi phyir mi slob pa'i lam la gnas pa nyid yin pas bya ba byas pa ste bdag dang gzhan gyi don phun sum tshogs pa grub pa nyid yin pa'i phyir de las pha rol na bya ba gzhan med do zhes bya ba ni drang
<p>154a</p>
<p>154a.1</p>ba'i don to/ /yang na sgyu 'phrul dra ba ni sgyu ma'i dpe bcu gnyis dang mtshungs par mthong ba ste/ des mngon par rdzogs par sangs rgyas pa ni sgyu ma lta bu'i ting nge 'dzin la gnas pa'o/ /de nyid kyi phyir 'khor ba'i rgya mtsho ste rtag pa'i rnal 'byor gyi pha rol
<p>154a.2</p>du son pa nyid yin pas bya ba byas pa'i rdzogs pa'i rnal 'byor pa ni bden pa gnyis kyi tshul la ste zung du 'jug pa'i bdag nyid kyi rim pa la gnas pa yin par rig par bya'o zhes bya ba ni nges pa'i don to/ /da ni ming la mngon par zhen pa rnams la tshigs su bcad pa nyid kyis
<p>154a.3</p>zung du 'jug pa'i rim pa'i rnam grangs brjod par bya ste/ de nyid gnyis med ye shes te/ /mi gnas mya ngan 'das pa yin/ /sangs rgyas rdo rje sems dpa' nyid/ /de bzhin kun gyi dbang phyug nyid/ /rdo rje lta bu'i ting 'dzin dang / /rdzogs pa'i rim pa nyid dang ni/ /
<p>154a.4</p>sgyu ma lta bu'i ting 'dzin dang / /gnyis su med par de bshad do/ /gzung ba dang 'dzin pa'i rnam par rtog pa gnyis med pa'i phyir gnyis med spyi'i don to/ /kun rdzob dang don dam pa'i rnam par rtog pa gnyis med pa'i phyir gnyis med de mthar thug pa'o/ /'jig rten las
<p>154a.5</p>'das shing khyad par du 'phags pa'i rang gi ngo bo yin pa'i phyir ye shes te spyi'i don to/ /ye shes lnga sdud par byed pa nyid yin pa'i phyir ye shes te mthar thug pa'o/ /'khor ba dang mya ngan las 'das pa dag las mi gnas pa nyid yin pa'i phyir mi gnas pa'i mya ngan las
<p>154a.6</p>'das pa ste mthar thug pa'o/ /sa bcu gnyis pa thob pa nyid yin pa'i phyir sangs rgyas te dgongs pa ma yin pa'o/ /de bzhin gshegs pa lnga sdud par byed pa dang dbang phyug gi yon tan thams cad kyi rten nyid yin pa'i phyir/ rdo rje sems dpa' nyid de mthar thug pa'o/ /chung
<p>154a.7</p>ngu dang chen po dang gar yang phyin pa dang / 'dod dgur ldan pa dang / yang ba dang / bdag por gyur pa dang / dbang du gyur pa dang / dga' mgur gnas pa ste/ rdzu 'phrul brgyad ni kun gyi dbang phyug ste de thob pa nyid yin pa'i phyir kun gyi dbang phyug go/ /yang na/ sku yi dbang
<p>154b</p>
<p>154b.1</p>phyug gsung dbang phyug /de bzhin thugs kyi dbang phyug dang / /rdzu 'phrul yon tan kun dbang phyug /byed po zad byed yon tan brgyad/ /ces bya ba rnams khong du chud pa'i phyir kun gyi dbang phyug yin te sgra ji bzhin pa'o/ /kun gzhi la sogs pa'i rnam par shes pa gnas gyur nas
<p>154b.2</p>chos kyi dbyings kyi ye shes mngon du byas pa dang / /phung po'i bdud la sogs pa rnams kyis bskyod par bya ba nyid ma yin pa'i phyir rdo rje lta bu'i ting nge 'dzin te mthar thug pa'o/ /spros pa thams cad dang bral ba dang / rang bzhin gyis grub pa nyid yin pa'i phyir rdo rje lta bu'i ting nge 'dzin
<p>154b.3</p>nyid rdzogs pa'i rim pa yin te dgongs pa ma yin pa'o/ /sgyu ma'i dpe rnam pa bcu gnyis kyis nye bar mtshon pa'i sku ni sgyu ma lta bu'i ting nge 'dzin yin no/ /rim pa gsum pa las 'di la bye brag ci zhig yod pa ma yin nam zhe na/ brjod par bya ste rim pa gsum pa ni ji srid du rim
<p>154b.4</p>pa bzhi pas dag par ma byas pa de srid du yongs su dag par mi 'gyur ro/ /rim pa 'di ni rang bzhin gyis dag pa yin pas de la dag par byed pa gzhan mi dgos te mi slob pa nyid yin pa'i phyir ro/ /der ni sgyu ma lta bu nyid du lta bar byed pa yin la/ 'dir ni lhun gyis grub pa kho
<p>154b.5</p>na yin no zhes bya ba ni khyad par te sbas pa'o/ /sngar bshad pa'i rim pas 'khor ba dang mya ngan las 'das pa la sogs pa rnams tha dad pa med pa'i phyir gnyis su med pa yin no zhes brjod par bya ste mthar thug pa'o/ /rgyud thams cad 'di nyid kyi tshad ma yin par/ skye ba
<p>154b.6</p>med la sogs pa'i sgra/ /gnyis med ye shes ston pa rnams/ /thams cad 'di yis rjod byed de/ /der ni gzhan dag ma bstan to/ /zhes bya ba gsungs te bcom ldan 'das kyis mdo sde dang rgyud kyi rnam pa tha dad pa rnams las gsungs pa dang / /skye ba med
<p>154b.7</p>pa dang / de bzhin nyid dang / yang dag pa'i mtha' dang / mnyam pa nyid dang / stong pa nyid dang / rnam par mi rtog pa'i ye shes dang / dag pa 'jig rten pa dang / 'jig rten las 'das pa dang / rnam par thar pa dang / grol ba dang / rnam par rig
<p>155a</p>
<p>155a.1</p>pa tsam nyid dang / dbu ma'i lam zhes bya ba de lta bu la sogs pa'i sgra gnyis med ye shes te mi gnas pa'i dbyings kyi rang bzhin gyi de kho na nyid ston cing rjod par byed pa yin par gyur pa gang yin pa de rnams ni zung du 'jug pa'i rim pa 'di nyid kyis rjod
<p>155a.2</p>byed de ston par byed pa yin no/ /mdo sde la sogs pa der gzhan ma bstan te rim pa 'di ma gtogs par brjod par bya ba gzhan med do zhes bya ba'i tha tshig go/ /des ni bya ba la sogs pa'i gzhung tha dad du zin kyang / de kho na nyid ni gcig pa nyid bshad pa yin no/ /lam tha
<p>155a.3</p>dad pa ni de kho na nyid tha dad par sgrub par byed pa ni ma yin te/ rtag pa nyid dang gcig pa dang chos nyid kyi ngo bo nyid yin pa'i phyir ro/ /tshul bzhin du rten gyi bye brag gis tha dad par gyur pa ni 'phags pa byams pas/ chos kyi dbyings la dbyer med phyir/ /rigs 'di tha dad
<p>155a.4</p>rung ma yin/ /brten pa chos kyi bye brag gis/ /de yi dbye ba yongs su brjod/ /ces gsungs te sgra ji bzhin pa'o/ /rim pa 'di ni dus gsum gyi sangs rgyas grub par byed pa yin par/ gang+gA yi ni bye snyed kyi/ /sangs rgyas rnams kyis 'di nyid kyi/ /yod dang
<p>155a.5</p>med pa'i phyogs spangs pa'i/ /phyag rgya chen po'i bdag nyid grub/ /ces bya ba gsungs te re zhig gang+gA'i klung gi bye ma snyed kyi sangs rgyas te dus gsum gyi de bzhin gshegs pa gang yin pa de rnams kyis zung du 'jug pa'i bdag nyid kyi rim pa 'di nyid kyi sgo nas phyag rgya chen
<p>155a.6</p>po grub cing rdo rje 'chang chen po'i go 'phang thob bo/ /ji lta bu zhe na/ yod dang med pa'i phyogs te/ yod pa dang med pa'i phyogs dang bral zhing spangs pa zung du 'jug pa'i ting nge 'dzin gyi ngo bo yin no zhes bya ba'i tha tshig go/ /de nyid kyi phyir rim pa gnyis pa las de bzhin
<p>155a.7</p>gshegs pa thams cad kyis bskul nas shAkya seng ges sangs rgyas nyid thob po zhes gsungs pa'i rigs pa ste mthar thug pa'o/ /rgyu'i rim pa bshad nas 'bras bu'i rim pa'i sgo nas spyod pa/ zung 'jug go 'phang la gnas pa'i/ /rnal 'byor chen po spyod pa ni/ /
<p>155b</p>
<p>155b.1</p>zung du 'jug pa'i bsgom pa bzhin/ /spyod pa'ang de dang gnyis med bya/ /zhes bya ba gsungs te zung du 'jug pa'i ting nge 'dzin la gnas pa'i sngar bshad pa'i rnal 'byor pa gang yin pa de gang gi tshe spyod na ste ting nge 'dzin las langs nas spyod pa kun du spong pa de'i tshe zung du 'jug pa ji
<p>155b.2</p>ltar bsgom pa de bzhin du spyod pa'ang 'di dang gnyis su med par goms par bya zhing spyad par bya ste sgra ji bzhin pa'o/ /de nyid ni/ ji ltar bdag nyid de bzhin dgra/ /ji ltar chung ma de bzhin pha/ /ji ltar smad 'tshong de bzhin ma/ /ji ltar bram ze de bzhin gdol/ /zhes bya ba gsungs
<p>155b.3</p>te bdag nyid gzhan du pha rol po dgra bo la thug pa'i bar du yang blta bar bya'o/ /bskyed par bya ba dang skyed par byed pa'i chung ma dang pha dag la yang mtshungs par blta bar bya ste/ skyes pa dang bud med kyi mtshan ma tha dad pa'i rnam par rtog pa med pa'i phyir ro/ /ma dang smad 'tshong ma dag la yang
<p>155b.4</p>tha dad par bsam par mi bya ste don dam pa'i phyogs la 'dod par bya ba dang 'dod par bya ba ma yin pa med pa'i phyir ro/ /khams mtshungs pa nyid kyis tha dad par mi dmigs pa'i phyir bram ze dang gdol pa dag la yang mtshungs par blta bar bya'o zhes bya ba ni rigs kyi bye brag mtshungs
<p>155b.5</p>pa nyid de sgra ji bzhin pa'o/ /yon tan gyi bye brag ni/ ji ltar pags pa de bzhin gos/ /ji ltar khrag nyid de bzhin dug /ji ltar gci ba de bzhin chang / /ji ltar bza' ba de bzhin bshang / /zhes bya ba gsungs te gos gang ci yang rung ba bgo bar bya ba yin pas gos
<p>155b.6</p>dang pags pa dag la tha dad par blta bar mi bya'o/ /sems dga' bar byed pas na khrag ste lus la phan pa'i bcud kyis len la sogs pa'o/ /de bas na gnod par byed pa dang phan par byed pa dag la tha dad pa med pa'i phyir khrag dang dug mtshungs par shes par bya'o/ /btung
<p>155b.7</p>ba'i gnas skabs dang bza' ba'i gnas skabs la bab pa na chang dang gci ba dag dang bza' ba dang bshang ba dag la bye brag ci yod de/ rigs pa dang lung dag gis dngos po rnams la rnam par dpyad na gtsang ba dang mi gtsang ba la sogs pa rdzas kyi yon tan rnams la tha dad par mi
<p>156a</p>
<p>156a.1</p>dmigs pa'i phyir rnal 'byor pa gang yin pa la ni khyad par du thams cad mkhyen pa'i ye shes kyi mthus thams cad rang bzhin gcig pa kho na yin no zhes bya ba ni sgra ji bzhin pa'o/ /rdzas dang bya ba dag la tha dad pa med pa ni/ ji ltar dri bzangs ga pur
<p>156a.2</p>dang / /de bzhin bshang ba las byung dri/ /ji ltar bstod pa byed pa'i tshig /de bzhin du ni smod pa'i tshig /ces bya ba gsungs te dri mchog dang dri mchog ma yin pa dang ldan pas yid bde ba dang mi bde bar byed pa'i rdzas kyi bye brag ga pur dang bshang ba la sogs pa de rnams la
<p>156a.3</p>rnal 'byor pas snga ma bzhin du mtshungs par blta bar bya'o/ /bstod pa dang smad pa dang gtso bor gyur pa'i tshig rnams thos nas ngag rnam par dben pa'i rjes su dran pas rab tu dga' ba'am mi dga' bar mi bya ste/ tshig gi spros pa rang bzhin med pa nyid du bsams nas 'od
<p>156a.4</p>gsal ba'i rang bzhin nyid yin pa'i phyir te dgongs pa ma yin pa'o/ /khyad par byed pa nyid ni/ drag po ji bzhin rdo rje can/ /ji ltar mtshan mo de bzhin nyin/ /ji ltar rmi lam de bzhin sad/ /ji ltar gzhig pa bzhin du gnas/ /zhes bya ba gsungs te/ gzhan gyi sde pa
<p>156a.5</p>drag po la sogs pa gang su yang rung ba rnams dang / rang gi lugs kyi 'dod pa'i lha rdo rje 'chang la sogs pa de dag tha dad par shes par mi bya'o/ /rtags kyi bya bas gnas pa yis/ /pha rol rgol ba gang yang rung / /de dag kyang 'dir smad mi bya/ /rdo rje sems dpa'i
<p>156a.6</p>rnam 'phrul yin/ /zhes kyang gsungs so/ /mtshan mo dang nyin mo dag kyang thabs dang shes rab kyi rang bzhin nyid yin pa'i phyir gcig nyid du shes par bya'o/ /rmi lam dang sad pa'i gnas skabs dag ni dngos po rnams sgyu ma bzhin du mthong ba'i sgo nas gcig pa nyid du rtogs
<p>156a.7</p>par bya'o/ /gnas pa dang / gzhig pa dang / dngos po tha dad par blta bar mi bya ste/ chos rnams stong pa kho na las/ /stong pa'i chos rnams rab tu 'byung / /zhes bya ba'i rigs pas chos thams cad ni gzod ma nas ma skyes pa nyid dang / skye ba dang gnas pa dang 'jig pa med pa'i
<p>156b</p>
<p>156b.1</p>phyir ro/ /dgongs pa ma yin pa'o/ /'jig rten chos rnams med pa ni/ /ji ltar bde ba de bzhin sdug /ji ltar sdang ba de bzhin bu/ /mnar med de bzhin mtho ris te/ /de bzhin bsod nams sdig pa nyid/ /ces bya ba gsungs te yid du 'ong ba dang yid du mi 'ong ba'i yul
<p>156b.2</p>dang phrad pa na bde ba dang sdug bsngal dag mtshungs par shes par bya ste sems rnam par dag pa'i rim pas 'od gsal ba'i rang bzhin du gcig pa nyid yin pa'i phyir ro/ /de ni nye bar mtshon pa yin te/ rnyed pa dang ma rnyed pa la sogs pa rnams kyang de kho na bzhin du shes par bya'o/ /bu dang
<p>156b.3</p>gzhan sdang ba la mtshungs par blta bar bya ste nye ba'i nyon mongs pa khro ba dang rjes su chags pa dag ni rang bzhin rnams su 'dus pas 'od gsal ba'i rang bzhin nyid yin pa'i phyir ro/ /mtho ris dang mnar med pa dag ni 'bras bu'o/ /bsod nams dang sdig pa dag ni rgyu ste de dag kyang 'dus
<p>156b.4</p>pas tha dad pa med pa'i phyir mtshungs pa nyid du shes par bya'o zhes bya ba ni dgongs pa ma yin pa'o/ /mjug bsdu ba/ de ltar shes nas ye shes can/ /dogs med thams cad byed spyod cing / /sbas pa'i brtul zhugs kun bsgrubs nas/ /phun sum tshogs pa thams cad 'grub/ /ces bya
<p>156b.5</p>ba gsungs te de ltar zhes bya ba sngar bshad pa'i tshul bzhin du shes shing sems la yang dag par bzung nas ye shes can gang zhig dogs med de spros pa dang bral bar thams cad byed pa ste sems can thams cad kyi don byed pa'am/ gtsang ba la sogs pa'i rnam par rtog pa'i dri ma spangs nas
<p>156b.6</p>bza' ba dang btung ba la sogs pa byed cing spyod pa ste spyod pa byed pa'o/ /ji ltar zhe na sbas pa'i brtul zhugs te phyi rol gyi ral pa dang spyi bo la sogs pa'i brtul zhugs spangs nas thabs dang shes rab snyoms par 'jug pa'i mtshan nyid kyis brtul zhugs kun du bsgrubs shing blangs na gang gi tshe kun
<p>156b.7</p>du spyod pa de'i tshe/ des phun sum tshogs pa thams cad de rdo rje 'chang chen po nyid dang 'brel pa'i 'jig rten pa dang 'jig rten las 'das pa'i dngos grub 'grub cing rdzogs par 'gyur ro zhes bya ba ni sgra ji bzhin pa'o/ /bsod nams yongs su bsngo ba ni/ /rim pa lnga yi mchog gi don/ /bshad pas
<p>157a</p>
<p>157a.1</p>bsod nams gang thob pa/ /de yis 'jig rten zung 'jug gi/ /ting nge 'dzin gyis rol par shog /ces bya ba gsungs te rim pa lnga'i mchog gi don te rdzogs pa'i rim pa gtso bor gyur pa bshad cing gsal bar byas pa las/ bdag gis bsod nams te dge ba gang
<p>157a.2</p>thob cing bsgrubs pa'i bsod nams gang yin pa des 'jig rten zo chun gyi 'khrul 'khor bzhin du 'gro ba drug tu 'khor ba sems can gyi skye gnas rnam pa bzhi'i rang bzhin gyi skye bo rnams zung du 'jug pa'i ting nge 'dzin gyis mi gnas pa'i mya ngan las 'das pa'i dbyings thob nas rang gi don byas te/ 
<p>157a.3</p>gzhan gyi don bya ba'i phyir dkyil 'khor ma lus pas yongs su bskor te lha mo rnams dang lhan cig 'dod pa lnga la nye bar longs spyod par byed cing bde ba chen po'i ting nge 'dzin gyis sangs rgyas kyi zhing nas sangs rgyas kyi zhing du rol cing rnam par 'phrul par shog shig ces yongs su bsngo bar
<p>157a.4</p>mdzad do/ /grags pa'i 'od kyis sa stengs ma lus par ni khyab gyur cing / /bde gshegs gsung gi rgya mtsho'i rin chen snying po brnyes gyur pa/ /gzhan la phan dgyes bdag nyid dpal ldan 'phags pa klu sgrub ni/ /glang chen smyon mtshungs rgol tshogs kun las seng ge
<p>157a.5</p>bzhin du rgyal/ /de yi man ngag 'ga' zhig legs thob nas/ /bcom ldan rgyud kyi gtso bo'i rjes 'brangs te/ /don bcu'i rim pa'i don gyi tshul 'di ni/ /rgyas par gsal bar byas pa kho na yin/ /sprin gyi tshogs dang bral ba'i nam mkha'i zla ba nya ba dang / /mtshungs pa'i
<p>157a.6</p>bsod nams sa bon bdag gis thob pa gang yin pa/ /des ni tshogs ldan skye bo rnams kyis sdug bsngal kun bral ba'i/ /byang chub rgyal srid skad cig de ni nges par thob par shog /rim pa lnga pa'i bshad pa nor bu'i phreng ba las zung du 'jug pa'i rim pa ste lnga pa'o/ /rim pa lnga
<p>157a.7</p>pa'i bshad pa nor bu'i phreng ba zhes bya ba slob dpon klu'i byang chub kyi zhal snga nas kyis mdzad pa rdzogs so// //rgya gar gyi mkhan po rdo rje slob dpon chen po karma badzra'i zhal snga nas dang / lo tsA ba dge slong gzhon nu tshul khrims kyis bsgyur cing zhus te gtan la phab pa'o// // 
<p>157b</p>
<p>157b.1\] ]@##/ /rgya gar skad du/ pany+tsa kra ma pany+tsi kA/ bod skad du/ rim pa lnga'i dka' 'grel/ 'jam dpal gzhon nur gyur pa la phyag 'tshal lo/ /rdo rje sems dpa' la phyag 'tshal lo/ /gang zhig brtson 'grus phul byung lhag pa'i ro ldan gyur pas dbu yang bcad nas sbyin
<p>157b.2</p>mdzad cing / /rab tu dang ba'i 'od ces bya bar ye shes 'byung gnas zhes bya'i bde bar gshegs gyur pa/ /mtha' drug don ldan gsang ba 'dus pa'i rgyud kyi snying por gyur pa'i rim pa lnga pa gang / /mdzad pa'i dpal ldan klu sgrub zhabs zhes sgra yis gang zhig brjod pa de la phyag 'tshal lo/ /
<p>157b.3</p>bla ma nyid kyi man ngag gis/ /bdag nyid dran par bya ba'i phyir/ /rim pa lnga yi tshig rnams bshad/ /dpa' bo rnams kyis bzod par rigs/ /'dir slob dpon snying rje mchog dang ldan pas sems can gyi don thugs la bzhag nas mdor bsdus pa la sogs pa'i chos kyi sku'i ngo bo rdo rje 'chang
<p>157b.4</p>gi yon tan gcig tu brjod pa'i sgo nas bstod pa sngon du 'gro ba'i phyag 'tshal ba bstan pa ni/ khams gsum spyod pa las grol zhes bya ba la sogs pa ste/ rgyal ba'i sku la phyag 'tshal lo/ /zhes sbyar te khyad par ji lta bu dang ldan pa zhig ce na/ 'jig rten gsum ste lus dang ngag dang yid de de'i
<p>157b.5</p>tha snyad las grol ba'o/ /mkha' dang mnyam par gyur pa ni sgrib pa dang bral ba'i ngo bo yin pa'i phyir ro/ /dngos kun ngo bo ni chos rnams don dam par na yang dag pa'i mtha'i ngo bo yin pa'i phyir ro/ /dag pa ni rnam par rtog pa'i rnyog ma dang bral ba'i phyir ro/ /zhi ba ni nyon mongs pa'i me ma lus
<p>157b.6</p>pa zhi ba'i phyir ro/ /rnam dben ni brtags nas stong pa nyid kyi phyir ro/ /mchog zhi ba ni sems can ma lus pa la phan pa'i rgyu'i ngo bo yin pa'i phyir ro/ /rnal 'byor pa nyid yul zhes bya ba ni sangs rgyas rnams kyis so so rang gis rig par bya ba yin pa'i phyir ro/ /rtogs dka' ni de las gzhan pa'i spyod
<p>157b.7</p>yul ma yin pa'i phyir ro/ /brtag par dka' ba ni lus dang ngag dang yid kyi spyod yul ma yin pa'i phyir ro/ /bdag gzhan rab phan ni bdag dang gzhan gyi don phun sum tshogs pa'i rten gyi ngo bo yin pa'i phyir ro/ /khyab pa ni dngos po thams cad kyi ngo bo yin pa'i phyir ro/ /mtshan ma med pa ni
<p>158a</p>
<p>158a.1</p>ma skyes pa'i ngo bo yin pa'i phyir ro/ /bde ba ni sdug bsngal thams cad dang bral ba'i phyir ro/ /mnyam med ni de las gzhan pa'i bde bas so/ /mnyam zhes bya ba ni bde ba tsam gyis rigs su byung ba'o/ /de'i phyir mi rtog tshul gcig la/ /zhes bya'o/ /dpal ldan mnyam
<p>158a.2</p>'dus rgyud kyi ni/ /zhes bya ba la sogs pa/ mdor bsdus bdag gis bshad par bya/ /zhes bya bar sbyar te/ bshad pa'i rgyud dang gsang ba 'dus pa'i rgyud du bstan pa'i lha rnams yang dag par mdor bsdus pa ste gcig tu byas pa'i rim pa gang yin pa'i rim pa'o/ /mtha' drug rtogs pa'i
<p>158a.3</p>phyir zhes bya ba la/ dgongs pas bshad pa dgongs min dang / /nges don drang don 'byed pa dang / /ji bzhin sgra dang sgra min te/ /mtha' drug ces ni grags pa yin/ /zhes bya ba rtogs pa'i phyir ro/ /dngos grub thams cad mdor bsdus pa/ /zhes bya ba ni 'jig rten dang 'jig rten las
<p>158a.4</p>'das pa'i dngos grub kun gyi rgyur gyur pa'o/ /de ni nyan thos la sogs pa'i lugs dag pas gsang sngags kyi theg pa ni sgrub pa'i thabs bde ba nyid yin no zhes 'dul ba'i skye bo rnams spro ba skyed pa'i phyir/ rnam rtog bag chags nyes pa'i sa/ /zhes bya ba la sogs pa smos te/ rnam
<p>158a.5</p>par rtog pa snga ma snga ma'i bag chags las yang dag par 'byung ba'i gzugs la sogs pa nyid ni rang gi sems las ma gtogs pa'i gzugs don dam par yod pa ma yin gyi gzung ba dang 'dzin pa'i ngo bo 'ba' zhig gis 'gro ba gsum po rnam par rmongs par gyur pa yin no/ /de'i phyir de dag la legs par
<p>158a.6</p>bltas la rnal 'byor gyi rgyud kyi rjes su 'brangs nas sbyar bar bya'o/ /de lta bas na 'dod pa lnga'i longs spyod yongs su spangs nas dka' thub ste/ dka' thub kyi spyod pa la sogs pas gdung bar mi bya'o/ /de nas 'dir ni sdom gnas 'di/ /zhes bya ba la sogs pa ni/ sdom gnas zhes bya ba
<p>158a.7</p>ni dbang bskur ba thob pa'o/ /mi phyed ces bya ba ni dam tshig nyams pa med pa'o/ /brtul zhugs ni sgrub pa po'o/ /sku gsung thugs kyi rdo rje zhes bya ba ni rdo rje 'chang ngo / /dgon pa chen po'i sa phyogs zhes bya ba la sogs pa ni lha mnyes par bya ba'i skabs yin pas sgra ji bzhin bshad pa ste go sla'o/ /'jam
<p>158b</p>
<p>158b.1</p>pa'i stan la 'dug nas ni/ /zhes bya ba la sogs pa la/ zhe sdang rdo rje ting nge 'dzin/ /zhes bya ba ni rdo rje hUM mdzad kyi ting nge 'dzin la gnas pa'o/ /de la ting nge 'dzin 'di yin te/ yi ge hUM las gsal por yang dag par 'byung ba zhal gsum pa phyag drug pa sku mdog sngon po/ g.yas dkar ba/ g.yon dmar ba/ 
<p>158b.2</p>nyi ma'i dkyil 'khor gyi steng du 'jigs byed dang mtshan mo nag mo g.yon brkyang pas mnan pa/ phyag dang po gnyis kyis 'jig rten gsum las rnam par rgyal ba'i phyag rgya dang rdo rje dang dril bu thugs kar 'dzin pa/ gzhan dag gis 'khor lo dang / pad+ma dang / rin po che dang / ral gri 'dzin pa'i thugs ka'i sa bon las
<p>158b.3</p>rim pa ji lta ba bzhin du khro bo bcu gnas ji lta ba bzhin du spro bar bya'o/ /bgegs kun rnam par gzhig pa'i phyir gnod mdzes rgyal po spro ba'i rnal 'byor gyis yang bka' nod par bsgoms nas rdo rje tho ba dang ldan pa'i phyag gis bka' bsgo bar byed do/ /khro bo'i gzugs can 'di yin no/ /zhes bya
<p>158b.4</p>ba ni gnod mdzes rgyal po'o/ /bgegs kyi bdag po ni 'jig rten skyong ba brgyad 'khor dang bcas pa dang steng 'og na gnas pa'i bgegs rnams so/ /cho ga bzhin du zhes bya ba ni yang dag par bkug nas khron pa'i nang du chud par byas pa'o/ /sbyor ba yis zhes bya ba ni rdo rje bdud rtsi 'khyil pa'i phur
<p>158b.5</p>bu ste/ lte ba man chad smad kyi cha phur bu'i gzugs can gyis phyogs brgyad kyi khron pa'i nang du bdud rtsi 'khyil pa phur bu'i rnam pa 'dra ba rnam par bkod la/ b+ha ga zhes bya ba la sogs pa'i sngags dang rdo rje phur bu dang tho bas brdung bar bya zhing bstan par bya'o/ /rdo rje me ni kun du yang / /zhes bya ba la sogs
<p>158b.6</p>pa la/ yang zhes bya ba'i sgra ni rdo rje'i rang bzhin gyi sa gzhi dang / rdo rje'i ra ba dang / steng du rdo rje'i bla re dang / phyi rol kun nas rdo rje'i ra ba dang me ris bskor bar rnam par bsam par bya'o/ /steng 'og yang dag byin gyis brlabs/ /zhes bya ba ni gnod mdzes rgyal po dang / gtsug tor 'khor
<p>158b.7</p>los sgyur ba dag gis so/ /dngos po med pa bsgom pa'i dngos/ /zhes bya ba la sogs pa la/ brtan pa dang g.yo ba'i dngos po don ma lus pa dngos po med par gyur pas bsgom pa yod pa ma yin te bsgom par bya ba med pa'i phyir ro/ /bsgom par bya ba bsgom pa med/ /ces bya ba ni gang
<p>159a</p>
<p>159a.1</p>yod pa de ni bsgom par bya ba ma yin te ma bsgoms su zin kyang yod pa'i phyir ro/ /de ltar na dngos po med pa dang ldan pa de yang yod pa ma yin no/ /de bas na sgom pa po dang bsgom par bya ba dang / sgom pa dmigs su yod pa ma yin te yi ge'i don to/ /'dus byas dang 'dus
<p>159a.2</p>ma byas dang sa la sogs pa'i chos thams cad stong pa'o zhes gang bsgom pa de ni yod pa ma yin te stong pa nyid la mngon par zhen pa'i phyir ro/ /mtshan ma spang bar bya ba'i phyir/ /bsgom par bya ba bsgom pa min/ /zhes smras te/ gang rgyu dang 'bras bu'i rnam par mngon par zhen pas bsgom pa de
<p>159a.3</p>yang rigs pa ma yin te rgyu dang 'bras bu gnyis su med pa'i phyir ro/ /smon pa dgag pa'i phyir/ de bas dngos po dngos med par/ /zhes bya ba smos te/ de bas de ltar na phyi rol gyi rnam pa'i smon lam gang yin pa'i 'bras bu de yang yod pa ma yin te smon lam gyis dmigs pa gang yod pa ma yin
<p>159a.4</p>pa'i phyir ro/ /de'i phyi rol gyi rdzas kyi rnam pa bsgom pa dmigs su med pa zhes bya ba ni yod pa ma yin te sems kyi rang bzhin yin pa'i phyir ro/ /spyi'i don to/ /dngos po med pa bsgom pa'i dngos/ /zhes bya ba la phung po la sogs pa de dag dngos po med pas gang bsgom par bya ba sems tsam nyid kyang
<p>159a.5</p>med pas de'i phyir rnam par dag pa ma yin te rtag tu yod pa ma yin pa'i phyir ro/ /kun rdzob kyi bden pa gsal bar 'dod pas/ bsgom par bya ba bsgom pa min/ /zhes bya ba smras te/ gang kun rdzob kyi bden pa'i bdag nyid can sgyu ma lta bu'i lha'i gzugs bsgom pa de yang rigs pa ma yin te 'od
<p>159a.6</p>gsal bas rnam par dag par byed pa'i phyir ro/ /de ltar na kun rdzob kyi bden pa'i rang bzhin gyi dngos po ni yod pa ma yin te bden pa gnyis gnyis su med pa yin pa'i phyir ro/ /de'i phyir bsgom pa ste bden pa gnyis su med pa'i rnam pa can dmigs su med pa yin te/ dka' bas dmigs par 'gyur
<p>159a.7</p>zhes bya ba'i bar du'o/ /sbas pa'o/ /don dam pa'i bden pa'i dngos po med pas bsgom par bya ba bsgom pa ma yin te gdod ma nas dag pa'i phyir ro/ /gang kun rdzob kyi bden pa'i bdag nyid can gyi bsgom pa de yang bsgom pa ma yin te bden pa'i phyir ro/ /rnam pa 'di dag gis ni bden pa gnyis kyi bdag
<p>159b</p>
<p>159b.1</p>nyid can gyi bsgom pa gang yin pa de yang bsgom par bya ba ma yin te/ bden pa gnyis su med par mthong ba tsam gyi thar pa yin pa'i phyir ro/ /des ni sgom pa po dang bsgom pa dang bsgom par bya ba de dag tu mngon par zhen pa ni zung du 'jug pa'i ting nge 'dzin du rtogs par dmigs su med pa'o zhes bya ba yod
<p>159b.2</p>pa ma yin par rdo rje 'chang gis gsungs pa yin no/ /mthar thug pa'o/ /tshigs bcad 'di yis zhes bya ba la sogs pa la rgyu mi rgyu'i bdag nyid can ni sgom pa po'o/ /ye shes kyi byin gyis brlab pa'i phyir hUM gnyis sa bon yaM las 'byung ba zhes bya ba la/ gzhu'i rnam pa lta bu mdog sngo ba'o/ /
<p>159b.3</p>me'i dkyil 'khor ni gru gsum mdog dmar po'o/ /chu'i dkyil 'khor ni zlum po kha dog dkar po'o/ /sa'i dkyil 'khor ni gru bzhi mdog ser po'o/ /de'i steng du yi ge hUM dkar po bsgoms la dkyil 'khor bzhi dang / bruM bsdus pa las gzhal yas khang bsgom par bya ba yin pas/ zur bzhi
<p>159b.4</p>dang ni sgo bzhi dang / zhes bya ba la sogs pa smras te/ thig bzhi dag dang yang dag ldan/ /zhes bya ba ni zur bzhi mnyam par bya ba'o/ /rdo rje nor bu zla phyed brgyan/ /zhes bya ba ni rdo rje dang nor bu dang zla ba dang / zla ba phyed pa dang / dra ba dang / dra ba phyed pas brgyan pa/ sgo dang sgo khyud mtshams rnams
<p>159b.5</p>su/ /zhes bya ba ni sgo'i mtshams kyi zur ro/ /bum pa dang ka bas nye bar mdzes par byas pa'o/ /rdo rje zhes bya ba ni sna tshogs rdo rje'i steng du gzhal yas khang ngo / /bre yi phreng ni bya yis mdzes/ /zhes bya ba ni bya'i tshogs kyis mdzes par byas pa'o/ /de lta bu'i tshogs gzhal yas khang rnam par
<p>159b.6</p>bsams la/ yud tsam gyi bdag nyid can du 'chad par 'gyur ba'i brten pa'i dkyil 'khor gyi 'khor lo ma lus pa dang bcas par zhal gsum phyag drug par in+d+ra nI la'i 'od dang mnyam pa nyid dang mtshungs pa'i shes rab kyis 'khyud pa bsgom par bya'o/ /de ltar lhag par mos par bsams nas
<p>159b.7</p>zhes bya ba ni lhag par mos pa tsam gyis yin gyi/ phyag mtshan dang sa bon la sogs pa yongs su gyur pa las ni ma yin no/ /de lta bu'i lhag par mos pa'i dkyil 'khor yin no/ /cho ga ji bzhin zhes bya ba ni phyag dang mdog dang phyag mtshan la sogs pas mdzes pa'o/ /slar yang kha sbyor sbyor ba yis
<p>160a</p>
<p>160a.1</p>zhes bya ba ni snyoms par 'jug pa'i bde ba'i ros so/ /rim pa ji bzhin zhes bya ba ni gang dang gang gi bdag nyid can yin pa'i rigs kyi gnas de re re nye bar bzhugs par bsam par bya'o/ /don dam pa yi 'khor lo yis/ /zhes bya ba ni bde ba chen po'i bdag nyid du 'jug par bya'o/ /
<p>160a.2</p>bsad nas zhes bya ba ni mi dmigs par bya ba ni bsad pa'i don to/ /de ltar byas pa la yon tan ci yod ce na/ sgrub pa pos dngos grub rab mchog ste/ shin tu myur bar dngos grub 'thob par 'gyur ba'o/ /gzugs phung rtogs pa me long zhes bya ba la rnam par snang mdzad dang sangs rgyas spyan la sogs
<p>160a.3</p>pa'o/ /me long zhes bya ba ni me long lta bu'i ye shes so/ /sa'i khams ni sa'i khams so/ /mig gi dbang po ni mig go/ /gzugs kyang zhes bya ba ni mig gis gzung bar bya ba'i tshogs so/ /khro bo zhes bya ba ni gshin rje gshed dang 'dod pa'i rgyal po'o/ /byams pa zhes bya ba ni sa'i snying
<p>160a.4</p>po dang bcas pa'o/ /tshor ba'i phung po ni rin chen 'byung ldan no/ /mnyam pa nyid ces bya ba ni mnyam pa nyid kyi ye shes so/ /khro bo gnyis zhes bya ba ni gzhan gyis mi thub pa dang dbyug sngon can no/ /'du shes kyi phung po ni 'od dpag tu med pa'o/ /so sor rtog pa ni so sor rtog pa'i ye shes so/ /
<p>160a.5</p>byin za ni me'o/ /khro bo gnyis ni pad+ma mthar byed dang stobs po che'o/ /'du byed ni don yod grub pa'o/ /bya ba grub pa ni bya ba grub pa'i ye shes so/ /khro bo gnyis ni bdud rtsi 'khyil pa dang mi g.yo ba'o/ /steng 'og khro bo gnyis dang bcas/ /zhes bya ba ni gtsug tor 'khor los sgyur ba dang
<p>160a.6</p>gnod mdzes rgyal po dang yang dag par ldan pa'o/ /rang bzhin gyis ni snang ba nyid/ /ces bya ba ni rnam par shes pa gsum dang 'brel pa'i rang bzhin brgyad cu'o/ /rnam par shes pa'i phung po ni mi bskyod pa'o/ /de yang 'od gsal bar gzhug par bya'o/ /mya ngan 'das bcas kun stong dang / /
<p>160a.7</p>zhes bya ba la sogs pa la chos kyi sku ni chos rnams kyi rang bzhin no/ /da ni sku'i dkyil 'khor rdzogs par bya ba'i phyir ldang ba bstan pa ni/ sngags kyi zhes bya ba la sogs pa la bstan te/ sngags la yongs su rdzogs pa ni sngags kyi sku'o/ /sbyor ba yis zhes bya ba la/ nam mkha'i khams kyi dbus
<p>160b</p>
<p>160b.1</p>gnas par/ /zhes bya ba la sogs pa la/ gzhal yas khang gi nang gi nam mkha'i khams kyi dbus so/ /dbyangs kyi yi ge a las gyur pa'i nyi ma'i dkyil 'khor thabs kyi ye shes kyi ngo bo dang oM gyi yi ge las byung ba zla ba'i dkyil 'khor shes rab kyi ye shes kyi rang bzhin bsgom par bya'o/ /
<p>160b.2</p>pad+ma 'dab ma brgyad ces bya ba ni ma las byung ba nyid do/ /yi ge gsum zhes bya ba ni oM AHhUM ngo / /byang chub sems zhes bya ba ni gsum pa'i don gyi dang po'o/ /de'i 'od kyis bkug pa ni/ /rgyu dang mi rgyu thams cad kyang / /zhes bya ba la sogs pa ste/ gsang sngags 'di ni brjod par bya/ /zhes bya ba
<p>160b.3</p>ste/ 'di ni dang po'i rnal 'byor gyi cho ga'i ting nge 'dzin no/ /rjes su sbyor ba brtsam par bya/ /zhes bya ba la sogs pa brtsam par bya ste/ rnal 'byor pa'i yi ge gsum yang zhes bya ba la sogs pa la/ las byung zhes bya ba ni yi ge gsum yongs su gyur pa las skyes pa'o/ /kun+da zla ba dkar
<p>160b.4</p>dang mtshungs/ /zhes bya ba ni mdog dkar ba phyag gnyis pa zhal gcig pa 'od kyi dkyil 'khor dkar po can rdo rje dang dril bu yang dag par ldan pa'o/ /dang po'i mgon po zhes bya ba ni rdo rje 'chang ngo / /rjes su rnal 'byor gyi ting nge 'dzin no/ /mi bskyod pa yi rjes zhugs pas/ /zhes bya ba la sogs
<p>160b.5</p>pa la/ de la rim pa ni 'di yin te/ thugs ka'i yi ge gsum gyi sa bon las 'chad par 'gyur ba'i mtshan nyid can gyi mi bskyod pa phyung la/ 'gro ba rnams kyi don byas nas slar yang bkug nas yi ge gsum po de nyid du zhugs par bya'o/ /zhugs pa tsam gyis zhal gsum phyag drug 'bar ba dang bcas
<p>160b.6</p>pa'i rdo rje sems dpa'i bdag nyid bsgom par bya'o/ /de nas phung po la sogs pa zhes bya ba la sogs pa la phung po zhes bya ba ni de bzhin gshegs pa rnams so/ /dbye ba shes pa zhes bya ba ni dbye ba la mkhas pa'o/ /snang mdzad sogs zhes bya ba ni rnam par snang mdzad nas brtsams nas gnod mdzes kyi
<p>160b.7</p>bar du'o/ /kha la zhes bya ba ni kha'i phugs su ste mgrin pa'i bar du'o/ /rab tu bzang po'i mthing shing mdog /ces bya ba ni mdog sngon po'o/ /sngags pas gti mug dga' sogs ni/ /zhes bya ba ni spyan dang mA ma kI dang / gos dkar mo dang / sgrol ma la sogs pa sa'i khams la sogs pa
<p>161a</p>
<p>161a.1</p>sbyong bar byed do/ /de'i phyir/ sa la sogs pa rab tu gzhug /ces bya ba ste zhugs par byas nas so/ /mig gi 'bras bu'i nang du th+l+hiM gi yi ge las yongs su rdzogs pa'i 'chad par 'gyur ba'i sa'i snying po'i gzugs rnam par bsgom par bya'o/ /de bzhin du rna ba la
<p>161a.2</p>phyag na rdo rje'o/ /yi ge me ni rtsar bkod de/ /zhes bya ba la sogs pa la/ lus thams cad la gnas pa'i rtsa la yongs su brtag par bya'o/ /kun du bzang po zhes bya ba ni kun du bzang po'o/ /dgod byas de nas zhes pa la sogs pa la/ cho ga bzhin zhes bya ba de ni de bzhin gshegs pa
<p>161a.3</p>rnams ni yi ge'i gzugs kyis so/ /spyan la sogs pa ni khams la bzhugs pas so/ /byang chub sems dpa' rnams dang khro bo rnams ni sngags las nges par bskyed pa'i gzugs kyis so/ /sku yi dkyil 'khor rdzogs gyur nas/ /zhes bya ba la sogs pa ni shin tu rnal 'byor
<p>161a.4</p>gyi ting nge 'dzin no/ /spyi bo'i dbus su gnas par bsam/ zhes bya ba la/ dpral ba'i dbus su oM yongs su gyur pa las byung ba'i zla ba'i dkyil 'khor ro/ /bdag po dang ni bcas pa ru/ /zhes bya ba la/ bdag po ni rnam par snang mdzad do/ /de dang lhan cig pa'i mthar thug par sbyor ba dang ldan
<p>161a.5</p>pa ni/ bdag po dang ni bcas pa ru/ /zhes bya ba ste/ de'i phyir de la de skad ces bya'o/ /de dbus bdag po zhes bya ba la gtso bor gyur pa gcig la'o/ /gsol ba gdab ces bya ba la sogs pa la/ tshigs bcad dang pos ni gtso bo la'o/ /gnyis pas ni 'khor rnams la'o/ /spyan dang lhan
<p>161a.6</p>cig ldan pa'i zhes bya ba la sogs pa la spros pa'i gzugs ma lus pa dang lhan cig tu zhugs par bsgom par bya'o/ /gnyis brjod pas ni gsol ba gdab/ /ces bya ba ni thams cad snga ma bzhin du bya ba'o/ /rang gi gtso bor yang dag ldan/ /zhes bya ba ni snga ma bzhin no/ /de ltar rigs
<p>161a.7</p>gsum dbye ba yis/ /zhes bya ba la sogs pa la rigs gsum dbye ba yis zhes bya ba ni rnam par snang mdzad dang 'khor ba las 'das pa dang mi bskyod pa'i gzugs nyid do/ /slar yang zhes bya ba la sogs pa thams cad bdag nyid ces bya ba ni de bzhin gshegs pa lnga'i ngo bo'o/ /zla ba'i
<p>161b</p>
<p>161b.1</p>dkyil 'khor dbus gnas pa'i/ /zhes bya ba ni ri bong can la nye bar gzhug pa'o/ /dam tshig sems dpa' zhes bya ba ni dam tshig sems dpa' zhes bya ba'i ming can no/ /snying ga'i dbus na gnas phra mo'i/ /zhes bya ba ni ye shes sems dpa'i zhes bya ba tshad chung ba'i rnam par bsgom par
<p>161b.2</p>bya'o/ /de'i thugs kar zla ba'i dkyil 'khor la ting nge 'dzin sems dpa' zhes bya ba yi ge hUM dgod par bya'o/ /rnal 'byor chen po rdzogs par bskyed pa'o/ /de ltar sbyor ba chen po bskyed nas zhes bya ba la sogs pa la cho ga zhes bya ba ni 'chad par 'gyur ba'i mtshan nyid can no/ /sbyor ba yis
<p>161b.3</p>zhes bya ba ni ting nge 'dzin las bskyed pas so/ /sgrub pa chen po brtsam par bya/ /zhes bya ba ni 'khor dang bcas pa'i dkyil 'khor pa'i 'khor lo'i bdag nyid thams cad bskyed par brtsam pa'o/ /rnyed nas ni zhes bya ba la sogs pa la/ bu mo zhes bya ba ni gzugs dang lang tsho dang ldan
<p>161b.4</p>pa gang la mig yangs pa yod pa de la de skad ces bya'o/ /khrus mkhan gyi ni bu mo zhes bya ba ni nye bar mtshon pa tsam ste rigs gzhan dag kyang yin no/ /lha mo rdo rje gzugs la sogs/ /zhes bya ba ni gzugs rdo rje la sogs pa rnams dang / sa'i snying po la sogs pa'i byang chub
<p>161b.5</p>sems dpa' rnams ji ltar rigs pa snyoms par zhugs pa'o/ /de nyid la ni rnam bsams la/ /zhes bya ba ni de nyid kyi mig la sogs pa'i skye mched snga ma bzhin du sngags kyi yi ge las rdzogs pa rnam par bsgom par bya'o/ /'jig rten dbang phyug la sogs pa dag kyang sngar bstan
<p>161b.6</p>pa'i sngags las rdzogs pa nyid dang mtshungs pa'i 'khyud pa lce la sogs pa'i gnas rnams su dgod par bya'o zhes bsams pas so/ /lag g.yas zhes bya ba la/ rdo rje ro langs ma ni gshin rje gshed dang snyoms par zhugs pa'o/ /gzhan gyis mi thub ma ni shes rab mthar byed dang snyoms par
<p>161b.7</p>zhugs pa'o/ /khro gnyer ma zhes pa ni rta mgrin dang snyoms par zhugs pa'o/ /ral pa gcig ma zhes bya ba ni bdud rtsi 'khyil pa dang snyoms par zhugs pa'o/ /gzhan yang dpung pa g.yas pa la zhes bya ba la sogs pa la/ sna tshogs rdo rje ma mi g.yo ba dang snyoms par zhugs pa'o/ /g.yas
<p>162a</p>
<p>162a.1</p>pa'i phyag gi lhag ma la ni sna tshogs rin chen ma 'dod pa'i rgyal po dang snyoms par zhugs pa'o/ /pus mo g.yas pa gnas pa yang / /zhes bya ba la yang zhes bya ba ni phyag rgya'i'o/ /sna tshogs pad+ma ni dbyug pa sngon po dang snyoms par zhugs pa'o/ /sna tshogs
<p>162a.2</p>las ma ni stobs po che dang snyoms par zhugs pa'o/ /nam mkha'i rdo rje ma zhes bya ba ni gtsug tor 'khor los sgyur ba dang snyoms par zhugs pa'o/ /sa 'dzin lha mo ni gnod mdzes rgyal po dang snyoms par zhugs pa'o/ /de ltar zhes bya ba la sogs pa la/ sku dang gsung dang thugs byin gyis brlab
<p>162a.3</p>pa la sogs pa thams cad cho ga bzhin byin gyis brlabs nas rjes thogs su rdo rje dang pad+ma sbyar ba brtsam par bya'o/ /hUM gi sngags kyi zhes bya ba ni yi ge hUM yongs su gyur pa las rang gi rdo rje rdo rje rtse lnga pa'i rnam pa lta bu bsgom par bya'o/ /oM zhes bya ba ni oM yongs su gyur pa las byung ba'o/ /de
<p>162a.4</p>bzhin zhes bya ba la sogs pa la pad+ma'i zhes bya ba ni shes rab kyi ste yi ge hri las rnam par bsgoms la/ yi ge a las ni de'i lte ba bsgom par bya'o/ /'od zer lnga yis khyab bsams la/ /zhes bya ba ni de bzhin gshegs pa lnga'i rang gi 'od zer spros pa ste/ rdo rje 'chang chen
<p>162a.5</p>po'i rang bzhin dang / thar pa chen po'i grong khyer chen po dang / shes rab kyi pha rol tu phyin pa'i ngo bor mos par byas nas/ /de'i 'og tu rdo rje 'chang gi bsgrub pa brtsam par bya'o/ /rang gi byang chub sems zhes bya ba la sogs pa la/ byang chub sems nyid 'byung ba ni phyir 'chor ba'o/ /de'i
<p>162a.6</p>tshe phaT ces bya ba'i sngags brjod par bya ste/ nor bu'i rtse mo'i bu gar pra phaT kha dog ser po rnam par bsgoms la phyir 'byung bas byung nas brjod par bya'o/ /des zhes bya ba ni sgrub pa po'o/ /rnal 'byor rab kyi mtha' thob par gyur pa ni byang chub kyi sems 'chor bar mi 'gyur te/ 'di ltar bde ba
<p>162a.7</p>chen po'i rnal 'byor yang dang yang goms par byas par ring du 'jug pa 'phel bar 'gyur ro/ /gal te goms par ma gyur par shor bar gyur na de'i phyir/ phyung nas sngags pas slar yang ni/ /zhes bya ba la sogs pa smras te/ byang chub sems zhes bya ba ni rang gi khams kyi thig le pad+ma'i nang na gnas
<p>162b</p>
<p>162b.1</p>pa'i g.yon pa'i srin lag dang mthe bong gnyis kyis blangs la bya'o/ /phyogs bcu'i zhes bya ba ni dkyil 'khor gyi 'khor lo ma lus pa rang rang gi sngags brjod pa sngon du 'gro bas so/ /de'i rjes thogs su 'di ni brjod par zhes bya ba ni gdon par bya ba'o/ /rang sngags kyi yi ge las byung ba zhes bya ba
<p>162b.2</p>ni hUM las bskyed pa'o/ /rdo rje gsum byin gyis brlabs bdag /ces bya ba'i sku dang gsung dang thugs byin gyis brlabs nas pad+ma'i nang du sprul te/ slar yang zhe sdang rdo rjer sprul la/ mi bskyod rdo rje can zhes bya ba ni sngags kyis spro zhing blta bar bya'o/ /mi bskyod pas ni dbu rgyan zhes bya ba ni rdo rje sems
<p>162b.3</p>dpas dbu rgyan byas pa'o/ /mthing shun bzang po zhes bya ba ni in+d+ra ni la'i mdog can no/ /'di ni thugs ka las byung nas/ /zhes bya ba ni shes rab kyi thugs ka nas so/ /byung nas des 'dul ba'i sems can phyogs bcu na gnas pa rnams la gzigs par mdzad do/ /sbyangs nas zhes bya ba ni
<p>162b.4</p>nyon mongs pa med par byas pa'o/ /zhe sdang rdo rje'i gnas 'jog ces pa ni mi bskyod pa'i rigs can rnams rigs de la'o/ /rdo rje mgon po zhes bya ba ni rdo rje 'chang ngo / /spyan snga ru zhes bya ba ni sngon du'o/ /rjes zhugs zhes bya ba ni kha'i sgo nas so/ /sa snying ga zhes bya ba ni snying ga'i sa bon du'o/ /
<p>162b.5</p>bdag nyid mi bskyod pa'i rnam pa'o/ /rang gis phyag rgyas 'khyud ces bya ba ni reg rdo rjes 'khyud pa'o/ /zhe sdang rdo rje'i ting 'dzin gnas/ /zhes bya ba ni thugs rdo rje nyid dkyil 'khor sprul pa'i byed pa po yin pa'i phyir ro/ /dzi na dzika ces bya ba dang / 'byung zhes bya ba la shes rab kyi pad+ma'i nang
<p>162b.6</p>du'o/ /ston ka'i zla ba'i zhes bya ba la sogs pa ni mdog dkar po'o/ /de bzhin du thugs ka las byung ste zhes bya ba ni shes rab kyi thugs ka las so/ /gti mug spyod gnas zhes bya ba ni de bzhin gshegs pa'i rigs can rnams de'i rigs la'o/ /shar phyogs kyi zhes bya ba mdun du'o/ /
<p>162b.7</p>'khor lo ni rten gyi dkyil 'khor ro/ /bzhugs zhes bya ba ni gnas par 'gyur zhes bya ba'i bar du'o/ /rin chen tog ni rin chen 'byung ldan der dbyung bar bya'o/ /zhi ba zhes bya ba ni zhi ba dang sgeg pa'i ro dang ldan pa'o/ /g.yas su zhes bya ba ni phyag g.yas su'o/ /nga rgyal gnas la gnas
<p>163a</p>
<p>163a.1</p>pa rnams/ /zhes bya ba ni nga rgyal la gnas pa'o/ /lho'i char zhes bya ba ni dkyil 'khor gyi gtso bo'i ngo bo'o/ /rin chen dbus su zhes bya ba ni rin po che'i gdan la'o/ /rdo rje mtha' yas 'od 'byung ste/ /zhes bya ba snang ba mtha' yas so/ /sngon bzhin 'dod chags can
<p>163a.2</p>sbyangs nas/ /zhes bya ba ni de'i rigs can rnams so/ /rgyab kyi pad+mar zhes bya ba ni dkyil 'khor gyi gtso bo'o/ /sngags pas don yod rdo rje can/ /zhes bya ba la sogs pa la/ 'od zer rnam par 'phro zhes bya ba ni 'od zer gyi tshogs so/ /log pa'i dag can zhes bya ba ni ser sna can no/ /byang
<p>163a.3</p>gi phyogs su zhes bya ba ni gtso bo'i'o/ /zhe sdang zhes bya ba la sogs pa la/ zhe sdang ni mi bskyod pa'o/ /gti mug ni rnam par snang mdzad do/ /chags pa ni snang ba mtha' yas so/ /yid bzhin gyi nor bu ni rin chen 'byung ldan no/ /dam tshig ni don yod grub pa'o/ /rigs ni lnga po 'di dag ces
<p>163a.4</p>bya ba ni rigs rnams kyi gtso bo'o/ /'dod dang thar pa zhes bya ba la sogs pa la/ 'dod par bya bas na 'dod pa ste/ 'jig rten pa'i dngos grub sgrub pa la sogs pa'o/ /'dod chags la sogs pa'i 'ching ba las grol bas thar pa ste/ nges par legs pa'i mtshan nyid can no/ /mo ha rA ti'i
<p>163a.5</p>sngags las byung / /zhes bya ba la sogs pa la/ ut+pa la dkar po zhes bya ba ni chu skyes dkar po'o/ /dwe Sha rA ti'i sngags las skyes/ /zhes bya ba la sogs pa la/ ut+pa la sngon dmar zhes bya ba ni mdog sngon dmar du 'dug pa'o/ /byung zhes bya ba ni shes rab kyi thugs ka nas so/ /
<p>163a.6</p>rA ga rA ti'i sngags las skyes/ /zhes bya ba la sogs pa la/ pad+ma rA ga'i nor bu'i 'od/ /ces bya ba ni mdog dmar po'o/ /gang gi ral pa'i tshogs la 'od dpag med dang bcas pa de la de skad ces bya'o/ /'byed par mdzad ces bya ba ni rnam par rgyas par mdzad pa'o/ /gdon ni gnod
<p>163a.7</p>pa chen po'o/ /badzra rA ti'i sngags las skyes/ /zhes bya ba la sogs pa la/ yid 'ong zhes pa ni yid dang 'tsham pa'o/ /dUR+Wa'i lo ma'i 'od kyi mnyam/ /zhes bya ba ni mdog ljang gu'o/ /don yod pas ni zhes bya bas ni don yod par grub pas so/ /ut+pa la sngon po zhes bya ba ni ut+pal
<p>163b</p>
<p>163b.1</p>sngon po'o/ /byung nas zhes pa ni snga ma bzhin no/ /rnal 'byor pas ni rim gnyis par/ /zhes bya ba ni sgom pa pos so/ /dbyung zhes bya ba ni de bzhin du sprul pa dgod par bya'o/ /me'i phyogs su zhes bya ba la sogs pa la/ me long 'dzin mdzad de zhes bya ba ni me long 'dzin par mdzad pa'o/ /
<p>163b.2</p>gnyis zhes bya ba ni g.yas g.yon dang po gnyis kyis so/ /lhag mas gti mug dga' dang mtshungs/ /zhes bya ba ni sangs rgyas spyan gyi phyag mtshan dang kha dog 'dzin pa'o/ /bden bral phyogs su zhes bya ba la sogs pa la ser mo zhes bya ba ni ser zhing rtsa dmar ba'o/ /zhal gsum zhes
<p>163b.3</p>bya ba ni ser po dang dmar po dang dkar po ste zhal gsum dang ldan pa'o/ /phyag gnyis na zhes bya ba ni phyag dang po gnyis na'o/ /rlung gi phyogs dgod ces bya ba la/ zhal gsum sku mdog dmar mo zhes bya ba ni dmar po dang sngon po dang dkar po'i zhal can no/ /phyag gnyis kyis ni dung bsnams te/ 
<p>163b.4</p>zhes bya ba ni g.yas g.yon gnyis kyi dang po gnyis na'o/ /lhag ma gos dkar can dang mtshungs/ /zhes bya ba ni de'i phyag mtshan 'dzin pa'o/ /dbang ldan phyogs zhes bya ba la/ zhal gsum zhes bya ba ni ljang gu dang nag po dang dkar po'o/ /rnga sgra ni don yod par grub pa'o/ /phyag gnyis na ni
<p>163b.5</p>ro yi snod/ /ces bya ba ni g.yas g.yon gyi phyag dang po gnyis na'o/ /rdo rje sems dpa' zhes bya ba la sogs pa la mi bskyod pa legs par 'khyud nas gnas par bsam par bya ste zhes pa bsgom par bya ba'o/ /bdag po lta bu zhes bya ba ni 'khor lo'i bdag po gang yin pa de dang 'dra bar gyur pa'o/ /
<p>163b.6</p>rigs gsum zhes bya ba la sogs pa la 'byung ba ni zhes bya ba ni sprul nas dgod par bya'o/ /mai th+l+hiM sa bon las byung ba/ /zhes bya ba la sogs pa la phyag mtshan dang dbyibs la sogs pa ni rnam par snang mdzad dang mtshungs pa'o/ /oM gyi sa bon zhes bya ba la sogs pa la yi ge oM gyi sa bon las byung
<p>163b.7</p>ba rin chen 'byung ldan dang mtshungs pa'o/ /go rims bzhin du zhes bya ba ni go rims ma 'chol bar ji ltar 'byung ba bzhin du zhes bya ba'i don to/ /oM dang hUM las yang dag 'byung / /zhes bya ba ni yi ge oM las 'jig rten dbang phyug yi ge hUM las ni 'jam pa'i dbyangs so/ /nub tu zhes bya ba ni nub phyogs
<p>164a</p>
<p>164a.1</p>kyi snam bu la ste snang ba mtha' yas dang 'dra'o/ /de lta bas na lha zhes bya ste/ nor bu pad+ma rA ga'i 'od ltar gsal bar byed pa byas nas so/ /byang phyogs su yang 'byung ba ni/ /zhes bya ba dgod par bya'o/ /oM dang saM gyi sa bon skyes/ /zhes pa la sogs pa la/ sgrib sel zhes bya ba ni
<p>164a.2</p>sgrib pa thams cad rnam par sel ba'o/ /kun du bzang po zhes bya ba ni kun du bzang po ste rim pa bzhin no/ /'di dag ces bya ba la sogs pa la/ dbu rgyan rang gi mgon zhes bya ba ni rang gi phyogs na rnam par gnas pa'i bdag pos dbu rgyan byas pa'o/ /byams pa 'ba' zhig ces bya ba la sogs pa la/ 
<p>164a.3</p>de 'ba' zhig klu shing gi me tog rnams te gzhan dag la ni rang rang gi phyag mtshan med do/ /'di dag skye mched rnam sbyong zhing / /zhes bya ba la sogs pa la/ skye mched kyi sgo nas dge ba dang mi dge ba'i las kyi mtshan nyid can rgyas pas na de'i phyir skye mched ces bya ste mig dang rna ba dang sna dang lce dang lus dang
<p>164a.4</p>yid ces bya ba'o/ /'di dag ces bya ba ni byang chub sems dpa' rnams so/ /lha yi mig sogs rtsol ba po/ /zhes bya ba ni zag pa med pa'i mig la sogs pa skye bar byed pa'o/ /slar byon zhes bya ba ni thugs ka las byung nas sems can rnams kyi skye mched dag par byas te/ slar yang byon nas rang
<p>164a.5</p>rang gi gdan la ci rigs par bzhugs so zhes bya ba ni lhag ma'o/ /ya mAn+ta kr-ita sngags las byung / /zhes bya ba la sogs pa la sngags las byung zhes bya ba ni yi ge hUM las bskyed pa'o/ /byung zhes bya ba ni bshad ma thag pa'i sngags kyis so/ /'bar ba'i tshogs kyis rnam par 'khrigs/ /zhes bya
<p>164a.6</p>ba ni 'bar ba'i phreng ba'i rnam par bskor ba'o/ /pradz+nyAn+ta kr-ita sngags las byung / /zhes bya ba la sogs pa la/ sngags byung zhes bya ba ni snga ma bzhin no/ gzhan gyis mi thub pa zhes bya ba ni shes rab mthar byed do/ /sku mdog dkar zhes bya ba ni mdog dkar po'o/ /sbrul gyis brgyan zhes bya ba ni khro
<p>164a.7</p>bo thams cad la sbyar bar bya'o/ /gsus khyim che ba'i mi'u thung gi gzugs can spyan gsum pa zhes bya ba yang thams cad la sbyar bar bya'o/ /lho'i phyogs su zhes bya ba ni gshin rje'i phyogs su'o/ /bzhugs par gyur zhes bya ba ni bzhugs par gyur pa'o/ /pad+mAn+ta kr-ita ces bya ba la sogs pa la/ 
<p>164b</p>
<p>164b.1</p>rta mgrin zhes bya ba ni pad+ma mthar byed do/ /spyan gsum zhes bya ba ni spyan gsum dang ldan pa'o/ /zhal gdangs zhes bya ba ni zhal rnam par 'gyur ba'o/ /dpa' bo zhes bya ba ni bla na med pa'i brtson 'grus dang ldan pa'i phyir ro/ /snyems dang bcas pas zhes bya ba ni dgra sta la rten dang bcas pa'o/ /g.yon
<p>164b.2</p>zhes bya ba ni g.yas pa ma yin pa'o/ /nub kyi phyogs su zhes bya ba ni chu dbang gi phyogs su'o/ /big+h+nAM ta kr-ita sngags las byung / /ut+pal sngon po'i 'dab ltar ljang / /zhes bya ba ni in+d+ra nI la'i mdog can no/ /byang gi phyogs su zhes bya ba ni ku be ra'i phyogs su'o/ /rang gi gsang sngags las byung
<p>164b.3</p>ba/ /zhes bya ba la sogs pa la/ byung ba zhes bya ba ni sprul nas dgod pa'o/ /mi bzad ha ha zhes bya ba'i sgra dang ldan pa'o/ /shar lho mtshams su zhes bya ba ni me'i phyogs su'o/ /rang gi gsang sngags zhes bya ba la sogs pa la/ 'dod rgyal ni khro bo chen po'o/ /phyag rgya dag gis 'ching ba mdzad/ /
<p>164b.4</p>ces bya ba ni lag pa g.yas g.yon gnyis kyi rgyab sprad la mthe'u chung gnyis dang mdzub mo gnyis sbrel ba snying gar 'dzin pa'o/ /bden bral bgegs ni 'dzin pa'o/ /zhes bya ba ni bgegs 'jigs par byed pa'o/ /dbyig sngon zhes bya ba ni khro bo'i rgyal po'o/ /brtul zhugs can ni stobs po che ste/ 
<p>164b.5</p>'od dpag tu med pa'i dbu rgyan can no/ /bsal nas ni zhes bya ba la sogs pa la/ yams zhes bya ba ni gnod pa ltar des byas pa'i sems can nyams par byed pa ni 'jig pa ste bsal ba'o/ /rang sngags yi ge las byung ba/ /zhes bya ba la sogs pa la/ don yod grub pa'i dbu rgyan can no/ /
<p>164b.6</p>stobs po che ni sngags pas dbyung / /zhes bya ba ni snga ma bzhin no/ /'jigs pa'i sgra ni gad rgyangs ha ha zhes sgrogs pa'o/ /yan lag thams cad sbrul gyis brgyan/ /zhes bya ba ni mgo bo dang mgrin pa dang rna ba gnyis dang lag pa gnyis dang rkang pa dag la'o/ /dgra s+t+wa zhes bya ba ni s+t+wa re'o/ /mkha'
<p>164b.7</p>'gro zhes bya ba ni grong gi mkha' 'gro ma'o/ /sogs kyi sgras ni srin po la sogs pa bsdu'o/ /gnas zhes bya ba ni stobs po che'o/ /rang sngags kyi yi ge las byung ba la sogs pa la/ mkha' ltar sngo sangs zhes bya ba ni sngo skya'o/ /gsus pa 'phyang ba ni gsus khyim che ba'o/ /gzhan na zhes bya ba ni g.yon
<p>165a</p>
<p>165a.1</p>na'o/ /gtum po g.yon brkyang gnas pa yis/ /zhes bya ba ni drag po'i gzi brjid can no/ /tshangs pa'i gnas zhes bya ba ni dkyil 'khor gyi bdag po'i steng gi cha'o/ /rang sngags yi ge zhes bya ba la sogs pa la/ gzhan nam mkha' bzang po'i mdog ces bya ba ni zar ma'i me tog
<p>165a.2</p>gi mdog 'dra ba'o/ /sa'i 'og tu zhes bya ba ni rten gyi dkyil 'khor gyi 'og tu'o/ /de zhes bya ba ni gnod mdzes rgyal po'o/ /bskyed nas ni zhes bya ba la sogs pa la/ dkyil 'khor zhes bya ba ni sprul pa'i dkyil 'khor ro/ /'khor lo'i zhes bya ba la sogs pa la/ dbus su gnas pa'i dkyil
<p>165a.3</p>'khor gyi bdag po'o/ /pad+mo'i rnal 'byor zhes bya ba la/ rnal 'byor ni ting nge 'dzin no/ /yang 'di'i phra ba ni rgyas pa la ltos nas 'byung bar 'gyur te/ de ni brtan pa nyid yin no/ /rang gi sems brtan par bya ba'i phyir bstan pa'i ting nge 'dzin gyis rjes thogs su de bstan par rtsom pa ni sna'i rtse mor
<p>165a.4</p>zhes bya ba la sogs pa ste/ shes rab kyi chu skyes kyi sna'i rtser ro/ /yungs kar zhes bya ba ni yungs kar gyi 'bras bu'i tshad tsam gyis rang gi lha'i phyag mtshan no/ /bsam zhes bya ba ni bsgom pa'o/ /'gro dang mi 'gro yungs kar la/ /zhes bya ba ni 'gro ba dang mi 'gro ba 'jug par gyur pas 'gro
<p>165a.5</p>ba dang mi 'gro ba ni dkyil 'khor gyi 'khor lo zhes bya ba'i bar du ste/ dkyil 'khor ba ni rgyu ba'o/ /mi rgyu ba ni rten gyi dkyil 'khor ro/ /bsgom mo zhes bya ba ni brten par bya ba'o/ /ye shes zhes bya ba ni bla na med pa'i ye shes so/ /de'i gnas ni rab tu gnas pa ste/ ye shes 'char ba'i sa'o/ /de nyid
<p>165a.6</p>kyi phyir nyams dga' ste/ yang dag par dga' bar bya ba ste bsgom par bya ba yin no zhes bya ba'i bar du'o/ /gsang ba ni shin tu sbas pa ste/ bskyed pa'i rim pa'i rnal 'byor pa la'o/ /brtags zhes bya ba ni bla na med pa'i 'bras bu 'byung bar byed pa'i ye shes te thig le gzugs su brtags pa'o/ /
<p>165a.7</p>rin chen kha dog sna lnga pa/ /zhes bya ba la sogs pa la/ de bzhin gshegs pa lnga'i ngo bo yin pa'i phyir ro/ /rin chen ni mu stegs la sogs pa bsod nams dang mi ldan pa rnams kyis rnyed dka' ba'i phyir ro/ /yungs kar gyi 'bru tshod tsam zhes bya ba ni de tsam gyis tshad dang ldan pa'o/ /sna yi
<p>165b</p>
<p>165b.1</p>rtse mor nan tan du/ /zhes bya bas ni rnal 'byor gnyis pa ston par byed pa'o/ /sna'i rtse mo ste smin mtshams su der 'bad pas zhes bya ba ni man ngag ste nges zhes bya ba'i don to/ /bsgom zhes bya ba ni brtan par bya ba'o/ /rnal 'byor zhes bya ba ni yang dag par sbyor ba 'byung ba dang 'jug pa shes
<p>165b.2</p>so/ /de lta bas na rtag tu ste dus thams cad du'o/ /brtan par gyur nas zhes bya ba la sogs pa la/ spro ba ni de bzhin gshegs pa lnga'i 'od zer gyi tshogs so/ /rin chen zhes bya ba ni bdun pa'i don gyi gnyis pa'o/ /rin chen brtan par gyur nas spro bar bya'o zhes bya ba'i don to/ /brtan
<p>165b.3</p>par ma gyur zhes bya ba ni de la sems mi brtan pa'o/ /de mi spro zhes bya ba ni 'bras bu med pa'i dgag par bya ba'o/ /rab mchog sprin ni spro bar bya/ /zhes bya ba la sogs pa la/ sangs rgyas ni de bzhin gshegs pa rigs lnga'i bdag po'o/ /de rnams 'bar ba ni 'od zer te de dang 'od mnyam
<p>165b.4</p>pa'o/ /sus she na 'khor gyi ste de dag gi rigs kyi lha rnams kyis so/ /sprin zhes bya ba ni tshogs so/ /phra mo'i rnal 'byor rnam pa gnyis bstan nas/ bzlas pa rnam pa gnyis smra bar 'dod nas slong mo za zhing zhes bya ba la sogs pa smras te/ slong bar byed pas na slong mo ste/ de za ba ni slong mo za ba'o
<p>165b.5</p>des sangs rgyas bsgrub pa'i phyir gsang sngags bzla bar mi bya'o/ /gal te bzar med na ci zhig bza' ba yin zhe na/ ma bslangs pa la chags mi bya/ /zhes bya ba smras te/ chags pa ni dga' ba ste nges par bya zhes dam bca' ba'o/ /yan lag gnyis med ces bya ba ni/ lha'i gzugs dang gnyis su
<p>165b.6</p>med pa'o/ /'dod pa kun la longs spyod cing / /zhes bya ba ni 'bad pa med par rnyed pa'o/ /rdo rje bzlas nas spro bar bya/ /zhes bya ba la sogs pa la yi ge gsum bzlas nas dam tshig sems dpa' spro bar bya'o/ /rdo rje zhes bya ba ni de bzhin gshegs pa'i bkod pa'o/ rdzogs par gyur nas zhes bya ba ni
<p>165b.7</p>sngags bzla ba rdzogs nas so/ /bsdu bar bya ba ni de ltar yang dang yang du bsdu bar bya ba'o/ /yang na tha dad yi ge slong mo ste/ de brjod pa'i ngang tshul can ni slong mo za ba'o/ /de lta bu'i ngo bos bzlas par mi bya ba'o/ /ma blangs pa la chags mi bya/ /zhes bya ba ni tha dad pa'i yi ge la mos par mi bya'o zhes bya
<p>166a</p>
<p>166a.1</p>ba'i don te lha'i rnal 'byor dang 'gal ba'i phyir ro/ /bzlas nas zhes bya ba la sogs pa ni rlung phyir byung nas bya ba'i don to/ /rdo rje spro bar bya zhes bya ba ni yi ge hUM ngo / /rdzogs nas zhes bya ba ni sngags rdzogs nas so/ /bsdu bar bya zhes bya ba ni sngags kyi dang po brjod nas bsdu bar bya
<p>166a.2</p>ba'o/ /'di ni zhes bya ba la sogs pa la/ don dam pa yi bzlas par bshad/ /ces bya ba ni/ phra mo'i rnal 'byor bzlas pa yang / /zhes bya ba la sogs pa ste/ ci 'dod pa zhes bya ba ni gzhan dag kyang bya ba'o/ /bdag nyid ces bya ba ni dkyil 'khor gyi gtso bo'o/ /slar yang zhes bya ba ni snga ma
<p>166a.3</p>bzhin du snang ba med par bya ba'o/ /de nas dkyil 'khor gnas pa'i lha mo zhes bya ba ni sangs rgyas spyan dang mA ma kI dang gos dkar mo dang sgrol ma'o/ /bdag po zhes bya ba ni dkyil 'khor gyi gtso bo'o/ /tshigs su bcad pa 'di zhes bya ba la sogs pa la 'di zhes bya ba ni 'chad par
<p>166a.4</p>'gyur ba'o/ /skul bar byed ces bya ba ni stong pa nyid kyi ting nge 'dzin las slong bar byed pa'o/ /khyod ni rdo rje'i thugs zhes bya ba la sogs pa la/ mdun na gnas pa lta bur rnam par bsams nas smra ba ste/ thugs la dbang mnyes pa thob par gyur pa'i phyir dang / khams gsum gyi chos kyi rgyal
<p>166a.5</p>srid brnyes par gyur pa'i phyir ro/ /gnas pa'i dbang phyug ces bya ba ni skul bar byed pa'o/ /sems can khams zhes bya ba ni thams cad kyi bdag nyid yin pa'i phyir ro/ /dga' ba ni rtsed mo'o/ /de'i yid du 'ong ba gang yin pa de la de skad ces bya'o/ /don chen po mchog tu dga' ba'o/ /de ni 'dod
<p>166a.6</p>par bya ba yin zhing bsgrub par bya ba yin pas na don byed 'dod pa ste/ de ni 'khyud pa la sogs pa'i rtsed mos bdag la bskyab tu gsol cig pa'o/ /sems can thams cad skye ba'i rgyur gyur pas na yab ces bya'o/ /mchog tu thugs rje can nyid kyi phyir sems can rnams kyi gnyen mchog
<p>166a.7</p>go/ /bdag ni zhes bya ba ni bdag nyid do/ /gson pa ni srog dang ldan pa'o/ /mgon po ni bdag po'o/ /gal te bzhed na bdag la bstod pa'i rol pa mdzad du gsol zhes bya ba'o/ /gzhan yang mA ma kIs bskul bar bstan pa'i phyir/ rdo rje sku khyod ces bya ba la sogs pa smras te nyams pa med
<p>166b</p>
<p>166b.1</p>pa'i sku yin pa'i phyir ro/ /bka' yi 'khor los sems can kun la phan/ /zhes bya ba ni bka'i 'khor lo gang la sems can kun la don yod pa nyid kyi phyir ro/ /sangs rgyas ni phung po lnga'o/ /de dag gi don ni kun rdzob kyi bden pa'o/ /byang chub ni don dam pa'i bden pa'o/ /de dag sbyar ba las byung ba'i
<p>166b.2</p>gzugs ni mdog ces bya'o/ /de sems can la phan pa'i bsam pa nyid kyis rab tu ston pa ni rab tu phan par gzigs so/ /'dod chags zhes bya ba ni 'dod chags rnam par sbyang bar bya ba'i phyir ro/ /dam tshig chags pa ni 'dod chags kyi spyod pa'i ngo bo nyid do/ /bdag la dgyes pas zhes bya ba
<p>166b.3</p>bdag la rol mo mdzod cig pa'o/ /khyod ni rdo rje gsung ste zhes bya ba la sogs pa ni gsung gi dbang phyug nyid thob pa'i phyir ro/ /phan zhing thugs brtse ba ni sems can gyi khams ma lus pa la'o/ /sems can gyi dgongs pa nyid don de mdzad pa'o/ /rtag tu dus thams cad du 'jug pa'o/ /bdag
<p>166b.4</p>la dgyes par mdzod cig ces bya ba ni 'dod pa'i spyod pa'o/ /kun ni sems can gyi khams so/ /bzang po ni dge ba'o/ /de byed pas ni kun du bzang po'o/ /khyod ni rdo rje'i sku ste zhes bya ba la sogs pa la rdo rje zhes bya ba ni mi phyed pa'i sku'o/ /las kyi rigs kyi bdag po yin pa'i phyir dam tshig
<p>166b.5</p>mchog ces bya'o/ /sems can thams cad la phan pa'i rgyur gyur pa'i phyir phan don che'o/ /shAkya'i rigs su 'byung ba rnams kyi mchog tu gyur pa'i phyir/ yang dag rdzogs sangs rgyas kyi gdung mchog ces bya'o/ /bdag dang gzhan gyi cha la dmigs pa dang bral ba nyid yin na yang sems
<p>166b.6</p>can rnams la mnyam pa nyid du gzigs pa nyid do/ /yon tan rin chen mang po'i gter gyur bdag /ces bya ba ni chags pa dang chags pa dang bral ba dang / chags pa bar ma dang 'od gsal ba skyed par byed pa'o/ /de ltar yang dag yon tan ni/ /zhes bya ba la sogs pa la/ mgon po zhes
<p>166b.7</p>bya ba ni dkyil 'khor gyi gtso bo'o/ /yang dag yon tan ni brjod pas zhes bya ba ni sngar bstan pa'o/ /de bzhin gshegs pa zhes bya ba ni dkyil 'khor pa'o/ /mi bskyod pa la sogs zhes bya ba la nyon mongs pa'i bkod pa thams cad kyis mi g.yo bas na mi bskyod pa'o/ /gang gi thugs rdo rje
<p>167a</p>
<p>167a.1</p>yin pa de la de skad ces bya'o/ /stong pa bzhi'i bdag nyid yin pa'i phyir ye shes che'o/ /rdo rje ni de bzhin gshegs pa thams cad dang / ting nge 'dzin par mdzad pas na rdo rje dbyings so/ /bden pa gnyis rnam par dbye ba yongs su shes pas mkhas chen po'o/ /don dam
<p>167a.2</p>pa'i dkyil 'khor dang / sku'i dkyil 'khor dang / 'byin pa'i dkyil 'khor gyi rang bzhin yin pa'i phyir dkyil 'khor gsum mo/ /sku dang gsung dang thugs rdo rje rnams kyi mchog tu gyur pa'i phyir rdo rje mchog go/ /gsang ba'i dbyangs zhes bya ba ni dam tshig gi de kho na nyid bdag la rab tu ston cig
<p>167a.3</p>pa'o/ /rnam par snang mdzad ces bya ba la sogs pa la/ 'od gsal ba'i mes gsal bar gyur pas na rnam par snang mdzad do/ /de nyid kyi phyir rab tu dga' ba'o/ /rdo rje ni de bzhin gshegs pa rnams so/ /de rnams dag pa'i ngo bo nyid yin pa'i phyir zhi ba zhes bya'o/ /mchog tu dga' ba'i bdag
<p>167a.4</p>nyid yin pa'i phyir dga' ba ma zhes bya'o/ /rang bzhin gyis 'od gsal ba yin zhing dag pa'i chos ston pa ste rab tu ston pa'o/ /rdo rje zhes bya ba ni bod pa'o/ /rin chen ni rin po che'i rigs so/ /de dag gi rgyal por gyur cing gsal bar byed pa yin pas na rin chen rgyal po'o/ /mnyam pa nyid kyi
<p>167a.5</p>ye shes kyi rang bzhin yin pa'i phyir rab tu zab ces bya'o/ /de nyid kyi phyir rdo rje nam mkha' dri med ces bya'o/ /gdod ma nas dag pa'i phyir dngos nyid dag pa'o/ /chos thams cad dri ma med pa'i phyir gos pa med pa'o/ /gsang ba'i gsung ni ston par byed pa'o/ /rdo rje mi 'chi 'dod chags che/ /
<p>167a.6</p>zhes bya ba la sogs pa la/ rdo rje mi 'chi ba ni pad+ma'i rigs can rnams so/ /de rnams kyi bdag por gyur pa ni rgyal po che'o/ /so sor rtog pa'i ye shes kyi ngo bo nyid yin pa'i phyir mi rtog ces bya'o/ /'dod chags ni 'khor ba la chags pa'i mtshan nyid can no/ /de'i pha rol tu phyin pa'i
<p>167a.7</p>blo gang la yod pa de ni brnyes pa'o/ /rdo rje dag pa gdon mi za/ /zhes bya ba la sogs pa la/ gdon mi za ni don yod grub pa'i rigs can rnams so/ /de rnams yang dag par rdzogs pa'i sangs rgyas pa ni rdo rje'o/ /zhi ba la sogs pa'i las bsams pa rnams rdzogs par byed par byas pas
<p>167b</p>
<p>167b.1</p>na/ bsams pa thams cad yongs su rdzogs pa zhes bya'o/ /'od gsal ba las yang dag par byung ba'i phyir/ dag pa'i ngo bo nyid las byung / /zhes pa ste/ kye'i rdo rje sems dpa' khyod la phyag 'tshal lo zhes bya ba'o/ /de nas/ 'khor lo sangs rgyas kyis bstod gsol/ /zhes bya ba la sogs pa la/ de
<p>167b.2</p>bzhin gshegs pa lnga'i ngo bos phyag byas pas rjes thogs su lha mo'i 'khor lo 'phro bas rjes su chags par gyur pas gsang ba'i don bshad ces bya ba ni dkyil 'khor pa la'o/ /ji bzhin mchog tu zhes bya ba ni kun kyang 'od gsal ba'i ngo bo yin pa'i phyir ro/ /rang gi sku yi 'khor lo gzhug / 
<p>167b.3</p>ces bya ba la sogs pa la/ sku'i dkyil 'khor la snga ma bzhin du zhugs pa'o/ /bden pa chen po zhes bya ba ni rdo rje 'chang ngo / /de ltar zhes bya ba la sogs pa la/ rnal 'byor bzhi med ces bya ba ni rnal 'byor dang shin tu rnal 'byor dang rnal 'byor chen po byed ces bya ba ste legs par bslabs pa
<p>167b.4</p>nyid do/ /hUM gi snying por zhes bya ba ni yi ge hUM snying gar bsam pa'o/ /de byung rdo rje sems dpa' zhes bya ba ni de yongs su gyur pa las byung ba'i rdo rje sems dpa'i gzugs su'o/ /de blos zhes bya ba ni 'gro ba rnams la rdo rje sems dpa'i blo bskyed pa'o/ /sngags pas ting nge 'dzin zhes bya ba la
<p>167b.5</p>sogs pa la dmigs pa'i tshe zhes bya ba rgyun mi 'chad par byed pa'i dus su'o/ /lus ni bskams par 'gyur zhes bya ba lus yongs su bskams par gyur nas so/ /sbyor ba zhes bya ba'i ting nge 'dzin no/ /tshim byed pa zhes bya ba ni rgyas par byed pa'o/ /mtho gang tsam zhes bya ba la sogs pa la dkyil
<p>167b.6</p>'khor brtag par bya zhes bya ba ste/ a las byung ba'i zla ba'i dkyil 'khor brtag par bya ba ste sgom pa'o/ /oM ni de ru brtag par bya/ /zhes bya ba ni yi ge oM kha dog dkar po de'i dbus su kha thur du bltas pa las kha ba ltar bsil ba'i bdud rtsi rnam pa lnga'i rgyun 'bebs pa'i de'i rim gyis bdag gi
<p>167b.7</p>lus tshim par gyur par bsgom par bya'o/ /rdo rje sbyor ba de yis ni/ /zhes bya ba la sogs pa la/ rdo rje'i sbyor ba ni sangs rgyas kyi ting nge 'dzin no/ /gzi can zhes bya ba ni stobs dang kha dog dang ldan pas bkres pa dang skom pa dang bral ba'o/ /skad cig gis ni zhes yud tsam goms par byas pa'o/ /
<p>168a</p>
<p>168a.1</p>yang gang gi tshe nyin re yi dam du goms par byed na de'i tshe tshe ring bar 'gyur gnyer ma dang skra dkar med par 'gyur ro/ /de'i phyir/ lus ngag yid ni bde ba bdag /ces bya ba la sogs pas bstan pa yin no/ /de ltar zhes bya ba la sogs pas ni sngags pas goms par bya
<p>168a.2</p>ba'i rnam pa gzhan bstan pa'o/ /sbyang dang de bzhin rtogs par bya/ /zhes bya ba ni bza' bar bya ba'i rdzas dang snying ga dang lkog ma la sogs pa la rim pa bzhin du sbyar ro/ /de bzhin zhes bya ba ni 'chad par gyur pa'i rim gyis so/ /de nyid bstan pa'i phyir hUM gis legs par zhes bya ba
<p>168a.3</p>la sogs pa smras te/ yi ge hUM las rdo rje dkar po rnam par bsams la de'i 'og gi phyogs su a las pad+ma'i snod do/ /der rdzas rnams ni yi ge oM gyis byin gyis brlabs pa rnam par bsams la/ snod kyi 'og gi phyogs su rlung dang me'i dkyil 'khor ro/ /dang por hUM gis zhes bya ba hUM
<p>168a.4</p>las byung ba'i rdo rje'i rdul phra rab kyis rdzas rnams sbyangs la/ a yig ces bya ba ni a yongs su gyur pa las byung ba'i thod pa'i steng du'o/ /rtogs byas zhes bya ba rang gi sems kyis sems rtogs par bya ba'o/ /phyi nas oM gyis mnan nas 'og gi phyogs na gnas pa'i rlung gis me sbar
<p>168a.5</p>bar bya'o/ /'di skad bstan par 'gyur te/ rdzas de dag thod pa'i nang du zhu bar gyur nas dkar por snang bar byas nas 'od zer gyis de bzhin gshegs pa thams cad kyi thugs ka nas bdud rtsi'i mchog drangs nas/ der chud par byas nas yi ge gsum gyis lan bdun gyi bar du byin gyis
<p>168a.6</p>brlab par bya'o/ /'di ni zas sbyang ba'o zhes bya ba ni de lta bu'o/ /mgrin pa sbyang ba'i phyir/ dang po'i mgrin mtshams gtso mkha' bsam/ /zhes bya ba la sogs pa la/ mgrin pa'i gtso bo ni snang ba mtha' yas so/ /mkha' ni nam mkha'i phyogs su rnam par bsam pa'o/ /dang po
<p>168a.7</p>zhes bya ba ni dang po nyid du'o/ /hrIHlas byung ba'i pad+ma 'dab ma brgyad pa mgrin pa'i dkyil du bsams la der snang ba mtha' yas gzhug par bya'o/ /sprin gyi sgra ni zhes bya ba la sogs pa la snying gar sna tshogs pad+ma dang nyi ma'i dkyil 'khor gyi steng du sprin gyi sgra zhes bya ba'i yi ge hUM bsgoms la/ 
<p>168b</p>
<p>168b.1</p>der ni bza' ba zhes bya ba ni sngar sbyangs pa rnams so/ /rlung gis zhes bya ba ni dbugs rgyu ba bkag la me sbar bar byed do/ /chu zhes bya ba ni lhor phyin pa dang / de 'tshed par byed pa yin pas 'tshed par byed ces bya'o/ /de zhes bya ba ni bza' ba'o/ /dbang chen zhes bya ba ni lte ba'i 'og tu'o/ /gnas
<p>168b.2</p>su zhes bya ba ni rtsa'i sgo nas zhugs nas phyi nas gnas par 'gyur ro/ /gang du phyi ni rgyu ba dag /ces bya ba ni gang yang phyir 'byung bar gyur pa'o/ /bza' ba dang zhes bya ba la sogs pa la chu ste lte bar phyin pa dang yongs su zhu bar 'gyur ro/ /bza' ba zhes bya ba la sogs pa la/ kha'i pad+ma zhes bya
<p>168b.3</p>ba ni sbyangs pa'i mgrin pa'o/ /snying ga'i pad+ma zhes bya ba ni/ lte ba'i pad+mar phyin 'og tu/ /zhes bya ba ni zhu ba dang ma zhu ba'i gnas skabs so/ /kha sbyor bya ba'i sbyor ba yis/ /zhes bya ba ni man ngag go/ /gsang ba'i pad+ma zhes bya ba la sogs pa la/ thal ba'i mthar zhes bya ba nang gi
<p>168b.4</p>bdag nyid can gyi me'o/ /rnal 'byor gyi che ba'i bdag nyid bstan pa'i phyir/ rim rnams zhes bya ba la sogs pa la smras pa yin no/ /rdo rje phreng ba zhes bya ba la sogs pa ni bshad pa'i rgyud kyi ming yin no/ /de nyid ni srub shing ste/ gsang 'dus sbas chu'i rgya mtsho bsrubs pa las so/ /sbas zhes bya
<p>168b.5</p>ba ni gsang ba'o/ /gang zhes bya ba ni de ltar gang bstan pa dag go/ /sgrub pa'i thabs kyi yan lag nyid ni bdud rtsi yin no/ /thob pa de zhes bya ba ni thob par gyur pa ste/ des zhes bya ba ni sgrub pa'i thabs kyi bdud rtsi des 'jig rten ngoms par gyur cig pa'o/ /'chi med ni nyams pa med pa ste/ longs
<p>168b.6</p>spyod rdzogs pa'i sku thob par gyur pa'o/ /sgrub pa'i thabs mdor byas pa'i dka' 'grel lo// //rnal 'byor rgyud kyi rjes 'brangs nas/ /rdzogs pa'i rim pa shes bya'i phyir/ /dpal ldan klu sgrub phyag 'tshal nas/ /bla mas bstan bya dran bya'i phyir/ /rdo rje bzlas pa'i rim 'ga' zhig / 
<p>168b.7</p>tshig la gnas pa 'dir dgrol bya/ /gang 'dir rigs pa de gzung zhing / /gzhan dag spang ba mkhas pas bya/ /sems can kun gyi bdag nyid mgon/ /zhes bya ba la sogs pa ni dngos po kun gyi ngo bo nyid yin pa'i phyir ro/ /mgon zhes bya ba ni 'gro ba'i skyabs gcig pur gyur pa'i
<p>169a</p>
<p>169a.1</p>phyir ro/ /dpal ldan zhes bya ba ni bsod nams dang ye shes kyi tshogs kyi rang bzhin gyi bde ba chen po'i ngo bo nyid yin pa'i phyir ro/ /de lta bu'i thugs rje chen po can gyi rdo rje 'chang chen po rje btsun la phyag 'tshal nas ci zhig bya zhe na/ rdo rje bzlas pa'i rim bshad
<p>169a.2</p>bya/ /zhes bya ba la sogs pa smras te/ rdo rje ni dbyer med pa'i ye shes te don dam pa'o/ /don dam gyi mchog kyang yin la dgongs pa yang yin pas zhes byas nas so/ /don de bzlas pa ni rdo rje bzlas pa ste yid kyi rnam pa'o/ /de yang bzlas pa'i yid kyi rnam pa zhes bya ba'i skad kyi
<p>169a.3</p>dbyings kyi sbyor bas bzlas pa zhes bya ba'i brjod pa ni bzlas pa ma yin te/ rdzogs pa'i rim pa'i phyogs 'dir de'i skabs ma yin pa'i phyir ro/ /rim zhes bya ni go rims te/ de bshad bya zhes bya ba ni/ bskyed pa'i rim pa legs gnas shing / /zhes bya ba la sogs pa la mdor
<p>169a.4</p>bsdus pa'i rim par bstan pa'i lha'i rnal 'byor la gnas pa rnams so/ /rdzogs pa zhes bya ba ni rdo rje bzlas pa la sogs pa'i rim par 'dod pa'o/ /'di zhes bya ba ni 'chad par 'gyur ba rnams so/ /skas kyi rim pa zhes bya ba ni 'dzeg pa dang 'bab pa'i gnas dang 'dra ba'o/ /skas kyi rim pa
<p>169a.5</p>lta bu de nyid kyang bstan par bya ba'i phyir/ sems can rnams kyi srog gyur pa/ /zhes bya ba la sogs pa smras te/ rlung zhes bya ba zhes pa ni rlung zhes ming du btags pa'o/ /las kun byed ces bya ba ni zhi ba la sogs pa'i las thams cad byed pa'o/ /rnam shes bzhon pa bya ba ni rnam par shes
<p>169a.6</p>pa'i bzhon par gyur pa'o/ /lnga'i bdag nyid ces bya ba ni rnam pa lnga ste yang phye yang phye ba ni rnam pa bcu'o/ /de yang 'di lta ste/ srog dang thur sel dang / gyen rgyu dang / mnyam par gnas pa dang / khyab pa dang / rgyu ba dang / rnam par rgyu ba dang / mnyam par rgyu ba dang / rab tu rgyu ba dang / nges par rgyu
<p>169a.7</p>ba zhes bya ba'o/ /de lta bu'i srog la sogs pa'i rlung bcu po de dag sems can rnams kyi lus kha dog ji ltar nges par gnas nas ci zhig byed/ ci thams cad rdo rje bzlas pa'i skabs su smra bar bya ba yin nam zhes phyogs snga ma dogs pas de'i phyir 'di dag gi las gzhan nas drangs
<p>169b</p>
<p>169b.1</p>nas bri bar bya'o/ /de la rlung lnga ni lus kyi cha la gnas nas lus kyi bya ba rnams byed do/ /rlung lnga ni mig la sogs pa'i skye mched la gnas nas dbang po rnams kyi bya ba byed do/ /srog ni snying ga na gnas te/ mi bskyod pa'i ngo bo nyid do/ /thur du sel ba ni mdoms na gnas pa ste rin chen
<p>169b.2</p>'byung ldan gyi ngo bo nyid do/ /gyen du rgyu ba ni mgrin pa la gnas pa ste/ snang ba mtha' yas kyi ngo bo nyid do/ /mnyam par gnas pa ni lte ba na gnas pa ste/ don yod grub pa'i ngo bo nyid do/ /khyab par gnas pa ni lus kun gyi tshigs la gnas pa ste/ rnam par snang mdzad kyi ngo bo nyid do/ /
<p>169b.3</p>rgyu ba ni gzugs so/ /rnam par rgyu ba ni sgra'o/ /mnyam par rgyu ba ni dri'o/ /rab tu rgyu ba ni ro'o/ /nges par rgyu ba ni reg go/ /rlung bcu po de dag kyang dbugs dbyung ba dang rngub par gyur nas/ rlung la sogs pa'i dkyil 'khor bzhi dang / lha mo bzhi'i ngo bor yang 'gyur ro/ /de bzhin du 'byung
<p>169b.4</p>ba lnga'i ngo bos sangs rgyas lnga'i bdag nyid du yang 'gyur ro/ /yang yi ge gsum gyi ngo bor gyur nas 'jug pa dang gnas pa dang ldang ba'i rim gyis rdo rje bzlas pa'i byed par yang 'gyur ro/ /yang de dag yi ge a bzhi'i ngo bor gyur nas ngag gi brjod pa ma lus par 'byung bar byed do/ /yang de
<p>169b.5</p>dag mi shigs pa thob nas dngos po med par yang 'gyur ro/ /rgyu de'i phyir/ rlung gi de nyid rim gyis ni/ /zhes bya ba la sogs pa smras te/ rlung gi de nyid dang por bstan pas na rim gyis ni zhes bya ba ste/ rlung gi de nyid la goms pa sngon du song ba nyid kyis sngags kyi de nyid ces bya ba dag
<p>169b.6</p>rnam par dag pa'i tshig go/ /yang dag 'jug ces bya ba rab tu 'jug par 'gyur ro/ /sngags kyi zhes bya ba la sogs pa la/ sngags kyi don gyi mthar thug pa ni sngags kyi nges pa'o/ /de rtogs nas rdo rje bzlas pa la legs par slob par 'gyur ro/ /rdo rje bzlas nas zhes bya ba la sogs
<p>169b.7</p>pa la/ ting nge 'dzin de la gnas par gyur nas sems la dmigs pa zhes bya ba mthar thug pa phyin pa ste/ de'i rang gi ngo bo rig par 'gyur ro/ /de ni bdag byin gyis brlab pa'i ting nge 'dzin no/ /'thob par 'gyur ro zhes bya ba ni rnyed par 'gyur zhes bya ba'i don to/ /sgyu ma lta bu'i ting nge 'dzin de la
<p>170a</p>
<p>170a.1</p>gnas nas/ yang dag mtha' zhes bya ba chos thams cad 'byung bar 'gyur bas na yang dag mtha' zhes bya'o/ /de rnams kyi mtha' ni rtse mo ste mthar thug pa'i zhes bya ba'i bar du'o/ /'od gsal ba'i ngo bor gyur pa des sgyu ma lta bu'i ting nge 'dzin rnam par sbyong bar byed do/ /de las
<p>170a.2</p>langs nas gnyis med ye shes bya ba rdo rje 'chang chen po'i go 'phang thob par 'gyur ro/ /zung du 'jug pa'i ting nge 'dzin la gnas nas/ slar zhing gang la'ang mi slob po zhes bya ba ni bdag nyid kyis bsgrub par bya ba gang ci yang yod pa ma yin no zhes bya ba'i bar du'o/ /'di ni zhes bya ba la
<p>170a.3</p>sogs pa la rdzogs pa'i rnal 'byor pa zhes bya ba ni don dam pa'o/ /rdo rje bzlas pa la sogs pa ni brtags pa nyid do/ /de nas zhes bya ba ni 'od gsal las langs nas so/ /'das pa dang ni ma 'ongs la/ /zhes bya ba la sogs pa la srid gsum zhes bya ba ni 'dod pa dang gzugs dang
<p>170a.4</p>gzugs med pa'i mtshan nyid can no/ /skad cig de la zhes bya ba ni skad cig gcig nyid la'o/ /ji ltar zhe na/ 'od gsal bas rnam par dag pas zhes bya ba la sogs pa smras te/ 'di dag ces bya ba ni bstan ma thag pa rnams so/ /de nyid ces bya ba ni man ngag go/ /rgyas btab ces
<p>170a.5</p>bya ba ni shin tu sbas pa'o/ /'o na ji ltar shes she na/ bshad pa'i rgyud kyi rjes 'brangs nas/ /zhes bya ba la sogs pa smras te/ de ltar na yang ji ltar shes par 'gyur zhe na/ bla ma'i kha las zhes bya ba la sogs pa smras so/ /bcom ldan 'das kyis dgongs pas bshad pa'i rdzogs pa'i
<p>170a.6</p>rim pa'i phyogs kyi bshad pa'i rnam pa gzhan yod pas de cung zhig 'dir brjod par 'dod nas/ sna'i rtse mor zhes bya ba la sogs pa smras te kun rdzob kyi sna'i rtse mo'o/ /yungs kar zhes bya ba ni rlung la chos kyi brdar btags pa'o/ /bsam zhes bya ba ni sems nges par gtad par bya
<p>170a.7</p>ba'o/ /ci'i phyir zhe na/ gang gi phyir yungs kar zhes bya ba ni rlung ngo / /'gro dang mi 'gro zhes bya ba ni 'gro ba dang mi 'gro ba 'jug par byed pas na 'gro ba dang mi 'gro ba ste yid nyid yin no/ /gang gi phyir rlung med par yid kyi 'gro ba dang 'ong ba la sogs pa'i bya ba thams cad du yod pa ma yin pa'i
<p>170b</p>
<p>170b.1</p>phyir ro/ /de'i phyir yungs kar te/ rlung de'i gnas skabs su bsgom par bya ba'o/ /ye shes gnas ni nyams dga' ba ni ye shes kyi gsal ba ste rab tu gnas pa dang bzhon pa zhes bya ba'i bar du'o/ /gsang ba ni ba skyed pa'i rim pa la gnas pa'i rnal 'byor pa la sba bar bya ba'o/ /ye shes zhes
<p>170b.2</p>bya ba ni de kho na nyid kyi sgras btags pa'o/ /kha dog sna lnga pa zhes bya ba la sogs pa ni de bzhin gshegs pa lnga'i ngo bo nyid yin pa'i phyir ro/ /rin chen zhes bya ba ni legs par spyad pa dang ldan pa rnams kyi spyod yul nyid yin pa'i phyir ro/ /yungs kar gyi ni 'bru tshod tsam/ /zhes bya ba ni
<p>170b.3</p>yungs kar gyi 'bru tsam phra ba'o/ /gang la yungs kar gyi 'bru tshod tsam yod pa de la yungs kar gyi 'bru tshod tsam zhes bya ste/ khams phra ba'i gzugs can rlung zhes bya ba'i don to/ /sna'i rtse mos zhes bya ba la sogs pa la rnal 'byor zhes bya ba ni lha'i rnal 'byor te bshad pa gcig yin no/ /
<p>170b.4</p>sna'i rtse mor yungs kar zhes bya ba ni A li dang kA li'i dbus su'o/ /yungs kar zhes bya ba ni phra ba'i gzugs can nyid kyi yid do/ /bsam zhes bya ba ni dran par bya/ gtad par bya/ brtan par bya zhes bya bar dgongs pa'o/ /gang gi phyir yungs kar zhes bya ba yid kyi 'gro ba dang mi 'gro ba
<p>170b.5</p>ste rten dang brten par gyur pa'i dkyil 'khor gyi 'khor lo'i gzugs su sgom par byed pa'i phyir ro/ /de lta bas na 'ba' zhig bsgoms pas so/ /rdo rje 'chang gi dkyil 'khor dang / dkyil 'khor pa dang bcas pa bsgom par byas par 'gyur ro/ /ci'i phyir de ltar 'gyur zhe na/ ye shes
<p>170b.6</p>kyi gnas dang / rab tu gnas pa dang / gnyug ma'i gnas zhes bya ba'i bar du yin no/ /nyams dga' ba ni mchog tu gyur pa'o/ /gsang ba ni sba bar bya ba ste/ bla ma'i zhal nas thob par bya ba ste sngar bstan pa bzhin du rtogs par bya'o/ /ye shes kyi brtags zhes bya ba ni ye shes
<p>170b.7</p>gsum gyi ngo bo rlung zhes bya bar brtags pa yin no zhes bya ba'i don to/ /rigs lnga'i ngo bo nyid yin pa'i phyir kha dog rnam lnga pa zhes bya'o/ /rin chen lta bu'i gang zag las gzhan gyi spyod yul ma yin pa'i phyir rin chen zhes bya'o/ /yungs kar gyi 'bru tshod tsam zhes bya ba ni shin tu
<p>171a</p>
<p>171a.1</p>phra ba'o/ /sna'i rtse mor zhes bya ba ni sdig pa spangs par ro/ /nan tan du zhes bya ba ni mnyam par gzhag pa'i yid kyis so/ /rnal 'byor zhes bya ba ni ro ma dang rkyang ma dag yang dag par 'byor pa'o/ /rtag tu zhes bya ba ni nyin dang mtshan du'o/ /de'i phyir slob dpon gyis kyang
<p>171a.2</p>'di ni dgongs pas bshad pa'o zhes bstan pa yin te/ bla ma gcig nas gcig tu brgyud pa las shes par bya ba yin gyi gzhan du ni ma yin no zhes bya ba'i bar du'o/ /rdo rje'i tshig 'di zhes bya ba la/ rdo rje mi phyed pa'i ye shes so/ /de gsal bar byed pa'i bshad pa snga ma bzhin pa'i don ston pa'i
<p>171a.3</p>phyir bshad pa zhes bya ba smos te/ ma lus par ston cing rab tu gsal bar byed pa gang yin pa de bcom ldan 'das kyis dpal gsang ba 'dus pa zhes bya ba'i tshig bshad pa'i rgyud las gsungs te/ de ni zhes bya ba ni sna'i rtse mor zhes bya ba la sogs pas gang bsgrubs pa'o/ /snying po zhes
<p>171a.4</p>bya ba ni bskyed pa'i rim par bstan pa'i phra mo'i rnal 'byor ro/ /de bas na snying por gyur cing snying por 'jug pa'o/ /mchog tu zhes bya ba ni phul du byung ba ste/ rnal 'byor byis pa'i spyod yul ma yin pa'i phyir ro/ /gsang ba zhes bya ba ni bstan par bya ba ma yin pa'o/ /sangs
<p>171a.5</p>rgyas kun zhes bya ba 'dis ni rnal 'byor 'di la shin tu gus par bya ba bstan te/ sangs rgyas rnams la yang gsang bar bya ba yin na/ de las gzhan dag la lta smos kyang ci dgos zhes bstan pa yin no/ /gang de zhes bya ba ni sngar bstan pa'o/ /ci zhig ce na thams cad bdag nyid ces bya
<p>171a.6</p>ba ste/ /'gro ba'i lus la mngon par khyab pa'o/ /ye shes lnga'i dngos zhes bya ba ni me long lta bu'i ye shes la sogs pa lnga'i rang bzhin no/ /de nyid ces bya ba ni rdzogs pa'i rim pa'i 'dod pa rnams la de nyid thob pa'i rgyu mtshan nyid du 'gyur ba yin pa'i phyir de nyid do/ /yungs kar gyi ni zhes
<p>171a.7</p>bya ba la sogs pa ni don sngar bstan pa nyid dran par bya'o/ /de'i dbus na zhes bya ba la sogs pa la/ lha rdzas yin pas na rnam par shes pa'i khams la lha zhes bya ste/ lha la sogs pa'i 'gro ba rnam par rol par byed pa'i phyir ro/ /mi gsal zhes bya ba ni shes par mi nus pa'i phyir ro/ /
<p>171b</p>
<p>171b.1</p>gzugs dang ldan zhes bya ba ni de nyid rnam pa sna tshogs kyis rnam par snang ba'i phyir ro/ /don 'di nyid ces bya ba ni bstan ma thag pa'i don to/ /ye shes lnga yis zhes bya ba la sogs pa la 'byung ba zhes bya ba dang / pad+ma'i sna'i rtse mor zhes bya ba ni gdong gi pad+ma'i sna'i rtse mor ro/ /gong bu'i
<p>171b.2</p>gzugs kyis zhes bya ba ni srog la sogs pa'i rlung bcu bsdus pa'i gzugs kyis so/ /de nyid kyi phyir/ rin chen kha dog rnam lnga pa/ /zhes bya ba la sogs pa smras so/ /rang sngags zhes bya ba la sogs pa la/ snying gar zhes bya ba ni ye shes sems dpa'i thugs kar ro/ /sems ni zhes
<p>171b.3</p>bya ba ni yid do/ /thig ler gnas par zhes bya ba ni thig le de'o/ /gang yin zhe na/ srog ni thig ler gtogs par dgod/ /rang dbang rin chen 'gog pa las/ /gzung ba 'dzin pa yin par dran/ /sems ni 'gog pa'i rdo rjer 'gyur/ /mtshan mar snang ba 'byung bar 'gyur/ /mtshan ma de
<p>171b.4</p>yang rnam pa lngar/ /byang chub rdo rjes gsungs pa yin/ /dang po smig rgyu lta bu ste/ /gnyis pa du ba lta bu yin/ /gsum pa me khyer rnam pa 'dra/ /mar me ltar 'bar bzhi pa'o/ /nam mkha' sprin med lta bur ni/ /rtag tu snang ba lnga pa'o/ /brtan 'gyur rdo rje'i lam nas ni/ /nam
<p>171b.5</p>mkha'i khams su spro bar bya/ /rjes su dran pa gang bsgom pa/ /de yis rnam par spro byed pa/ /rjes dran zhes byar dran par bya/ /so sor snang bar de las bskyed/ /shes rab thabs dang snyoms 'jug pas/ /dngos po thams cad mdor bsdus nas/ /ril por bsdus pa'i rnal
<p>171b.6</p>'byor gyis/ /gzugs brnyan dbus su bsgom par bya/ /yud kyis ye shes bskyed pa ni/ /ting nge 'dzin gyi ming can te/ /zhes gsungs pa dang / de nyid slar bshad pa zhes bya ba dang / sna rtser zhes bya ba la sogs pa la/ srog dang rtsol ba'i brtag pa ste/ /zhes bya ba ni ming gi rnam
<p>171b.7</p>pa'o/ /steng du srog las zhes bya ba sna'i nyid du'o/ /dal bar zhes bya ba ni rgyu ba zhan pa'o/ /rnam bzhir zhes bya ba ni rnam bzhi nyid do/ /dus zhes bya ba ni thun phyed kyi dus te/ thun phyed re rer 'byung bar 'gyur/ /zhes bya ba'i bar du'o/ /lhag ma zhes bya ba la sogs pa la/ /'gro 'ong zhes
<p>172a</p>
<p>172a.1</p>bya ba ni phyir 'byung ba dang nang du 'jug pa'o/ /bstan zhes bya ba ni slob ma rnams la bstan par bya zhes bya ba'i don to/ /gnas pa zhes bya ba ni rab tu 'jug pa'o/ /go rims zhes bya ba ni 'chad par 'gyur ba'i rim gyis so/ /ji bzhin zhes bya ba ni gang gi bdag nyid
<p>172a.2</p>yin pa'i gnas de nas so/ /g.yas pa nas zhes bya ba ni sna'i bu ga g.yas pa nas so/ /me'i dkyil 'khor zhes bya ba ni byin za'i dkyil 'khor ro/ /pad+ma mgon po zhes bya ba ni snang ba mtha' yas so/ /g.yon pa nas zhes bya ba ni sna'i bu ga g.yon pa nas so/ /rlung gi dkyil 'khor zhes
<p>172a.3</p>bya ba de/ ljang ser bya ba zhes bya ba ni shin tu yang sngo sangs so/ /las kyi mgon po zhes bya ba ni don yod grub pa'o/ /gnyis ka las ni zhes bya ba la ni g.yon dang g.yas pa dag go/ /mdangs chen zhes bya ba ni gzi brjid dang ldan pa'o/ /rin chen mgon po zhes bya ba ni rin chen 'byung ldan
<p>172a.4</p>no/ /dal zhing zhes bya ba ni nang du gtogs pa'o/ /rgyu ba zhan pa zhes bya ba ni 'byung ba dang 'jug pa mtshon par mi nus pa'o/ /lus kun la ni gnas pa yis/ /zhes bya ba ni lus thams cad kyi tshogs la gnas pa'o/ /bya ba kun la zhes bya ba ni lus kyi las thams cad la 'jug pa'o/ /'chi
<p>172a.5</p>ba'i dus las zhes bya ba ni 'chi ba'i lus las phyir 'byung bar 'gyur gyi gzhan du ni ma yin no zhes bya ba'i don to/ /rlung gi de nyid ces bya ba la sogs pa la/ gsal ba zhes bya ba ni bshad pa'i rgyud kyi rjes su 'brangs nas gsal por byas pa'o/ /rtog ge pa zhes bya ba ni pha rol tu phyin pa'i
<p>172a.6</p>theg pa'i rnal 'byor pa'o/ /yul min zhes bya ba la sogs pa la/ rnal 'byor byis pa zhes bya ba ni bskyed pa'i rim pa la gnas pa'i rnal 'byor pa'o/ /de ltar zhes bya ba ni ji ltar bstan pa'i rim pas so/ /da ni zhes bya ba ni da ltar ro/ /sngags kyi de nyid ces bya ba ni brjod pa dang dmigs pa'i sngags kyi
<p>172a.7</p>mtshan nyid can no/ /'jug par zhes bya ba ni drangs nas bstan par bya ba'o/ /de bzhin gshegs pa thams cad ces bya ba la sogs pa la/ sku dang gsung dang thugs kyi ngo bo nyid yin pa'i phyir gsang ba ste sba bar bya'o/ /sngags thams cad kyi snying po kun du bskul ba zhes bya ba ni thugs 'gugs pa'o/ 
<p>172b</p>
<p>172b.1</p>gsungs so zhes bya ba ni gsungs pa dang ldan pa'o/ /gang nas 'byung bar 'gyur zhe na/ nyid kyi sku dang zhes bya ba la sogs pa gsungs te/ tshig gi lam nges par brjod pas zhes bya ba ni ngag tu brjod pa dang ldan pas so/ /don rtogs pa'i bzlas pa zhes bya ba ni 'jug pa gnas pa dang ldan pa'i don rtogs
<p>172b.2</p>pa'o/ /ngo bo nyid med ces bya ba ni rnam pa gnyis par bstan pa'o/ /de'i phyir bzang po ste mdzes pa zhes bya bar bsam pa'o/ /brtags pa zhes bya ba la/ rnam pa sna tshogs par spyod cing spro bar byed pa ni rdo rje bzlas pa'o/ /de zhes bya ba ni rnam pa gnyis so/ /bzlas zhes bya ba ni rim pa 'di bzhin no/ /dbyer
<p>172b.3</p>med ces bya ba ni lha'i gzugs dang gnyis su med par ro/ /'dod par bya ba yin zhing mos par bya ba yin pas na/ 'dod pa ste gzugs la sogs pa'o/ /skyes gyur pas zhes bya ba ni gzugs su byung ba longs spyod ni de rnams bstan pa'o/ /bstan pa'i de nyid ces bya ba la sogs pa la slar
<p>172b.4</p>bshad pa zhes bya ba ni gtam dris pa'i rjes thogs su'o/ /don dam pa mkhyen pas na thub pa'o/ /sna tshogs gzugs can zhes bya ba la sogs pa la/ skyes gyur pas zhes bya ba gzugs su byung bar gyur pas so/ /ji ltar zhe na/ rab tu grags pa zhes bya ba ste/ de lta bas na ma lus pa 'di dag rang
<p>172b.5</p>bzhin gyis dngos po med pa nyid yin no/ /'dis ni byang chub kyi sems nyams su myong bar bya bar mi nus pas 'dod pa bkag pa yin no/ /de'i phyir/ legs par rjes su myong mdzad pa/ /zhes bya ba la sogs pa gsungs te/ mkha' mnyam pa zhes bya ba ni nam mkha'i ngo bo nyid do/ /de lta bas na/ 
<p>172b.6</p>'gro ba'i don ni byed pa po/ /zhes bya ba smras te/ langs pa'i tshe na'o/ /de zhes bya ba ni byang chub kyi sems de 'thob pa'i thabs so/ /mchog ces bya ba ni rin po che lta bu'i gang zag la sogs pa'o/ /sgrub pa'i thabs tsam zhes bya ba ni lha'i rnal 'byor tsam mo/ /rgyud rnams 'chad par byed ces bya ba ni gsal
<p>172b.7</p>bar byas pa'o/ /lus can zhes bya ba ni sngags kyi theg pa la'o/ /gtso bo zhes bya ba ni rdo rje 'chang gis so/ /bdag gi tshig 'di nyid dag ces bya ba la sogs pa la/ 'jig ces bya ba ni rab tu spong bar byed pa'o/ /bus pa zhes bya ba ni mi shes pa'o/ /dgongs pa zhes bya ba ni dgongs pas bstan
<p>173a</p>
<p>173a.1</p>pa'o/ /byang chub sems zhes bya ba ni gnyis su med pa'i ye shes so/ /ji bzhin don zhes bya ba ni man ngag nyid kyis so/ /de nas zhes bya ba la sogs pa la/ 'dis zhes bya ba ni sngar bstan pa'i tshig go/ /nyon mongs pa ma lus par bcom pas na bcom ldan 'das so/ /
<p>173a.2</p>bdag po ni rdo rje 'dzin pa'o/ /rnam pa sna tshogs pa'i 'od zer gyis gsal bar mdzad pa 'di la yod pas na rnam par snang mdzad do/ /'di zhes bya ba ni 'chad par 'gyur ba'o/ /rab tu phye nas zhes bya ba ni yi ge gsum gyi dbye bas so/ /mi rtog don zhes bya ba ni byang chub kyi sems so/ /de nyid ni
<p>173a.3</p>zhes bya ba ni kun rdzob dang don dam pa'i de nyid do/ /de nyid brjod dang zhes bya ba la sogs pas gsungs pa la/ thun mong zhes bya ba ni sems can ma lus pa'i thun mong gi gzugs so/ /thun mong gi gzugs gang yin pa de ni yi ge gsum gyi gzugs so/ /de nyid ni thun mong gi sngags
<p>173a.4</p>kyi de nyid du brjod pa'o/ /gang de bzhin nyid kyi ngo bo yin pa de ni dmigs pa zhes bya bar bshad pa don dam pa'i gzugs so/ /de nyid ni dang po gcig ni zhes bya ba la sogs pa bstan te/ gcig ces bya ba ni mi nyams pa'i gzugs can yi ge a'o/ /sogs pa zhes bya ba'i sgras ni
<p>173a.5</p>gnyis pa gzung ngo / /dgu dbus zhes bya ba ni yi ge ya la sogs pa dgu'o/ /dbus zhes bya ba ni gtso bor gyur pa'i yi ge ha'o/ /dgu pa'i dang po zhes kha cig nas 'byung ba der ni dgu pa'i k+Sha yin la de'i dang po ni ha nyid yin no/ /bcu yis zhes bya ba ni de dag las gzhan pa'i dbyangs
<p>173a.6</p>kyi yi ge rnams kyis so/ /ma bcings pa zhes bya ba ni de dag dang yang dag par ma 'brel pa'o/ /de bsam pa ni 'di yin te dbyangs kyi yi ge thams cad ni as bcings pa yin la des ma bcings pas na ma bcings pa'o/ /'di ma bcings pa zhes bya ba la yon tan ci zhig yod ce na/ de shes pa
<p>173a.7</p>ni mchog gi gnas zhes bya ba dang / gang gis shes te zhes bya ba la sogs par sbyar ro/ /dbyangs zhes bya ba ni a la sogs pa bcu bzhi pa'o/ /gsal byed ni sum cu rtsa bzhi'o/ /yi ge ni de dag sbyar ba'i gzugs so/ /grangs dgu'i rjes 'jug pa zhes bya ba dbyangs yig rnams te tshan gcig go/ /
<p>173b</p>
<p>173b.1</p>ka tsa Ta ta pa ya sha ni bdun no/ /sbyor ba'i yi ge rnams ni gcig ste de ltar dgu'o/ /as bcings zhes bya ba ni yi ge as rab tu bcings pa ste so sor tha dad du byas pa'o/ /ci ltar shes par bya zhe na/ phan tshun yang dag sbyor zhes bya ba smras te/ gang gi phyir yi ge as bcings par ma gyur na/ 
<p>173b.2</p>yi ge thams cad gcig nyid du 'gyur bas brjod par bya ba'i ngo bor mi 'gyur ro/ /sus de ltar shes she na/ gang gis shes te zhes bya ba la sogs pa smras te/ 'byung ba'i mtha' dang zhes bya ba la sogs pa la/ 'byung ba zhes bya ba'i sgra ni grangs bzhi nye bar mtshon par byed pa'i tshig go/ /
<p>173b.3</p>de'i phyir bzhi'i tha ma ni lnga pa dang drug pa ste/ u U zhes bya ba'i yi ge thung ngu dang ring po'o/ /de dag dang yang dag par ldan pa ni a dang ha'o/ /cha la sogs pa bcu drug ces bya ba ni a ste/ gsum pa'i don gyis bdun pa'o/ /gnas zhes bya ba ni dbus na gnas pa'i yi ge a ste/ de dang yang
<p>173b.4</p>dag par ldan pa'o/ /lnga pa'i lnga pas zhes bya ba ni dbyangs yig dang bral ba'i ma'o/ /bzhi ni zhes bya ba ni so sor bzhi bzhi yod pas so/ /gsum du nges par sbyar zhes bya ba ni yi ge gsum du bya'o/ /ji ltar zhe na/ oM bcas zhes bya ba la sogs pa smras te ji ltar rigs par bya'o/ /dang
<p>173b.5</p>po a'i gnas su oM nyid sbyar la de la thung ngu sbyar ba ni yon tan no/ /dkyil 'khor gyi mA ni ring po nyid do/ /u ha sbyar ba las der yang ma thung ngu nyid yin no/ /gzhan dag phyin par 'dra ba yin no/ /thung ngu ma lus zhes bya ba ni dbyangs yig dang po a'o/ /ma lus dag tu 'gyur zhes bya ba ni brjod
<p>173b.6</p>par bya ba'i ngag ma lus pa'i ngo bo nyid do/ /de yang mtshan yang dag par brjod pa las/ a ni yig 'bru kun gyi mchog /don chen yi ge dam pa yin/ /zhes gsungs pa'i phyir ro/ /gcig min du ma ma yin no/ /zhes bya ba ni zhes gcig dang du ma'i rang bzhin dang bral bas mi shigs pa'i ngo
<p>173b.7</p>bo nyid yin pa'i phyir ro/ /yi ge gang zhig ces bya ba la sogs pa la/ dgongs pa lung bstan pa las/ bcom ldan 'das rdo rje 'chang gi sku la dgod pa'i cho ga las so/ /khams la sogs par zhes bya ba ni/ ngag gis brjod par bya ba'i ngo bo ma lus pa'o/ /'og dang steng du zhes bya ba ni 'og phyogs su/ 
<p>174a</p>
<p>174a.1</p>yi ge gsum gyi ngo bo ru/ /rtsal dang dregs pa'i gdugs dang dung / /zhes bya ba'i rtsa gsum shes pa'o/ /steng gi ni 'jug pa dang gnas pa dang 'byung ba'i rim gyis yi ge gsum shes par byas nas blos sbyar bar bya'o/ /brjod pa'i ni zhes bya ba la sogs pa la 'di dag ces bya ba ni yi
<p>174a.2</p>ge gsum mo/ /dngos med ces bya ba ni don dam par ro/ /ngo bo las byung ba'i yi ge'i gzugs nyid do/ /'di ni zhes bya ba ni yi ge gsum mo/ /yongs su gyur pa zhes bya ba ni yi ge gsum yongs su gyur pa las lha'i rnam par gang gyur pa de ni nye bar dmigs pa ste nye bar dmigs pa zhes grags
<p>174a.3</p>pa'o/ /a'i bshad pa zhes bya ba ni a'i nye bar bstan pa ste/ sdig spangs ma zhes bya bar gang grags pa'i ye shes ni sangs rgyas rnams kyi snang ba med pa'i thugs so/ /oM gyi zhes bya ba la sogs pa la/ sdud ces bya ba ni bdag la sdud par byed pa'o/ /hUM gi zhes bya ba la sogs pa la/ yang dag
<p>174a.4</p>spros zhes bya ba ni sangs rgyas kyi gzugs su nye bar spro bar byed pa ste sangs rgyas kyi rang bzhin du byed pa'o/ /a ni gnas par gyur pa'o/ /zhes bya ba ni rang gi lus la gnas par byed pa'o/ /'jug pa dang ni zhes bya ba la sogs pa la/ rlung nyid oM gyis ni 'jug par byed do/ /as ni gnas par byed
<p>174a.5</p>do/ /hUM gis ni spro bar byed pa nyid du rig par bya'o/ /sngags kyi yan lag ces bya ba ni dran pa gcig pa'i ting nge 'dzin gyis rlung 'jug pa dang gnas pa dang ldan pa'i rim gyis gnas pa'o/ /shes rab thabs kyi gzhir gnas te/ /zhes bya ba ni thabs dang shes rab gnyis su med pa'i ye shes kyi rang
<p>174a.6</p>bzhin gyi rtsa gsum yi ge gsum gyi ngo bor yang dag par sbyor ba'i gzhir gnas pa'o/ /da ni bzlas pa'i grangs bstan pa'i phyir gos dkar la sogs zhes bya ba la sogs pas bstan pa ste/ bzlas zhes bya ba ni rlung gi 'gro ba dang 'ong ba'o/ /brgya phrag gnyis dang nyi shu lnga ni me la sogs pa'i
<p>174a.7</p>dkyil 'khor so so la nyi shu rtsa lnga lhag pa'i nyis brgya 'byung ba'o/ /bzhi po legs par bsgres nas ni/ /zhes bya ba ni bzhi 'gyur du brtsis pa'o/ /des na sbyor ba bzhi bsdus nas brgya phrag dgur 'gyur ba yin pas/ sbyor bzhi bsdus pas brgya phrag dgu/ /zhes bya ba la sogs pa smras pa yin te/ 
<p>174b</p>
<p>174b.1</p>dkyil 'khor bzhi nyi shu rtsa bzhir rim gyis 'byung ba'o/ /rim gyis zhes bya ba ni go rims bzhin du'o/ /so so 'byung ba las zhes bya ba ni bsgres na'o/ /nyi khri zhes bya ba la sogs pa ni stong phrag nyi shu dang brgya phrag drug lhag pa'o/ /nang gi dus 'di zhes bya ba la sogs pa la/ thun mtshams bzhir
<p>174b.2</p>ni rab sbyor la/ /zhes bya ba ni nyin zhag gcig la'o/ /'bum zhes bya ba ni mtshon par bya ba'i ngo bo nyid do/ /yi ge grangs zhes bya ba ni 'jug pa dang gnas pa dang 'byung ba'i grangs kyis so/ /rdo rje can zhes bya ba ni rdo rje 'chang ngo / /ji ltar bzlas zhes bya ba ni ngag gi spyod yul ma yin pa'i phyir ro/ /brjod
<p>174b.3</p>pas bzlas pa mi nus pa yin zhes bsams pa'o/ /glang po sngon du zhes bya ba la sogs pa la/ rdo rje 'chang gi ngo phra zhing shin tu phra ba'i mtshan nyid can rdo rje bzlas pa rnam pa gnyis rnyed nas rgyu gang gis de'i rjes lta bu yi ge gsum po ngag gi bzlas pa tsam gyi mtshan nyid tshol bar byed/ gal te yi ge gsum
<p>174b.4</p>yongs su gyur pa'i gzugs la gnas nas/ yi ge bzlas pa byed pa de nyid rdo rje bzlas pa zhes bstan pa yin no zhe na/ sngags lus rang nyid mngon gyur nas/ /zhes bya ba smras te/ bdag nyid yi ge gsum gyi ngo bo rtsa gsum gyis bskyed pa'i lus su gnas pa yin na/ gzhan brtag pa'i yi ge gsum gyi ngo bo nyid la
<p>174b.5</p>'dod par byed ces bya bar bsams pa'o/ /gzhan yang zhes bya ba ni phyogs gzhan ston pa'o/ /rdo rje 'dzin zhes bya ba ni rdo rje slob dpon no/ /sbyor ba gsum dang ldan pa zhes bya ba ni 'jug pa la sogs pa'i rim gyis so/ /spyan drangs zhes bya ba ni dgug pa'o/ /myur ba zhes bya ba ni phyir 'byung ba'i rlung ngo / /
<p>174b.6</p>gshegs su gsol zhes bya ba ni khyad par can gyi gshegs su gsol ba'o/ /gnyi ga min par zhes bya ba ni rlung gnas pa'i ngo bo ste des bzhugs su gsol ba'o/ /sna tshogs zhes bya ba ni sna tshogs yongs su bskyod pa'i mtshan nyid can no/ /sngags sbyor ba zhes bya ba ni yi ge gsum dang sbyor ba'o/ /de nas
<p>174b.7</p>zhes bya ba la sogs pa la rnal 'byor dbang phyug ces bya ba ni rdzogs pa'i rnal 'byor pa'o/ /gsang ba'i yi ge zhes bya ba ni gsang ba'i sna la gnas pa'i mi shigs pa'o/ /de nyid ni 'byung ba med pa yin pas na yi ge'o/ /rnal 'byor zhes bya ba ni shes rab dang thabs kyi rnal 'byor ro/ /des na dngos grub ni phyag rgya
<p>175a</p>
<p>175a.1</p>chen po'i mtshan nyid can no/ /de nyid ni 'bras bu'o/ /gang zhig ces bya ba ni rtsa gsum gyi rnal 'byor ro/ /bsams pa zhes bya ba ni bsgoms pa tsam gyis so/ /rnal 'byor can ni sangs rgyas dang rdo rje 'chang la sogs pa'o/ /rnal 'byor gnyis pa bstan pa'i phyir/ dang po'i yi ge zhes
<p>175a.2</p>bya ba la sogs pa smras te/ yi ge oM gyi ngo bos so/ /brgyad pa'i mtha' dang zhes bya ba ni yi ge hUM gis zhes bya ba'i don to/ /ci dga' ba'i bzlas pa zhes bya ba ni rang gi ngag gis zlos pa'o/ /khri phrag gnyis zhes bya ba la sogs pa la gsang ba'i dgongs pa zhes bya ba ni/ dgongs pa lung ston pa zhes bya ba rnal
<p>175a.3</p>'byor gyi rgyud do/ /bsam gtan kha thon zhes bya ba ni lha'i sku bsgom pa dang sngags zlos pa med kyang ngo / /'di yis ni zhes bya ba ni bstan pa'i rnam pa dang ldan pas so/ /cho ga bzhin zhes bya ba ni go rims bzhin no/ /bsgrub par bya zhes bya ba ni 'jig rten pa dang 'jig rten las 'das pa'o/ /sgyu ma lta bu
<p>175a.4</p>zhes bya ba ni bdag byin gyis brlab pa'i ting nge 'dzin gyis zhes bya ba'i bar du'o/ /de bas na zhes bya ba la sogs pa ci zhig smra zhe na/ mnyam med sngags ni 'di nyid bzlas nas su/ /zhes bya ba la sogs pa smras te/ sngags zhes bya ba ni yid nyid skyob par byed pas na sngags te/ stong pa nyid dang snying rje
<p>175a.5</p>gnyis su med pa'i ngo bo nyid mi shigs pa'o/ /yang na yi ge gsum gyi ngo bo nyid do/ /mnyam med ces bya ba ni mtshungs pa med pa'o/ /bsgrub pa'i bdag nyid can ni rnal 'byor pa'o/ /khams zhes bya ba ni 'jig rten gsum mnyam par bsdus pa ni khams gsum ste sku dang gsung dang thugs so/ /'bum phrag
<p>175a.6</p>drug ces bya ba la sogs pa ni zla ba gcig bzlas pa'i brjod pa'o/ /rnam shes las ni 'byung ba zhes bya ba ni mi shigs pa las byung ba'i yi ge gsum gyi ngo bo 'jug pa dang gnas pa dang 'byung ba'i mtshan nyid can no/ /rdo rje sems dpa' phyag byas nas/ /zhes bya ba ni mchod pa byas nas so/ /de zhes bya ba ni 'dod
<p>175a.7</p>pa'i don bsgrub pa'o/ /bsgrub pa ci bde ba bstan pa'i phyir de la brtul zhugs zhes bya ba la sogs pa smras te/ sngags mi dgos zhes bya ba ni sngags brjod pa mi dgos pa'o/ /gzungs zhes bya ba ni dbugs dbyung ba dang rngub pa 'gog pa'o/ /pha rol pha rol mi ldog 'gyur/ /zhes bya ba ni rdul tshon gyi dkyil
<p>175b</p>
<p>175b.1</p>'khor dang phyag rgya la sogs pa'o/ /da ni las rab 'byam bstan pa'i phyir/ ya'i don gyis zhes bya ba la sogs pa smras te/ ya'i don ni rlung gi dkyil 'khor ro/ /gang ci yang rung ba zhes bya ba ni las drag po'i rnam pa'o/ /bya ba ni zhes pa ni 'di nyid kyis yin gyis gzhan gyis ni ma yin no zhes
<p>175b.2</p>bya ba'i don to/ /ra la sogs pa gsum nyid kyis/ /zhes bya ba ni me dang dbang chen dang chu'i dkyil 'khor gyis so/ /gang ci yang rung ba zhes bya ba yang 'dir blta bar bya/ phyi rol gyi zhi ba dang rgyas pa la sogs pa 'gro ba'i don la 'jug par bya ba ste rab tu bsgrub par bya ba'o zhes bya ba'i don to/ /
<p>175b.3</p>thun ni phyed phyed ces bya ba ni thun phyed kyi dus su'o/ /gnyis gnyis zhes bya ba ni dkyil 'khor re re la yang ste rlung gi dkyil 'khor gyis ni 'gugs pa'o/ /me yi dkyil 'khor gyis ni mngon spyod kyang ngo / /dbang chen gyi dkyil 'khor gyis ni zhi ba yang ngo / /chu'i dkyil 'khor gyis kyang
<p>175b.4</p>rgyas pa bya'o/ /gnas par 'gyur zhes bya ba ni bzhi brgya'o zhes bya ba'i don to/ /da ni rdo rje bzlas pa'i rim pa yongs su rdzogs nas/ nang gi bdag nyid can dang phyi'i mchod pa dang bzlas pa dang / sbyin sreg dang bsam gtan la sogs pa'i phan yon bstan pa'i phyir/ mchod pa la brtson pa zhes
<p>175b.5</p>bya ba la sogs pa bstan te/ brtson pa zhes bya ba'i sgra ni 'dir gtsor byed pa'i tshig go/ /rnam par dag ces bya ba ni las kyi sgrib pa thams cad rnam par dag par 'gyur ba'o/ /me la sbyin sreg brtson pa zhes bya ba ni de phyed du byed pa'o/ /'byor zhes bya ba ni phun sum tshogs par 'gyur ba'o/ /
<p>175b.6</p>ma rig pa la sogs pa'i 'ching ba las grol bas nas thar pa'o/ /de ni bsam gtan brtson pas 'thob/ /ces bya ste/ bsam gtan la gcig tu chags pas thob po/ /shes nas ni zhes bya ba la sogs pa la/ de ltar zhes bya ba ni bshad pa'i rim gyis so/ /'gro ba zhes bya ba ni sna tshogs kyi rang
<p>175b.7</p>bzhin no/ /des cir 'gyur zhe na byis pa bzhin du zhes bya ba smras te/ ji ltar byis pa rnams 'dod pa'i yon tan lnga la sogs pa la 'jug pa de bzhin du'o/ /byis pa bzhin du spyod pa la dgos pa ci yod ce na/ des 'grub 'gyur zhes bya ba la sogs pa smras te/ de rnams ni zhes bya ba ni 'jig rten las
<p>176a</p>
<p>176a.1</p>'das pa'i dngos grub rnams 'grub pa'o/ /mi rtog ces bya ba ni rnam par rtog pa dang bral ba nyid ces bya ba chos kyi mchog yin pas de la bya'o/ /gsal zhes bya ba ni gsal ba nyid do/ /gsung gi rdo rje ni snang ba mtha' yas so/ /ye shes gsum zhes bya ba ni snang ba
<p>176a.2</p>nga / snang ba mched pa dang / snang ba thob pa'i mtshan nyid can no/ /dbye ba yis zhes bya ba ni 'chad par 'gyur ba'i mtshan nyid can no/ /de'i phyir sems tsam zhes bya ba ni bdag byin gyis brlab pa'i ting nge 'dzin la'o/ /da ni rdzogs pa'i rim pa'i skal ba dang mi ldan pa'i slob ma'i mtshan nyid bstan pa'i
<p>176a.3</p>phyir/ bla ma la brnyas zhes bya ba la sogs pa smras te/ sgyu zhes bya ba ni g.yo sgyu dang ldan pa'o/ /dad pa med ces bya ba ni bla ma la sems dang ba med pa'o/ /sngags kyis rlom zhing zhes bya ba ni sngags la sogs pa'i nus pa'i stobs kyis 'gying ba'o/ /glegs bam mthong bas khengs zhes bya
<p>176a.4</p>ba ni glegs bam mthong ba tsam gyis bdag gis shes so snyam du nga rgyal bar byed pa'o/ /dad pa med cing zhes bya ba ni dad pa dang bral ba'o/ /dbang bskur dman pa la zhes bya ba ni dbang bskur ba ma thob pa'o/ /gtam gyis rim pa zhes bya ba la sogs pa la/ gtam gyi rim pa tsam yang brjod par mi bya'o
<p>176a.5</p>zhes bcom ldan 'das rdo rje 'chang gis gsungs so/ /'o na gang gi phyed du bstan par bya zhe na/ dad pa dang ldan zhes bya ba ste dad pa can no/ /bsnyen bskur ni yongs su spyod pa'o/ /thos pa 'dzin gang zhes bya ba ni thos pa 'dzin par byed pa'o/ /nor mi rtag ces bya ba ni ltos pa med pa'o/ /bla
<p>176a.6</p>mas drin zhes bya ba bla ma gtsor gyur pa'o/ /bla ma'i drin zhes bya ba rdzogs pa'i rim pa'i bka' drin no/ /bla mas rdzogs pa'i bka' drin gsal ba la yon tan ci zhig yod ce na/ ri dbang rtse las zhes bya ba la sogs pa smras te/ ji ltar skyes bu 'ga' zhig ri'i rtse mo nas lhung bar gyur la ri'i
<p>176a.7</p>phyed du lhung bar mi bya'o snyam du yang lhung bar 'gyur ba dang 'dra bar bla ma'i drin gyis phan pa'i man ngag thob par gyur na/ gal te srid pa'i 'ching ba las grol bar mi 'dod su zin kyang grol bar 'gyur ba yin te/ ri'i rtse nas lhung ba'i skyes bu dang 'dra'o/ /rdo rje bzlas pa'i rim pa'i dka'
<p>176b</p>
<p>176b.1</p>'grel lo// //klu sgrub las skyes yon tan mtsho/ /shAkya bshes gnyen zhes bya bas/ /rim pa lnga yis bsdus pa'i don/ /slar yang gcig tu byas nas bstan/ /'dir 'di ltar shAkya bshes gnyen gyis mnyam par gzhag pa'i yid kyis gzhung rtsom pa'i dus su bcom ldan 'das
<p>176b.2</p>rdo rje 'chang yid la yang dag par brtags nas ngo mtshar dang bcas pas bstod pa byed pa ni/ phyag 'tshal 'dud cing zhes bya ba la sogs pas bstan pa yin te/ mthar phyag 'tshal 'dud ces bya ba'i bar du bstan pa ni ngo mtshar dang ldan pas yang dang yang byas pa yin no/ /tshig 'di dag ni rang
<p>176b.3</p>gi ngo bo ston par byed pa yin no zhes bsgrub par bya ba'i phyir/ de ltar zhes bya ba la sogs pa phyag 'tshal ba nyid kyis bstod pas bstod cing phyag 'tshal ba'i zhes bya ba'i sgra ni kye'i bcom ldan 'das zhes spyan drangs pa yin gyi gzhan du smra bar nus pa ma yin no/ /gang la bstod cing gang
<p>176b.4</p>gis bstod/ /ces bya ba ni bcom ldan 'das khyod kyi mkhyen grangs zhes pa'o/ /da ni phyag 'tshal ba dang / phyag bya ba'i gnas dag dbyer med par bstan pa'i phyir/ ji ltar chu la chu bzhag dang / /zhes bya ba la sogs pa smras te/ gzhag ces bya ba ni der blugs pa'o/ /
<p>176b.5</p>rang gis zhes bya ba ni bdag nyid kyis so/ /legs mthong zhes bya ba ni yid kyi yin gyis mig gis ni ma yin no/ /ye shes zhes bya ba ni gnyis su med pa'i ye shes so/ /'dir zhes bya ba ni gzhung rtsom pa'i skabs su'o/ /gal te 'ga' zhig 'di skad du gzhung thams cad du phyag
<p>176b.6</p>'tshal ba dang phyag bya ba dag dbye ba nyid dmigs pa yin pa las khyod kyi gzhung 'dir de med pas phyag 'tshal ba nyid kyang med par 'gyur ro zhe na/ de'i phyir 'on kyang zhes bya ba la sogs pa smras te/ kun mkhyen ni sangs rgyas so/ /thob par zhes bya ba de dag gi lam mo/ /de med par
<p>176b.7</p>nye bar dmigs par mi 'gyur ro/ /de ni zhes bya ba ni gang bdag phyag 'tshal ba dang phyag bya ba'o/ /de ji ltar na 'thob par 'gyur zhe na/ drin gyis zhes bya ba smras te drin ni bla ma'i'o/ /mun nag rab rib kyis khebs pa/ /zhes bya ba ni ma rig pa'i rab rib kyis khebs pa'o/ /de gsal bar
<p>177a</p>
<p>177a.1</p>byed pas na sgron ma ste man ngag dam pa'o/ /don ni 'di yin te/ bla ma'i drin med par de dmigs par mi 'gyur ro zhes bya ba'o/ /de ci zhig ce na/ stong nyid shin tu stong pa dang / /zhes bya ba smras te/ rgyu dang 'bras bu'i zhes bya ba la sogs pa la 'bras bu bsgrub par bya
<p>177a.2</p>ba'i ngo bo ste thams cad stong pa'o/ /rgyu ni sgrub pa'i thabs te/ stong pa dang shin tu stong pa'i mtshan nyid do/ /de dag gi bye brag ni 'chad par 'gyur ba'i mtshan nyid can te/ de'i phyir shes rab thabs su zhes bya ba la sogs pa smras te/ shes rab stong pa dang snang ba dang sems so/ /
<p>177a.3</p>thabs zhes bya ba ni shin tu stong pa dang / snang ba mched pa dang / sems las byung ba ste/ shes rab dang / thabs dang zhes bya ba gzhan dbang dang kun brtags zhes bya ba'i ming can no/ /de dag yang dag sbyor ba las ni rdzogs pa zhes bya ba yongs su gab pa'i shes pa'i ngo bo bdag byin gyis brlab
<p>177a.4</p>pa'i rim pa'i mtshan nyid can nye bar 'byung bar 'gyur ro/ /nye bar thob par rdzogs gyur nas/ /zhes bya ba ni bdag byin gyis brlabs pa rdzogs nas ni thams cad stong pa thob par 'gyur ro/ /rgyu'i rim pa zhes bya ba ni bsgrub pa'i rim pa'o/ /rnam shes gsum po 'byor pa las/ /zhes bya ba ni
<p>177a.5</p>sngar bstan pa'i bya ba ni rang gi las kyis bsgrub pa'i yul du'o/ /rang bzhin ni ngo bo nyid do/ /rlung ni rgyu ba dag ces bya ba ni rlung 'gro ba dang 'ong ba'o/ /snang ba nyid kyis rgyur gyur pa las zhes bya ba ni snang ba dang snang ba mched pa'i mtshan nyid can thabs dang shes rab kyi rgyu'o/ /bdag gi dngos por zhes bya
<p>177a.6</p>ba ni lus yongs su gzung ba la rnam par rtogs pa'o/ /gnyis ka zhes bya ba ni thabs dang shes rab bo/ /yan lag ni cha shas so/ /'gyur zhes bya ba ni ji srid kyi bar du 'gyur ro zhes bya ba'o/ /don ni 'di yin te/ ji srid du thabs dang shes rab nye bar thob pa'i mtshan nyid can rtsa gsum gyi rnal
<p>177a.7</p>'byor gyis rlung gi rgyu ba mi g.yo bar ma gyur pa de srid du 'khor ba rnam par shes pa gsum bdag gi dngos por 'byung bar 'gyur ba nyid yin no/ /rnam par shes pa gsum gyi ngo bo nyid thabs gang gis shes par nus pa ste bstan pa'i phyir/ /sgyu ma dag ni thams cad 'dus pa las/ /zhes bya ba
<p>177b</p>
<p>177b.1</p>la sogs pa smras te/ ye shes gsum gyi dbye ba zhes bya ba la sogs pa la/ 'dod chags zhes bya ba ni mchog tu dga' ba zhes brjod pa'i snang ba'o/ /chags bral zhes bya ba ni dga' bral thon par byed pa'i snang ba mched pa'o/ /de'i bar te zhes bya ba ni gnyi ga'i bar te chags pa bar ma lhan
<p>177b.2</p>cig skyes pa zhes brjod pa snang ba nye bar thob pa'o/ /dbang po gnyis zhes bya ba ni skyes pa dang bud med kyi'o/ /mnyam sbyor ba zhes bya ba ni yang dag par sbyor ba'o/ /gsal por mtshon par 'gyur ba nyid do snyam du bsam pa'o/ /rdo rje pad+ma zhes bya ba la sogs pa la/ rdo rje zhes bya ba ni thabs kyi
<p>177b.3</p>rtsa'o/ /pad+ma zhes bya ba ni shes rab kyi rtsa'o/ /ye shes gnyis ni mnyam sbyor ba'o/ /zhes bya ba ni de'i ngo bo nyid kyi rtsa gnyis so/ /bshad pa yin zhes bya ba ni nges par bstan pa'o/ /ye shes gnyis zhes bya ba ni phyi dang nang gi bdag nyid can gyi gzugs can nyid do/ /ji skad bshad ces bya
<p>177b.4</p>ba ni phyi rol gyi phyogs la ni 'dod pa'i bstan bcos las bstan pa nyid kyis so/ /nang gi bdag nyid kyi phyogs la ni bla mas bstan pa nyid kyis so/ /bya ba yis zhes bya ba ni ting nge 'dzin gyis so/ /'bad pas ye shes gang thob pa/ /zhes bya ba la sogs pa la/ dmigs pa gzhan thams cad nub
<p>177b.5</p>par gyur pa gnyis med par snang ba gang yin pa de ni snang ba nye bar thob pa yin par rig par bya'o/ /nang gi bdag nyid can gyis mthar thug pa'i rnal 'byor gzhan yang bstan pa'i phyir gang gis chu skyes zhes bya ba la sogs pa smras te/ rnal 'byor stobs kyis zhes bya ba ni nang gi thabs dang shes rab kyi rnal
<p>177b.6</p>'byor gyi stobs kyis so/ /lan cig ces bya ba ni dbang bskur ba'i dus su lan cig go/ /dbye ba ji bzhin zhes bya ba ni phyi dang nang gi bdag nyid can gyi ngo bo nyid do/ /ye shes tsam du gyur pa'i gzugs ni ye shes gzugs te/ bdag byin gyis brlab pa'i ting nge 'dzin no/ /de nyid ces bya ba ni
<p>177b.7</p>sngar bstan pa'o/ /ji ltar sprin ni sna tshogs zhes bya ba la sogs pa la/ 'od gsal bar zhes bya ba ni yang dag pa'i mtha'o/ /de 'dra'i zhes bya ba ni 'di 'dra ba'i'o/ /rang bzhin ma shes pa zhes bya ba ni rang gi ngo bo ma shes pas so/ /byas nas zhes bya ba la sogs pa la/ 'gro ba lnga'i 'khor bar gyur
<p>178a</p>
<p>178a.1</p>pa'o/ /mtshams med pa la sogs zhes bya ba la sogs pa la/ 'thob pa zhes bya ba ni legs par byas pa dang nyes par byas pa la nye bar spyod pa'o/ /rmongs pa zhes bya ba ni gsal bor ma bstan pa'o/ /rang bzhin goms pa'i tshul gyis ni/ /zhes bya ba la sogs
<p>178a.2</p>pa la/ chags pa dang / chags pa dang bral ba dang / chags pa bar ma dag la goms pa'i sbyor bas so/ /shes nas zhes bya ba la sogs pa la/ ye shes can zhes bya ba ni bdag byin gyis brlab pa'i ting nge 'dzin thob pa de grol bar byed par 'gyur ro/ /da ni bskyed pa'i rim pa'i phyogs
<p>178a.3</p>kyis kyang ye shes gsum gyi phyag rgya bsgom par bya'o zhes bya ba bstan pa'i phyir de bsgrub par bya ba'i phyir/ shes rab ngo bo 'di nyid ni/ /zhes bya ba la sogs pa smras te/ thabs su bshad ces bya ba ni thabs kyi ye shes mtshon par byed pa'o/ /phyag rgya bzhis ni zhes bya ba la sogs pa la stong
<p>178a.4</p>pa bzhi'i phyag rgyas mngon par rgyas btab pa'o/ /lha'i nga rgyal zhes bya ba ni mngon pa'i nga rgyal lo/ /ji ltar zhes bya ba la sogs pa nas/ yongs rdzogs rnal 'byor zhes bya ba la sogs pa ni 'od gsal ba'o zhes bya ba'i don to/ /de nyid ye shes rnam dag gnas/ /zhes bya ba ni de kho na
<p>178a.5</p>nyid do/ /'gyur ba med ces bya ba ni rnam par mi 'gyur ba'o/ /'di la snang ba'i rnam pa yod pa ma yin pas snang ba med pa'o/ /chad pa dang rtag pa'i mtha' gnyis dang bral ba'i phyir gnyis med do/ /thams cad kyi dam par gyur pas na mchog go/ /'gro ba rnams kyi mngon par mtho ba dang nges
<p>178a.6</p>par legs pa'i rgyu dang bcas pas na zhi ba'o/ /de ni tshig gi spyod yul min/ /zhes bya ba ni brjod du med pa'o/ /de nas zhes bya ba la sogs pa la/ ye shes gsum zhes bya ba ni zag pa med pa'i ye shes gsum mo/ /de nas zhes bya ba ni don 'di nyid gsal bar bstan pa'i phyir/ de skad du rgya cher rol
<p>178a.7</p>pa las bstan pa yin no/ /'di zhes bya bas ni de bzhin gshegs pa'o/ /shAkya thub pas bstan pa yin no/ /stong pa chen po zhes bya ba ni chags pa bar ma'i mtshan nyid can snang ba nye bar thob pa'o/ /bzhugs zhes bya ba ni nye bar bzhugs pa'o/ /mi g.yo zhes bya ba ni stong pa chen po 'di nyid kyi ming
<p>178b</p>
<p>178b.1</p>yin no/ /til gyi gong bu zhes bya ba ni til gyi gong bu dang 'dra bar de bzhin gshegs pa rnams kyis shin tu yang dag par gyur par bstan to/ /dbyangs gcig gis zhes bya ba ni gsung gcig gis so/ /rnam dag min zhes bya ba la sogs pa la/ mthar thug mi 'thob ces bya ba ni yang dag par rdzogs pa'i
<p>178b.2</p>byang chub po/ /'od gsal ba ni dmigs shig ces bya ba la sogs pa'o/ /kun gyi dbang phyug ces bya ba ni rdo rje 'chang nyid do/ /'di ltar sgra de gsan pa dang / /zhes bya ba la sogs pa la/ nam phyed dus su zhes bya ba ni nam phyed 'das pa'i tshe'o/ /de nyid ces bya ba ni man ngag rnyed pa'o/ /'od gsal
<p>178b.3</p>ba'i ting nge 'dzin ji ltar 'dod par bstan pa'i phyir/ sku ni drang por ma yin zhing / /zhes bya ba la sogs pa smras te dang ba ni rnyog ma med pa ste dri ma dang bral ba nyid kyi phyir ro/ /bla ma nyid kyi zhes bya ba ni de bzhin gshegs pas nye bar bstan pa nyid do/ /'das dang ma 'ongs zhes bya ba la sogs pa la
<p>178b.4</p>chu zla dang zhes bya ba ni chu zla dang 'dra ba'o/ /skya rengs 'char ba zhes bya ba ni snang ba dang / snang ba mched pa dang / snang ba thob pa'i mtshan nyid dang bral ba'i skad cig la dus zhes bya'o/ /thabs dang shes rab ting 'dzin gyis/ /zhes bya ba ni gnyis su med pa'i rnal 'byor ro/ /byang chub snying po zhes bya ba ni
<p>178b.5</p>byang chub kyi shing drung du'o/ /yang na byang chub snying por zhes bya ba ni shes rab dang thabs gnyis su med pa'i ting nge 'dzin te de nyid ni rtsa ba yin te byang chub 'thob pa'i byed pa po yin pa'i phyir ro/ /legs thob nas zhes bya ba la sogs pa la/ ye shes gsum ni bstan pa'i mtshan nyid can no/ /'gro ba
<p>178b.6</p>gsum zhes bya ba ni 'dod pa dang gzugs dang gzugs med pa na spyod pa'o/ /ston par mtshan pa ni skad sna tshogs kyis so/ /de nyid ye shes zhes bya ba la sogs pa la/ mngon par byang chub ston pa ni 'od gsal ba'i go 'phang ngo / /de kho na nyid kyi 'bras bu ston pa'i phyir/ mtshams med lnga ni zhes
<p>178b.7</p>bya ba la sogs pa smras te/ 'thob par 'gyur zhes bya ba ni sangs rgyas nyid do/ /de kho na nyid thob pa tsam gyis ci zhig byed ce na/ spyod pa ci dga' bar spyod de zhes bya ba la sogs pa smras te/ da ni de kho na nyid kyi rang gi ngo bo bstan pa'i phyir/ chags med ces bya ba la sogs pa smras te/ sangs rgyas
<p>179a</p>
<p>179a.1</p>kun dang mnyam sbyor ba/ /zhes bya ba ni chos kyi sku'i ngo bo nyid yin pa'i phyir sangs rgyas rnams tha dad pa nyid du mi rigs so/ /ye shes gsum bral zhes bya ba ni bstan pa'i mtshan nyid can gyis mi g.yo ba'i ting nge 'dzin no/ /dngos med la sogs pa zhes bya ba la sogs pa la/ 
<p>179a.2</p>dpal ldan gsang 'dus zhes bya ba ni dpal gsang ba 'dus pa nyid do/ /'dod chags la sogs zhes bya ba la sogs pa dang / sna tshogs zhes bya ba la sogs pa la/ gzhan dag ces bya ba ni gzhan gang yang rung ngo / /chos phung brgyad khri bzhi stong zhes bya ba la sogs pa la/ ral pa zhes bya
<p>179a.3</p>ba ni ral pa can no/ /gcer bu zhes bya ba ni phyogs kyi gos can no/ /mgo reg ces bya ba ni bregs pa'i phyir mgo reg ste rab tu byung ba'o/ /cod pan ni cod pan 'chad pa'o/ /'dus pa spong 'jug ces bya ba ni khyim gyi gnas yongs su gtong ba'o/ /'dod pa zhes bya ba ni 'dod pa ldan pa'o/ /de nyid
<p>179a.4</p>ye shes zhes bya ba ni 'od gsal ba'o/ /de nyid ces bya ba ni rtags kyi brtul zhugs can de'o/ /dang po'i las sbyor ba zhes bya ba ni bskyed pa'i rim pa tsam gyis ting nge 'dzin gyis so/ /snang ba gsum po mthong ba dag /ces bya ba ni bdag byin gyis brlab pa'i ting nge 'dzin tsam yongs su
<p>179a.5</p>thob pa'o/ /gtsang ma'i gnas su zhes bya ba ni longs spyod rdzogs pa'i skus so/ /chos 'byung zhes bya ba la sogs pa la/ de ni mngon par byang chub pa'i mtshan nyid can thob nas 'dod chags la sogs pa'i rtsed mo rgya chen pos spros pa dang bcas pa'i spyod pas byang chub pa'o/ /chos dbyings
<p>179a.6</p>mngon par byang chub pa ni ji ltar rnyed pa dang / 'dod chags la sogs pa'i rtsed mos byang chub par 'dod pa ni chos dbyings mngon par byang chub pa'o/ /bla med mngon par byang chub ni mngon par rtogs pa ste/ gcig pu gnyis su med par bsam gtan gyi zas dang gnas pas spros pa med pa la sbyor ba
<p>179a.7</p>nyid do/ /de nyid spros bcas la sogs pas bstan te/ spros bcas dang / spros med dang / shin tu spros med kyi spyod pas so/ /rnal 'byor pa zhes bya ba ni sgrub pa po'o/ /yang gang zhig 'di skad du/ mi dgos gzod nas dag pa yi/ /zhes bya ba la sogs pa smras nas/ lan ni gang zhig de
<p>179b</p>
<p>179b.1</p>ltar zhes bya ba la sogs pa ste/ gang zhig ces bya ba ni med par smra ba'o/ /ye shes rim pa zhes bya ba ni thabs las byung ba'i ngo bo nyid kun rdzob dang don dam pa'i ngo bo nyid do/ /de'i dbye ba zhes bya ba ni ye shes gsum gyi dbye ba'o/ /slar yang slob par ni slob par 'gyur ba'o/ /bzhi pa zhes bya ba
<p>179b.2</p>ni 'od gsal ba'o/ /rnam gsum slob pa zhes bya ba ni spros bcas la sogs pa'i spyod pa'o/ /ji ltar shing la zhes bya ba la sogs pa la/ ma gtsubs zhes bya ba ni mi bsrubs pa'o/ /de ni mngon par byang chub pa'i rim pa'i snod dang snod ma yin pa bstan pa'i phyir ro/ /gang zhig g.yo sgyu'i
<p>179b.3</p>zhes bya ba la sogs pa smras te/ g.yo sgyu'i blo ni sems nyon mongs pa can no/ /blo dman sems ldan zhes bya ba ni yid mi phyed pa'i sems dang ldan pa'o/ /de'i phyir skyon rnams mthong gi zhes bya ba smras te/ nyon mongs zhes bya ba ni chung bar brtsi ba'o/ /bsnyen bkur med par zhes bya ba la
<p>179b.4</p>sogs pa la/ myur du zhes bya ba ni mnyes par ma byas par ro/ /g.yo bar 'gyur zhes bya ba ni bla ma'i thad nas so/ /tshogs nang zhes bya ba ni skye bo 'dus pa'i nang du'o/ /'di la zhes bya ba ni bla ma'o/ /de ltar zhes bya ba ni de ltar gyur pa'o/ /bstan pas zhes bya ba ni bla ma'o/ /skal ba dang
<p>179b.5</p>ldan pa'i phyir/ yon tan mchog ldan zhes bya ba la sogs pa smras te/ bcas pa zhes bya ba ni shin tu yang dag par ldan pa'o/ /rgyud mang rab tu thos shing zhes bya ba la sogs pa la/ dbang med ces bya ba ni nus pa med pa'o/ /bstan bcos mchu zhes bya ba ni bstan bcos tsam thos pa la ngal ba
<p>179b.6</p>byas pa'o/ /yang na zhes bya ba la sogs pa la/ sbyor mi nus zhes bya ba ni tshig rnams sbyor ba dang bsdu bar mi nus pa'o/ /gzhan don zhes bya ba la sogs pa ni gzhan la phan pa bya ba'i blo dang ldan pa'o/ /rgyud mang thos shing zhes bya ba la sogs pa la/ tshig don shes zhes bya ba ni mtha'
<p>179b.7</p>drug gi don shes pa'o/ /rgyud rgyal zhes bya ba ni gsang ba 'dus pa'o/ /rgyud rnams mang po thos zhes bya ba la sogs pa la/ 'phags pa rdo rje yi zhes bya ba ni klu sgrub kyi zhal snga nas so/ /bla na med pa'i dgongs pa'i dka' 'grel lo/ /gus pas thal mo sbyar nas ni/ /
<p>180a</p>
<p>180a.1</p>mchog tu mgo bos rab btud nas/ /bdag gis byang chub bsgrub pa'i phyir/ /klu sgrub la ni phyag 'tshal lo/ /phyag 'tshal te zhes bya ba la sogs pa la/ rdo rje che zhes bya ba ni chos kyi sku'o/ /rdo rje sems dpa' la sogs pa dkyil 'khor gyi gtso bo'i gzugs
<p>180a.2</p>ni longs spyod rdzogs pa'i sku'o/ /de la dang por zhes bya ba la sogs pa la/ rgyud rnam pa bzhi zhes bya ba ni bya ba dang / spyod pa dang / rnal 'byor dang / rnal 'byor bla na med pa'i dbye ba'o/ /thob par bya ba'i ched du zhes bya ba la sogs pa la/ slob dpon dang gsang ba dang shes rab ye shes kyi
<p>180a.3</p>dbang bskur ba'o/ /lo bcu drug lon pa'i zhes bya ba ni nye bar mtshon pa ste rgyud las gsungs pa dag go/ /de'i 'og tu zhes bya ba ni dbang bskur ba'i rjes thogs so/ /khong stong zhes bya ba la sogs pa ni sbubs stong pa'o/ /bsnyun med ces bya ba ni skyon med pa'o/ /'jig rten rjes 'jug phyir zhes
<p>180a.4</p>bya ba ni 'jig rten rjes su bskyang ba'i ched du'o/ /chos rnams kun la zhes bya ba la sogs pa la gnas pa med ces bya ba ni phyi rol du ma gyur pa'o/ /rtag tu mnyam 'jog pa zhes bya ba la sogs pa la/ spyod lam dag ni zhes bya ba ni langs pa dang 'dug pa dang 'chag pa dang nyal ba la sogs pa thams
<p>180a.5</p>cad du'o/ /rnam 'phrul zhing zhes bya ba la sogs pa la/ rdzu 'phrul spros pa'o/ /sgyu ma lta bu zhes bya ba ni bdag byin gyis brlab pa'i ting nge 'dzin no/ /sna tshogs min la zhes bya ba ni 'gro ba rnams kyi dngos po gcig nyid du'o/ /de ltar zhes bya ba la sogs pa la kun mkhyen ye shes zhes bya ba
<p>180a.6</p>la sogs pa dang / de ltar 'jigs med gsol 'debs zhes bya ba la sogs pa la/ thos pas ni gsol ba 'debs pa'i tshig go/ /bdag nyid byin gyis brlab pa zhes bya ba la sogs pa la/ rang gi rang bzhin byin gyis brlab pa ni bdag byin gyis brlab pa ste/ rang gi sems tsam so sor snang
<p>180a.7</p>ba'i lus so/ /de'i rim pa ni rlung dang rnam par shes pa gsum yang dag par ldan pa ste/ de nyid la bdag byin gyis brlab pa zhes bya'o/ /kun rdzob bden pa zhes bya ba ni de kun rdzob kyi bden pa mthong ba zhes bya ba brjod par bya ba'o/ /de ni bla ma'i drin dag gis/ /zhes bya ba la sogs pa la/ kun bdag
<p>180b</p>
<p>180b.1</p>nyid ces bya ba ni thams cad mkhyen pa'i rang bzhin can no/ /gtso bo zhes bya ba ni 'gro ba rnams so/ /tshe 'di nyid du zhes bya ba ni tshe 'di nyid la'o/ /bdag byin brlabs pa zhes bya ba la sogs pa la/ 'od gsal ba'i gnas zhes bya ba ni chos thams cad stong pa nyid do/ /bden pa gnyis su bya ba ni kun
<p>180b.2</p>rdzob dang don dam pa'i dbye ba'o/ /'bras bu ni gong na med pa'i 'bras bu yin pa'i phyir ro/ /rgyu ni thabs kyi khyad par ro/ /gang yang 'di rnal 'byor pa'i kun rdzob kyi gzugs so/ /kun rdzob gzhan gcig nas gcig tu brgyud pa'i rgyur gyur pa'i ngo bo yang yod pa de dag ni bdag byin gyis brlab pa'i
<p>180b.3</p>sgras brjod par bya ba zhes bya ba ma yin no/ /ci'i phyir zhe na/ bdag byin gyis brlab pa'i rim gyis ni zhes bya ba la sogs pa smras te/ gyis ni zhes bya ba ni gang gi phyir zhes bya ba'i don to/ /rgyu gang gis rim bzhin du rjes thogs la/ 'od gsal ba ni 'thob par 'gyur/ /zhes bya ba chos kyi sku
<p>180b.4</p>'thob pa'o/ /rdo rje slob dpon zhes bya ba ni bla na med pa'i bla ma'o/ /dang por zhes bya ba ni mchog tu gsang ba mngon par byang chub pa'i rim pa'o/ /rang dbang med pa zhes bya ba ni gtso bo ma yin pa ste/ brdzun pa dang sgyu ma'i rang bzhin zhes bya ba'i bar du'o/ /gang gi phyir zhe na/ rang rgyud ni zhes bya
<p>180b.5</p>ba smras te/ rang gi rang bzhin dang rang gi ngo bor 'byung ba ma yin zhing skye bar mi 'gyur ro zhes bya ba'i don te/ rang gi ngo bor skye ba dang bral ba'i phyir dang thug pa med pa'i skyon du thal bar 'gyur ba'i phyir ro/ /gal te 'gro ba sgyu ma'i rang bzhin yin na 'byung ba'i rgyu ci zhig yin zhe na/ de'i rgyu ni 'od
<p>180b.6</p>gsal zhes bya ba smras so/ /de ltar na 'od gsal ba dngos po zhig tu 'gyur ro zhe na/ 'od gsal thams cad stong pa'o/ /zhes bya ba la sogs pa smras te/ de'i phyir khams gsum pa 'di dag thams cad stong pa las byung ba sems tsam yin gyis yang gtso bo dang dbang phyug la sogs pa ni
<p>180b.7</p>med do/ /sems gang gis ni zhes bya ba la sogs pa la/ byis pa zhes bya ba ni mu stegs can dang rnam par shes par smras pa ste/ rang gi ngo bor sgro 'dogs pa'i phyir ro/ /bcings zhes bya ba ni bcings pa thob par 'gyur ba'o/ /rnal 'byor pa zhes bya ba ni rdzogs pa'i rim pa la gnas pa'i rnal 'byor
<p>181a</p>
<p>181a.1</p>pa'o/ /bde gshegs gnas ni lam ste thob par 'gyur ba'o/ /'dir ni zhes bya ba ni 'khor bar ro/ /skye ba zhes bya ba ni bden pa'i dngos po 'ga' zhig ste bdag dang dbang phyug la sogs pa'o/ /'chi ba ni nyams par 'gyur ba'o/ /de ltar na ci zhig mthong bar 'gyur zhe na/ 
<p>181a.2</p>sems nyid ces bya ba la sogs pa smras te/ gzugs la sogs pa'i rnam par 'dzin cing sgyu ma'i rang bzhin rnam pa sna tshogs su rnam par gnas pa'o/ /de ni gzugs la sogs pa'i rnam pa 'dzin pa'i rang sems thabs gang gis rtogs par 'gyur ba de bstan pa'i phyir/ rlung gi sbyor ba med par ni/ /zhes bya
<p>181a.3</p>ba la sogs pa smras te/ sems kyi rang bzhin zhes bya ba la sogs pa la/ sems kyi rang bzhin rgyur gyur pas/ /zhes bya ba ni rang bzhin brgya drug cu rgyur gyur pa las/ las dang skye ba kun du 'byung ba ste/ kun nas 'byung bar 'gyur ba'o/ /de nyid ces bya ba rnam par shes pa gsum mo/ /rlung dang yang dag par ldan pa
<p>181a.4</p>las 'byung bar skye bar 'gyur ro/ /rnal 'byor pa zhes bya ba ni rdzogs pa'i rnal 'byor pa'o/ /lus su zhes bya ba ni lha la sogs pa'i gzugs can gyi gzugs brnyan dang 'dra ba'i lus so/ /sgyu ma'i lus zhes bya ba'i sgras kyang de la brjod pa yin no/ /de bas 'di ltar zhes bya ba ni rlung dang rnam shes ldan pa nyid
<p>181a.5</p>kyis so/ /'gro ba zhes bya ba ni khams gsum pa'i 'gro ba dang snod kyi sgras brjod pa'o/ /rgyu de'i phyir sgyu ma lta bur 'dir bshad do/ /'dir zhes bya ba ni sangs rgyas kyi bstan pa 'dir te/ mthun pa'i rgyu las mthun pa'i 'bras bu 'byung bar 'gyur ro zhes bya ba'i rigs pas so/ /sgyu ma lta bu'i ting 'dzin
<p>181a.6</p>gnas/ /zhes bya ba ni bdag byin gyis brlab pa'i ting nge 'dzin la gnas pa'i rnal 'byor pa'o/ /thams cad ces bya ba ni snod kyi 'jig rten thams cad do/ /de dang 'dra bar zhes bya ba ni sgyu ma'i rnam par ro/ /de nyid ni gzugs dang zhes bya ba la sogs pas gsungs te/ khams ni zhes bya ba ni sa dang chu dang
<p>181a.7</p>me dang rlung ngo / /mig la sogs dang zhes bya ba ni mig dang rna ba dang sna dang lce dang lus dang yid do/ /yul rnams ni gzugs dang sgra dang dri dang ro dang reg pa dang chos zhes bya bar grags pa'o/ /ye shes lnga po zhes bya ba ni me long lta bu dang / mnyam pa nyid dang / so sor rtog pa dang / bya ba grub pa dang / chos kyi dbyings shin tu
<p>181b</p>
<p>181b.1</p>rnam par dag pa zhes bya ba'o/ /nang du zhes bya ba ni khams bco brgyad do/ /phyi dang zhes bya ba ni brtan pa dang g.yo ba'o/ /thams cad ces bya ba ni sgyu ma nyid do zhes bya ba'i don to/ /da ni rnal 'byor pa'i rang gi sems kyi gzugs brnyan gyi ngo bo sgyu ma'i lus ngag byin gyis brlab pa'i zhes bya ba'i ming can gyi rang gi
<p>181b.2</p>ngo bo dang kha dog dang khyab pa bsgrub par bya ba'i phyir me long nang gi gzugs brnyan lta bu zhes bya ba smras te gzugs brnyan dang 'dra ba'o/ /mtshon par bya ba zhes bya ba ni mdun na 'dug pa'i gzugs brnyan mthong bas so/ /'ja' lta bu zhes bya ba ni ji ltar dbang po'i gzhu 'od zer kha dog rnam lnga dang ldan par
<p>181b.3</p>'byung ba de bzhin du de'i kha dog mtshon par bya ba'o/ /khyab pa nyid ni chu'i zla bas mtshon par bya ba'i don to/ /da ni rnal 'byor la ma ltos par yang de gsal bar rtog par byed pa bstan par bya ba'i phyir/ me long dri ma med pa la/ /zhes bya ba la sogs pa smras te/ dngos dang dngos med las grol
<p>181b.4</p>bas/ /zhes bya ba ni bden pa yang ma yin/ brdzun pa yang ma yin no/ /rdo rje sems dpa' zhes bya ba ni rdo rje sems dpa'i ngo bo'o/ /legs bris pa zhes bya ba ni kha dog dang dbyibs sna tshogs pa'o/ /de nyid gsungs pa/ sku ni blta bas mi ngoms pa/ /zhes bya ba ste/ nyams pa med pa'i
<p>181b.5</p>ngo bo nyid do/ /bstan zhes bya ba ni phyi rol gyi dper gyur pas nang gi dpes bstan par bya ba rab tu bstan pa yin no/ /slob ma bzang po zhes bya ba ni rin po che lta bu'i gang zag go/ /'di nyid ces bya ba ni gzhan ni ma yin no zhes bya ba'i don to/ /nges par mtshon pa ste zhes bya ba ni yang dag par
<p>181b.6</p>mtshon par bya ba'o/ /skyon med mtshan nyid kyis zhes bya ba ni sgrib pa thams cad zad pa'i mtshan nyid do/ /sku zhes bya ba ni longs spyod rdzogs pa'i mtshan nyid can no/ /de nyid kho na zhes bya ba ni de kho na zhes bya ba'i don to/ /dri za'i sems can zhes bya ba ni srid pa bar ma'i lus so/ /rdo rje'i sku zhes bya ba ni
<p>181b.7</p>mi tshig mi chod mi phyed mi 'bangs pa'i gzugs yin pa'i phyir ro/ /rdo rje sems dpa' zhes bya ba dang / de bas zhes bya ba ni bdag byin gyis brlab pa'i ting nge 'dzin thob pa'o/ /bdag nyid ces bya ba ni rang nyid do/ /mchod ces bya ba ni de bzhin gshegs pa'i mchod pa'o/ /gang gi phyir zhe na/ bdag nyid sangs rgyas
<p>182a</p>
<p>182a.1</p>zhes bya ba la sogs pa smras te/ bdag byin gyis brlab pa'i ting nge 'dzin thob pa ni sangs rgyas thams cad nyid do/ /lha rnams ni lha nyid do/ /de rnams kyi ngo bo ni lha nyid do/ /de bas zhes bya ba ni rgyu des so/ /sngags dang phyag rgyas zhes bya ba la sogs pa la/ dkyil 'khor la sogs zhes bya ba ni bzlas pa dang bsam
<p>182a.2</p>gtan dang mchod pa la sogs pa'o/ /dbang po'i gzhu zhes bya ba ni sgyu ma'i dpe nyid du nye bar bstan pa yin no/ /sgeg dang zhes bya ba la sogs pa la/ sgyu rtsal zhes bya ba ni sgyu rtsal drug cu rtsa bzhi ste/ b+ha ra ta'i bstan bcos las bstan pa'o/ /mang du bshad ci dgos zhes bya ba la sogs pa la/ rdo rje theg pa zhes bya ba
<p>182a.3</p>ni gsang sngags kyi theg pa chen po'o/ /da ni sgyu ma'i dpe nyid kyi dmigs pa bstan pa'i phyir me long gi ni zhes bya ba la sogs pa smras te/ sgyu ma ni sprul pa'o/ /chu bur zhes bya ba ni chu'i chu bur ro/ /mig 'phrul zhes bya ba ni sngags dang sman la sogs pa dang ldan pa'o/ /mtshungs par zhes bya ba ni khams
<p>182a.4</p>gsum po 'di dag gi ngo bo 'dra ba nyid du mthong ba'o/ /de ni gtso bo zhes bya ba ni rdo rje 'chang ngo / /mthong ba dang ni zhes bya ba la sogs pa la dmigs med ces bya ba la sogs pa la/ dmigs par bya bas ni dmigs pa ste/ mig la sogs pas gzung bar bya ba'i yul lo/ /kun rdzob ces bya ba ni
<p>182a.5</p>tha snyad tsam du rdo rje theg pa las sgyu ma zhes brjod pas sgyu ma dang 'dra bar yongs su brtags pa'o/ /'on kyang thams cad kyang ting nge 'dzin gyi stobs kyis sgyu ma lta bur mthong ba yin no/ /de nyid kyi phyir/ dbang po gang dang gang lam 'gyur/ /zhes bya ba la sogs pa smras te/ dbang po'i lam nyid du gyur pa ste dbang
<p>182a.6</p>po'i spyod yul nyid do/ /gyur zhes bya ba ni der song ba'o/ /de dang zhes bya ba ni dngos po de'o/ /de ngo bor bya zhes bya ba ni bdag byin gyis brlab pa'i ting nge 'dzin de'i ngo bo nyid de ji srid sgyu ma lta bur mthong gi bar du'o/ /rgyu de'i phyir/ mnyam par ma bzhag sbyor ba yis/ /zhes bya ba smras te/ ting nge 'dzin las langs pa'i
<p>182a.7</p>gnas skabs su'o/ /'chags pa la sogs pa'i dus su dngos po thams cad sangs rgyas kun dang mnyam par sbyor ba ste yang dag par mnyam pa nyid du blta bar bya'o/ /'di nyid ni sangs rgyas rnams kyi gang kun rdzob sgyu ma lta bu zhes bya ba nyid do/ /des cir 'gyur zhe na/ kun la zhes bya ba ni thams cad la'o/ /kun nas zhes bya
<p>182b</p>
<p>182b.1</p>ba ni thams cad nas so/ /thams cad du zhes bya ba ni brtan pa dang g.yo ba'o/ /kun gyis zhes bya ba ni rnam pa thams cad kyis so/ /rnam pa kun zhes bya ba ni mnyam par gzhag pa dang ma bzhag pa'i gnas skabs so/ /bdag nyid ces bya ba ni rang nyid do/ /sangs rgyas rang bzhin kun zhes bya ba ni sangs rgyas thams cad kyi byin gyi rlabs
<p>182b.2</p>kyis byin gyis brlab pa'o/ /grub pas zhes bya ba ni gdod ma nas grub pa'o/ /rang nyid kyis zhes bya ba ni bdag nyid kyi lus so/ /de zhes bya ba ni sgom pa po'o/ /bsam gtan 'dis gnas pa'i rnal 'byor pa 'di ltar gyi 'bras bu bstan pa'i phyir/ sems dpa' chen po 'gro dang zhes bya ba la sogs pa smras te/ gnas zhes bya ba ni rnal
<p>182b.3</p>'byor pa'i 'dug gnas so/ /'gyur ba dang zhes bya ba la sogs pa la/ 'gro ba zhes bya ba ni 'gro ba gtso bo rnams kyi'o/ /lha dang bcas pa kun gyis mchod/ /ces bya ba ni lha rnams kyis so/ /ting nge 'dzin la gnas nas 'gro ba skyob pa bstan pa'i phyir/ /ji ltar zhes bya ba la sogs pa smras pa yin te/ de bzhin gshegs pa ni
<p>182b.4</p>de lta bu nyid du'o/ /sna tshogs ye shes bya ba ni 'gro ba rnams kyi rang gi ngo bo yongs su shes pa ste/ sems tsam gyi ye shes sgyu ma lta bu'i ting nge 'dzin no/ /rjes su sdud ces bya ba ni de goms par byed pa'o/ /ji yang med ces bya ba la sogs pa la bsgrub par mi bya ba ste 'jig rten dang 'jig rten las 'das pa'i dngos grub kyi ngo
<p>182b.5</p>bo'o/ /rdo rje sems dpa' zhes bya ba ni sangs rgyas so/ /brgyan pas zhes bya ba ni byin gyis brlab pa'o/ /de nyid kyi phyir rang nyid ces bya ba smras te/ dka' ba spyod pa med par yang ngo / /bde chen phyag rgya zhes bya ba ni las dang dam tshig dang chos dang phyag rgya chen po'o/ /bde chen zhes bya ba ni bde ba chen po'i 'bras bu ster
<p>182b.6</p>ba'o/ /da ni sgrib pa thams cad rnam par dag par byed pa bstan pa'i phyir/ nyon mongs pa las kyi lam can zhes bya ba la sogs pa smras te/ nyon mongs pa ni 'dod chags la sogs pa'o/ /las can ni bde 'gro dang ngan 'gro'i rgyu'o/ /lus ni gzugs phung ngo / /byed pa po zhes bya ba ni bdag dang dbang phyug la sogs pa'o/ /
<p>182b.7</p>'bras bu ni legs par byas pa dang nyes par byas pa'i las las skyes pa'o/ /smig rgyu rmi lam lta bu de/ /zhes bya ba la sogs pa dang / 'di 'dra'i zhes bya ba la sogs pa la/ kun rdzob la zhes bya ba ni yongs su gsal bar 'gyur ba'i rdzas so/ /nye bar dmigs pa zhes bya ba ni rang gi ngo bor mngon par brtags pa nyid do/ /skye
<p>183a</p>
<p>183a.1</p>ba ni 'byung ba'o/ /de dag ces bya ba ni nad de dag go/ /sman zhes bya ba ni rtsi'o/ /rgyal ba ni rgyal ba'i ngang tshul dang ldan pa'o/ /ting nge 'dzin gyi che ba'i bdag nyid bstan pa ni bdag byin gyis brlab pa'i zhes bya ba la sogs pa ste/ rtag pa dang chad pa'i mtha' la dmigs par gyur pas de'i phyir/ mchod pa thams
<p>183a.2</p>cad spangs nas ni/ /zhes bya ba'o/ /de zhes bya ba ni bla ma de'o/ /de zhes bya ba ni bdag byin gyis brlab pa'i ting nge 'dzin no/ /gal te ji ltar na bsod nams kyi rgyu gzhan dag la mchod pa la sogs pa spangs nas bla ma kho na la mchod pa bya ba yin zhe na/ de yis bsod nams ma byas ci/ /zhes bya ba la sogs pa smras
<p>183a.3</p>te/ bla med ces byed pa zhes bya ba ni lam bla na med pa ster ba'o/ /slob dpon nyid ni rdo rje sems dpa'o/ /ji lta bu'i mchod pa bya zhe na/ shin tu dga' ba gang dang gang / /zhes bya ba la sogs pa smras te/ de ltar byas pa la yon tan ci zhig yod ce na/ slob dpon gyis ni sdig pa 'phrog /ces bya ba la sogs pa
<p>183a.4</p>smras te/ slob dpon gyis ni sdug bsngal gyi rgya mtsho 'jigs las zhes bya ba ni 'khor ba'i rgya mtsho'o/ /da ni slob ma ngan pa la bstan par bya ba ma yin zhes dgag pa'i phyir/ gang zhig nga rgyal gyis rtsags shing / /zhes bya ba la sogs pa smras te/ yang dag rim pa sun 'byin pa/ /zhes bya ba ni rim pa lnga
<p>183a.5</p>sun 'byin pa'o/ /slob ma bzang po'i mtshan nyid bstan pa ni/ bla ma la gus zhes bya ba la sogs pa ste/ bden par smra zhes bya ba ni bden pa'i tshig dang ldan pa'o/ /rnam par dben zhing zhes bya ba ni gcig pu dga' ba'i ngang tshul can no/ /bdag byin gyis brlab pa'i rim pa'i dka' 'grel lo// //rim pa
<p>183a.6</p>bzhi pa reg gyur nas/ /'gro ba'i mun pa 'phrog mdzad cing / /sna tshogs don mdzad klu sgrub la/ /phyag 'tshal 'dud cing phyag 'tshal lo/ /slob dpon gyi rim pa bzhi pa'i don rab tu bsgrub par 'dod nas/ dang po nyid du rje btsun rdo rje 'chang la phyag 'tshal ba ni rdo rje sems dpa' zhes bya ba la sogs pa ste/ thams
<p>183a.7</p>cad stong pa nyid ni 'od gsal ba ste de ston par mdzad pa'o/ /mngon par byang chub pa zhes bya ba ni mngon par rdzogs par sangs rgyas nas gang gis sangs rgyas nyid thob pa'o/ /'di zhes bya ba ni mngon par byang chub pa'i mtshan nyid can 'od gsal ba'o/ /rang nyid 'byung bar 'gyur ba nas rang 'byung ste/ 
<p>183b</p>
<p>183b.1</p>rgyu gang gis kyang ma bskyed ces bya ba'i bar du'o/ /de'i phyir/ blo yi spyod yul min phyir ngag gis brjod du med/ /bla mas bstan pas dngos po rtogs par bya ba las ring gyur/ /snying rje la sogs yon tan dkar po'i de nyid ma yin pas/ /dad dang ldan pa'i snying gi gnas su rang nyid 'byung ba yin/ /zhes bstan
<p>183b.2</p>pa yin no/ /bcom ldan zhes bya ba ni/ dbang phyug dang ni gzugs bzang dang / /dpal dang grags dang ye shes dang / /brtson 'grus phun sum tshogs pa ste/ /drug po de la ldan zhes bya/ /zhes 'byung bas de gang la yod pa de la de skad ces bya'o/ /gcig pu zhes bya ba ni gnyis su med pa'o/ /sangs rgyas
<p>183b.3</p>thams cad kyi chos sku'i ngo bo nyid yin pa'i phyir dang sna tshogs dang mi ldan pa'i phyir ro/ /bdag nyid che ba'i lha zhes bya ba ni gtso bor gyur pa'o/ /man ngag ces bya ba la sogs pa la/ de bas lhag ces bya ba ni mchog tu phan pa mdzad pa nyid yin pa'i phyir ro/ /de bas zhes bya ba ni 'od gsal ba bas kyang ngo / /de ni
<p>183b.4</p>zhes bya ba ni bla ma'o/ /ci nus pa zhes bya ba ni bdag nyid kyi nus pas so/ /ci 'byor pa zhes bya ba ni bcu drug lon pa'am gzhan dag kyang ngo / /dga' ba dang mgu ba bskyed pas na phyag rgya'o/ /tshogs kyi dkyil 'khor dbus su zhes bya ba la sogs pa ni tshogs kyi 'khor lo'i dbus su'o/ /mchod par bya ba ni rdo rje slob
<p>183b.5</p>dpon la'o/ /mchod pa ni nang gi bdag nyid can gyi mtshan nyid can no/ /de nas zhes bya ba la sogs pa la rnal 'byor chen po ni rdo rje slob dpon no/ /snang ba zhes bya ba ni skad cig ma bzhi nye bar mtshon par byed pa'o/ /snyoms par 'jug pa zhes bya ba ni phyi rol gyi phyag rgya dang ngo / /cho ga yis zhes bya ba ni mdor
<p>183b.6</p>bsdus pa'i rim par bstan pa'i cho gas so/ /ka la sha sogs zhes bya ba ni bum pa'i steng du dung chos sam/ nya phyis kha sbyor du byas par gzhag par bya'o/ /nam phyed ces bya ba ni nam phyed kyi dus su'o/ /dbang bskur yang dag thob nas zhes bya ba ni gsang ba'i dbang bskur ba'i cho ga dang shes rab ye shes kyi
<p>183b.7</p>dbang bskur ba'i cho gas dbang bskur ba rnam pa gnyis thob pa'o/ /yang zhes bya ba ni zhag gzhan la'o/ /bstod pas zhes bya bas ni 'chad par 'gyur bas so/ /khams gsum zhes bya ba la sogs pas ni 'od gsal ba'i yon tan brjod pa'i sgo nas bla ma la mnyes par byed do/ /mi brten zhes bya ba ni phyi rol
<p>184a</p>
<p>184a.1</p>du ma gyur pa zhes bya ba ste/ phung po dang khams dang skye mched du ma gyur pa'o/ /de ltar na gang la bstod pa dang khyad ci yod ce na/ phyin ci log las rnam grol ba/ /zhes bya ba la sogs pa smras te/ rnam rtog med cing zhes bya ba'i ched du bsam pa med pa'o/ /kun rtog med pa gang la 'jug pa'i kun du
<p>184a.2</p>rtog pa med pa ni kun rtog med ces bya'o/ /de nyid kyi phyir/ yid ni rab tu mi gnas pa/ /zhes bya ste/ gang la bsam pa yod pa ma yin pa de la de skad ces bya ste/ yid ni yid kyi rnam rtog go/ /de nyid kyi phyir dmigs med do/ /gnas med ces bya ba la sogs pa la gos pa ni 'dod chags so/ /gos pa dang bral ba ni gos
<p>184a.3</p>pa med pa'o/ /lta bar 'tshal zhes bya ba ni bskul nas yang gsol ba gdab po/ /bdag 'tshal lo zhes bya ba la sogs pa la/ mthong bar ni zhes bya ba ni 'dis mthong bar byed pas na mthong ba ste thabs so/ /snang ba gsum po zhes bya ba'i rnam par shes pa gsum po spangs pa'o/ /rdo rje ye shes zhes bya ba ni 'od gsal
<p>184a.4</p>ba'i ye shes so/ /sangs rgyas kun gyi ye shes zhes bya ba ni de bzhin gshegs pa thams cad kyi chos kyi sku'i ngo bo'o/ /de nyid kyi phyir/ de bzhin gshegs pa kun gyi gnas/ /zhes bya ba gsungs te/ de bzhin gshegs pa thams cad kyi longs spyod rdzogs pa dang / sprul pa'i sku'i gnas kyi ngo bo yin pa'i
<p>184a.5</p>phyir ro/ /thog mtha' med pa ni skye ba dang 'jig pa dang bral ba'o/ /nyon mongs pa dang nye ba'i nyon mongs pa dang bral ba'i phyir zhi ba'o/ /de ltar zhes bya ba la sogs pa la/ rim pa ni mngon par byang chub pa'i rim pa'o/ /mtshan mo snang ba'i cha zhes bya ba la sogs pa la ni phyi rol gyi sgo nas nang gi bdag nyid
<p>184a.6</p>can ston par byed pa yin no/ /mtshan mo'i cha zhes bya ba ni mtshan mo'i dus su'o/ /gsal ba'i nyi ma'i zer 'gyed ces bya ba ni nyi ma 'char ba nas brtsams nas so/ /yin zhes bya ba ni snang ba mched pa 'byung ba'o/ /mtshams zhes bya ba ni mtshams kyi mun pa'i dus te/ snang ba nye bar thob pa'i mtshan
<p>184a.7</p>nyid can no/ /rang gi rang bzhin brgya drug cu'o/ /lan cig mun pa zhes bya ba ni skad cig ma so sor ro/ /rang gi zhes bya ba ni bdag nyid kyi'o/ /de nyid kyi phyir de ni yang dag par rdzogs pa'i byang chub 'dren par byed pa ma yin no/ /'o na yang dag par rdzogs pa'i byang chub 'dren par byed pa gang yin zhe na mtshan
<p>184b</p>
<p>184b.1</p>min zhes bya ba la sogs pa smras te/ gang zhig ces bya ba ni bzhi pa'o/ /de ni yin zhes bya ba ni de yin par 'gyur ba'o/ /bla ma mchog bshad ces bya ba ni rdo rje slob dpon rje btsun rdo rje 'chang gis bstan pa'o/ /rnal 'byor pa zhes bya ba ni bdag byin gyis brlab pa'i rnal 'byor pa'o/ /skad cig ma
<p>184b.2</p>bzhi pa gsal bar bya ba'i phyir/ mun pa'i mtha' ni zad dang zhes bya ba ni mtshan mo zad par gyur cing mun pa zad par gyur pa'o/ /'das pa ni bral bar gyur pa'o/ /mtshams kyi snang ba ni mtshams kyi mun pa'o/ /nyi ma ni nyi ma nyid do/ /ji srid ces bya ba ni dang por nyi ma 'char ba'i gnas skabs so/ /skad cig 'dir
<p>184b.3</p>ni zhes bya ba ni skad cig la'o/ /bshad ces bya ba ni bstan pa'o/ /slob dpon mchog ces bya ba ni slob dpon thams cad kyi nang na gtso bor gyur pa'o/ /phyi rol byang chub bstan pa ni dpe ste/ bcom ldan 'das shAkya thub pas kyang skad cig ma 'di la rdo rje lta bu'i ting nge 'dzin mngon du mdzad do zhes bya ba 'dis ni phyi'i rdzogs par
<p>184b.4</p>byang chub pa'i dpes bstan pa'o/ /nang gi bde ba rnyog bral thob par 'gyur/ /zhes bya ba ni nang gi 'od gsal ba'i mtshan nyid can no/ /de nyid ni rgyu la 'bras bu brtags nas sangs rgyas byang chub ces bya ste/ skad cig de la zhes bya ba'i don to/ /skad cig de'i rang gi ngo bo bstan par bya ba'i phyir thog mar 'byung min zhes bya
<p>184b.5</p>ba smras te ma skyes pa'i phyir ro/ /yang na chos thams cad kyi thog mar 'byung ba ni rgyur gyur pa ste/ chos thams cad de las byung ba'i phyir ro/ /dbus su 'byung min zhes bya ba ni chos thams cad kyi mtshan nyid dang bral ba nyid yin pa'i phyir ro/ /dbus su 'byung ba yang yin te chos thams cad las 'das pa'i phyir ro/ /
<p>184b.6</p>gang las mthar ma byung ba yod pa ma yin pa de ni mthar ni mi 'byung ngo / /yang na chos thams cad kyi mtha' zhes bya ba zad par gyur pa ste/ chos thams cad kyi mtha' 'od gsal ba'i mthar thug par 'gro ba'i phyir ro/ /de dag ces bya ba ni de lta bur gyur pa'o/ /'gro ba dang ni 'ong med ces bya ba la sogs pa la/ ngo mtshar
<p>184b.7</p>zhes bya ba ni shin tu rmad du byung ba'o/ /yang na 'dir ngo mtshar ci zhig yod ces bya ba ste/ brtags pa thams cad dang bral ba'i mtshan nyid can stong pa la zhes bya ba'o/ /gnas par 'gyur min zhes bya ba ni gar yang gnas par 'gyur ba med pa'o/ /myur du 'gro ba min zhes bya ba ni gar yang 'gro ba'i ngang tshul can ma yin
<p>185a</p>
<p>185a.1</p>pa'o/ /mchog gyur pa ni gtso bor 'gyur ba'o/ /de lta bu 'di nyid ces bya ba la sogs pa la/ rgyu dang mi rgyu'i zhes bya ba ni brtan pa dang g.yo ba'i ngo bo nyid do/ /kun rgyu zhes bya ba ni sa stengs ma lus par 'khor ba'o/ /rnal 'byor pa de ni mi zad pa zhes bya ba chos kyi sku thob pa'o/ /yon po'i lus ni
<p>185a.2</p>dman pa'i 'gro ba'o/ /bstan pa la gnas med ces bya ba ni bstan la mi 'dug na yang ngo / /mig btsums zhes bya ba ni mig ma phye ba yang ngo / /rnam rgyas mig ni rnam par gnas par gyur pa'i mig can no/ /mnyam par ma bzhag kyang zhes bya ba ni/ mnyam par ma bzhag tu zin kyang mnyam par gzhag pa yin no/ /de ni
<p>185a.3</p>tshig dang ldan yang brjod bral yin no/ /de ni gzugs ngan par gyur kyang longs spyod chen po dang ldan pa yin no/ /gzhan gyi bran du gyur pa yin yang 'jig rten rnams kyi mgon po yin no/ /gang zhig de nyid rig ces bya ba ni skad cig ma bzhi pa shes pa'o/ /da ni rnal 'byor pa'i don de nyid gsal bar bya ba'i sbyor ba
<p>185a.4</p>bstan pa'i phyir/ man ngag thob pa'i zhes bya ba la sogs pa gsungs te/ rnam gnyis ni rnam pa gnyis so/ /de nas zhes bya ba ni man ngag bstan pa'i rjes thogs su'o/ /bslab ces bya ba ni goms par bya ba'o/ /ril por 'dzin pa zhes bya ba la sogs pa la/ de bzhin zhes bya ba ni de ltar rjes su gzhig par bya ba nyid de/ 
<p>185a.5</p>rdul phra rab kyi dbye ba nyid kyis so/ /mgo bo nas ni zhes bya ba la sogs pa la mgo bo nas brtsams nas rkang pa'i bar du dang rkang pa nas brtsams nas ni ji srid snying gar zhes bya ba'i snying ga'i sa bon la'o/ /yang dag pa'i mtha' zhes bya ba ni stong pa nyid la 'jug pa'o/ /'dir bsdus pa'i don ni 'di yin te rim gyi rim gyis yang dag pa'i
<p>185a.6</p>mtha' la 'jug par bya ste/ /sa bon gyi mthar thug par zhugs la/ sa bon yang thig ler ro/ /de yang stong pa nyid du'o zhes bya ba 'di lta bu ni ril por 'dzin pa'i ting nge 'dzin no/ /rgyu ba dang ni zhes bya ba la sogs pa ni snod dang bcud kyi 'jig rten no/ /dang por zhes bya ba ni thog ma nyid du'o/ /phyi nas zhes bya ba ni de'i rjes thogs su ste/ 
<p>185a.7</p>ril por 'dzin pa'i bdag nyid can gyi'o/ /da ni bstan ma thag pa'i rnam pa gnyis po mdor bsdus nas 'od gsal du 'jug pa'i tshul bstan pa'i phyir/ dbugs kyi rlung ni zhes bya ba la sogs pa smras te/ me long la zhes bya ba ni kha rlangs kyi gzugs so/ /ji ltar kun du thim pa'i ni kun la khyab pa'o/ /de ltar zhes bya
<p>185b</p>
<p>185b.1</p>ba ni de ltar ro/ /yang dang yang zhes bya ba ni skad cig skad cig la goms par byed pa'o/ /'gro dang 'dug dang zhes bya ba la sogs par yang slob par byed pa'o/ /rtag tu gnas zhes bya ba ni gnas pa nyid do/ /sems can don du'ang zhes bya ba la sogs pa la/ lan 'ga' byed par 'dod pa'o/ /de dang de zhes bya
<p>185b.2</p>ba ni 'od gsal ba'i ngo bo nyid yin pa'i phyir ro/ /yang na rnam shes rlung dang ldan pa'i zhes bya bas kyang ngo / /gal te 'od gsal ba tsam gyi ting nge 'dzin 'dis sangs rgyas par gyur nas kyang sems can gyi don ji ltar byed par 'gyur te/ gzugs kyi sku med par ni sems can gyi don yod pa ma yin pa'i phyir ro/ /
<p>185b.3</p>zhe na/ de'i phyir/ ji ltar dang ba'i chu klung las/ /zhes bya ba la sogs pa smras te/ nya dag myur bar ldang ba ltar thams cad stong pa las kyang de dang 'dra'o/ /sgyu 'phrul dra ba zhes bya ba ni dkyil 'khor gyi 'khor lo la sogs pa'i rnam pas so/ /'byung bar bshad ces bya ba ni bstan pa 'jug par 'gyur ba'o/ /
<p>185b.4</p>de nyid gsal bar bya ba'i phyir/ rigs lnga'i sangs rgyas zhes bya ba la sogs pa smras te/ phyag rgya chen po zhes bya ba ni lha la sogs pa'i rnam par rtog pa'o/ /'byung ba'i zhes bya ba ni kun nas 'byung ba ste/ nam mkha' la brgya byin gyi gzhu 'byung ba ji lta bu'o/ /da ni spyod pa bstan pa'i phyir/ phyag rgya 'ching bar
<p>185b.5</p>byed pa'am/ /zhes bya ba smras te/ phyag rgya ma bcings pa'am yang na bcings par byed pa na'o/ /gang gzhan thams cad ces bya ba gang cung zhig byed par 'dod pa de dag thams cad thams cad stong pa'i gzhi la zhes bya ba stong pa nyid la gnas pas so/ /thams cad za zhes bya ba ni bza' ba dang mi za ba kun za
<p>185b.6</p>ba'o/ /kun la phyag byed ces bya ba ni thams cad la phyag 'tshal ba'o/ /kun du 'gro zhes bya ba ni bgrod par bya ba dang bgrod par bya ba ma yin pa'i mi spyod pa'o/ /thams cad byed ces bya ba ni bsod nams dang bsod nams ma yin pa'o/ /rtags kun 'chang zhes bya ba ni bdag dang gzhan gyi lta ba can gyi rtags kun
<p>185b.7</p>'chang ba'o/ /'di ltar gnas par gyur pa'i rnam par dag par 'gyur ba yang ji lta bu zhe na/ thams cad stong pas zhes bya ba smras so/ /man ngag thob pa'i zhes bya ba la sogs pa la spyod pa'i dus su gnang ba thob nas yang byang chub kyi sems blang ba'i tshigs su bcad pa las skal bzangs zhes bya ba ni skal ba dang ldan
<p>186a</p>
<p>186a.1</p>pa'o/ /byang chub sems zhes bya ba ni don dam pa'i byang chub kyi sems so/ /slar yang zhes bya ba ni spyod pa byed pa'i dus so/ /khyad par ji lta bu dang ldan pa zhig ce na/ dngos po kun dang rnam bral zhing / /zhes bya ba smras te/ nam mkha' dang mnyam pa'i phyir ro/ /rnam par spangs pa'i
<p>186a.2</p>ni phung po la sogs pa'i ngo bo dang bral ba'o/ /chos bdag med pa dang zhes bya ba ni ngo bo nyid med pa ste de dang mnyam pa'o/ /rang sems nyid ni byang chub kyi sems so/ /ci ste yod dam zhe na/ gzod ma nas ma skyes pa zhes bya ba smras so/ /de nas rjes su mthun pa'i yon/ /zhes bya ba la sogs pas ni bla ma la yon dbul ba
<p>186a.3</p>bstan te/ rjes su mthun pa ni rang gi rjes su mthun pa'o/ /bu mo ni bu mo nyid do/ /lhag ma rnams lta smos kyang ci dgos zhes bya ba ni mi sbyin pa yod pa ma yin no/ /slob dpon las ni drin thob ces bya ba ni spyod pa byed pa'i dus su'o/ /gang la dri ma med cing bstan pa'i blo ste mi g.yo ba gang la yod pa de la de skad ces bya'o/ /
<p>186a.4</p>'od gsal ba'i ngo bo nyid yin pa'i phyir dngos kun ngo bo nyid do/ /gsal ba ni dri ma med pa nyid kyi phyir ro/ /dag pa ni 'dod chags la sogs pa rnam par dag pa'i ngo bo nyid yin pa'i phyir ro/ /shin tu phra ba ni bdag byin gyis brlab pa'i rnal 'byor pa'i spyod yul yin pa'i phyir ro/ /mchog gi rang bzhin
<p>186a.5</p>ni 'gro ba'i mngon par mtho ba dang / nges par legs pa'i rgyur gyur pa'i phyir ro/ /sangs rgyas mya ngan 'das pa'i khams ni sangs rgyas rnams kyi chos kyi sku'i ngo bo nyid yin pa'i phyir ro/ /gnyis med ni dngos po dang dngos po med pa'i mtha' gnyis spangs pa'i phyir ro/ /rtog bral ni rnam par rtog pa las
<p>186a.6</p>'das pa'i phyir ro/ /rtag tu bde ba'i rang bzhin ni rgyun mi 'chad pa'i bde ba'i ngo bo nyid yin pa'i phyir te/ 'di lta bu'i 'od gsal ba'i ngo bo nyid yin pa'i phyir bsgom par bya'o/ /de nyid rnal 'byor pas zhes bya ba ni bdag byin gyis brlab pa'i ting nge 'dzin thob pa'o/ /de nyid kyi phyir bsod nams min las grol
<p>186a.7</p>zhes bya'o/ /rdo rje sems dpa' 'gyur zhes bya ba ni rdo rje sems dpar 'gyur ro zhes bya ba'i don to/ /mchog tu gsang ba'i mngon par byang chub pa'i rim pa'i dka' 'grel lo// //dpal ldan rdo rje 'dzin gtso dang / /klu sgrub bla ma la gus pas/ /phyag 'tshal nas ni zung 'jug pa'i/ /dka' 'grel cung zhig bri bar bya/ /
<p>186b</p>
<p>186b.1</p>mgon po rgyu dang 'bras bdag nyid/ /ces bya ba la sogs pa ni kun rdzob dang don dam pa'i bden pa gnyis su med pa'i mtshan nyid can no/ /chad pa dang rtag pa'i mtha' gnyis spangs pa'i phyir gnyis pa thams cad rnam par spangs pa'o/ /yang dag ces bya ba ni don ji lta ba'o/ /zung zhes bya ba ni zung du gzhibs pa ste/ 
<p>186b.2</p>dngos po dang dngos po med pa dang / rtag pa dang mi rtag pa dang / kun rdzob dang don dam pa'i bden pa la sogs pa'o/ /'jug ces bya ba ni ro gcig par gyur pa'o/ /de'i rim pa ni rdo rje 'chang chen po'i ngo bo rdzogs pa'i rim pa la gnas pa'i ngo bo nyid yin pa'i phyir mchog go/ /'khor ba dang ni zhes bya ba la sogs pa
<p>186b.3</p>la/ gcig gyur pa ni ro gcig par gyur pa'o/ /gang du zhes bya ba ni rdo rje 'chang gi go 'phang ngo / /kun nas nyon mongs zhes bya ba ni gti mug dang 'dod chags la sogs pa'i 'ching ba'o/ /rnam par byang ba ni thar pa ste gang gi don dam pa nyid shes pa'o/ /rnam bcas zhes pa ni gang rnam pa dang ldan zhing 'jug par
<p>186b.4</p>'gyur ba'o/ /rnam med ces bya ba ni gang la rnam pa yod pa ma yin pa ste/ rtog pa gnyis po de dag spangs pa nyid do/ /gzugs dang ni zhes pa la sogs pa la/ yod min zhes bya ba ni don dam pa'o/ /gang du zhes bya ba ni ting nge 'dzin gang du'o/ /spangs nas zhes bya ba ni yongs su btang ba'o/ /kun zhes bya ba ni brtan
<p>186b.5</p>pa dang g.yo ba la sogs pa la/ mkhas pa zhes bya ba spyod pa dang ldan pa'o/ /shes rab ces bya ba ni 'od gsal ba'i ye shes so/ /thabs zhes bya ba ni sems tsam gyi ting nge 'dzin no/ /de dag snyoms par 'jug pa'i 'dus pa'o/ /thams cad ces bya ba ni brtan pa dang g.yo ba'o/ /gang du zhes bya ba ni de las langs
<p>186b.6</p>pa'i rdo rje 'chang gi go 'phang ngo / /lhag mar bcas zhes bya ba ni phung po tsam gyi lhag ma dang bcas pa'o/ /phung po lhag ma med pa zhes bya ba ni phung po la sogs pa dang bral ba'o/ /gang zag bdag med ces bya ba ni bdag gi bdag med pa'o/ /chos la zhes bya ba ni chos thams cad la'o/ /de bzhin nyid gnas zhes bya ba
<p>186b.7</p>ni yang dag pa'i mthar ro/ /ldang gyur zhes bya ba ni 'od gsal ba las so/ /de bzhin nyid la dmigs nyid ces bya ba la sogs pa la rnal 'byor pa zhes bya ba ni sangs rgyas so/ /gnyid log ces bya ba la sogs pa dang / dran pa dang dran min zhes bya ba la sogs pa la/ las grol zhes bya ba ni rnam par spangs pa'o/ /rtag tu mnyam par
<p>187a</p>
<p>187a.1</p>gzhag pa'i ngo bo'o/ /bskyed pa'i rim pa zhes bya ba la sogs pa dang / yongs su dag pa'i lha dang ni/ /zhes bya ba la sogs pa la/ de ltar zhes bya ba ni brtan pa'i rim pa nyid kyis so/ /brjod pa yin zhes bya ba ni bstan pa yin pa'o/ /sna tshogs 'dzin zhes bya ba ni sna tshogs 'jug par byed pa'o/ /sgyu 'phrul dra
<p>187a.2</p>bas zhes bya ba la sogs pas ni de'i ming gi rnam grangs gzhan ston pa yin no/ /'di'i tshig ces bya ba la sogs pa ni gnas brjod pa ma yin pa ste gsung rab gang yang rung ba nas so/ /'di nyid dag ces bya ba la sogs pa la/ ji snyed ces bya ba ni bye ma dang mnyam pa'o/ /slob bzhin pa zhes bya ba ni 'od gsal ba'i ting nge 'dzin la
<p>187a.3</p>gnas pa'o/ /zung du 'jug pa'i sgom gnas pa/ /zhes bya ba ni bstan pa'i rim pa la rnam par gnas pa'o/ /de dang gnyis su med ces bya ba ni mngon par byang chub pa'i rim pa nye bar bstan pa dang 'dir nye bar bstan pa dag go/ /de nyid bstan par bya ba'i phyir/ ji ltar bdag nyid ces bya ba la sogs pa smras te/ de bzhin sgra
<p>187a.4</p>la yang de lta bu bskyed pa'o/ /gram pa ni rdo'i dum bu'o/ /bshang zhes bya ba ni mi gtsang ba'o/ /bshang las byung ba ni zhes bya ba ni mi gtsang ba las byung ba'i dri'o/ /drag po zhes bya ba la sogs pa la/ rdo rje can de bzhin zhes bya ba ni sangs rgyas so/ /ji ltar rmi lam zhes bya ba ni gnyid log pa'i gnas skabs kyi'o/ /
<p>187a.5</p>mthong zhes bya ba ni sad pa'i gnas skabs su'o/ /sdang ba zhes bya ba ni rab tu sdang ba ste bu dang 'dra bar bya ba'o/ /de ltar zhes bya ba la sogs pa la shes na zhes bya ba ni zung du 'jug pa zhes grags pa'o/ /spyod ces bya ba ni spyod pa bya ba'o/ /sbas pa'i brtul zhugs zhes bya ba ni smyon pa'i gzugs 'dzin pa ste/ rtags ma lus
<p>187a.6</p>pa dang bral ba ste/ phun sum tshogs pa thams cad ces bya ba ni khams gsum gyi 'khor los sgyur ba'i bde ba phun sum tshogs pa'o/ /'phags pa'i thugs gyur rim pa lnga'i/ /de nyid su yis rig par 'gyur/ /de lta na yang bla ma yis/ /zhabs gsungs dran nas bdag gis bris/ /rim pa lnga pa rnam phye bas/ /'dir ni bsod nams gang
<p>187a.7</p>bsgrubs pa/ /des ni 'gro ba thams cad kyang / /zung 'jug go 'phang gnas gyur cig /zung du 'jug pa'i rim pa'i dka' 'grel slob dpon mkhas pa chen po dam tshig rdo rje'i zhal snga nas mdzad pa rdzogs so// //rgya gar gyi mkhan po kr-iSh+Na paN+Di ta dang / lo tsA ba dge slong tshul khrims rgyal bas bsar cing zhus te gtan la phab pa// // 
<p>187b</p>
<p>187b.1\] ]@##/ /rgya gar skad du/ pany+tsa kra ma br-it+tAr+tha bi ro tsa na nA ma/ bod skad du/ rim pa lnga'i 'grel pa'i don gsal bar byed pa zhes bya ba/ rgyan ni bdun dang 'brel gyur pa'i/ /'chad pa spangs te 'phags pa'i gsungs/ /phye bar nus pa ma yin te/ /de phyir de nyid
<p>187b.2</p>sngon 'gro ba/ /rgya che zab pas rgyud kyi don/ /mdo sde man ngag gis brgyan pa/ /rim pa'i don ni gsal byed pa/ /'grel pa bdag gis bya ba yin/ /'dir ni bcom ldan 'das shAkya thub pas snyigs ma lnga dang ldan pa'i sems can gyi khams gzigs te/ 'di pha rol
<p>187b.3</p>tu phyin pa'i theg pas grol bar mi 'gyur ro zhes dgongs nas/ de nyid la shin tu myur ba dang / shin tu bde bar rdo rje sems dpa'i go 'phang thob par bya ba'i phyir dga' ldan gyi gnas su rin po che sna bdun gyi gzhal yas khang la bzhugs te/ rang gi thugs ka nas de
<p>187b.4</p>bzhin gshegs pa lnga spros te de rnams kyis gsol ba btab pas/ chags pa dang bral ba'i gzugs spangs te/ shin tu sgeg pa la sogs pa'i nyams dang ldan pa'i sku blangs nas 'dod chags kyis 'dod chags spang bar bya ba'i phyir dpal gsang ba 'dus pa'i rgyud
<p>187b.5</p>nyi khri lnga stong pa gsungs so/ /de'i rjes la rtsod pa'i dus 'di la tshe dang brtson 'grus dang / shes rab dman pa'i sems can gyi khams kyis 'di nyid don dang gzhung du gzung bar nus pa ma yin te slar yang de rnams kyis gsol ba btab pas/ le'u bco brgyad kyis
<p>187b.6</p>tshad ma mdor bsdus pa'i rgyud kyi rgyal po bcom ldan 'das kyis gsungs so/ /de'i sdud pa po ni 'phags pa dpal phyag na rdo rje ste/ de'i rgyud kyi rim pas mi yul du thob par mdzad do/ /shin tu rtogs par dka' ba'i phyir dang / de bzhin gshegs pa thams cad kyis rgyas
<p>187b.7</p>btab pa'i bskyed pa'i rim pa dang rdzogs pa'i rim pa rgyud de nyid kyis go bar dka'o zhes thugs la bzhag nas/ lang kar gshegs pa'i mdo las bcom ldan 'das nyid kyis lung bstan pa/ thugs rje mchog dang ldan pa'i 'phags pa klu sgrub kyi zhal snga nas kyis
<p>188a</p>
<p>188a.1</p>bskyed pa'i rim pa mdor byas kyi sgrub thabs las yang dag par bsdus te rdzogs pa'i rim pa 'ba' zhig pa gtso bor gyur pa'i rim pa lnga pa zhes bya ba'i rab tu dbye ba 'di de nyid las bsdus pa'o/ /bsdus pa 'di yang rnam pa gsum yin te/ tshig gi don dang / 
<p>188a.2</p>ngag gi don dang / mdor bsdus pa'i don gyi dbye bas so/ /de la tshig gi don ni rim pa lnga zhes bya ba ni lnga'i sgra ni grangs rjod par byed pa dang / rim pa'i sgra ni gong nas gong du khyad par gyi de kho na nyid so sor rtogs par byed pa'o/ /ngag gi don zhes bya ba ni rnam pa lnga ste rdo rje bzlas
<p>188a.3</p>pa'i rim pa dang / sems la dmigs pa'i rim pa dang / bdag byin gyis brlab pa'i rim pa dang / mngon par byang chub pa'i rim pa dang / zung 'jug gi rim pa ste/ de la rdo rje bzhin du mi phyed pa'i rlung gi 'khor lo tsam gyis bsgrub par bya ba'i bzlas pa ni yid kyis spros
<p>188a.4</p>pa rdo rje bzlas pa ste/ rdo rje bzlas pa'i rim pa'i ngag gi don to/ /sems ni rnam par shes pa gsum ste de nyid rnam par dag pa ni brgya drug cu'i rang bzhin 'gog pas rang rig tsam thob pa ste sems la dmigs pa'i ngag gi don to/ /de bzhin du bdag ni dngos po thams cad kyi
<p>188a.5</p>rang bzhin gyi 'od gsal ba las byin gyis brlab pa ni sgyu ma'i bdag nyid kyi gang du 'dzin pa de ni bdag la byin gyis brlab pa ste/ bdag la byin gyis brlab pa'i rim pa'i ngag gi don to/ /yang na bdag ni rdo rje 'chang la sogs pa'i sku ste de nyid byin gyis brlab pa ni sgyu ma la
<p>188a.6</p>sogs pa'i dpe dang sbyar ba ste/ bdag la byin gyis brlab pa'i rim pa'i ngag gi don to/ /mngon du ni mngon sum gyis chos mthong ba la byang chub ni sangs rgyas nyid gang las thob par 'gyur ba de ni mngon par byang chub pa'i rim pa ste de nyid kyi ngag gi don to/ /zung ni kun rdzob
<p>188a.7</p>dang don dam pa'i bden pa gnyis kyi bdag nyid/ 'jug pa ni ro gcig par gyur pa gang las thob pa de ni zung 'jug gi rim pa ste de nyid kyi ngag gi don to/ /'o na ngag ces bya ba gang zhe na smras pa/ ti ngan ta gcig gi tshig tshogs ngag go zhes bya ba'i tshig gi bya ba dang byed pa po dang
<p>188b</p>
<p>188b.1</p>'brel pa'i tshig gi tshogs ni ngag yin no/ /mdor bsdus pa'i don zhes bya ba ni mang ba dang nyung ba'i grangs sel ba'i mtshan nyid can yin no/ /dper na ci'i don du 'di rim pa lnga zhes bya ba'i nges pa ste de rnam bzhi 'am/ drug ji ltar bstan pa yin no zhes log par rtog pa dang ldan
<p>188b.2</p>pa la brten te bshad par bya ste/ 'dir ni dang po'i sbyor ba la sogs pa'i ting nge 'dzin gsum gtso bor gyur pa'i bskyed pa'i rim pas rigs brgya'i dbye ba bsgom pa'i bar du lus rnam par dben pa bcom ldan 'das kyis gsungs pa dang / rdo rje bzlas pa'i rim pas ngag rnam par
<p>188b.3</p>dben pa dang / sems la dmigs pa'i rim pas yid rnam par dben pa dang / bdag la byin gyis brlab pa'i rim pas kun rdzob kyi bden pa rnam par dben pa dang / mngon par byang chub pa'i rim pas don dam pa'i bden pa rnam par dben pa dang / zung 'jug gi rim pas
<p>188b.4</p>gnyis ro gcig par gyur pa'i de kho na nyid thob pa ste/ de ni rdo rje 'chang chen po'i sa'o/ /ji skad du/ gang gi sangs rgyas kun gyi rten/ /sa ni de nyid bcu gsum pa/ /de nyid btsun mo zhes grags te/ /de yi rang bzhin b+ha gar bshad/ /ces bya ba 'dus pa'i bshad pa'i
<p>188b.5</p>rgyud dgongs pa lung bstan pa las gsungs pa'i phyir ro/ /de nyid kyi phyir 'di las gong du mi slob pa'i phyir rim pa drug pa yod pa ma yin te/ 'di tsam gyis 'dod pa'i don 'grub pa ste rim pa bzhi ma yin no zhes nyung ba'i grangs kyang sel ba yin no/ /'di ni mdor bsdus pa'i
<p>188b.6</p>don bshad pa yin te/ rim pa lnga kho nar mdor bsdus pa'i phyir ro/ /ji skad du/ sngags dang sems dang lus dang ni/ /rnam dag dang ni zung 'jug las/ /rim pa lnga yi bsdus pa'i don/ /shes nas mtha' drug la 'jug go/ /zhes 'byung ba'i phyir ro/ /rim
<p>188b.7</p>pa 'di rnams la sa'i rim pa ji ltar gzhag par bya/ des ci bya zhe na theg pa chen po'i tshul med pas dam pa'i chos ltar snang bar 'gyur ro/ /de bskyed pa'i rim pa la pha rol tu phyin pas sa brgyad pa thob pa dang / sems la dmigs pa'i rim pas sa bcu thob pa dang / zung
<p>189a</p>
<p>189a.1</p>'jug gi rim pas rdo rje 'chang chen po'i sa thob bo/ /ji skad du/ dang po'i las kyi sbyor ba yis/ /sa brgyad pa ni thob par 'gyur/ /snang ba gsum po thob pa dag /sa bcu pa la rab tu gnas/ /zung 'jug ting 'dzin la gnas pa/ /slar
<p>189a.2</p>ni gang la'ang mi slob bo/ /'di ni rdzogs pa'i rnal 'byor grags/ /rdo rje 'chang chen de nyid yin/ /rnam pa thams cad mchog ldan pa'i/ /thams cad mkhyen pa de las 'byung / /zhes bya ba gsungs pa'i phyir ro/ /'dis ni ji ltar bshad par 'gyur te/ rdo rje
<p>189a.3</p>bzlas pa'i rim pas sa dgu pa thob pa dang / bdag la byin gyis brlab pa'i rim pa la sems la dmigs pa'i rim pa rgyu yin pa'i phyir des sa bcu pa kho na thob pa yin no/ /gal te de dag la rnam pa dang bcas pa dang rnam pa med pas byas pa'i dbye ba yod kyang sa'i byas pa'i
<p>189a.4</p>dbye ba yod pa ma yin no/ /mngon par byang chub pa'i rim pas sangs rgyas kyi sa kun du 'od bcu gcig pa thob pa'o/ /so so'i skye bo'i sa la ltos na de nyid bcu gnyis pa yin te sa'i dbye ba bstan to/ /'o na rim pa 'di rnams las rim pa re re la thabs du zhe na smras pa/ 
<p>189a.5</p>rdo rje bzlas pa'i rim pa la ni thabs gnyis te/ rlung gi de kho na nyid dang / sngags kyi de kho na nyid do/ /de la rlung gi de kho na nyid ni srog dang rtsol ba bde ba chen po'i dbang gis thig le'i gzugs su gyur te/ de nyid gsang bar dang snying ga dang / kun rdzob kyi sna'i rtse mor 'dzin
<p>189a.6</p>pas rnam pa gsum du 'gyur te/ byang chub sems dang sngags dang / 'od zer gyi rang bzhin gyi phyir dang / 'dod chags dang zhe sdang dang gti mug gi rigs kyi rnal 'byor pa rjes su gzung ba'i phyir ro/ /de la rtsa bdun khri nyis stong gi nang gi khang stong las 'dod chags kyi mes
<p>189a.7</p>bzhus pa'i byang chub kyi sems kyi thig le gsang ba'i gnas la'o/ /yi ge gsum cha shas kyi dbye bas yongs su gyur te sngags kyi thig le snying ga la'o/ /dkyil 'khor bzhir shar bas g.yas la sogs pa nas 'byung ba'i 'od zer gyi thig les kun rdzob kyi sna la bsgom
<p>189b</p>
<p>189b.1</p>par bya'o/ /smin ma'i dbus dang lte ba'i dbus su gsang ba'i thig les gyen du 'gro ba'i rim pas bkug la bsgom par bya ste/ rin chen dang don yod grub pa'i sgrub pa po rjes su gzung bar bya ba'i phyir ro zhes in+d+ra b+hU ti'i zhal snga nas gsungs pa/ de la dgongs pa ni sems dbang du gyur pa
<p>189b.2</p>ste rdul phra rab dang / shin tu rgya che ba bsgom pa ni sems dbang du 'gyur ro zhes 'byung ba'i phyir ro/ /sngags kyi de kho na nyid ni gang 'di rnams snying po la sogs pa'i sngags kyi tshogs bcom ldan 'das kyis gsungs pa de rnams A li dang kA li kho na las 'byung ste/ bcom
<p>189b.3</p>ldan 'das ma yi ge'i ma mo yi ge bzhi bcu rtsa bzhi'i bdag nyid ma lus pa'i ngag gi spros pa'i rgyu yin no zhes thams cad kyi spyi'i grub pa'i mtha'o/ /bcom ldan ma de yang dang po'i yi ge brgyad la 'dus par 'gyur te gtso bo yin pa'i phyir ro/ /a ka tsa Ta ta pa ya sha yi
<p>189b.4</p>ge brgyad po de rnams kyang yi ge bzhi a ka ya sha la bsdu ba dang / bzhi po de rnams kyang yi ge gsum la bsdu ba dang / yi ge gsum po yang a la bsdu ba dang / a yig de yang 'od gsal ba la bsdu ba ste bsdu ba'i rim pas sngags kyi de kho na nyid bstan to/ /spro ba'i
<p>189b.5</p>rim pas kyang de nyid bstan par bya ste/ 'dir ni lte ba'i phyogs 'od gsal ba'i gnas la mar me 'bar ba'i 'od zer dang 'dra ba'i yi ge'i rgyal po rang bzhin gyis gnas pa ste/ des bskul ba'i srog gi rlung gyen du 'gro ba'i rim pas mgrin pa la sogs pa'i gnas reg
<p>189b.6</p>nas A li dang kA li skyed par byed de/ de dag gis kyang tshig dang / tshig rnams kyis kyang ngag dang ngag rnams kyis kyang ngag chen po la sogs pa skyed par byed pa'i rim pas tshig dang / byed pa po dang / byed pa dang / de la phan pa dang / bsdu ba dang / bdag gi tshig
<p>189b.7</p>dang / gzhan gyi tshig dang / skyes pa dang / dus dang / rang bzhin dang / rkyen la sogs pa dang / rol mo dang / tshig lhug pa dang / tshigs su bcad pa dang / rab tu byed pa dang / skad drug la sogs pa skyed par byed pa ste/ ji srid chos kyi phung po brgyad khri bzhi stong de
<p>190a</p>
<p>190a.1</p>nyid las 'byung ngo / /sngags kyi de kho na nyid de yang rnam pa bzhir 'gyur te sngags kyi don dang / sngags kyi brda dang / sngags btu ba dang / sngags kyi de kho na nyid do/ /de la sngags kyi don ni phyag 'tshal ba la sogs pa rnam par snang mdzad la sogs pa'i don yin no/ /
<p>190a.2</p>sngags kyi brda ni sbrul dang / mgo bo med pa dang / mtha' med pa dang / gnyis ka med pa'o/ /brda ni ming yin te/ de nyid tha snyad kyi don du 'dogs pa ste dper na bum pa lta bu'o/ /de nyid kyang spel ba dang ma spel ba dang thog ma dang tha ma dang bar mar spel ba la sogs pa dang / 
<p>190a.3</p>snying po dang / nye ba'i snying po dang / snying po bskul ba dang / rtsa ba'i sngags dang / phreng ba'i sngags dang / gzungs sngags dang / rig sngags dang / sa bon gyi yi ge dang / rang gi chos kyi yi ge dang / go bzlog pa dang go ma bzlog pa la sogs pa'i dbye bas rnam pa sna
<p>190a.4</p>tshogs pa'i sngags btu ba ste/ las kyi tshogs de dang de bsgrub pa'i phyir rgyud kyi rgyal po de dang de rnams su bcom ldan 'das kyis bka' stsal pa yin no/ /sngags btu ba ni A li dang kA li kho na las sngags rnams btu ba yin te/ de yang dang po gcig pa dang dgu dbus na zhes
<p>190a.5</p>bya ba la sogs pa 'og nas bshad par bya'o/ /sngags kyi de kho na nyid ni de bzhin nyid de 'od gsal ba kho na'o/ /gang phyir sngags ni de'i srog dang ldan par gyur pas rang rang gi las la nus pa dang ldan pa ste/ gzhan du na de rnams srog med pas rtsa bzhin du rang gi las la nus
<p>190a.6</p>pa med par 'gyur ro/ /ji skad du/ de phyir yi ge'i rang bzhin ni/ /sngags rnams 'dod pa ma yin te/ /de rnams rtsa rnams g.yo tsam la/ /nus pa ldan pa ma yin no/ /zhes 'byung ba'i phyir te/ sngags kyi de kho na nyid bstan to// //sems la dmigs
<p>190a.7</p>pa'i rim pa la thabs gnyis te/ sngags kyi rim pa dang phyag rgya'i rim pa'o/ /de la sngags kyi rim pa ni lte bar rtsibs brgyad pa'i chos kyi dbyings kyi 'khor lo la dbyangs kyi dang po thig le dang bcas par rang bzhin gyis grub par dmigs te/ de las me stag dang 'dra ba'i phyag
<p>190b</p>
<p>190b.1</p>'tshal ba la sogs pa'i yi ge gsum po rnam par spros te/ de rnams spyi bo la sogs pa la mos nas zla ba'i snang ba dang 'dra ba'i rjes su 'byung ba'i dbyangs kyi 'od zer gyis gyen du 'gro bas phyag 'tshal ba bkug ste de nyid la 'jug par byas na/ de'i tshe zla ba'i snang ba dang 'dra ba'i ye
<p>190b.2</p>shes 'char bar 'gyur te rang bzhin sum cu rtsa gsum dang ldan pa'i 'jug pa'i rnam par shes pa zad par 'gyur ro/ /de'i rjes la de nyid du kha dog dmar po tsheg drag dmigs te/ de las byung ba'i 'od zer gyi lcags kyus ngag gi dbang phyug gi sa bon bkug la de nyid du 'jug ste nyi ma
<p>190b.3</p>dang 'dra ba'i snang ba mched pa'i ye shes 'char bar 'gyur te/ rang bzhin bzhi bcu dang ldan pa'i nyon mongs pa can gyi yid kyi rnam par shes pa zad par 'gyur ro/ /de nas rjes su 'byung ba'i dbyangs dang tsheg drag dang bral ba'i rtag pa'i chos kyi dbyings kyi 'khor lo tsam las mtshams kyi snang
<p>190b.4</p>ba dang 'dra ba'i 'od zer rnam par spros la/ des sprin gyi sgra 'gugs te de nyid du 'jug la de'i snang ba dang 'dra ba'i snang ba nye bar thob pa'i ye shes 'char bar 'gyur te rang bzhin bdun dang ldan pa'i kun gzhi rnam par shes pa zad par 'gyur ro/ /de nas chos kyi dbyings kyi 'khor lo yang 'od
<p>190b.5</p>gsal ba la thim ste/ 'ba' zhig pa dri ma med pa nam mkha' dang mtshungs pa'i de kho na nyid 'char bar 'gyur te sngags kyi rim pa'o/ /ji skad du/ brtan par bya ba'i rgyur gyur pa/ /dang po yi ge'i thig le bcas/ /zla ba'i 'od zer ltar snang zhing / /snang ba'i ye shes ltar snang
<p>190b.6</p>'byung / /thig le gnyis kyis brgyan pa yi/ /cha ru de nyid shes par bya/ /nyi ma'i 'od dang 'dra ba yi/ /snang ba mched pa'i sbyor las 'byung / /sa bon thig ler ldan min la/ /rlung gi sgo nas 'byung ba min/ /gang zhig snang ba thob pa ni/ /yongs su rdzogs pa'i mtshan nyid do/ /
<p>190b.7</p>zhes bya ba 'og nas gsungs pa'i phyir dang de bzhin du/ stong pa shin tu stong pa dang / /stong pa chen po gsum pa dang / /thams cad stong pa bzhi pa ste/ /rgyu dang 'bras bu'i dbye bas so/ /zhes bya ba gsungs pa'i phyir ro/ /phyag rgya'i rim pa ni thabs dang shes rab gnyis su
<p>191a</p>
<p>191a.1</p>su med pa'i sbyor ba'i dus su tshangs pa'i bu ga las byang chub kyi sems 'dzags na snang ba'i ye shes 'char bar 'gyur te/ snga ma bzhin du 'khor dang bcas pa'i 'jug pa'i rnam par shes pa 'gags par 'gyur ro/ /yan lag thams cad kyi tshigs khyab pa'i dus su snang ba
<p>191a.2</p>mched pa'i ye shes 'char bar 'gyur te/ 'khor dang bcas pa'i nyon mongs pa can gyi yid kyi rnam par shes pa 'gags par 'gyur ro/ /rdo rje rtse mo las thig le gcig spros pas snang ba nye bar thob pa'i ye shes 'char bar 'gyur ro/ /'khor dang bcas pa'i kun gzhi rnam par shes
<p>191a.3</p>pa 'gags par 'gyur ro/ /rdo rje rtse mo de nyid du brtan par gyur pas chu skyes gang bar ma gyur te/ 'od gsal ba'i ye shes shar bar gyur na ye shes gsum 'gags pa yin te phyag rgya'i rim pa'o/ /ji skad du/ sgyu ma dag ni thams cad las/ /bud med sgyu ma khyad par 'phags/ /
<p>191a.4</p>ye shes gsum gyi dbye ba ni/ /gsal bar 'di las mtshon par 'gyur/ /zhes bya ba 'og nas gsungs pa'i phyir ro/ /bdag la byin gyis rlob pa'i rim pa la thabs gnyis te/ cig car gyi rim pa dang snang ba nye bar thob pa la sogs pa'i rim pa'o/ /de la cig car
<p>191a.5</p>gyi rim pa ni sems can gyi don mdzad pa'i phyir chu las nya bzhin du 'od gsal ba las cig car ldang ste/ sgyu ma dang mtshungs pa'i rdo rje 'chang chen po'i skus gdul bya rnams la chos bstan pa'i bdag nyid can no/ /gnyis pa ni dang po nam mkha' dang 'dra ba'i 'od gsal ba'i ye
<p>191a.6</p>shes mthong nas/ de'i rjes la mtshams dang 'dra ba'i snang ba la dmigs nas de nas kyang nyi ma dang 'dra ba dang zla ba dang 'dra ba'i snang ba mthong la/ thams cad gcig tu gyur pas rdo rje 'chang chen po la sogs pa'i gzugs la dmigs pa gang yin pa de ni snang ba nye bar thob pa
<p>191a.7</p>la sogs pa'i rim pa ste sgyu ma la sogs pa'i dpe dang sbyar ba dang po bzhin du 'di la yang rtogs par bya'o/ /mngon par byang chub pa'i rim pa la thabs gnyis te/ phyag rgya'i rim pa dang ting nge 'dzin gyi rim pa'o/ /phyag rgya'i rim pa la ni rnam pa gnyis te/ phyi'i mngon par
<p>191b</p>
<p>191b.1</p>byang chub pa'i rim pa dang nang gi mngon par byang chub pa'i rim pa'o/ /ting nge 'dzin gyi rim pa la yang rnam pa gnyis te ril por 'dzin pa'i ting nge 'dzin gyi rim pa dang / rjes su gzhig pa'i ting nge 'dzin gyi rim pa'o/ /de la phyi'i mngon par byang chub pa ni dam tshig gi phyag rgya'i sgo nas
<p>191b.2</p>so/ /nang gi mngon par byang chub pa ni ye shes kyi phyag rgya'i sgo nas so/ /yang na mtshan mo ni snang ba'i ye shes dang / nyin mo snang ba mched pa'i ye shes dang / phyi dro'i mtshams snang ba nye bar thob pa'i ye shes dang / snga dro'i mtshams 'od gsal ba'i ye shes so/ /yang
<p>191b.3</p>na phyi'i mngon par byang chub pa ni mtshan ma lnga nye bar mtshon pa'i mtshan nyid can no/ /de rnams ni smig rgyu dang / du ba dang / srin bu me khyer dang / mar me dang / sprin med pa'i nam mkha' dang 'dra ba ste mngon sum gyis rtogs par 'gyur ba'o/ /ril por 'dzin pa ni lte ba'i dbus
<p>191b.4</p>na gnas pa'i yi ge dang po'i 'od zer gyis ji srid mgo bo'i bar du khyab cing de las kyang snying ga dang / de las kyang rkang pa'i bar dang / de las kyang slar rim pa de nyid kyis rnam par spros te rang gi lus po mi snang bar byas te dang po'o/ /gnyis pa ni rim pa de nyid kyis khams gsum pa
<p>191b.5</p>mi snang bar byas la phyi nas bdag nyid kyang mi snang bar byas pa'o/ /'dir ni 'dod chags kyi rigs la brten te phyag rgya'i rim pa dang / zhe sdang gi rigs la ting nge 'dzin gyi rim pa bcom ldan 'das rdo rje 'chang chen pos gsungs te dgongs pa'o/ /'dod chags dang zhe sdang
<p>191b.6</p>'dres pa'i rigs la re mos thabs gnyis po gsungs so/ /de'i bar gyis rim pa bzhi po'i thabs rnams bstan to/ /de la dang po thabs las byung ba'i rdo rje bzlas pa la slob pa ste/ de la rnam pa bcu gcig ste/ rdo rje 'chang chen po dang / sku gsung thugs dang / rin chen
<p>191b.7</p>dang don yod grub pa dang 'dod chags dang zhe sdang dang gti mug dang khro bo dang ma ning gi bzlas pa'o/ /de rnams kyang / don rtogs pa yi bzlas pa yis/ /zhes bya ba la sogs pa 'og nas bshad par bya'o/ /sems la dmigs pa'i rim pa thabs las byung ba ni mi g.yo
<p>192a</p>
<p>192a.1</p>ba'i ting nge 'dzin spang ba'i mtshan nyid can gyi sems kyi 'od gsal ba'o/ /de yang / 'od gsal go 'phang thob nas su/ /zhes bya ba la sogs pa 'og nas bshad par bya'o/ /bdag la byin gyis brlab pa'i rim pa'i thabs las byung ba rnam pa
<p>192a.2</p>gsum ste chos dang longs spyod rdzogs pa dang sprul pa'i sku'i bdag la byin gyis brlab pa'i dbye bas so/ /de yang / 'dir ni mang du bshad mi dgongs/ /zhes bya ba la sogs pa 'og nas bshad par bya'o/ /mngon par byang chub pa'i rim pa'i thabs las byung ba ni 'dod chags
<p>192a.3</p>dang 'dod chags bral ba dang / 'dod chags bar ma yongs su spang ba'i rang bzhin gyis 'od gsal ba'o/ /de yang mtshan mo snang ba'i cha ste gsal ba nyi ma'i 'od zer 'gyed pa snang ba mched pa yin zhes bya ba la sogs pa 'og nas bshad par bya'o/ /zung 'jug gi rim pa
<p>192a.4</p>la ni dbye ba gnyis te rgyu'i zung 'jug gi rim pa dang / 'bras bu'i zung 'jug gi rim pa'o/ /de la rgyu'i zung 'jug gi rim pa ni rnam pa bzhi ste/ nyan thos dang / rnal 'byor spyod pa dang / dbu ma pa dang / sngags kyi theg pa'i dbye bas so/ /rgyu'i phyogs de la ni lhag ma dang
<p>192a.5</p>bcas pa dang / lhag ma med pa'i mya ngan las 'das pa gnyis dang rnam pa dang bcas pa dang / rnam pa med pa gnyis dang / kun rdzob dang / don dam pa gnyis dang / bskyed pa dang rdzogs pa'i rim pa gnyis la sogs pa'i dbye bas so/ /'bras bu'i zung 'jug gi rim
<p>192a.6</p>pa yang rnam pa bzhi ste/ rigs dang yon tan dang bya ba dang rdzas kyi dbye bas so/ /'bras bu'i phyogs su yang bram ze dang / sme sha can gnyis dang / dri bzangs dri ngan gnyis dang / ma dang chung ma gnyis la 'gro ba dang / ga pur dang bshang ba gnyis la spyod pa'i dbye bas
<p>192a.7</p>so/ /de yang gang du lhag ma dang bcas pa zhes bya ba la sogs pa dang de bzhin du/ ji ltar Dom pa bram ze dang / /zhes bya ba la sogs pa 'og nas bshad par bya'o/ /'o na rdo rje bzlas pa la sogs pa'i rim pa bzhi po ni thabs te 'bras bu ni zung 'jug gi rim pa
<p>192b</p>
<p>192b.1</p>yin pas de la yang rgyu'i dbye ba yin par bshad ce na smras pa/ de ni 'bras bur gyur pa yin na pha rol pa rnams kyi 'dod pa'i lta ba rnams tha mi dad par gzhag par bya ba'i phyir yon tan gyi sgo nas rgyu nyid bshad pa yin te gtso bo'i sgo nas ni ma yin no/ /'di la gtso bo ni 'od gsal ba las
<p>192b.2</p>ldang ba 'bras bu nyid kho na yin no/ /'o na sdang ba dang mnyam par gzhag pa phan tshun 'gal ba'i phyir zung 'jug gi rim pas sangs rgyas kyi sa thob par mi 'gyur ro zhe na smras pa/ sangs rgyas bcom ldan 'das rnams ni gtan du mnyam par gzhag pa ste phrin las gang dang gang mdzad
<p>192b.3</p>pa de dang de ting nge 'dzin la bzhugs pa de rnams la g.yeng ba'i rgyur mi 'gyur ro/ /gang gi phyir sangs rgyas rnams kyi bzhugs pa ni rnam pa bzhi ste spyod lam gyis bzhugs pa dang / bstan pa'i bzhugs pa dang / snyoms par zhugs pa'i bzhugs pa dang / nang du yang dag
<p>192b.4</p>'jog pa'i bzhugs pa'o/ /bzhugs pa ni mnyam par gzhag pa'i spyod pa ste/ de la gang zhig sangs rgyas rnams kyi sku'i spyod pa mnyam par gzhag pa de ni spyod lam gyis bzhugs pa'o/ /gang zhig de rnams kyis chos bstan pa la sogs pa'i gsung gi phrin las de
<p>192b.5</p>ni bstan pa'i bzhugs pa'o/ /gang zhig de rnams kyis ting nge 'dzin la snyoms par 'jug pa thugs kyi phrin las de ni snyoms par 'jug pa'i bzhugs pa'o/ /gang zhig de rnams kyi lha la sogs pa'i gam du 'ongs pa la thugs kyi phrin las de ni nang du yang dag 'jog gis
<p>192b.6</p>bzhugs pa'o/ /de bas na sdang ba dang mnyam par gzhag pa dag la bcom ldan 'das rnams ni 'dra ba yin te/ gang zhig de rnams kyis sems can gyi don du sna tshogs pa'i spros pa dang bcas pa'i phrin las mdzad pa de'i sa de rnams cung zad kyang g.yeng bar mi 'gyur te/ 
<p>192b.7</p>dper na sprin dang kha ba la sogs pa rnams kyis nam mkha'i khams la gnod pa med pa lta bu'o/ /sngon gyi smon lam gyi stobs kyis sems can gyi don mdzad kyang rang bzhin gyis nyams par mi 'gyur ro/ /de rnams la rdza mkhan gyi 'khor lo 'khor ba bzhin du mdzad pa thams
<p>193a</p>
<p>193a.1</p>cad 'byung ba yin no/ /ji skad du/ gang zhig ma lus skyon rgyu brtag pa'i lta ba bud shing sreg par mdzad/ /rang dang gzhan gyi dbye ba'i yul ni rtsa med skyon rnams skyon med la/ /skyon med thugs rje'i rig pas sgyu ma'i skyes bu las la blo ldan pa/ /
<p>193a.2</p>sngon gyi smon lam dbang gis 'khor lo bskor ba bzhin du las la 'jug /ces 'byung ba'i phyir ro/ /ting nge 'dzin la 'jug pa tsam dang de'i gnas pa tsam gyis sems can rnams kyi 'dod pa'i don grub pa yin te nges pa kho na yin no/ /ji skad du/ skyes bu gnas pa tsam gyis
<p>193a.3</p>ni/ /de nyid yid bzhin nor bu ltar/ /rtsig pa sogs la brten pa rnams/ /ci 'dod pa ni 'byung ba yin/ /zhes bya ba 'byung ba dang de bzhin du/ mnyam par gzhag dang ma bzhag pa/ /gang du de dag dmigs mi 'gyur/ /rnal 'byor go 'phang mi zad pa/ /de ni
<p>193a.4</p>zung 'jug gyur pa yin/ /zhes bya ba 'og nas gsungs pa'i phyir ro/ /da ni 'dir rnam par dpyad par bya ste/ rim pa lnga po 'di rnams rnal 'byor pa gcig gis sgom pa yin nam yang na rnal 'byor pa lngas te/ gal te gcig gis sgom na de'i tshe rdo rje bzlas pa'i mtha' ru des
<p>193a.5</p>'bras bu thob par 'gyur te rim pa gnyis pa la sogs pa rnams ni don med pa yin te/ ma ning gi bzlas pa ni 'od gsal ba nyid yin pa'i phyir ro/ /gal te gang zag lngas sgom na de'i tshe 'od gsal ba tha dad par 'gyur te de yang 'dod pa yin te gnyis su med pa'i phyir ro/ /thabs kyi
<p>193a.6</p>dbye ba ni de kho na nyid kyi dbye ba sgrub par byed pa ma yin te/ bya ba la sogs pa'i rgyud bstan pa yin zhe na de yang yang dag pa ma yin te/ bya ba la sogs pa'i rgyud rnams la ni de kho na nyid gtso bo nyid du bstan pa ma yin pa'i phyir ro/ /gal te de rnams gtso bo nyid du de kho na nyid dang ldan
<p>193a.7</p>par gyur na de tshe gong nas gong du rgyud bstan pa rigs pa ma yin no/ /bya ba la sogs pa'i rgyud kyis bstan pa 'di ni las dang po pa 'jug pa'i phyir te/ de ni drang ba'i don du bshad pa ste nges pa'i don du ni ma yin no zhes dgongs pa'o/ /de bas na 'dir ji ltar gnas par bya'o
<p>193b</p>
<p>193b.1</p>smras pa/ 'dir ni rim pa lnga po gang zag gcig gi spyod yul yin te lnga po ni ma yin no/ /byang chub yang gcig yin te thabs du ma yod kyang de tha dad par mi rigs te char pa lta bu'o/ /dper na dbyar gyi dus su sprin gyi tshogs kyis bkag pa'i nam mkha'i dkyil nas char 'bab pa yang
<p>193b.2</p>yin pa de ni gcig yin na yang bu ram gyi shing la bab na mngar bar 'gyur ba dang / de nyid tig ta la sogs pa la bab na kha bar 'gyur ba dang / sbrul gyis 'thungs na dug nyid du 'gyur ba ste de ltar 'od gsal ba gcig pu yin kyang bya ba'i rgyud la gnas pa rnams kyis lha'i rnam pa tsam
<p>193b.3</p>du gzung ba dang / spyod pa'i rgyud la gnas pa rnams kyis sna tshogs pa'i spros pa'i spyod pa'i sgo nas gzung ba dang / rnal 'byor gyi rgyud la gnas pa rnams kyis sngags dang phyag rgya dang ting nge 'dzin gyi dbye bas gzung ba'o/ /rnal 'byor chen po'i rgyud la gnas pa rnams kyis bskyed pa'i rim pa
<p>193b.4</p>dang rdzogs pa'i rim pa'i dbye bas de kho na nyid gzung bar 'gyur te/ de la yang kha cig gis ting nge 'dzin gsum gyi dbye ba dang / kha cig gis lus rnam par dben pa dang / kha cig gis ngag rnam par dben pa dang / kha cig gis yid rnam par dben pa dang / kha cig gis
<p>193b.5</p>kun rdzob kyi bden pa rnam par dben pa dang / kha cig gis don dam pa'i bden pa rnam par dben pa dang / kha cig gis mi gnas pa'i mya ngan las 'das pa la rag lus pa'i sgo nas dang / kha cig gis so sor sdud pa la sogs pa'i yan lag drug gi rnal 'byor gyi sgo nas dang / 
<p>193b.6</p>kha cig gis phra mo'i rnal 'byor dang thig le bsgom pa'i sgo nas de kho na nyid du gzung bar 'gyur te spros pa'o/ /ji skad du/ chos ni 'di rnams sgra nyid brjod pas lung du bstan/ /chos dang sgra dag 'dir ni gang yang mtshon mi bya/ /tshul ni gcig gyur yang dag de la zhugs nas
<p>193b.7</p>su/ /bla med bzod spyod de la reg par gyis/ /zhes bya ba la sogs pa 'byung ba'i phyir ro/ /de'i phyir na 'dir grub pa'i mtha' 'di nyid yin te las dang po pa'i gnas skabs la gnas pa'i rnal 'byor pa dpal gsang ba 'dus pa'i cho ga'i dkyil 'khor 'dri ba'i rdo rje slob dpon
<p>194a</p>
<p>194a.1</p>gyis thugs rdo rje la sogs pa'i dkyil 'khor rnams las gang yang rung ba'i dkyil 'khor la rab tu zhugs te/ de nyid la dam tshig dang sdom pa gsol ba sngon du 'gro ba'i rim pa dang / phyir mi ldog pa dang gsang ba dang shes rab ye shes kyi dbang rnams kyis dbang bskur
<p>194a.2</p>la/ rang 'dod pa'i lha'i bsgom pa sbyin par bya'o/ /de nas slob ma des skye bo med pa'i sar phyin la dang po lus rnam par dben pa'i phyir ting nge 'dzin gsum gtso bor gyur pa'i bskyed pa'i rim pa rnam par bsgoms la slar yang de la mthar thug pas mtshan ma bltas te/ ngag
<p>194a.3</p>rnam par dag par bya ba'i phyir rdo rje bzlas pa'i rim pa bsgoms la/ de nas sems rnam par dben pa'i phyir sems la dmigs pa'i rim pa la bsgoms nas bdag la byin gyis brlab pa'i rim pas sgyu ma lta bu'i ting nge 'dzin la gnas so/ /'dod chags dang / 'dod
<p>194a.4</p>chags dang bral ba dang / 'dod chags bar ma'i rim pas mngon par byang chub pa la zhugs te/ zung 'jug gi rim pas mi gnas pa'i mya ngan las 'das pa mngon du byas te/ sangs rgyas shing sems can ma lus pa'i don mdzad pa'i phyir sangs rgyas kyi zhing nas sangs
<p>194a.5</p>rgyas kyi zhing du gshegs par 'gyur te/ sgom pa po gang zag lnga ma yin te gcig kho na yin no/ /dper na dpal gsang ba 'dus pa'i le'u bdun pa las gsungs pa'i de kho na nyid sgom par byed pa'i gang zag gcig lta bu'o/ /gang gi phyir der le'u re re la ni sgom pa
<p>194a.6</p>po tha dad pa ma yin te/ le'u bcu bdun las bstan pa'i rim pa gnyis sgom par byed pa'i gang zag gcig pu kho na yin pa'i phyir ro/ /gang zhig rdo rje bzlas pa la sogs pa rnams la bar bar du 'od gsal ba bstan pa de yang de nyid la khyab par byed pa nyid bstan pa'i phyir te/ 
<p>194a.7</p>de tsam gyis rim pa gzhan med par mi 'gyur bas rim pa mtha' ma kho na las bya ba rdzogs pa'i phyir ro/ /de yang spyod pa bsdus pa'i sgron ma las 'phags pa lha'i zhal snga nas kyis mda' la goms pa'i dpe'i sgo nas rab tu bstan pa ste de nyid las shes par bya'o/ /da ni 'di
<p>194b</p>
<p>194b.1</p>rnams bshad par bya ste/ 'dir gang zag tu dbang dang ldan pa yin nam zhe na smras pa/ chos la rjes su 'brang ba rin po che lta bu'i gang zag rnams so/ /gang gi phyir gang zag ni rnam pa gnyis te dad pa la rjes su 'brang ba dang chos la rjes su 'brang ba'o/ /de la dad pa la rjes
<p>194b.2</p>su 'brang ba la ni bzhi ste tsan+dan lta bu la sogs pa'o/ /de la tsan+dan ni dbang po dman pa dang / ut+pa la ni dbang po 'bring dang / pad+ma dkar po ni dbang po rab dang / pad+ma ni de bzhin no/ /chos la rjes su 'brang ba ni rin po che lta bu'i gang zag gcig kho na yin no/ /de rnams
<p>194b.3</p>kyi mtshan nyid ni sgron gsal las gsungs te de nyid las shes par bya'o/ /de la rin po che bzhin du sems can kun la 'dod pa thams cad rdzogs par byed pa ni rin po che lta bu'i gang zag go/ /yang na tshul khrims la sogs pa'i yon tan kho na rin thang med pa'i phyir rin po che ste de
<p>194b.4</p>rnams gang la yod pa de la de skad ces bya'o/ /ji skad du/ tshul khrims ldan zhing drin med stsol/ /shes rab dang ldan tshar gcig pa/ /thos nas yang dag rab bstan pa/ /rin chen gang zag rab tu grags/ /zhes 'byung ngo / /de'i phyir dad pa la rjes su 'brang ba rnams
<p>194b.5</p>ni bskyed pa'i rim pa bshad pa'i snod yin no/ /chos la rjes su 'brang ba rnams ni rdzogs pa'i rim pa'i snod du gyur pa yin no/ /da ni nyan pa po rnams 'jug par bya ba'i phyir brjod pa la sogs pa lnga po bshad par bya ste/ de med na de rnams 'jug par mi 'gyur bas
<p>194b.6</p>rab tu byed pa rtsom pa don med par 'gyur ba'i phyir ro/ /de la rim pa lnga pa zhes bya ba ni rab tu byed pa'i brjod pa'o/ /bsgrub bya nyid du mngon par 'dod pa'i rdo rje bzlas pa la sogs pa ni brjod par bya'o/ /de dag la thabs dang thabs las byung ba'i mtshan nyid can gyi 'brel pa'o/ /
<p>194b.7</p>dgos pa ni ngag rnam par dben pa nas mi gnas pa'i mya ngan las 'das pa'i go 'phang thob pa'o/ /de'i yang dgos pa ni 'gro ba thams cad de'i rang bzhin du bya ba ste rim pa lnga pa'i mdor bsdus pa'i don to// //de la re zhig dang por rab tu byed pa mdzad
<p>195a</p>
<p>195a.1</p>pa'i slob dpon gyis 'dod pa'i lha la bgegs bskrad pa'i phyir phyag 'tshal ba rtsom pa yin te/ gang phyir phyag 'tshal ba ni bcom ldan 'das rdo rje 'chang chen po'i rang bzhin rjes su dran pa'i mtshan nyid de/ phyir ldog pa dang / phyir mi ldog pa'i dbye bas
<p>195a.2</p>dbang po dang stobs kyis yang dag par bsdus pa'i sems las byung ba'i dge ba'i chos yin no/ /bgegs rnams ni mi dge ba bcu'i sa yang dag par bsdus te rnam par 'tshe ba la sogs pa yin no/ /dge ba dang mi dge ba 'di dag la ni lhan cig mi gnas pa'i mtshan nyid kyis
<p>195a.3</p>'gal ba'i phyir 'gal ba yod pa ste/ dge ba'i phyogs phul du gyur na mi dge ba'i phyogs kyi rang bzhin gyis bgegs rnams rang bzhin du zhi bar 'gyur te 'gal ba dmigs pa'i gtan tshigs so/ /dper na 'dir grang ba'i reg pa med pa ste me'i khyad par nyid gnas pa'i phyir ro/ /
<p>195a.4</p>phyag 'tshal ba 'di yang rnam pa gsum yin te mthun pa dang mngon par 'dod pa dang gnyi ga'i bdag nyid can no/ /de la mthun pa ni gang zhig gzhung mdzad pas 'dod pa ma yin te/ gzhung la rigs pa kho na'o/ /dper na so sor thar pa'i sdom pa la rjes su mthun pa ni dge slong gi kA
<p>195a.5</p>ri kA rnams kyi dang po phyag rgya 'tshal ba ste dpal gyi phun sum tshogs pa'i sa dang zhes bya ba la sogs pa ste/ chags pa dang bral ba'i bcom ldan 'das la phyag 'tshal lo/ /de la slob dpon shAkya 'od la yi dam gyi lha 'jam dpal la sogs pa'o/ /mngon par 'dod pa ni gang
<p>195a.6</p>zhig gis gzhung mdzad pa mngon par 'dod pa ste bstan bcos dang rjes su mthun pa ni ma yin no/ /dper na/ 'jig rten dbang phyug mgon po la/ /zhes bya ba la sogs pa ste/ snang ba'i phreng ba'i 'grel pa'i phyag 'tshal ba'o/ /de ni bstan bcos mdzad pa'i yi dam gyi
<p>195a.7</p>lha yin te/ rnam par rig pa tsam grub pa la ni ma yin no/ /gnyi ga'i bdag nyid can ni bstan bcos dang / de mdzad pa dag gnyi ga la rjes su mthun pa ste/ dper na kun du bzang po'i sgrub thabs las 'jam pa'i rdo rje la phyag 'tshal lo/ /de ni 'jam dpal
<p>195b</p>
<p>195b.1</p>bsgrub par bya ba'i phyir sgrub thabs dang rjes su mthun pa dang / bstan bcos mdzad pa la yang de nyid yi dam gyi lha yin pa'i phyir ro/ /'dir yang gnyi ga'i bdag nyid can yin te/ 'phags pa klu sgrub kyis ni rdo rje 'chang chen po kho na sgrub pa'i phyir dang / rab tu byed las kyang
<p>195b.2</p>de nyid grub par bya ba'i phyir ro/ /de nyid bshad par bya ba'i phyir/ mgon po sems can kun bdag nyid/ /dpal ldan bde chen la btud de/ /rnal 'byor rgyud kyi rjes 'brangs nas/ /rdo rje bzlas pa'i rim bshad bya/ /zhes bya ba gsungs te/ rdo rje bzlas pa'i rim bshad bya/ /zhes pa ni rim pa rnam par phye zhing so sor bstan par bya
<p>195b.3</p>zhes pa'i don to/ /ci byas nas she na bcom ldan 'das bde chen ni rdo rje 'chang la btud de zhes bya ba ni lus ngag yid rnams kyis phyag 'tshal nas so/ /bcom ldan 'das ji lta bu yin zhe na/ mgon po zhes bya ba ste de bzhin gshegs pa lnga'i bdag po'o/ /gzhan yang
<p>195b.4</p>dpal ldan zhes bya ba ni dpal ni tshogs gnyis te de gang la yod pa de ni dpal ldan no/ /des na gzhi mthun pa'i bsdu ba'o/ /yang ji lta bu yin zhe na/ sems can kun bdag nyid ces bya ba ni sems can kun ni rnam pa bzhi'i sems can gyi rigs kyi dbye ba ste/ de rnams
<p>195b.5</p>kyi bdag nyid ni chos kyi rang bzhin gang yin pa de ni de bzhin no/ /rdo rje bzlas pa'i rim pa ni rnam pa bcu gcig pa ste 'og nas bshad par bya'o/ /rnal 'byor rgyud kyi rjes su 'brangs nas zhes bya ba 'dir ni chen po'i sgra phyi ba mthong bar bya ste/ de bas na don 'di yin te
<p>195b.6</p>rnal 'byor chen po'i rgyud ni dpal gsang ba 'dus pa zhes bya ba ste de'i rjes su 'brangs nas so/ 'dir ni rang bzo bkag pa yin te yi ge'i don to/ /de bzhin du bde chen ni bde ba chen po'i go 'phang la rdo rje dang pad+ma snyoms par zhugs pas dkyil 'khor gyi dbus su 'dod
<p>195b.7</p>chags kyi rigs kyi sems can rjes su gzung ba'i phyir gang bzhugs pa de la de skad ces bya ba'o/ /ji lta bu zhe na/ mgon po zhes bya ba ni dkyil 'khor pa'i tshogs kyis gsol ba btab cing mchod par 'gyur ba'o/ /gzhan yang dpal ldan zhes bya ba ni dpal ni
<p>196a</p>
<p>196a.1</p>spyan la sogs pa ste/ de rnams gang la yod pa de dpal ldan te/ des ni rdo rje 'chang chen po'i gsang ba lnga'i dkyil 'khor rab tu bstan to/ /yang ji lta bu zhe na/ sems can kun bdag nyid ces bya ba ni sems can kun ni dam tshig sems dpa' dang ye shes
<p>196a.2</p>sems dpa' dang ting nge 'dzin sems dpa' gsum ste/ de rnams kyi bdag nyid ni rang gi sku gang la mnga' ba de ni sems can kun bdag nyid de/ de la phyag 'tshal nas bshad par bya ba la sogs pa snga ma bzhin te spyi'i don to/ /de bzhin du sems can kun bdag nyid ces bya ba
<p>196a.3</p>ni ma lus pa'i sems can dang snod kyi 'jig rten gyi rnam pa'o/ /mgon po zhes bya ba ni thar pa 'dod pa rnams kyis gsol ba gdab par bya ba'o/ /dpal ldan zhes bya ba ni chos kyi sku dang / rnam par grol ba'i sku'i mtshan nyid bde ba chen po rtag pa zag pa med pa'i bde ba rang bzhin
<p>196a.4</p>gyis rtag pa/ dri ma med pa'i nam mkha' dang mtshungs pa/ rang rig pa tsam gang yin pa de la phyag 'tshal ba ni de'i rang bzhin du rtogs nas/ rdo rje bzlas pa'i rim pa bshad par bya zhes bya ba snga ma bzhin te yang spyi'i don to/ /de bzhin du sems can kun ni snang ba la sogs pa'i ye
<p>196a.5</p>shes gsum gyi snang ba ste sems can kun gyis nyams su myong bas yod pa'i phyir ro/ /de'i bdag nyid ni de'i rang bzhin no/ /mgon po ni 'od gsal ba nyid yin pa'i phyir ro/ /dpal ldan zhes bya ba ni sngags kyi rim pas thob par bya ba'i phyir dang / bde chen zhes bya ba
<p>196a.6</p>ni phyag rgya'i rim pas thob par bya ba'i phyir te/ de la btud de zhes bya ba ni nyams su myangs nas rdo rje bzlas pa zhes bya ba la sogs pa snga ma bzhin te sbas pa'i don to/ /de bzhin du sems can kun ni sgyu ma'i dpe bcu gnyis te/ de'i bdag nyid ni sgyu ma dang 'dra ba'o/ /de bzhin
<p>196a.7</p>du mgon po dang 'dra ba'i dkyil 'khor pa'i nang na dbang phyug go/ /dpal ni kha dog lnga dang ldan pa'i brgya byin gyi gzhu dang 'dra ba'i 'od zer te yod pa dang med pa'i phyogs gnyis las 'das pa gang la mnga' ba de la de skad ces bya'o/ /de bzhin du bde chen ni 'od gsal ba ste de las
<p>196b</p>
<p>196b.1</p>cig car ram stong pa chen po la sogs pa'i rim pas 'byung ba'i phyir bde chen te/ de la btud de zhes bya ba ni ye shes kyi sku la dmigs pa'o/ /rdo rje bzlas pa zhes bya ba la sogs pa ni snga ma bzhin te yang sbas pa'i don to/ /sems can kun ni 'jig rten pa thams cad kyi gzhir gyur pa'i
<p>196b.2</p>rtsa bdun khri nyis stong ste de rnams las lhung ba'i phyir ro/ /sems kun gyi bdag nyid ni byang chub kyi sems te de nyid khams thams cad kyi gtso bo yin pa'i phyir mgon po'o/ /kun+da dang 'dra ba'i phyir dpal ldan no/ /mtshan ma gnyis yang dag par sbyar bas bde ba chen po gsal ba'i phyir
<p>196b.3</p>bde chen te/ de la btud de zhes bya ba ni rdo rje 'chang dang tha mi dad par shes nas rdo rje bzlas pa zhes bya ba la sogs pa snga ma bzhin te yang sbas pa'i don to/ /sems can kun ni 'dod chags dang bral ba la sogs pa'i rang bzhin brgya drug cu ste/ de rnams kyang khyab par byed pa nyid du gnas
<p>196b.4</p>pa'i phyir sems can kun gyi bdag nyid do/ /mgon po ni zla ba dang nyi ma dang mtshams kyi snang ba gsum dang bral ba'o/ /dpal ldan zhes bya ba ni smig rgyu la sogs pa'i mtshan ma lngas mdzes pa'o/ /bde chen zhes bya ba ni rnam par mi rtog pa'i ye shes te yang dag pa'i mtha'i bdag nyid do/ /
<p>196b.5</p>de la btud de zhes bya ba ni de'i bdag nyid du rjes su zhugs nas so/ /rdo rje bzlas pa zhes bya ba la sogs pa ni snga ma bzhin te mthar thug gi don to/ /de bzhin du kun ni kun rdzob kyi bden pa ste de ni sna tshogs su so sor snang ba'i phyir ro/ /sems can ni don dam pa'i bden pa ste yod
<p>196b.6</p>pa'i dngos po rnams kyi de kho na nyid yin pa'i phyir ro/ /kun rdzob dang don dam pa'i bden pa gnyis sems can thams cad de sgyu ma dang 'dra ba'i ye shes kyi sku dang 'od gsal ba'o/ /de dag bdag nyid ni rang bzhin gang la yod pa de ni sems can kun bdag nyid do/ /mgon po zhes bya
<p>196b.7</p>ba ni ji srid bskal pa grangs med pa'i bar du/ sa bcu'i dbang phyug byang chub sems dpa' rnams kyis bsnyen par gyur pa ste longs spyod rdzogs pa'i sku ni mi 'jig pa'i rtag pas bzhugs pa'i phyir ro/ /rnam pa'i mchog thams cad dang ldan pa'i dpal yod pa de la de skad ces
<p>197a</p>
<p>197a.1</p>bya'o/ /shin tu mdzes pa'i rin po che sna bdun gyi rang bzhin gyi sna tshogs pa'i sangs rgyas kyi zhing spros pas phyogs bcu khyab par byed pa'i gzhal yas khang la bzhugs te/ zag pa med pa'i sangs rgyas dang byang chub sems dpa' rnams la dpe med pa'i chos kyi bdud
<p>197a.2</p>rtsi'i char bab pas mchog gi dga' ba stsol ba'i phyir bde chen te/ de la btud de zhes bya ba ni sangs rgyas rjes su dran pas de'i yon tan gyi tshogs la dmigs te phyin ci ma log pas de'i rang bzhin bsams nas/ rdo rje bzlas pa'i rim bshad bya/ /zhes pa la sogs pa snga ma bzhin te yang mthar
<p>197a.3</p>thug pa'i don to/ /rnal 'byor rgyud ces bya ba ni/ thabs dang shes rab snyoms 'jug pa/ /rnal 'byor zhes ni bshad pa ste/ /rang bzhin med pa gang shes rab/ /thabs ni dngos po'i mtshan nyid do/ /zhes bya ba gsungs pa'i phyir shes rab dang thabs kyi rang bzhin stong pa nyid dang snying rje ste des
<p>197a.4</p>nye bar mtshon pa'i rdo rje dang pad+ma rgyud gang la tha mi dad par so sor bstan pa de ni rnal 'byor gyi rgyud de dpal gsang ba 'dus pa la sogs pa'o/ /gal te de ltar yin na de kho na nyid bsdus pa la sogs pa la rnal 'byor gyi rgyud kyi ming ji ltar yin smras pa/ don gyi dbye ba'i sgo nas so/ /gang
<p>197a.5</p>gi phyir de ni stong pa nyid la rnal 'byor gyi ming bstan pa'i phyir ro/ /ji skad du/ ye shes tsam la snyoms 'jug pa/ /rnal 'byor zhes ni bshad pa yin/ /zhes bya ba 'byung ba'i phyir ro/ /de bas na brjod pa 'dra ba yin na yang rgyud 'di ni khyad par gyi rnal 'byor gyi rgyud yin te/ brgya byin dang
<p>197a.6</p>bkra mi shis pa'i bya dag la kau shi ka'i sgra brjod pa lta bu'o/ 'o na rgyud ces bya ba ni gang yin zhe na/ rgyun ni rgyud de/ rdo rje 'chang chen po las rgyud kyis bar ma chad pa'i man ngag gi sgo nas rab tu 'jug pa ni rgyud do/ /de yang rnam pa gsum ste rgyu'i rgyud dang 'bras bu'i rgyud dang thabs kyi rgyud do/ /
<p>197a.7</p>de la rgyu'i rgyud ni thog ma dang tha ma med pa'i chos kyi dbyings so/ /'bras bu'i rgyud ni rdo rje 'chang chen po'i dkyil 'khor mngon du gyur pa'o/ /thabs kyi rgyud ni rim pa gnyis kyi yan lag rnams so/ /ji skad du/ rgyud ni rgyun zhes bshad pa ste/ /rgyun de yang ni rnam pa gsum/ /bzhi
<p>197b</p>
<p>197b.1</p>dang de bzhin rang bzhin dang / /'du ba med pa'i 'bras bu'o/ /zhes bya ba 'byung ba'i phyir ro/ /rnal 'byor gtso bor gyur pa'i rgyud ni rnal 'byor gyi rgyud de bar gyi tshig phyi bar gyur pa'i gzhi mthun pa'o/ /de ltar dang po'i ngag gis ma lus pa'i rim pa lnga po'i don bstan nas/ rnal 'byor pa
<p>197b.2</p>gang gis rim pa'i don bsgom par bya ba de rnams la brten te go rims bshad par bya ba'i phyir/ bskyed pa'i rim la legs gnas shing / /rdzogs pa'i rim pa 'dod rnams la/ /thabs 'di rdzogs pa'i sangs rgyas kyis/ /skas kyi rim pa lta bur gsungs/ /zhes bya ba gsungs te/ 
<p>197b.3</p>rim pa lnga pa zhes pa'i bar du byed pa 'di thabs te/ 'bras bu sgrub pa la khyad par can gyi thabs 'di nyid sangs rgyas kyis gsungs so/ /gang la zhe na/ rdzogs pa'i rim pa 'dod rnams la/ /zhes bya ba ni rang bzhin gyis grub pa'i rim pa rdzogs pa'i rim pa dang rdo rje bzlas pa la sogs pa ste/ 
<p>197b.4</p>de rnams 'dod pa ni rdzogs pa'i rim pa 'dod pa ste/ bla na med pa'i de kho na nyid 'dod pa'o/ /de rnams kyi don du'o zhes bya ba ni ngag gi lhag ma'o/ /bskyed pa'i rim pa ma bsgoms pa dang / rigs brgya'i dbye ba rgyur gyur pa'i lus rnam par dben pa ma thob pa'i rnal 'byor pa rnams la gsungs sam
<p>197b.5</p>zhe na de ltar ma yin zhes bshad par bya ba'i phyir/ bskyed pa'i rim la legs gnas shing / /zhes bya ba gsungs te bskyed pa'i rim pa ni zla ba dang rdo rje la sogs pa'i rim pas tha mal pa'i lus po spang ba'i don du rdo rje 'chang la sogs pa'i lha'i sku rdzogs pa'o/ /de yang rnam pa gsum ste/ 
<p>197b.6</p>dang po sbyor ba dang dkyil 'khor rgyal po mchog dang / las kyi rgyal po mchog go/ /de la yang dang po sbyor ba ni rnam pa bzhi ste/ rnal 'byor dang rjes su rnal 'byor dang shin tu rnal 'byor dang rnal 'byor chen po'o/ /de la rnal 'byor ni rnam pa bcu ste/ khyad par can gyi gnas bzung ba dang / 
<p>197b.7</p>bgegs bskrad pa dang / stong pa nyid bsgom pa dang / ye shes kyi sa byin gyis brlab pa dang / gzhal yas khang bsgom pa dang / lhag par mos pa'i dkyil 'khor dang / don dam pa'i dkyil 'khor dang / gdan gyi dbye ba dang / srid pa bar ma do'i rnam par dag pa dang / /chos kyi dbyings
<p>198a</p>
<p>198a.1</p>kyi de kho na nyid bsgom pa'o/ /rjes su rnal 'byor la ni rnam pa gnyis te/ dam tshig sems dpa' dang ye shes sems dpa'i dbye ba'o/ /shin tu rnal 'byor la ni rnam pa gsum ste phung po dang khams dang skye mched byin gyis brlab pa'i dbye ba'o/ /rnal 'byor chen po ni rnam
<p>198a.2</p>pa gsum ste sku gsung thugs byin gyis brlab pa'i dbye ba'o/ /kun bsdus na dang po'i sbyor ba'i dbye ba bco brgyad do/ /dkyil 'khor rgyal po mchog gi dbye ba brgyad de phyag rgya'i dbye ba dang / phyag rgya 'dus bya ba dang rdo rje dang pad+ma snyoms par 'jug pa dang / de bzhin gshegs pa thams cad rab
<p>198a.3</p>tu bzhugs pa dang / pad+ma'i nang du dam tshig gi dkyil 'khor spro dang / phyi rol du spro ba dang / phyir mi ldog pa'i dbang bskur ba dang rgyas btab pa'o/ /las kyi rgyal po mchog ni rnam pa bcu gnyis te phra mo'i rnal 'byor dang / bzlas pa'i cho ga dang / bya ba byas pa 'od du zhu ba dang / lha mos
<p>198a.4</p>bskul ba dang / slar yang ldang ba dang / langs nas de bzhin gshegs pa lnga'i bstod pa dang / tshim par bya ba'i cho ga dang / nang gi bdag nyid kyi sbyin sreg gi cho ga dang / dkyil 'khor gyi 'khor lo nye bar bsdu ba dang / mchod pa sngon du 'gro ba'i gtor ma'i cho ga dang / gshegs su gsol
<p>198a.5</p>ba'i cho ga'o/ /de ltar kun bsdus na bskyed pa'i rim pa ni dbye ba sum cu rtsa brgyad pa'o/ /de'i rjes la rigs brgya'i dbye bas lus rnam par dben pa 'di yin te/ phung po lnga ni re re de bzhin gshegs pa lnga'i rang bzhin yin pas nyi shu rtsa lnga'o/ /khams bzhi ni re re dbye ba lnga yis nyi shu'o/ /
<p>198a.6</p>dbang po dang yul bcu po yang re re dbye ba lnga yis lnga bcu yin no/ /de la me long la sogs pa'i ye shes lnga snang bas rigs brgya'i dbye ba'o/ /de lta bu'i bskyed pa'i rim pa la gnas pa ni bskyed pa'i rim pa la pha rol tu phyin pa'o zhes bya ba'i don to/ /des ni gang zhig gis rgyun ma
<p>198a.7</p>chad par rtog pa'i rnal 'byor bkur sti dang bcas par bsgom pa dang / gang zhig grang ba dang tsha ba la sogs pa'i 'jig rten gyi 'gal ba'i chos rnams kyis gnod par mi 'gyur ba dang / gang zhig la zhal gsum phyag drug pa'i lha'i rnam pa mngon du gyur pa dang / gang zhig sna tshogs pa'i zhi ba
<p>198b</p>
<p>198b.1</p>la sogs pa'i las kyi tshogs la nus pa dang ldan pa dang / gang zhig bshang gci nyung ba dang / snying rje dang ldan pa gang zhig 'jig rten pa'i spyod pas g.yo bar mi nus pa de rnams bskyed pa'i rim pa la legs par gnas pa ste/ gang zhig gi 'dod chags la sogs pa'i nyon mongs pa'i sbrul gyis
<p>198b.2</p>gzung ba dang sgom pa tsam la rag lus pa'i phyir/ rnal 'byor pa'i nga rgyal dang ldan pa dang / sems chung ba dang / thos pa chung ba de rnams ni ma yin no zhes dgongs pa'o/ /bskyed pa'i rim pa la legs par gnas pa'i gang zag gang yin pa de rnams gang gi tshe rdzogs pa'i rim pa 'dod par 'gyur na
<p>198b.3</p>de'i tshe de rnams la bcom ldan 'das kyis thabs 'di gsungs so/ /ji lta bu zhe na/ skas kyi rim pa lta bur gsungs/ /zhes bya ba ni skas kyi rim pas skyes pa 'dzeg na/ de'i shin tu mtho ba'i khang bzangs kyi rtse mor phyin pa de bzhin du rdo rje bzlas pa la sogs pa'i thabs bzhi'i skas kyis
<p>198b.4</p>thams cad kyi mchog zung 'jug gi go 'phang thob par 'gyur ro/ /'di ni rdzogs pa'i sangs rgyas kyi tshig snga ma bzhin du rang bzo bkag pa'i don du'o/ /dgongs pa ma yin pa'i bshad pa'o/ /da ni rlung gi de kho na nyid dang sngags kyi de kho na nyid dang / rdo rje bzlas pa'i rten du gyur pa'i rlung gang
<p>198b.5</p>yin pa de nyid kyi rang gi mtshan nyid dang dbye ba rnams bstan pa'i phyir/ sems can rnams kyi srog gyur pa/ /rlung zhes bya bas las kun byed/ /'di ni rnam shes bzhon pa ste/ /lnga yis bdag nyid bcu yang yin/ /zhes bya ba gsungs te/ de la rlung zhes bya ba ni khams chen po'i mchog gyur
<p>198b.6</p>yin pas de rlung gi de kho na nyid la sogs pa'i rten yin no zhes ngag gi lha mo'o/ /'o na rlung de phyi'i yin nam ma yin zhe na/ sems can rnams kyi srog gyur pa/ /zhes bya ba ni 'gro ba rigs drug dang / gzugs dang gzugs med pa'i srog tu gyur pa ni srog gi rang bzhin te/ des tshim
<p>198b.7</p>par gyur na de rnams kyis g.yo ba'i ming thob pa yin te gzhan du ma yin no/ /de bzhin las kun byed ces bya ba ni 'gro ba dang / 'ong ba dang / bskum pa dang / brkyang ba dang / 'phyo ba dang / mnan pa dang / 'dzeg pa dang / thur du 'gro ba la sogs pa dang / 'byung ba dang / 'jug pa dang / 
<p>199a</p>
<p>199a.1</p>gnas pa dang / mdor bsdus pas gnas pa dang / 'dug pa dang / nyal ba dang 'gro ba rnams byed pa ste/ de ni don yod grub pa'i rang bzhin 'od la bstan pa ste/ las thams cad pa'i phyir ro/ /de bzhin du las kun ni zhi ba dang / dbang dang / mngon spyod dang / bskrad pa dang / 
<p>199a.2</p>rnam par sdang ba dang / gsod pa ste de rnams byed pas na las kun byed pa'o/ /de yang / ya yi don gyis gang ci'ang rung / /dngos grub 'dod pas bya ba ni/ /ra la sogs pa gsum nyid kyis/ /'gro ba'i don la 'jug par bya/ /zhes bya ba 'di 'og nas bshad par bya'o/ /rlung de yang rnam par
<p>199a.3</p>shes pa las tha dad pa yin nam ma yin zhe na/ 'di ni rnam shes bzhon pa ste/ /zhes bya ba ni rlung 'di nyid 'jug pa'i rnam par shes pa drug gi bzhon pa ni bzhir gyur pa'o/ /gang gi phyir rnam par shes pas de la zhon nas mig la sogs pa'i dbang po drug gi sgo nas gzugs la sogs pa'i
<p>199a.4</p>yul drug po yongs su spyod pa yin no/ /de yang gang gi phyir de la des bskul ba la rag lus pa'i rnam par shes pa nyid yin te/ gzhan du na des ni long ba bzhin du ci yang mthong bar mi 'gyur ro/ /de bas na 'phye bo dang long ba bzhin du 'di dag la 'brel pa yod na don gyi bya ba 'grub pa yin
<p>199a.5</p>no/ /'dis ni 'di ltar bshad par 'gyur te/ ji ltar rta dang rta pa lam du zhugs pas khyad par gyi bya ba rdzogs par byed pa de bzhin du/ rlung dang rnam par shes pa dag 'brel na yul bzung ba'i nus pa dang ldan par 'gyur ro/ /'di dag la de'i bdag nyid kyi mtshan nyid kyi 'brel pa yod pa
<p>199a.6</p>ste/ shing dang shun pa lta bu'o/ /'di tsam gyis rlung gi mtshan nyid bstan no// //de nyid kyi dbye ba bstan pa'i phyir/ lnga'i bdag nyid can zhes bya ba gsungs te/ de yang rnam pa lnga ste srog dang rtsol ba dang / thur du sel ba dang / me dang mnyam pa dang gyen du 'gro ba dang khyab byed kyi dbye bas
<p>199a.7</p>so/ /de la rlung bcu ni rdo rje'i zhal zhes bya ba'i rnal 'byor chen po zhes bya ba ni rnal 'byor chen po'i rgyud las gsungs te/ de'i nang nas kyang dang po phung po lnga'i rlung gnas kyi dbye ba dang las kyi dbye bas bshad par bya ste/ de la srog gi rlung ni snying gar gnas pa ste de bzhin gshegs pa
<p>199b</p>
<p>199b.1</p>mi bskyod pa'i rang bzhin yin no/ /thur du sel ba'i rlung ni bshang sgo la gnas pa ste rin chen 'byung ldan gyi rang bzhin no/ /gyen du 'gro ba'i rlung ni mgrin par gnas pa ste/ snang ba mtha' yas kyi rang bzhin no/ /me dang mnyam pa'i rlung ni lte bar gnas pa ste don yod grub pa'i rang bzhin no/ /
<p>199b.2</p>khyab byed ni yan lag thams cad kyi tshigs la gnas pa ste/ rnam par snang mdzad kyi rang bzhin no/ /'di rnams rim pa bzhin du rnam par shes pa dang / tshor ba dang / 'du shes dang / 'du byed dang / gzugs kyi phung po'i rang bzhin du shes par bya'o/ /srog ni nag po dang / thur du sel ba ni
<p>199b.3</p>ser po dang / gyen du 'gro ba ni dmar po dang / me dang mnyam pa ni ljang gu dang / khyab byed ni kun+da dang 'dra ba'o/ /de ni de rnams kyi kha dog go/ /chu dang nam mkha' me dang ni/ /rlung dang de bzhin sa dag ste/ /srog la sogs pa'i rang bzhin rnams/ /blo dang ldan pas shes par bya/ /zhes bya bas
<p>199b.4</p>ni 'byung ba chen po bzhi'i rnam par dag pa ste/ zhi ba dang ni rgyas pa dang / /de bzhin dbang dang mngon spyod dang / /las ni thams cad bstan pa ste/ /srog la sogs pa rim bzhin no/ /zhes bya ba las kyi dbye ba'o/ /'di rnams kyi bya ba bshad par bya ste/ 'gro ba'i phyir dang rtsol ba'i phyir/ /
<p>199b.5</p>dbang po'i sgo yi skud pa yis/ /gang zhig rtag tu 'gro ba ste/ /srog ces bya ba bshad pa yin/ /rlung dang de bzhin bshang gci dang / /byang chub sems la sogs pa ste/ /thur du sel byed thur sel te/ /rnal 'byor pa yis mtshon bya ba/ /bza' ba dang ni bca' ba dang / /lhag ma btung ba
<p>199b.6</p>'jib pa dang / /gang zhig mnyam por 'dren byed pa/ /de ni me dang mnyam par bshad/ /gyen du 'gro phyir sdud phyir dang / /bza' ba 'jigs sogs bza' ba'i phyir/ /de ni ye shes dang sbyor bas/ /gyen du 'gro ba'i las zhes bya/ /khyab pa dang ni 'dzin pa dang / /'gro ba dang ni 'ong ba sogs/ /
<p>199b.7</p>tshigs ni thams cad khyab pa'i phyir/ /khyab byed zhes bya bshad pa yin/ /de ni de rnams kyi las bstan pa yin no/ /de ltar gnas dang las kyi dbye bas srog gi rlung gcig pu rnam pa lnga ru bstan to/ /slar yang de nyid rnam pa bcu ru bshad par bya ba'i phyir bcu yang yin zhes bya ba gsungs
<p>200a</p>
<p>200a.1</p>te/ sngar bshad pa'i phung po'i rlung lnga dang / dbang po la brten pa'i gzhan nye ba'i rlung lnga yin no/ /nye ba'i rlung lnga ni gyen du rgyu ba dang / rnam par rgyu ba dang / yang dag par rgyu ba dang / rab tu rgyu ba dang / yang dag par rgyu ba'o/ /de la gyen du rgyu ba'i rlung ni mig gi dbang po la gnas
<p>200a.2</p>te gzugs gzung ba'i bya ba byed pa yin no/ /rnam par rgyu ba'i rlung ni rna ba'i dbang po la gnas te sgra gzung ba'i bya ba byed pa'o/ /yang dag par rgyu ba'i rlung ni sna'i dbang po la gnas te dri gzung ba'i bya ba byed pa'o/ /rab tu rgyu ba'i rlung ni lce'i dbang po la gnas te ro 'dzin pa'i bya ba byed pa'o/ /
<p>200a.3</p>nges par rgyu ba'i rlung ni lus kyi dbang po la gnas te reg pa gzung ba'i bya ba byed pa ste nye ba'i rlung rnams kyi gnas dang las kyi dbye ba bstan to/ /rlung bcu po de rnams dpal gsang ba 'dus pa'i bshad pa'i rgyud dgongs pa lung du bstan pa zhes bya bar dgongs pa'i bshad pas gsungs te/ srog
<p>200a.4</p>dang rtsol ba me dang mnyam/ /gyen du 'gro dang khyab byed ces/ /glang po rus sbal rtsangs pa dang / /lha sbyin dang ni nor rgyal lo/ /zhes bya ba la sogs pa dang / sangs rgyas thams cad mnyam par sbyor ba'i rgyud las kyang / sgra ji bzhin ma yin pa'i sgo nas rlung 'di rnams gsungs te/ ko Ta khya
<p>200a.5</p>dang ko Ta bA/ /ko Ta ko Ta po ko ra thIr/ /ko la khya dang ko la wa/ /ko la ko la wa ko lir/ /zhes bya ba gsungs so/ /rdo rje zhal zhes bya ba'i rgyud las de rnams kyi ming ni sgra ji bzhin par gsungs pa ste ji ltar sngar bshad pa bzhin no/ /de ltar rlung gi mtshan nyid dang / dbye ba rnams rab tu bstan nas/ 
<p>200a.6</p>rim pa lnga po'i go rims bstan pa'i phyir rdo rje bzlas pa'i thabs kyi dbye ba bstan par bya ste/ rlung gi de nyid rim gyis ni/ sngags kyi de nyid yang dag 'jug /sngags kyi bskyed pa rtogs nas ni/ /rdo rje bzlas pa rnams la slob/ /ces bya ba la de'i 'di yin te/ 'dir dang po rdo rje bzlas pa la slob par
<p>200a.7</p>'dod pa'i rnal 'byor pas dang po rlung gi de kho na nyid la slob pa ste/ de nas de'i pha rol tu phyin pas sngags kyi de kho na nyid la goms par byas pa'o/ /de la yang go rims yin te go rims ma yin pa yang ma yin no/ /de bas na sngags kyi de kho na nyid sngon du 'gro bas rlung gi de kho na nyid goms par
<p>200b</p>
<p>200b.1</p>ma yin te/ rlung gi de kho na nyid sngon du 'gro bas sngags kyi de kho na nyid la goms par bya'o/ /gang gi phyir rlung gi de kho na nyid ni sngags kyi de kho na nyid kyi rgyu yin te rgyu de yang sngon du 'gro ba yin no zhes dgongs pa'o/ /de nas sngar mdor bstan pa dang / 'og nas bshad par 'gyur
<p>200b.2</p>ba'i rdo rje bzlas pa rnam pa bcu gcig la slob pa ni slob pa'i dus tsam pa'o/ /de la rlung gi de kho na nyid ni rnam pa gsum la rdul phra rab tsam thig le rnam pa gsum bsgom pa yin te/ bde ba chen pos yongs su gyur pa'i rlung kho na de'i rang bzhin du snang ba'i phyir ro/ /'o na gzugs med
<p>200b.3</p>pa'i rlung ji ltar gzugs nyid du yongs su 'gyur zhe na/ gzugs kyi phung po'i nang du bsdu ba'i phyir gzugs dang ldan pa nyid du bshad na yang 'gal ba med pa'o/ /rtsig pa la sogs pa rlung des so sor brdabs na slar yang ldog pa yin no/ /mngon gsum gyis mngon par mi 'gyur na yang khyad
<p>200b.4</p>par gyi rtags mthong bas gzugs dang ldan pa yin no zhes rjes su dpag go/ /rtags de yang shing drung la sogs pa'i me tog la sogs pa g.yo ba dang sgra thos pa'i phyir ro/ /bye brag pa rnams kyis kyang 'di la kha dog dang dbyibs smra ba yin te/ rlung sngon po dang / dkyil 'khor gyi rlung ngo
<p>200b.5</p>zhes bya ba la sogs pa'o/ /'byung ba chen po rnams ni phan tshun yongs su gyur pa mthong ba ste/ dper na shin du grang ba'i reg pas chu sra ba nyid du gyur pa lta bu'o/ /de la 'dod chags kyi rigs can gyis byang chub kyi sems kyi thig le rdo rje dang pad+ma'i sna ru sgom pa dang / zhe sdang gi rigs can gyis
<p>200b.6</p>snying gar sgom pa dang / gti mug gi rigs can gyis kun rdzob kyi sna'i rtse mor dkyil 'khor bzhi shar ba'i rim pas g.yas skor la sogs pa'i dbye bas 'od zer gyi thig le bsgom par bya ba ste/ rlung gi de kho na nyid do/ /de nas sngags kyi de kho na nyid la goms par bya ste de yang rnam pa bzhi ste/ 
<p>200b.7</p>sngags kyi don dang / sngags kyi brda dang / sngags btu ba dang / sngags kyi de kho na nyid do/ /de la sngags kyi don ni phyag 'tshal ba la sogs pa lnga pos sangs rgyas lnga brjod par byed pa ste/ de rnams kyi don ni rnam par snang mdzad la sogs pa yin no/ /sngags kyi brda ni sna tshogs pa ste rdo rje
<p>201a</p>
<p>201a.1</p>gtsug tor gyi rgyud las shes par bya'o/ /de la re zhig sprul la sogs pa rnam pa bzhi ste/ de la sbrul ni phyag 'tshal ba dang swA hA dang ldan pa'o/ /mgo med ni phyag 'tshal ba med pa ste swA hA dang ldan pa'o/ /mtha' med pa ni swA hA med pa ste phyag 'tshal ba dang ldan pa'o/ /gnyis
<p>201a.2</p>ga med pa ni phyag 'tshal ba dang swA hA dang bral ba'o/ /gzhan yang dang por spel ba ni oM de ba dat+ta swa shAn+tiM ku ru tA re tut+tA re tu re swA hA/ bar du spel ba ni oM tA re tu re tut+tA re de ba dat+ta swa bu Sh+TiM ku ru tu re swA hA/ tha mar spel ba ni/ oM tA re tut+tA re tu re de ba dat+ta swa wa shiM ku ru swA hA/ snying po ni brjod par
<p>201a.3</p>bya ba'i sgo nas bcom ldan 'das kyis don so sor bstan pa ste/ dper na/ oM badzra d+h+r-ika A hUM swA hA zhes bya ba'o/ /nye ba'i snying po ni phyogs gcig tu rjod par byed pa ste/ dper na/ oM A baM hUM zhes bya ba'o/ /snying po bskul ba ni dper na/ oM AHhUM zhes bya ba'o/ /rig pa'i sngags ni dper na/ 
<p>201a.4</p>oM tA re zhes bya ba la sogs pa ste le'u bzhi pa las gsungs pa'o/ /gzungs sngags ni na maHsa man+ta kA ya wAka tsit+ta badzra Ni zhes bya ba la sogs pa lta bu'o/ /sa bon ni lha'i sku bskyed pa'i rgyu yin no/ /rang gi chos kyi yi ge ni de bzhin gshegs pa dang / lha mo dang / byang chub sems dpa'
<p>201a.5</p>dang / khro bo rnams kyi ming gi yi ge dang po rnams so/ /phreng ba'i sngags ni las kyi tshogs kyi rgyur gyur pa ste dper na/ oM tshin+d+ha tshin+d+ha zhes bya ba la sogs pa lta bu'o/ /go bzlog pa'i sngags ni sngags gzhan gyis ma grub pa'i las kyi tshogs 'grub par byed pa ste dper na/ hA swA hUM AH 
<p>201a.6</p>d+h+r-ika badzra oM zhes bya ba la sogs pa'o/ /sngags btu ba ni zhi ba dang drag po la sogs pa'i lha rnams kyi pho nya dang pho nya mo la sogs pa'i dbye bas mtha' yas pa nam mkha' dang 'dra ba'i grangs med pa'i sngags thams cad gang yin pa de rnams btu ba ni A li dang kA li kho na las so/ /gang
<p>201a.7</p>gi phyir de las gzhan med pa'i phyir ro/ /bcom ldan 'das ma de yang yi ge bzhi bcu rtsa dgu'i bdag nyid de ngag gi spros pa ma lus pa'i gnas kyi rgyu yin no/ /a la sogs pa'i sde tshan ni mi 'jig pa'i rang bzhin no/ /de las nam mkha'i khams kyi rang bzhin ni ka'i sde tshan te/ dag
<p>201b</p>
<p>201b.1</p>pa'i nam mkha' dang mtshungs pa'i mgrin pa las 'byung ba'i phyir ro/ /de las rlung gi khams kyi rang bzhin tsa'i sde tshan te de ni g.yo ba gtso bor byed pa'i phyir ro/ /de las me'i khams kyi rang bzhin Ta'i sde tshan te de ni rno ba'i rang bzhin yin pa'i phyir ro/ /de las chu'i khams kyi rang bzhin ta'i sde
<p>201b.2</p>tshan skye bar 'gyur te de ni tshim par byed pa nyid kyi phyir ro/ /de las sa'i khams kyi rang bzhin pa'i sde tshan 'byung ba ste de ni chu yang dag par sbyar bas sra ba nyid yin pa'i phyir ro/ /de ltar 'byung ba chen po'i rang bzhin gyis yi ge'i tshogs kyi gzhir gyur pa ni ya la sogs pa'i sde tshan te snod kyi 'jig
<p>201b.3</p>rten gyi rang bzhin yin pa'i phyir ro/ /snod kyi 'jig rten bskal pa'i me yis bsreg par 'gyur te/ sreg pa'i rgyu ni drod kyi yi ge'i sde tshan no/ /de las yi ge dang po bsdu ba ni yi ge dang po brgyad pa kho nas so/ /brgyad po de yang a ga ma bzhi po la bsdu ba dang / yi ge bzhi po de yang oM AHhUM
<p>201b.4</p>zhes pa'i yi ge gsum po la bsdu ba ste de ltar 'byung ba dang 'jug pa dang gnas pa'i bdag nyid kyi yi ge gsum po de nyid sngags btu ba nyid du bstan pa yin no/ /ji skad du/ ji srid ya ra la b+ha ha'i bar/ /ka kha g+ha mtha' na dza'i mtha'/ /da d+ha ta mtha' ma mthar bcas/ /de de'i rtsa ba yi ge
<p>201b.5</p>gsum/ /zhes bya ba 'byung ba'i phyir ro/ /sngags kyi de kho na nyid ni mi 'jig pa nyid de/ de yang brjod bya rjod pa'i thabs dang bral ba 'ba' zhig pa/ dri ma med pa mtha' yas pa nam mkha' dang mtshungs pa rang bzhin gyis 'od gsal ba'i de kho na nyid de de bzhin nyid ni don dam pa'o zhes 'byung
<p>201b.6</p>ba'i phyir ro/ /de bzhin du sngags thams cad A li dang kA li las 'byung ste/ de rnams kyi de kho na nyid ni 'jig pa las 'byung ba'i yi ge gsum mo/ /gang gi phyir sngags thams cad ni bud med dang skyes pa dang / ma ning gi rang bzhin te/ ji bzhin du thob pa'i man ngag gis yi ge gsum la zhugs
<p>201b.7</p>pa ste/ de bas na yi ge gsum sngags thams cad kyi bdag po yin no/ /da ni yi ge gsum gyi bya ba bstan par bya ste/ de la re zhig gsum sbyar bas lta'i sku bskyed pa yin no/ /yi ge gsum po de nyid 'byung ba dang / 'jug pa dang / gnas pa'i rim pas lus po 'dzin par byed pa'o/ /de
<p>202a</p>
<p>202a.1</p>nyid A li dang kA li dang lhan cig tu dbang po gnyis snyoms par 'jug pa'i dus su 'og tu kha bltas par gyur te/ gsang ba'i sna'i rtse mo las shu kra'i gzugs su byung ste sems can gyi khams skyed par byed do/ /de nyid sems can kun gyi srog dang rtsol ba dang lhan cig tu steng
<p>202a.2</p>du 'gro zhing dbang po'i sgo rab tu sad nas kun rdzob kyi sna'i sgo nas g.yas dang g.yon la sogs pa'i rim pas phyung ste/ 'bad pa med par rdo rje bzlas pa byas la snga ma'i las kyi sgrib pa sbyong bar byed do/ /de nyid nyin dang mtshan mo'i rim pas bzlas pa'i grangs nye bar mtshon la/ chu la sogs pa'i
<p>202a.3</p>dkyil 'khor shar bas dkar po la sogs pa'i kha dog la brten te zhi ba la sogs pa'i las thams cad byed do/ /de nyid yongs su brtag pa'i yi ge'i gzugs su ngag gi bzlas pa'i mtshan nyid kyis bzlas pa byas la/ phyi rol gyi kha dog la sogs pa'i bya ba la brten te zhi ba la sogs
<p>202a.4</p>pa'i las thams cad byed pa'o/ /de nyid sbyang ba dang sad pa dang 'bar ba'i rim pas phyi rol gyi rdzas la sogs pa rnam par sbyangs la rnal 'byor pa nad med par byed pa'o/ /de ltar thams cad byas la mtha' ru mi 'jig pa la zhugs te/ slar yang tha mal pa'i lus po la brten te de bzhin du
<p>202a.5</p>thams cad byed pa ste/ de ni/ sngags kyi de nyid yang dag 'jug /ces bya ba'i don to/ /sngags kyi bskyed pa rtogs nas ni/ /zhes bya ba la/ sngags kyi de kho na nyid kyi pha rol tu phyin pas the tshom med par shes te/ rdo rje bzlas pa zhes bya ba ngag gi don to/ /da ni rim pa gnyis pa la sogs pa'i go
<p>202a.6</p>rims bstan par bya ba'i phyir/ rdo rje bzlas nas rnal 'byor pa/ /sems la dmigs pa thob par 'gyur/ /sgyu ma lta bu'i ting 'dzin gnas/ /yang dag mtha' ni rnam par sbyangs/ /yang dag mtha' las langs nas ni/ /gnyis med ye shes 'thob par 'gyur/ /zung 'jug ting 'dzin la
<p>202a.7</p>gnas nas/ /slar zhing gang la 'ang mi slob pa'o/ /zhes bya ba gsungs so/ /de'i don ni 'di yin te/ rdo rje bzlas pa la gnas pa ni ma ning gi bzlas pa'i mthar 'od gsal ba'i bdag nyid la gnas nas sems la dmigs pas ni sems rnam par dag pa rnal 'byor pas thob par 'gyur
<p>202b</p>
<p>202b.1</p>ro/ /gang gi phyir re zhig bskyed pa'i rim pas rnal 'byor pas lus rnam par dben par byas pa dang / rdo rje bzlas pa'i rim pas ngag rnam par dben pa dang / de nas rim pas gnyis pas sems rnam par dben pa thob par 'gyur ro/ /de yang sngar bstan pa'i sngags kyi rim pa dang phyag rgya'i
<p>202b.2</p>rim pa ste/ thabs gnyis pos thob pa yin te gzhan du ni ma yin no/ /thabs gnyis po de yang rim pa de nyid la 'og nas gsal por brjod par bya'o/ /sems kyi rang bzhin ni thabs gnyis po de med na/ sems kyi rang bzhin de mtshon par mi nus te/ gzugs dang po kha dog la sogs pa med
<p>202b.3</p>pa'i phyir ro/ /'phags pa lha'i zhal snga nas kyang 'di skad gsungs te/ sems kyi rang bzhin ni mtshon par bya ba ma yin no/ /gang gi phyir gzugs dang kha dog dang / dbyibs dang / brtag pa la sogs pa med pa gang yin pa sems de'i rang bzhin nam dbye ba shes pa ma yin te de nyid kyi rnam
<p>202b.4</p>par dag pa smos ci dgos/ de bas na bcom ldan 'das rdo rje bla mas de'i rang bzhin bdag la bshad du gsol/ /de nas bla mas slob ma'i tshig gsan nas/ blo gros chen po legs so legs so gang zhig khyod kyis bdag la sems kyi rang bzhin dris pa de nyid khyod la mdo sde dang rgyud kyi
<p>202b.5</p>rjes su 'brangs nas rgyas par bshad par bya ste/ re zhig lang kar gshegs pa'i mdo'i tshad ma brjod par bya ste/ gzhan yang blo gros chen po byang chub sems dpa' sems dpa' chen pos sems kyis mthong ba'i rnam par gzung ba dang 'dzin pa'i rnam pa'i spyod yul yongs su shes par 'dod na
<p>202b.6</p>chags pa la sogs pa dang bral bar gnas par bya'o/ /de la rnam par shes pa gsum rgyur gyur pa/ dngos po ma lus pa yin te dper na mtho ris dang / thar pa dang / g.yo ba dang / mi g.yo ba dang / gzung ba dang / 'dzin pa dang / yan lag bcu gnyis pa'i rten cing 'brel pa
<p>202b.7</p>las 'byung ba'i 'khor lo dang / dge ba dang / mi dge ba'i rnam par rtog pa dang / snang ba dang / mun pa dang / bud med dang / skyes pa dang / ma ning dang / nang gi bdag nyid kyi skye ba dang / gnas pa dang / 'jig pa ste mdor na khams gsum pa'i dbang po'i spyod yul rnam par shes pa
<p>203a</p>
<p>203a.1</p>gsum yin no/ /bzang po skyong bas yongs su zhus pa'i mdo las kyang bcom ldan 'das kyis bka' stsal pa/ kye bzang po skyong gang zhig rdzu 'phrul 'di las kyi dbang gis rab tu 'jug pa dang / gang zhig las dang rjes su mthun pa'i rnam par shes pa'i dbang gis rab
<p>203a.2</p>tu 'jug pa rnam par shes pa'i khams de ni sna tshogs pa'i rten la rab tu 'jug go/ /rnam par shes pa'i khams 'di ni byed pa po ste lus skyed par byed pa'i phyir ro/ /rnam par shes pa'i khams 'di nyid zad par mi 'gyur te chos kyi dbyings la brten pa'i phyir ro/ /rnam par shes pa'i khams
<p>203a.3</p>'di ni blo dang ldan pa ste/ lus la brten pa thams cad rjes su dran pa'i phyir ro/ /rnam par shes pa'i khams 'di nyid nyi ma'i 'od zer dang 'dra bar mthong bar bya ste/ dper na nyi ma'i 'od zer ni dri ngan mi gtsang ba dang / dri bzang pad+ma la sogs pa ltung na yang / de la yang dri ngan pa dang dri
<p>203a.4</p>bzang ba la sogs pa'i 'du shes gang yang yod pa ma yin te/ de bzhin du rnam par shes pa'i khams 'di yang mi gtsang ba dang phag gi skye gnas la sogs pa ru skye ba len na yang de rnams kyi skyon gyis gos par mi 'gyur ro/ /de ltar rnam par shes pa gsum po 'di khyab byed yin yang
<p>203a.5</p>rang bzhin gyi skyon gyis rang gi ngo bo brjed nas 'gro ba drug tu 'gro ba dang 'ong ba la sogs pas sems can gyi khams dal bar byed pa'o/ /ji skad du/ nor ni 'phrog pa'i rkun ma kun la bdag mi 'jigs/ /de rnams nor ni 'phrogs te de yang bdag la med/ /yid la dge ba'i nor ni
<p>203a.6</p>yang dang yang du bsags/ /rang bzhin las byung rtog pas cig car de 'phrog byed/ /ces bya ba 'byung ba'i phyir ro/ /de la rnam par rtog pa ni dge ba dang mi dge ba dang lung du ma bstan pa'i sems las byung ba'i phyir chos rnams so/ /de yang ji lta bu yin zhe na/ rang bzhin las byung ba ni rang bzhin
<p>203a.7</p>kho na'o/ /rang bzhin de rnams kyang rnam pa gsum ste shes rab kyi rang bzhin dang / thabs kyi rang bzhin dang / ma rig pa'i rang bzhin no/ /de la shes rab kyi rang bzhin ni chags pa bral ba dang / chags pa bar ma dang chags pa chen po la sogs pa ste/ 'og nas bshad par 'gyur ba sum cu
<p>203b</p>
<p>203b.1</p>gsum mo/ /thabs kyi rang bzhin ni chags pa dang chags pa bar ma la sogs pa ste bzhi bcu'o/ /ma rig pa'i rang bzhin ni chags pa bar ma la sogs pa ste bdun no/ /'di rnams mtshan mo dang / nyin mo brgya drug cur 'gyur ro/ /'di rnams nyon mongs pa thams cad dang lta ba
<p>203b.2</p>drug cu rtsa gnyis su 'gyur ro/ /lta ba drug cu rtsa gnyis kyi dbye ba ni/ gzugs kho na bdag dang / gzugs la bdag dang / bdag la gzugs dang / gzugs dang bdag med pa dang bud shing bzhin du tha mi dad pa'o/ /de ltar tshor ba dang / 'du shes dang / 'du byed dang / rnam par shes
<p>203b.3</p>pa rnams la sbyar na lta ba nyi shur 'gyur ro/ /de rnams 'das pa dang da ltar byung ba dang ma 'ongs pa'i dus gsum gyi dbye bas lta ba drug cur 'gyur ro/ /rtag pa dang chad pa'i lta ba gnyis te kun bsdoms lta ba drug cu rtsa gnyis so/ /de bas na nyon mongs pa dang nye ba'i nyon mongs pa la sogs
<p>203b.4</p>pa dang / lta ba thams cad shes rab dang thabs dang ma rig pa'i rang bzhin gsum po las tha mi dad pa ste de nyid kyi nang du bsdu bar bya'o/ /de'i phyir sems las byung ba thams cad ni rang bzhin rnams kho na yin no/ /rang bzhin de rnams kyis bcings pa'i rnam par shes pa gsum po 'khor
<p>203b.5</p>ba la 'khor bar 'gyur ro/ /ji skad du/ rtsad pa'i gnas ni ma gtogs pa'i/ /gar gyi sa de gang yang med/ /sna tshogs las kyi bye brag gis/ /gang du sems can gar mi byed/ /ces bya ba 'byung ba'i phyir ro/ /rnam par shes pa gsum po de yang sems dang / yid dang / rnam par shes
<p>203b.6</p>pa dang / stong pa dang / shin du stong pa dang / stong pa chen po dang / snang ba dang / snang ba mched pa dang / snang ba nye bar thob pa dang / shes rab dang / thabs dang / ma rig pa dang / 'dod chags dang bral ba dang / 'dod chags dang / 'dod chags bar ma dang / dman pa dang / rno ba dang / 
<p>203b.7</p>bar ma dang / zla ba dang / nyi ma dang / mun pa dang / mtshan mo dang / nyin mo dang / mtshams dang / bud med dang / skyes pa dang / ma ning la sogs pa'i brda rnams kyis brdar bya'o/ /de yang sngar bstan pa'i phyag rgya'i rim pa'am/ sngags kyi rim pas dag par byas la rang bzhin gyi tshogs
<p>204a</p>
<p>204a.1</p>thams cad dang bral ba'i sems kyi 'od gsal bar rnal 'byor pas gnas par 'gyur ro/ /rim pa gsum pa'i go rims bshad par bya ba'i phyir/ sgyu ma lta bu'i ting 'dzin gnas/ /zhes bya ba gsungs te/ de la bskyed pa'i rim pa dang rdo rje bzlas pa dang sems
<p>204a.2</p>la dmigs pa'i rim pa ste/ gsum pos lus ngag yid rnam par dag la sngon gyi smon lam 'bras bu dang ldan pa'i phyir ro/ /dbang phyug chen pos bstan pa bzhin du chad pa'i phyogs spang ba'i phyir dang / bskal pa'i bar du 'gro ba'i don mdzad pa'i phyir nyan thos pa'i byang chub bzhin du 'gog
<p>204a.3</p>pa'i bden pa yongs su spang ba'i phyir sgyu ma lta bu'i ting nge 'dzin la rnal 'byor pa gnas pa yin no/ /ji srid kyi bar du nam mkha' dang mtshungs pa des brgya byin gyi gzhu dang 'dra ba'i rdo rje 'chang gi sku ji ltar bskyed par nus she na/ smras pa/ rnam par shes pa ni ngo bo nyid snang ba med pa yin na yang snang
<p>204a.4</p>ba tsam gyi rang bzhin te/ de la dang po sems kyi 'od gsal ba las kha dog lnga'i 'od zer gyi gzugs su snang ba dang / de nas zla ba'i snang ba dang 'dra ba dang / de nas nyi ma'i snang ba dang 'dra ba dang / de nas dgongs ka'i mtshams kyi snang ba dang 'dra ba ste/ thams cad gcig tu gyur pas
<p>204a.5</p>yid kyi rang bzhin gyi lha'i sku rnam pa thams cad kyi mchog dang ldan pa skye bar 'gyur ro/ /de yang rmi lam dang sgyu ma la sogs pa'i dpe bcu gnyis kyis nye bar mtshon pa ste/ des ni sangs rgyas kyi yid kyi rang bzhin gyi sku'o/ /'o na gzugs med pa'i ye shes ji ltar phyag la sogs pa'i
<p>204a.6</p>dngos por snang bar 'gyur zhe na/ smras pa/ snang ba ma rtogs pas gzugs la sogs pa'i phung po lnga po dmigs par mi 'gyur te/ snang ba de yang ye shes kyi spyi'i chos yin no/ /de bas na gang dang gang snang bar 'gyur ba de dang de ye shes kyi rnam pa yin te/ snang ba med pa ye shes
<p>204a.7</p>kyi gzugs las 'das pa'i phyir ro/ /ye shes kyi sku de la re zhig sgyu ma'i dpe bcu gnyis dang sbyar bar bya ste/ brgya byin gyi gzhu dang 'dra ba ni kha dog lnga po yod pa dang med pa las 'das pa'i phyir ro/ /rmi lam dang 'dra ba ni med pa yin na yang don gyi bya ba mdzad pa'i phyir ro/ /smig
<p>204b</p>
<p>204b.1</p>rgyu dang 'dra ba ni mig tsam gyi spyod yul yin pa'i phyir ro/ /chu zla dang 'dra ba ni gcig yin yang du mar so sor snang ba'i phyir ro/ /brag ca dang 'dra ba ni chos bstan pa rnams yod pa dang med pa las 'das pa'i phyir ro/ /sprul pa dang 'dra ba ni so sor snang tsam gyi phyir ro/ /dri za'i grong khyer dang 'dra
<p>204b.2</p>ba ni sna tshogs pa'i dkyil 'khor pa rnams kyis yongs su bskor ba'i phyir ro/ /me long gi gzugs brnyan dang 'dra ba ni de nyid dang gzhan nyid gnyis kyis yongs su spyod par mi 'gyur ba'i phyir ro/ /mig 'phrul dang 'dra ba ni mthong ba tsam gyis 'jig pa'i phyir ro/ /mgal me'i 'khor
<p>204b.3</p>lo dang 'dra ba gcig yin na yang du mar so sor snang ba'i phyir ro/ /chu'i chu bur dang 'dra ba ni mthong bar 'gyur na yang nang du snying po med pa'i phyir ro/ /sgyu ma dang 'dra ba ni sems can gyi don du 'gyur ba'i phyir ro/ /sgyu ma'i dpe bcu gnyis de rnams kyis kun rdzob kyi bden pa mngon du
<p>204b.4</p>bya ba la ji srid byang chub kyi snying po la gnas kyi bar du de dang 'dra ba'i spyod lam bzhi dang / sgeg pa la sogs pa'i gar gyi nyams gtso bor gyur pa'i bya ba rnams dang / phyag rgya dang / dkyil 'khor dang / bzlas pa dang / gtor ma dang / sbyin sreg dang / rab tu gnas pa dang / mchod pa dang / 
<p>204b.5</p>dbang bskur ba dang / spyan 'dren pa dang / bzhugs su gsol ba dang / gshegs su gsol ba la sogs pa'i las rnams dang / dang po sbyor ba la sogs pa'i ting nge 'dzin gsum bstan pa'am/ dgongs pa'i don du de nyid bsgom par spyod pa dang / ma lus pa'i sbyin pa la sogs pa'i pha
<p>204b.6</p>rol tu phyin pa drug gi spyod pa byed na yang / de la zhen pa med na sgyu ma lta bu'i ting nge 'dzin la gnas par 'gyur ro/ /de la yang chags na dmigs pa dang bcas par 'gyur te/ de'i phyir de sbyang bar bya ba'i don du rim pa bzhi pa bstan par bya ba'i phyir/ sgyu ma'i rang bzhin rtogs pa'i rnal 'byor
<p>204b.7</p>pas gal te ting nge 'dzin de la gnas na/ de'i tshe sgyu ma kho na byang chub tu thal bar 'gyur ro/ /thal bar gyur mod skyon gang yang med ce na de yang yang dag pa ma yin te/ rang bzhin gyis 'od gsal ba'i de kho na nyid ni sgyu ma la sogs pa'i rnam par rtog pa rnams las 'das pa'i phyir ro/ /
<p>205a</p>
<p>205a.1</p>gal te sgyu ma de kho na nyid yin na/ de'i tshe sprul pa'i grong khyer de kho na nyid du thal bar 'gyur ro/ /de kho na nyid ni rtog pa thams cad kyi spros pa dang bral ba ste/ bum pa bzhin du phyogs gcig tu snang ba ma yin no/ /sgyu ma de ni khyab byed yin te phyogs gcig tu
<p>205a.2</p>gnas pa ma yin no zhe na/ de ltar yin na rnam par rtog pa mang po'i spyod yul yin pa'i phyir shin tu yang tha dad par smra ba'o/ /sgyu ma'i dpe bcu gnyis kyang spros pa dang bcas pa ste/ yul so sor snang ba'i dbye ba'i phyir ro/ /de bas na sgyu ma lta bu'i ting nge 'dzin ni kun rdzob kyi phyogs kho na
<p>205a.3</p>yin te/ gzhan ni ma yin no/ /ji skad du/ ji srid bsgom pa'i sbyor gyur na/ /de srid las ni dang po la/ /zhes bya ba 'byung ba dang / blo dang sgra dag kun rdzob yin/ /zhes bya ba 'byung ba'i phyir ro/ /de bas na rdzogs pa'i rim pa la gnas pa rnams kyis de yang sbyang bar bya ste/ 'od gsal
<p>205a.4</p>bas mi g.yo ba'i ting nge 'dzin lta bu'o/ /de'i don du/ yang dag mtha' ni rnam par sbyang / /zhes bya ba gsungs te/ yang dag pa ni bden pa ste don dam pa'o/ /de nyid mthar thug pa'i phyir ro/ /yang dag pa'i mtha' ste rang bzhin gyis 'od gsal ba'i de kho na nyid do/ /yang dag pa'i
<p>205a.5</p>mtha' don dam pa'i bden pa rnam par sbyang bas ni sgyu ma lta bu'i ting nge 'dzin mi snang bar bya'o/ /de la dper na phyi'i mngon par byang chub pa'i rim pa'am/ nang gi mngon par byang chub pa'i rim pa'am/ ril por 'dzin pa'i ting nge 'dzin nam/ rjes su gzhig pa'i ting nge 'dzin gyis sgyu ma'i sku
<p>205a.6</p>'od gsal ba'i bskal pa'i me yis mi snang bar byas na rnam par dag par 'gyur ro/ /ji skad du/ bdag la byin brlab ma gtogs pa'i/ /rin chen gzhan ni yod pa min/ /gal te 'od gsal dag 'gyur na/ /me yis dag pa'i nor bu bzhin/ /zhes bya ba 'byung ba'i phyir ro/ /'o na
<p>205a.7</p>phyi'i mngon par byang chub pa gang yin zhe na/ smras pa/ lo ni bcu drug ma thob nas/ /gzugs dag mdzes shing yid dga' byed/ /de ni pang du bzhag nas su/ /de'i dbus su spyod par bya/ /zhes bya ba 'byung ngo / /'o na nang gi mngon par byang chub pa gang yin zhe na smras pa/ rdo rje nyi ma
<p>205b</p>
<p>205b.1</p>nub 'gyur tshe/ /sgrub pa la ni brtson bya ste/ /skya rengs shar ba'i dus su ni/ /sgom pa'i mchog gis grub par 'gyur/ /zhes bya ba 'byung ngo / /ril por 'dzin pa'i ting nge 'dzin gang yin zhe na smras pa/ mgo bo nas ni rkang pa'i bar/ /ji srid snying gar phyin pa'i bar/ /rnal 'byor yang dag
<p>205b.2</p>mtha' la 'jug /ril por 'dzin pa zhes bshad do/ /zhes bya ba 'byung ngo / /rjes su gzhig pa'i ting nge 'dzin gang zhe na/ smras pa/ rgyu ba dang ni mi rgyu'i bar/ /dang po 'od gsal bar byas te/ phyi nas de bzhin bdag nyid byed/ /rjes su gzhig pa'i rim pa yin/ /zhes bya ba 'byung ba'i phyir ro/ /de ltar
<p>205b.3</p>yang dag pa'i mtha' bsgoms na stong pa nyid bco brgyad sgom pa bzhin du chad pa'i lta ba bor 'gyur te/ skyon de nyid sel bar bya ba'i phyir kun rdzob dang don dam pa tha mi dad pa'i zung 'jug gi rim pa bsgom par bya ste/ gang zhig sgom pa'i bya ba byas pas gang la yang slob pa ma yin no
<p>205b.4</p>zhes bstan par bya ba'i phyir/ zung 'jug ting 'dzin la gnas nas/ /slar zhing gang la'ang mi slob bo/ /zhes bya ba gsungs te/ de la zung zhes bya ba ni kun rdzob kyi bden pa dang don dam pa'i bden pa'o/ /de la kun rdzob kyi bden pa ni ye shes kyi sku ste bdag la byin gyis brlab pa'i rim
<p>205b.5</p>pa las 'byung ba'i sgyu ma lta bu'i ting nge 'dzin te/ sgyu ma'i rnam par rtog pas bsgribs pa'i phyir ro/ /don dam pa'i bden pa ni rang bzhin gyis 'od gsal ba ste rim pa bzhi pas thob par bya ba'o/ /de dag gnyis rim pa gang la tha mi dad par gyur pa de ni zung 'jug gi rim pa ste/ mi slob
<p>205b.6</p>pa'i rang bzhin ni sangs rgyas kyi sa'i mtshan nyid can no/ /de nyid mi gnas pa'i mya ngan las 'das pa'i rang bzhin dang / tha mi dad pa'i rang bzhin dang / rtse gcig pa'i rang bzhin du gyur pa'i ting nge 'dzin te zung 'jug gi ting nge 'dzin no/ /de la gnas na gang la yang mi slob pa zhes bya ba ni rnal
<p>205b.7</p>'byor pa de la bsgom par bya ba gang yang med do zhes ngag gi don to/ /gang gi phyir sangs rgyas bcom ldan 'das rnams ni dang por slob pa dang ldan pa'i phyir phyi nas gang la yang slob pa ma yin te sgra 'byed pa lta bu'o/ /de nyid kyi phyir 'di ltar gsungs te/ shes bya dang khyad med pa'i phyir
<p>206a</p>
<p>206a.1</p>ye shes kyis nam mkha'i mthil dang 'dra ba'i chos thams cad mthong bar 'gyur ro/ /de las rjes su thob pa'i shes pas sgyu ma dang / smig rgyu dang / gzugs brnyan dang / chu zla dang / dri za'i grong khyer dang 'dra ba'i chos thams cad mthong ba yin te thams cad mkhyen
<p>206a.2</p>pa'i sa 'dir zung 'jug gi rim par bshad do/ /de ltar rim pa lnga pa'i go rims rab tu bstan nas/ da ni zung 'jug rim pa'i phan yon bstan par bya ba'i phyir/ 'di ni rdzogs pa'i rnal 'byor pa/ /rdo rje 'dzin pa chen po'ang de/ /rnam pa kun gyi mchog ldan pa'i/ /thams cad mkhyen par de nas
<p>206a.3</p>'gyur/ /zhes bya ba gsungs te/ 'di zhes bya ba ni thams cad kyi ming gis zung 'jug gi rim pa gzung bar bya'o/ /de la sgra thams cad ni nges pa dang ldan pa yin no zhes bya bas zung 'jug gi rim pa 'di kho na rdzogs pa'i rnal 'byor pa ste/ mi slob pa'i lam gyi rang bzhin yin pa'i phyir ro
<p>206a.4</p>rdo rje bzlas pa la sogs pa rnams rdzogs pa'i rim pa nyid du bstan pa ni nye bar btags pas so/ /nye bar btags pa de yang rgyu dang 'bras bu'i bye brag gis byas pa ste/ dper na tshe mar lta bu'o/ /de nyid kyi phyir/ rdo rje 'dzin pa chen po'ang de/ /zhes bya ba ni gang zhig zung 'jug gi rim pa 'di
<p>206a.5</p>de nyid rdo rje 'dzin pa chen po ni shes pa dang / shes bya ba dang / chos can dang / chos nyid tha mi dad pa'i ngo bor shes par bya'o/ /chos kyi sku bstan nas longs spyod rdzogs pa'i sku bstan par bya ste/ rnam pa kun gyi mchog ldan pa'i/ /thams cad mkhyen par de nas 'gyur/ /zhes bya ba la stobs
<p>206a.6</p>bcu dang mi 'jigs pa dang mtshan dang dpe byad rnams kyis rnam par brgyan pa'i sku thams cad mkhyen pa'i sku ma lus pa'i khams gsum pa'i sems can gyi rang bzhin mkhyen pa'i rim pa 'di nyid las 'byung bar 'gyur te mthar thug pa'i bshad pa'o/ /de nyid kyi rdzu 'phrul bshad pa'i
<p>206a.7</p>phyir/ 'das pa dang ni ma 'ongs dang / /da ltar byung ba'i srid gsum ni/ /'od gsal bas ni rnam dag pas/ /skad cig de la ma lus mthong / /zhes bya ba gsungs te/ skad cig mas ma lus pa mthong ngo zhes bya ba tshig gi 'brel pa'o/ /skad cig ma ni zung 'jug gi rim pa'i ting nge
<p>206b</p>
<p>206b.1</p>'dzin thob pa'i skad cig ma ste/ de yang 'dir bya ba yongs su rdzogs pa'i skad cig ma 'dod pa yin te skad cig se gol zhes bya ba de ni ma yin no/ /gang gi phyir 'phags pa'i zhal snga nas kyang / rim pas sangs rgyas kyi sa thob par 'gyur te cig car ni ma yin no zhes gsungs pa'i phyir ro/ /de
<p>206b.2</p>yang / bskyed pa'i rim pa legs gnas shing / /rdzogs pa'i rim pa 'dod rnams la/ /thabs 'di rdzogs pa'i sangs rgyas kyis/ /skas kyi rim pa lta bur gsungs/ /zhes bya ba 'di gsungs so/ /'od gsal bas ni rnam dag pas/ /zhes bya ba ni mngon par byang chub pa'i rim
<p>206b.3</p>pas thob pa'i de kho na nyid bzhi pa'i rnam par dag pa'i rgyu las ma lus pa mthong ba ni don thams cad mngon du byed pa yin no/ /khams rnams ni don mang po dang ldan pas mthong ba ni 'dir mngon du byed pa'i don du'o/ /ma lus pa de gang yin zhe na/ srid pa gsum du gnas pa'i sems can
<p>206b.4</p>thams cad kyi gang zhig ma 'ongs pa dang / 'das pa dang / da ltar byung ba ni rtsom pa dang / yongs su ma rdzogs pa'i rgyu gang 'gyur ba dang / rkyen dang / rnam pa dang / dmigs pa dang / bdag po gang gyur pa'i sems can gyi spyod pa 'dod chags la sogs pa dge ba dang / mi dge ba dang ldan pa
<p>206b.5</p>gang yin pa de shes pa yin no/ /'dir ni rigs pa 'di yin te/ 'dir ni dngos po thams cad don dam pa'i bden pa la rag lus te/ de rnams kyi rang bzhin 'od gsal ba kho na yin te dper na bu ram gyi mngar ba nyid dang / me'i tsha ba nyid lta bu'o/ /de bas na 'od gsal rtogs na rang bzhin
<p>206b.6</p>yongs su shes pas/ byang chub sems dpa' rnams la dngos po'i rang bzhin nyid gsal bar 'gyur ro/ /ji skad du/ don dam pa yi don ni gcig nyid mthong gyur na/ /'gro ba thams cad rang bzhin gcig pa mthong bar 'gyur/ /dper na rgya mtsho'i 'gram du chu ni 'thung ba na/ /de yis de yi ma lus chu de shes par
<p>206b.7</p>'gyur/ /zhes bya ba 'byung ba dang de bzhin du/ dngos po gcig ni dngos po kun gyi rang bzhin nyid/ /dngos po thams cad dngos po gcig gi rang bzhin te/ /gang gis dngos po gcig de don dam mthong gyur na/ /de yis dngos po thams cad yongs su mthong bar 'gyur/ /zhes bya ba 'byung ba'i phyir te drang ba'i don to/ /'od gsal
<p>207a</p>
<p>207a.1</p>ba kho na rnam par dag pa ste rang bzhin rnam par sbyang ba'i thabs so/ /rnam par dag pa de la dmigs nas ma 'ongs pa la sogs pa'i sgra rnams kyis brjod par bya ba'i snang ba nye bar thob pa la sogs pa'i ye shes rnams mthong ba ni rang bzhin yongs su shes pas mngon du byed pa yin no/ /
<p>207a.2</p>gang gi phyir rang bzhin rnams ni gnyen po'i bye brag gis spang bar mi 'gyur te/ kun rdzob kyi bden pa'i rang bzhin yongs su shes pa kho na nyid mngon du bya ba yin no/ /skad cig ma ni 'od gsal rtogs pa'i skad cig ma ste/ 'dir bde ba chen po nyams su myong ba'i skad cig ma 'dod pa yin te
<p>207a.3</p>nges pa'i don to/ /da ni rang bzo dgag par bya ba'i phyir lung tshad ma nyid bshad par bya ste/ dpal ldan 'dus pa'i rgyud du ni/ /de nyid 'di dag rgyas btab gnas/ /bshad pa'i rgyud kyi rjes 'brangs nas/ bla ma'i kha las rtogs par bya/ /zhes bya ba 'byung ngo / /'di dag ces bya ni thams
<p>207a.4</p>cad kyi ming gis sngar bshad pa'i rim pa lnga po gzung bar bya'o/ /de nyid ces bya ba ni rim pa lnga po'i brjod par bya ba'i man ngag gi mtshan nyid can gyi de kho na nyid gang yin pa de ni dpal gsang ba 'dus pa'i rgyud du rgyas btab/ gnas pa ni don shin tu zab pa'i phyir rtogs par mi 'gyur ba'o/ /
<p>207a.5</p>gal te rgyas btab pa yin na ji ltar rtogs par 'gyur zhe na/ bshad pa'i rgyud kyi rjes 'brangs nas/ /zhes bya ba la bshad pa'i rgyud ni bzhi ste/ dgongs pa lung bstan dang / rdo rje 'phreng ba dang / lha mo bzhis chos kyi dbyings yongs su zhus pa dang / ye shes rdo rje kun las bsdus pa'o/ /
<p>207a.6</p>de rnams kyi rjes su 'brang ba ni de rnams kyi go rims kyis so/ /'o na bshad pa'i rgyud kho na las rtogs par 'gyur zhe na de yang ma yin te/ bla ma'i kha las rtogs par bya/ /zhes bya ba ni bshad pa'i rgyud kyi rjes su 'brang ba tsam gyis rtogs par mi 'gyur ro/ /gang gi phyir bshad pa'i rgyud
<p>207a.7</p>rnams la gang zhig shin tu zab pa'i man ngag bstan pa de rnams ji srid de kho na nyid rtogs pa'i bla ma las ma thob na/ de srid de rnams rtsa ba'i rgyud dang 'dra ba'i zhes dgongs pa'o/ /de la rdo rje bzlas pa'i rim pa'i mdor bstan pa bshad pa'i phyir de la dang po kho nar rlung gi de kho na nyid bstan pa'i
<p>207b</p>
<p>207b.1</p>tshig rtsa ba'i rgyud la 'jug par bya ste zhes bya ba gsungs te/ 'dir mdo sde dang / rgyud dang / rtog pa dang / rab tu byed pa kun la rnam pa gsum du skabs bshad pa yin te/ mdor bstan pa dang rgyas par bshad pa dang / yang bshad pa'i dbye bas so/ /de la mdor bstan pa ni de kho na nyid kyi dngos
<p>207b.2</p>po tsam bstan pa dang / rgyas par bshad pa ni de nyid yin la thams cad yongs su rdzogs pas the tshom med par rtogs pa dang / yang bstan pa ni 'grel pa'i tshul du gnas pa'o/ /de la re zhig mdor bstan pa ni rtsa ba'i rgyud dpal gsang ba 'dus pa la 'jug par bya ba ni sku gsung thugs byin
<p>207b.3</p>gyis brlab pa'i mtshan nyid kyi le'u drug pa las so zhes tshig gi lhag ma'o/ /de nyid bshad par bya ba'i phyir/ sna yi rtse mor yungs kar bsam/ /'gro dang mi 'gro yungs kar la/ /gsang ba'i sngags kyis rtag pa yi/ /ye shes mchog gi gnas bsgom mo/ /rin chen kha dog sna
<p>207b.4</p>lnga pa/ /yungs kar gyi ni 'bru tshod tsam/ /sna yi rtse mor nan tan du/ /rnal 'byor rig pas rtag tu bsgom/ /zhes bya ba rdo rje'i mdo gnyis kyi de kho na nyid drug gis nges par bshad par bya ste/ srid pa skye ba'i rim pa dang / rtog pa'i lha'i rnal 'byor dang / rlung gi de kho na nyid dang / 
<p>207b.5</p>sngags kyi de kho na nyid dang / ye shes kyi de kho na nyid dang / lha yongs su dag pa'i de kho na nyid do/ /de la steng du gnas pa'i srog dang rtsol ba dbang po gnyis yang dag par sbyar nas/ nang gi bdag nyid kyi thabs dang shes rab snyoms par zhugs pas khyad par gyi dga' ba'i stobs kyis
<p>207b.6</p>byang chub kyi sems kyi thig le pad+ma'i sna'i rtse mor gang ltung ba des sems can gyi khams skyed par byed pa ste/ sna'i rtse mor ni pad+ma'i sna'i rtse mor/ /yungs kar ni thig le/ bsam pa ni ltung ba ste skad kyi byings don du mar yod pa'i phyir te/ srid par skye ba'i rim pa'o/ /'gro dang mi
<p>207b.7</p>'gro yungs kar la/ /zhes bya ba ni shes rab ma'i pad+ma'i nang du bsgoms pa'i rang gi lha'i sku thim pa'i rgyu mthun pa las byung ba'i phra ba'i yungs kar gyi dbus su/ 'gro dang mi 'gro ni gzhal yas khang pa'i nang du bzhugs pa'i skra'i rtse mo'i tshad tsam rdo rje 'chang gi dkyil 'khor
<p>208a</p>
<p>208a.1</p>bsgom par bya ste rtag pa'i lha'i rnal 'byor ro/ /ye shes mchog gi gnas sgom mo/ /zhes bya ba ni ye shes gsum gyi gnas yungs kar nyid sna'i rtse mo ni kha'i sna'i rtse mor dkyil 'khor bzhi shar ba'i dus su dmar po la sogs pa'i dbye bas g.yas la sogs pa'i rim pas thun
<p>208a.2</p>phyed phyed kyi dus su 'dzin par bya ste/ rlung gi de kho na nyid do/ /'jug pa la sogs pa ni yi ge gsum gyi bdag nyid yin pas sngags dang rlung dag tha mi dad pa'i phyir sngags kyi de kho na nyid kyang bstan par 'gyur ro/ /slar yang log cing bshad par bya ste/ yungs kar ni phra mo'i khams te/ de
<p>208a.3</p>la 'gro dang mi 'gro ni de'i rang bzhin gyi ye shes gsum/ bsam pa ni shes par bya ba ste ye shes kyi de kho na nyid do/ /ye shes mchog gi gnas zhes bya ba ni yungs kar de ye shes gnas ni ye shes kyi sku'i rang bzhin te brgya byin gyi gzhu bzhin du mdzes pa dang / sbas pa'i phyir gsang ba bsgom
<p>208a.4</p>par bya ste/ lha yongs su dag pa'i de kho na nyid do/ /ye shes zhes bya ba ni dz+nyA na ste dz+nyA ni rtogs pa dang na ni dgag pa la'o/ /de bas na ye shes med pa ste 'od gsal ba'o/ /de las 'byung ba'i rdo rje'i sku zung 'jug gi rim pas thob pa'i rdo rje 'chang chen po'i sku bsgom par bya'o zhes dgongs pa'o/ /gal
<p>208a.5</p>te 'dir rlung dang sngags kyi de kho na nyid dgos na yang snga ma'i slob dpon gyi bshad pa las ma 'das pa'i phyir/ de kho na nyid drug gi man ngag bstan to/ /yungs kar de nyid kyi khyad par bstan pa'i phyir/ rin chen kha dog sna lnga pa/ /zhes bya ba gsungs te kha dog sna lnga pa ni rlung lnga nye bar bsdu
<p>208a.6</p>ba'i rnam pa can no/ /rin chen ni zhi ba la sogs pa'i las 'grub pa 'dod pa thams cad yongs su rdzogs par byed pa'o/ /yungs kar gyi ni 'bru tshod tsam/ /zhes bya bas shin tu phra rab rdul gyi tshad bstan to/ /sna'i rtse mor zhes bya ba la sogs pas sngar bshad pa'i don gsal bar byed
<p>208a.7</p>pa'o/ /nan tan du zhes bya ba ni bar chad med pa'i sems kyis so/ /rnal 'byor rig pa zhes bya ba ni phra mo'i bsgom pa yongs su shes pas so/ /rtag tu zhes bya ba ni ji srid sems dbang du gyur pa thob pa'i dus de srid kyi bar du'o zhes tha tshig go/ /dgongs pas bshad pa ni 'gal
<p>208b</p>
<p>208b.1</p>ba'i tshig gi sbyor bas de kho na nyid bstan pa'o/ /rdo rje tshig 'di zhes bya ba la sogs pas lha mo bzhis yongs su zhus pa'i rgyud kyi rgyas par bshad pa bstan par bya ba'i phyir/ snying po las ni snying po mchog /sangs rgyas kun gyi gsang ba ni/ /gang de thams cad bdag nyid gnas/ /de ni lha mo
<p>208b.2</p>bshad par bya/ /ye shes lnga yi dngos de nyid/ /yungs kar gyi ni 'bru tshod tsam/ /de yi dbus na gnas pa'i lha/ /mi gsal gsal ba'i bdag nyid can/ /zhes bya ba gsungs te/ de zhes bya ba ni thams cad kyi ming dang 'dra ba'i tshig phrad gtan tshigs la 'jug go/ /gang gi phyir lha mo khyod kyis bdag la
<p>208b.3</p>rlung gi de kho na nyid dris pa de'i phyir khyod la gsang ba de bdag gis bshad par bya zhes tshig gi 'brel pa'o/ /de yang ji lta bu zhe na/ snying po las kyang snying po mchog /ces bya ba ni snying po ni bskyed pa'i rim pa ste de las kyang snying po ni rdzogs pa'i rim pa'o/ /mchog ni rlung gi de kho na nyid de khyad
<p>208b.4</p>par dang ldan pa'i phyir dang / de med na de la 'jug par mi 'gyur ba'i phyir dang phra mo yin pa'i phyir ro/ /rtog pa'i rnal 'byor pa rnams la sbas pa'i phyir gsang ba'o/ /yang na ra dang ha dag las 'dzag pas na gsang ba'o/ /'dis ni 'dod chags kyi rigs can la rlung gi de kho na nyid kyi
<p>208b.5</p>bsgom pa bstan to/ /de bzhin du sangs rgyas kun ni phung po lnga'i bdag nyid la de'i rang bzhin gyi khyad par byed pa nyid du gnas pa'o/ /de gang zhig gi phyir srog la sogs pa rlung lnga po phung po rnams la brten te/ gnas pa gang yin pa de rnams ro gcig par 'gyur ba ni rlung gi de kho na nyid
<p>208b.6</p>yin no zhes bcom ldan 'das kyi dgongs pa'o/ /de nyid kyi phyir/ ye shes lnga yi dngos de nyid/ /ces bya ba ni de re zhig kun+da dag pa dang zla ba 'dra ba'i thig le'i gzugs gang yin pa de ni me long lta bu'i ye shes so/ /khams nyi shu rtsa gnyis ro gcig pa'i gzugs gang yin pa de ni
<p>208b.7</p>mnyam pa nyid kyi ye shes so/ /de'i bde ba nyams su myong ba gang yin pa de ni so sor rtog pa'i ye shes so/ /de nas spro ba dang bsdu ba rnams kyis 'gro ba'i don gang byed pa de ni bya ba nan tan du grub pa'i ye shes so/ /de las srid pa bskyed pa'i rim pa'am/ rang bzhin med pa
<p>209a</p>
<p>209a.1</p>rtogs par 'gyur ba de ni chos kyi dbyings kyi ye shes so/ /yungs kar gyi ni 'bru tshod tsam/ /zhes bya bas de'i tshad bstan to/ /'o na rtsa bdun khri nyis stong gi khong stong las 'dzag pa'i byang chub kyi sems kyi dba' rlabs gang yin pa de nyid thig le tsam du ji ltar gnas/ gal
<p>209a.2</p>te bsgom pas brtags na de'i tshe rdzogs pa'i rim pa nyams par 'gyur ro/ /smras pa/ 'dir rtsa'i 'khor lo'i nang na 'dod pa'i gzugs gtso bo yin te bde ba chen po'i gnas su kun du rgyu ba de nyid du thim par 'gyur ro/ /rtsa dbus ma de yang gzugs phra mo yin te/ de'i rjes su 'brang bas
<p>209a.3</p>phra mo'i thig le'i rjes su gnas pa yin no zhes bshad pa ste 'gal ba yang med do/ /de bzhin du de'i dbus na gnas pa'i lha zhes bya ba ni yungs kar de nyid kyi dbus na lha ni rdo rje 'chang gnas pa yin no/ /rang rig pa nyid snang bar gyur pas na 'od gsal ba'o/ /de nyid kyi phyir mi gsal ba ni
<p>209a.4</p>zhal dang phyag la sogs pa dang bral ba'i phyir rnal 'byor gyi shes pas rtogs par bya'o/ /don dam pa'i phyogs bstan nas kun rdzob kyi phyogs bshad par bya ste/ gsal ba'i bdag nyid can zhes bya ba ni kha ba'i tshogs dang 'dra ba'i sku 'dzin pa'o/ /'dis ni bden pa gnyis rang bzhin tha mi dad pa'i rang
<p>209a.5</p>bzhin bstan pa yin no/ /gsang ba 'dus pa'i rgyud phyi ma las kyang zhes bya ba la sogs pas yang bshad pa gsungs te/ de yang 'dus pa'i rgyud phyi ma ni le'u bco brgyad pa'o/ /gang gi phyir de ni rtsa ba'i rgyud kyi 'grel pa'i tshul du gnas pa ste/ de las bsal bar gsungs pa ni rgyas par bshad pa yang
<p>209a.6</p>phye bas sdud pa pos bshad pa yin no zhes ngag gi lhag ma'o/ /ye shes lnga yis rang bzhin dbugs/ /'byung ba lnga yi ngo bo nyid/ /gong bu'i gzugs kyis phyung nas ni/ /sna yi rtse mor rab tu brtag /rin chen kha dog sna lnga pa/ /srog dang rtsol ba zhes byar bshad/ /rang sngags snying gar
<p>209a.7</p>bsams nas ni/ /srog ni thig ler gnas par gzhag /ces bya ba tshigs su bcad pa gnyis kyis rgyas par bshad pa yang bshad par bya ste/ ye shes lnga'i rang bzhin gyi dbugs gong bu'i gzugs su rab tu brtag ces bya ba tshig gi 'brel pa'o/ /ye shes lnga'i rang bzhin ni sngar bshad
<p>209b</p>
<p>209b.1</p>zin to/ /dbugs zhes bya ba ni srog gi rlung ngo / /'byung ba lnga yi ngo bo nyid/ /ces bya ba ni de nyid dkyil 'khor bzhir shar bas rnam par dpyad na/ khyab byed kyi rlung dang bcas pas 'byung ba chen po lnga nyid yin no/ /de la thig le'i gnas skabs su gang zhig 'di'i sra ba'i mtshan nyid de ni sa'o/ /
<p>209b.2</p>khams sum cu rtsa gnyis gang zhig 'du bar byed pa de ni chu'o/ /gang zhig drod kyi mtshan nyid gang yin pa de ni me'o/ /gang zhig 'gro ba dang 'ong ba de'i rang bzhin de ni rlung ngo / /gang zhig de'i rang bzhin med pa de ni 'byung ba chen po nam mkha' ste de rnams kyi rang bzhin no/ /des ni de bzhin gshegs pa
<p>209b.3</p>lnga'i rang bzhin nyid bstan pa yin te de rnams ni de'i rang bzhin yin pa'i phyir ro/ /de lta bu'i thig le'i sna'i rtse mor ni pad+ma dang rdo rje'i rtse mor rtsa bdun khri nyis stong gi khong stong gi nang nas phyung nas ni 'dzag par 'gyur te/ rnal 'byor pa dang rnal 'byor ma dag gis gong bu'i gzugs ni/ thig le'i
<p>209b.4</p>gzugs su rab tu brtag /ces bya ba ni lhag par mos par bya ste/ des ni 'dod chags kyi rigs can la ltos te phra mo'i rnal 'byor bstan to/ /zhe sdang gi rigs can la de nyid bshad par bya ste/ rin chen kha dog sna lnga pa/ /zhes bya ba ni sngar don bshad zin to/ /srog dang rtsol ba ni rlung de
<p>209b.5</p>nyid rang gi sngags kyis gzugs su snying ga'i pad+ma la rang bzhin gyis grub pa'i 'phyang ba'i 'dod pa'i gdugs kyi dbus su sprin gyi sgra'i thig le bsams nas de ru srog gzhag pa ni rlung la zhon pa'i rnam par shes pa yang gzhag par bya ste nyams su myong ba'o/ /'di nyid kyang slar bshad pa zhes bya
<p>209b.6</p>ba la sogs pa go sla'o/ /sna rtse yungs kar zhes bya ba/ /srog dang rtsol ba'i brtag pa ste/ /srog dang rtsol ba la gnas pa/ /'od lnga sangs rgyas rnams su bsgom/ /zhes bya ba ni gti mug gi rigs can la rlung gi de kho na nyid bstan te/ srog dang rtsol ba'i brtag pa ste/ /zhes
<p>209b.7</p>bya ba ni srog dang rtsol ba mtshon cha'o/ /gang du zhe na/ sna'i rtse mor zhes bya ba ni kun rdzob kyi sna'i rtse mo ste kha'i sna la'o/ /srog dang rtsol ba de ji lta bu yin zhe na/ yungs kar zhes bya ba ni yungs kar gyi tshad do/ /srog dang rtsol ba ni de nyid du sangs rgyas lnga'i rang bzhin gyi 'od zer rnam pa
<p>210a</p>
<p>210a.1</p>lnga gnas pa yin no/ /de la dkyil 'khor bzhi las 'byung ba'i 'od zer bzhi dang / lnga pa ni khyab byed kyi rlung gi 'od zer ro/ /des ni 'od zer gyi rang bzhin gyi thig le bstan to/ /rig pa'i bdag nyid ni thig le ste nges tshig go/ /snang ba dang dga' ba'i rang bzhin kun rdzob dang don dam
<p>210a.2</p>pa tha mi dad pa'i rang bzhin gyi lam bar yin zhes tha tshig go/ /'od zer 'byung ba'i sgo bstan par bya ba'i phyir/ steng gi sna las nges 'byung ba/ /g.yon dang g.yas dang gnyis ka dang / /dal bar rgyu dang rnam bzhir 'gyur/ /nang gi dus ni yin par bshad/ /ces bya ba gsungs te 'od zer 'di
<p>210a.3</p>rnams sems can gyi khams thams cad kyi steng gi sna ni kha'i sna ste de las 'byung ba yin no/ /ji ltar zhe na/ g.yas dang g.yon dang gnyis ka dang / /zhes bya ba la/ de la nyin mo thun dang po la mgrin par gnas pa'i pad+ma'i me'i dkyil 'khor las sna'i bu gar g.yas pa las kha dog dmar po'i 'od
<p>210a.4</p>zer 'byung ba ste/ de'i tshe dbang gi las 'grub pa yin no/ /thun gnyis pa la lte bar gnas pa'i rlung gi dkyil 'khor las sna'i bu ga g.yon pa la kha dog sngon po'i 'od zer 'byung ba ste de'i tshe mngon spyod kyi las 'grub pa yin no/ /nyi ma phyed las brtsams te/ thun gsum pa la gsang ba'i pad+mar gnas
<p>210a.5</p>pa'i sa'i dkyil 'khor las gnyis ka la kha dog ser po'i 'od zer 'byung ba ste de'i tshe rgyas pa'i las 'grub pa yin no/ /thun bzhi pa la snying gar gnas pa'i chu'i dkyil 'khor las kha dog dkar po'i 'od zer dal zhing dman par rgyu ba gnyis ka las 'byung ba ste/ de'i tshe zhi ba'i las 'grub pa
<p>210a.6</p>yin no/ /mtshan mo yang de bzhin du shes par bya'o/ /'dir yang dkyil 'khor re re las yon tan dang gtso bo'i sgo nas cha bzhi bzhi gnas pa ste/ de rnams kyang rim pa 'di nyid kyis 'byung bar shes par bya'o/ /de la me'i dkyil 'khor gyi rang gi cha shar ba na/ g.yas pa'i g.yas pa las
<p>210a.7</p>kha dog dmar po'i 'od zer 'byung ba yin no/ /me'i rlung gi cha shar na g.yas pa'i g.yon pa las kha dog sngon po'i 'od zer 'byung ba yin no/ /me'i sa'i cha shar na g.yas pa'i gnyi ga las kha dog ser po'i 'od zer 'byung ba yin no/ /me'i chu'i cha shar na g.yas pa'i gnyi ga las dal bar rgyu
<p>210b</p>
<p>210b.1</p>ba'i kha dog dkar po'i 'od zer 'byung ba yin no/ /de ltar gzhan la yang sbyar bar bya'o/ /yang na me'i dkyil 'khor 'char ba'i dus su thun gyi rkang pa las 'od zer dmar po 'byung ba yin/ dkyil 'khor lhag ma rnams kyi rang rang gi cha shar ba'i dus su g.yas pa kho na'i g.yon pa la sogs pa las
<p>210b.2</p>'byung bar shes par bya'o/ /de nyid kyi phyir/ nang gi dus ni yin par bshad/ /ces bya ba gsungs te/ ji ltar phyi rol du chu tshod dang thun la sogs pa'i dbye bas zla ba dang nyi ma las byas pa'i dus yod pa de bzhin du/ nang na yang srog dang rtsol bas byas pa'i dus yin no zhes bshad do/ /'od zer de
<p>210b.3</p>rnams kyi gnas pa dang las gang zhe na/ /lkog ma snying ga lte ba dang / /gsang ba'i pad+mar 'gro 'ong ston/ /zhes bya ba ni lkog ma'i pad+mar me'i dkyil 'khor gyi 'od zer gnas pa ste de bzhin du snying ga dang lte ba dang gsang ba'i pad+ma rnams la chu dang rlung dang sa'i 'od zer rnams gnas pa yin te gnas
<p>210b.4</p>kyi dbye ba bstan to/ /de rnams kyang 'gro ba dang 'ong ba ston pa ni byed pa yin te/ skad kyi byings rnams la don mang po yod pa'i phyir ston pa ni byed pa'i don du bshad do/ /'o na 'byung ba dang 'jug pa dang / gnas pa'i bdag nyid kyi rlung gang yin pa de rnams ji ltar 'gro ba dang 'ong ba gnyis byed par
<p>210b.5</p>rigs she na/ de la skyon yod pa ma yin te/ 'gro ba dang mi 'gro ba dang sdod pa ni 'gro 'ong ste/ mar gyi bum pa bzhin du tshig bar ma phyis la bzlas dbye ba'i bsdu ba bya'o/ /rlung de rnams kyi rim pa dang phra ba'i dbye bas tshad kyi bye brag bshad par bya ba'i phyir/ thun phyed kyi ni dus dag tu/ /
<p>210b.6</p>go rims ji bzhin gnas par bstan/ /zhes bya ba gsungs te/ 'dir mtshan mo dang / nyin mo chu tshod drug cu yin no/ /de yang thun brgyad kyi bdag nyid de/ thun re re'i tshad ni chu tshod brgyad brgyad do/ /thun re re de nyid las 'jug pa la sogs pa dang bral ba'i 'ong ba'i skad cig ma chu
<p>210b.7</p>tshod phyed phyed du 'char ba yin te/ de yang chu tshod phyed brgyad brgyad rgyu ba'i dbugs kyi 'khor lo'i cha shas kyi dbye ba byas la shar ba yin te cig car du ni ma yin no/ /mtshon par dka' ba'i skad cig ma de yud tsam du 'jug pa ste/ phra mo'i rnal 'byor pa rnams kyis mtshon pa yin te rnam par ma
<p>211a</p>
<p>211a.1</p>dpyad pa'i rags pa'i blos ni ma yin no/ /'di ni re zhig phra mo ba'i skad cig ma nye bar mtshon pa ste/ nyin mo chu tshod gnyis dang mtshan mo yang chu tshod gnyis te/ thun phyed kyi dus chu tshod bzhi ru 'gyur ro/ /rags pa'i sgo nas ni dkyil 'khor bzhi shar bas dkyil 'khor re re
<p>211a.2</p>la thun phyed phyed kyi bar du 'od zer rgyu ba sna'i rtse mor 'dzin na zhi ba la sogs pa'i rgyur 'gyur ro/ /de nyid kyi phyir go rims ji bzhin zhes bya ba gsungs te g.yas pa la sogs pa'i dbye bas dkyil 'khor gyi rim las ma 'das pa'o/ /'di nyid rgyas par bshad par bya ba'i phyir/ g.yas pa
<p>211a.3</p>nas ni 'byung ba'i khams/ /me yi dkyil 'khor nyid yin te/ /kha dog dmar zhing gsal ba 'di/ /pad+ma'i mgon po'i rgyu ba'o/ /g.yon pa nas ni 'byung ba'i khams/ /rlung gi dkyil 'khor zhes bya ba/ /ljang ser dag tu snang ba ste/ /las kyi mgon po'i rgyu ba'o/ /gnyis ka las ni
<p>211a.4</p>'byung ba'i khams/ /gser gyi mdog tu snang ba ste/ /dbang chen gyi ni dkyil 'khor nyid/ /rin chen mgon po'i rgyu ba'o/ /dal zhing rgyu ba med pa'i khams/ /dag cing shel ltar snang ba ni/ /chu yi dkyil 'khor nyid yin te/ /rdo rje mgon po'i rgyu ba'o/ /zhes bya ba gsungs te/ de'i don ni sngar bshad pa bzhin
<p>211a.5</p>no/ /'on kyang pad+ma dang las dang rin chen dang / /rdo rje mgon po ni ngag gi dbang phyug dang / don yod grub pa dang / rdo rje nyi ma dang / rdo rje 'chang ste dkyil 'khor 'di rnams la bdag po nyid du shes par bya'o/ /de nyid kyi phyir de rnams dang mthun pa'i dmar po la sogs pa'i kha dog tu bstan pa yin
<p>211a.6</p>no/ /rtsa'i 'khor lo rnams las 'od zer 'byung ba yang / /de yi dkyil 'khor 'di nyid yin/ /zhes bya ba bzhi mthun pa nyid ni rgyu dang 'bras bu dag tha mi dad par nye bar brtags te tshe mar lta bu'o/ /rlung lnga pa'i rang bzhin bshad par bya ba'i phyir/ lus kun la ni gnas pa'i rlung / /bya ba kun la
<p>211a.7</p>'jug pa po/ /'di ni rnam snang ngo bo ste/ /'chi ba'i lus las 'byung bar 'gyur/ /zhes bya ba gsungs te/ gang zhig khyab byed ces bya ba'i rlung lnga pa de ni/ 'chi ba'i lus las 'byung bar 'gyur/ /zhes bya ba ni tshig gi 'brel pa'o/ /rlung de yang lus kun ni lus po'i phra mo'i rtsa'i tshogs la khyab
<p>211b</p>
<p>211b.1</p>nas gnas pa ste/ de bzhin du rlung thams cad kyi bya ba ni 'jug pa la sogs pa gang yin pa de rnams la 'jug pa ni 'jug pa'i gzhir gyur pa'o/ /gang gi phyir gzhi med na gzhi can gyi gnas pa la sogs pa'i bya ba 'jug par mi 'gyur te/ dper na snod kyi 'jig rten med na sems can gyi 'jig rten gyi
<p>211b.2</p>spyod lam gzhi lta bu'o/ /de nyid kyi phyir/ 'di ni rnam snang ngo bo ste/ /zhes bya ba ni sa'i khams kyi rnam par dag pa'am gzugs kyi phung po'i rnam par dag pas so/ /gang gi phyir gzugs kyi phung po de ni chos tshor ba la sogs pa'i gzhi yin pa'i phyir ro/ /rlung de la rtag tu bya ba med pas 'chi
<p>211b.3</p>ba'i lus las 'byung ba kho na las yin te/ rnam par shes pa ni rlung la zhon pas de dang bdag nyid gcig tu 'byung bar 'gyur ro zhes tha tshig go/ /nye bar bsdu ba bshad pa'i phyir/ rlung gi de nyid gsal ba 'di/ /ye shes lnga yi ngo bo nyid/ /rnal 'byor byis pa'i yul min zhing / /rtog ge
<p>211b.4</p>pa yis mi shes so/ /zhes bya ba gsungs te/ gang zhig sngar bshad pa'i ye shes lnga'i bdag nyid kyi rlung gi de kho na nyid de/ de yang 'dod chags kyi rigs can la sogs pa'i dbye bas rnam pa gsum du bshad pa yin te/ rin po che lta bu'i gang zag gi don du gsungs pa yin no zhes ngag
<p>211b.5</p>gi lhag ma'o/ /de nyid kyi phyir/ rtog ge pa ni dmigs pa dang bcas pa'i lta ba dang ldan pa ste/ rtog ge skam po tsam la chags pa de rnams kyis rtogs par mi 'gyur te phyogs 'dzin pa tsam gyis rtog ge la ni nges pa med pa'i phyir ro/ /ji skad du/ rten med ma nges ma khyab pa/ /kun
<p>211b.6</p>rdzob pa dang skyo bar byed/ /rtog ge byis pa'i rten 'dod de/ /de phyir de yi spyod yul min/ /zhes bya ba 'byung ngo / /rang gi sde pa nyan thos pa rnams kyis kyang shes pa ma yin no zhes bya ba bshad par bya ba'i phyir/ rnal 'byor byis pa'i yul min zhing / /zhes bya ba gsungs te/ rnal 'byor
<p>211b.7</p>pa ni dgra bcom pa thob pa'i phyir dang / byis pa ni bla na med pa'i theg pa'i mos pa med pa'i phyir te/ rnal 'byor byis pa de rnams kyis shes pa ma yin no/ /gang gi phyir de rnams ni zab pa dang rgya che ba'i lam la mos pa med pa'i phyir ro/ /de ltar rlung gi de kho na nyid bstan nas da ni sngags
<p>212a</p>
<p>212a.1</p>kyi de kho na nyid ston pa'i tshig rtsa ba'i rgyud nyid la 'jug par bya ste/ de bzhin gshegs pa thams cad kyi sku dang gsung dang thugs kyi gsang ba thams cad kyi snying po kun du skul bar byed pa zhes bya ba mchog tu gsang ba nyid kyi sku dang gsung dang thugs rdo rje las tshig gi lam nges
<p>212a.2</p>par brjod pas sngags bsdus pa 'di lta bu gsungs so/ /oM AHhUM zhes bya ba 'dis don 'di ltar bya ste/ mdor bstan pa la sogs pa dang bcas pa'i rlung gi de kho na nyid bshad nas/ rdo rje bzlas pa'i rim pa'i thabs gnyis pa sngags kyi de kho na nyid rtsa ba'i rgyud kyi le'u bcu pa de bzhin
<p>212a.3</p>gshegs pa thams cad kyi snying po bskul ba zhes bya ba la 'jug par bya ba yin te/ sngags thams cad ni sbrul la sogs pa'i sngags kyi lha ste/ de rnams kyi snying po ni srog gang gis kun du bskul ba ni rab tu sad par byed pa ste de la de skad ces bya'o/ /de bzhin du mchog tu gsang ba ni
<p>212a.4</p>snod ma yin pa rnams la shin du sba bar bya'o/ /nyid kyi sku dang / gsung dang / thugs rdo rje las zhes bya ba la sogs pa nyid ni rdo rje 'chang chen po ste de nyid kyi sku las yi ge oM dang gsung las yi ge AHdang / thugs las yi ge hUM ste rim pa bzhin du gsungs so/ /ji ltar gsungs she na/ 
<p>212a.5</p>tshig gi lam nges par brjod pas zhes bya ba ni tshig gi lam ni zhal te des nges par brjod pa ni gsungs pa ste/ thugs dang sku las kyang gsal ba'i gsung gis so zhes bya ba'i don to/ /ci gsungs she na/ sngags bsdus pa zhes bya ba ni bud med dang skyes pa dang ma ning gi rang bzhin gyi yi ge rnams
<p>212a.6</p>gang du bsdu bar gyur pa de ni sngags bsdus pa ste/ yi ge gsum po gsungs pa'o/ /dper na oM AHhUM zhes bya ba ni yi ge a dang / yi ge u dang rjes su 'byung ba'i dbyangs te/ rdo rje gsum gyi bdag nyid yi ge oM ste/ rdo rje gsum mi phyed pa'i rang bzhin sku rdo rje ste de la a yig ni snang ba
<p>212a.7</p>mtha' yas dang / u yig ni wa yig yongs su gyur pa las 'byung ba ste chu lha'i sa bon yin pa'i phyir mi bskyod pa dang / ma yig ni rnam par snang mdzad chen po ste de nyid thig le yin no/ /de bzhin du a yig gnyis dang tsheg drag yang dag par sbyar nas yi ge AHste de la a yig dang po mi bskyod
<p>212b</p>
<p>212b.1</p>pa dang / gnyis pa snang ba mtha' yas dang / tsheg drag kyang rnam pa gnyis te ra'i rang bzhin dang sa'i rang bzhin no/ /gang gi tshe ra'i rang bzhin de'i tshe rnam par snang mdzad kyi yi ge gnyis pa'i tsheg drag yin no/ /gang gi tshe sa'i rang bzhin de'i tshe longs spyod kyi sgra'i yi ge dang po'i tsheg drag go/ /
<p>212b.2</p>gang gi phyir longs spyod rdzogs pa dang / longs spyod dang lus po zhes bya ba ni rnam grangs so/ /de bas na rdo rje gsum mi phyed pa'i rang bzhin gyi yi ge AHzhes bya ba bstan to/ /de la ha ni lus po yang de yin la/ hUM ti ni ngag kyang de yin la/ ma na ni yid kyang de nyid yin pa ste/ yi ge phyis pas hUM yin no/ /
<p>212b.3</p>de ni sku dang gsung dang thugs rdo rje'i rang bzhin yi ge hUM mi bskyod pa'i rang bzhin du bshad do/ /yi ge gsum po re re yang yi ge gsum gyi bdag nyid yin pas yi ge dgur 'gyur te/ thams cad nye bar bsdus pas dgu po'i mtha' ma ni yi ge a yin no zhes 'og nas bshad par bya'o/ /'dir
<p>212b.4</p>ni mdor bstan pa tsam gyi sngags kyi de kho na nyid bstan pa yin te/ rgyas par bshad pa ni 'og nas bshad par 'gyur ro/ /thabs gnyis po bstan nas rdo rje bzlas pa bshad par bya ba'i phyir/ don rtogs pa yis bzlas pa ni/ /ngo bo nyid med bzang po yis/ /dus gsum sangs rgyas kyis
<p>212b.5</p>brtags pa/ /rdo rje bzlas par de bshad do/ /zhes bya ba gsungs te/ rnam pa bcu gcig pa'i rdo rje bzlas pa spyi'i mtshan nyid bstan pa'i phyir rdo rje'i mdo 'di bcom ldan 'das kyis gsungs so/ /de la gang zhig 'byung ba dang / 'jug pa dang / gnas pa'i bdag nyid kyi rlung gsum po nyin mo
<p>212b.6</p>dang mtshan mo 'khor lo bzhin du nyi khri chig stong drug brgya'i grangs su rgyu ba de rnams kyi don rtogs pa ni rigs pa bzhin du rjes su mthun pa dang / shes pas bzlas pa gang yin pa yan lag ma nyams pa de'i sngags dang rlung dang lha la sogs pa gnyis su med par byed pa'i rang bzhin du gang
<p>212b.7</p>zhig dus gsum gyi sangs rgyas kyis brtags pa ni yongs su shes pa gang yin pa ste/ rdo rje bzlas pa ni mi phyed pa'i rang bzhin te rdo rje bzlas par bshad do/ /de yang ji lta bu yin zhe na/ ngo bo nyid med ces bya ba ni rten cing 'brel pa las 'byung ba'i phyir gang zag dang chos bdag med pa'i
<p>213a</p>
<p>213a.1</p>rang bzhin no/ /de'i phyir bzang po yis zhes bya ba ni nyin mo dang mtshan mo 'khor lo bzhin du bskor ba'am/ g.yas la sogs pa'i dbye bas 'bad pa med par zhi ba la sogs pa'i las byed pa'o/ /'di ni rtogs pa'i sgra bcu gcig la yang sbyar bar bya ste/ de la don ni
<p>213a.2</p>sngags thams cad kyi don te/ de rtogs par byed pas na don rtogs pa ste mi 'jigs pa'i rang bzhin yi ge a'o/ /de ni rdo rje 'chang chen po'i bzlas pa dang sbyar ro/ /don ni gzugs la sogs pa ste de nyid mig la sogs pa rtog pa gang gis shes pa de ni don rtogs pa'i sku yin no/ /don ni
<p>213a.3</p>brjod par bya ba ste/ de nyid gang gis rtogs par 'gyur ba de ni don rtogs pa ste gsung gi tshogs so/ /don ni phyi rol gyi don te/ de nyid gang gis rtogs par 'gyur ba de ni don rtogs pa ste thugs yin no/ /don ni sngags thams cad kyi dgos pa gang gis rtogs par 'gyur ba de ni don
<p>213a.4</p>rtogs pa'o/ /don ni sems can gyi don te/ de nyid rtogs pa ni spro ba dang bsdu ba la sogs pa'i rim pas bya ba ste don rtogs pa'o/ /de bzhin du 'dod chags dang / zhe sdang dang / gti mug rnam par dag pa'i phyir de'i rigs can gyi sems can rnams btsal ba ni don te/ de rnams rtogs pa ni rnam
<p>213a.5</p>par snang mdzad la sogs pa'i ye shes kyis go 'phang la gnas par bya ba gang yin pa de ni don rtogs pa ste/ 'dod chags la sogs pa'i rnam par dag pa rnams so/ /de bzhin du don rtogs pa ni sngags kyi don rnam par dpyad nas rang gi rna ba 'am/ gzhan gyi rna bas sngags thos par 'gyur ba
<p>213a.6</p>gang yin pa de ni don rtogs pa ste gtso bo'i ngag yin no/ /don ni 'od gsal ba ste/ de nyid rtog pa ni 'jug pa la sogs pa 'og nas de nyid mthar thob par 'gyur ba gang yin pa de ni don rtogs pa'o/ /lhag ma ni go sla'o/ /bzlas pa 'di rnal 'byor pa gang gi bya zhe na/ slong mo za zhing mi
<p>213a.7</p>bzlas te/ /ma blangs pa la 'ang chags mi bya/ /'dod pa kun la longs spyod cing / /sngags kyi yan lag ma nyams bzlas/ /zhes bya ba gsungs te/ slong mo za ba ni nye bar mtshon pa yin te de bas na btsal ba la sogs pa'i dman pa'i tshul gzhan rnams dang ldan pas bzlas par mi
<p>213b</p>
<p>213b.1</p>bya'o/ /de bzhin du ma blangs pa ni bza' ba nye bar mtshon te/ de la chags pa ni bza' ba la shin tu dga' bar mi bya ste/ ci tsam gyis lus po gnas par 'gyur ba de tsam gyis chog shes nas shin tu spros pa med pa'i spyod pa la spyad par bya'o/ /de lta bu'i gnas pa'i rnal 'byor pas ci zhig bya
<p>213b.2</p>zhe na/ sngags kyi yan lag ma nyams bzlas/ /zhes bya ba la sngags ni yi ge gsum ste/ yan lag ma nyams pa ni lha'i rnal 'byor ma nyams pa 'dod pa kun la longs spyod pa'i sngags pas bzlas par bya ste drang ba'i don to/ /rnam nyams yi ge slong mo ste/ /de ni brjod pa za ba yin/ /de
<p>213b.3</p>la chags pas gang bzlas pa/ /de rnams slong mo za bar 'dod/ /ces bya ba la sogs pa 'byung ste nges pa'i don to/ /bshad pa 'di nyid ces bya ba la sogs pa go sla'o/ /dgongs pa lung bstan pa'i rgyud ni bshad pa'i rgyud de/ dgongs pas bshad pa'i rdo rje tshig gang du grol bar 'gyur
<p>213b.4</p>ba de la de skad ces bya'o/ /de nas dpal ldan snang mdzad che/ /khyab bdag la ni slar gsol pa/ /zhes bya ba la de nas zhes bya ba ni sngar bshad pa'i 'og tu'o/ /phyag na rdo rje bcom ldan 'das rnam par snang mdzad chen po ni drug pa rdo rje 'chang chen po ste de la zhus pa'o/ /zhu ba de nyid bshad
<p>213b.5</p>par bya ba'i phyir/ sems can thams cad skyed pa po/ /sna tshogs gzugs can sems 'di ni/ /de bas dngos po med gyur kyang / /dngos po dag tu rab tu grags/ /zhes bya ba gsungs te/ kye bcom ldan 'das sems can 'di gang yin pa de nyid sna tshogs gzugs can sems can
<p>213b.6</p>dang snod kyi 'jig rten gyi rnam pa ru so sor snang bar 'gyur te/ re zhig phyi rol gyi dngos po gcig dang du ma dang bral ba'i phyir 'grub pa ma yin te/ gang zhig rnam pa rnams mthong ba de rnams snang ba las ma 'das pa'i phyir sems kyi gzugs yin te/ snang ba de ni shes pa'i rang bzhin yin pa'i phyir
<p>213b.7</p>ro/ /ji skad du/ rnam pa gang dang gang snang 'gyur/ /de de shes pa'i thig le de/ /blo ni shel gyi rdo bzhin du/ /gcig nyid du mar gyur pa yin/ /zhes bya ba rnam pa dang bcas pa'i rnam par shes pa smra ba rnams zer ba'i phyir ro/ /sems can thams cad skyed pa po/ /zhes bya bas sems
<p>214a</p>
<p>214a.1</p>kyi khyad par bstan pa'i sgo nas gtan tshigs bstan pa yin te/ sems can thams cad ni rgyu ba dang mi rgyu ba'o/ /de nyid kyi gzugs su bskyed pa ni shes pa skyed par mthong ba ste/ de'i phyir 'dir sems can thams cad skyed pa ni khyab par bya ba dang / sems ni khyab par byed pa'o/ /
<p>214a.2</p>de bas na khyab par byed pa sna tshogs gzugs can sems grub na khyab par byed pa'i sems can thams cad bskyed pa ni gtan tshigs yin no/ /de tsam gyis re zhig rnam pa dang bcas pa'i sems gzhag pa yin te/ de yang sel bar bya ba'i phyir/ de bas dngos po med 'gyur kyang / /zhes bya ba
<p>214a.3</p>gsungs te/ sems de lta bu gang yin pa de yang rang rig pa'i gzugs su 'byung ste/ rnam par shes pa'i rang bzhin du dngos po med pa yin no/ /sngar bshad pa'i tshad mas rnam pa rnams kyang rnam par dpyad na brdzun nyid du 'grub po/ /de bas na shes pa dang rnam par dag pa phan tshun tha dad
<p>214a.4</p>pas gnyis ka yang yod pa ma yin no/ /gang zhig rig par byed pas na sems yin no zhes bshad pa de yang / dngos po dag tu rab tu grags/ /zhes bya ba ni kun rdzob tu grags pa yin gyi don dam par ni ma yin no/ /de bas na dngos po rnams kyi rang bzhin med pa nyid kho na grub pa'i mtha'
<p>214a.5</p>yin no/ /zhes bya ba rnam par gzhag pa'o/ /de nyid kyang zhu bar bya ba'i phyir/ byang chub sems ni mkha' mnyam pa/ /logs par rjes su myong mdzad pa/ /'gro ba'i don ni mdzad pa po/ /skye bo mchog la de bstan gsol/ /zhes bya ba gsungs te/ don dam pa'i byang chub sems 'di mkha'
<p>214a.6</p>dang mnyam pa ni 'od gsal ba'i rang bzhin te/ legs par ni phyin ci ma log par bstan du gsol zhes bya ba ni gsol ba btab pa'o/ /gang la zhe na/ skye bo mchog la zhes bya ba ni dbang po rno ba rin po che lta bu'i gang zag la'o/ /ji mdzad nas she na/ rjes su myong mdzad pa zhes bya ba ni bcom ldan
<p>214a.7</p>'das nyid kyis mngon sum du mdzad nas bstan du gsol zhes bya ba ni tshig gi 'brel pa'o/ /de yang ci'i don du zhe na/ 'gro ba'i don ni mdzad pa po/ /zhes bya ba ni ma 'ongs pa'i sems can gyi khams rjes su gzung ba'i don to/ /'di ni sdud pa po rang gis de kho na nyid kyi don rtogs na yang
<p>214b</p>
<p>214b.1</p>gdul bya ma 'ongs pa'i don du bdag nyid la rin po che lta bu'i gang zag nye bar btags pa yin no/ /gang gi phyir ma 'ongs pa'i sems can rnams ni sgra ji bzhin pa'i don bzung bas phyin ci log pa'i don la dmigs te dmyal ba la ltung bar 'gyur ro zhes bshad par bya ba'i phyir/ sgrub pa yi ni
<p>214b.2</p>thabs tsam zhig /shes nas rgyud la rgyab kyis phyogs/ /'di ltar bdag ni slob dpon zhes/ /ma 'ongs pa na smra bar 'gyur/ /zhes bya ba gsungs te/ rgyud kyi don ma shes nas sgrub thabs kyi don tsam rtogs pas bdag slob dpon yin no zhes ma 'ongs pa'i sems can rnams la smra ba yin no
<p>214b.3</p>zhes ston to/ /gzhan yang de rnams ji lta bu yin pa dang ci byed ce na/ bdag gi tshig ni 'di nyid dag /yin zhes smra zhing byis pa 'jigs/ /des ni dgongs pa'i byang chub sems/ /ji bzhin don du mi shes so/ /zhes bya ba gsungs te bdag gi tshig ni don dam pa dang bdag kho nas go ba yin
<p>214b.4</p>te/ gzhan gyis ni ma yin no zhes smra zhing byis pa ni rmongs pa'i blo can 'jigs par byed pa'o/ /gal te yang dag par shes na de'i tshe skyon med pa ste/ ji srid dgongs pa'i byang chub sems ni dgongs pas bshad pas bstan pa'i don dam pa'i byang chub kyi sems don ji lta ba bzhin du shes pa ma
<p>214b.5</p>yin no zhes ston to/ /de ltar phyag na rdo rje'i zhu ba gsan nas/ ji ltar bcom ldan 'das kyis de la lan gsungs pa de nyid bstan par bya ba'i phyir/ de nas bdag po bcom ldan 'das/ /rnam par snang mdzad thub chen gyis/ /legs zhes lan gsum gsungs mdzad nas/ /lag na rdo rje la
<p>214b.6</p>'di gsungs/ /zhes bya ba gsungs te/ de nas zhes bya ba ni zhus ma thag tu'o/ /nyon mongs pa rnams 'joms pa'i phyir/ bcom pa ni don dam pa'i bden pa ste/ de dang ldan pas na bcom ldan 'das so/ /bdag po lnga'i gtso bo yin pa'i phyir rnam par snang mdzad chen po ni drug pa'o/ /kun rdzob
<p>214b.7</p>dang don dam pa gnyis tha mi dad par mkhyen pas na thub pa'o/ /lan gsum du legs par gsungs pa ni zhu ba 'jig rten las 'das pa'i phyir ro/ /bcom ldan 'das kyis gang gsungs pa de nyid bshad par bya ba'i phyir/ mi rtog don gyi de nyid ni/ /rab tu phye nas bshad par bya/ /brjod
<p>215a</p>
<p>215a.1</p>dang dmigs par bshad pa dang / brdar gyur dang ni don dam mo/ /zhes bya ba gsungs te/ lag na rdo rje khyod la mi rtog don bshad par bya zhes bya ba tshig gi 'brel pa'o/ /mi rtog ni 'od gsal ba ste/ de nyid kyi don ni gang gis thob par 'gyur ba de ni mi rtog don te/ sngags btu
<p>215a.2</p>ba la sogs pa sngags kyi de kho na nyid rnam pa bzhi'o/ /rab tu phye nas zhes bya ba ni mdor bstan pa dang rgyas par bshad pa la sogs pa'i dbye bas so/ /de nyid bshad par bya ba'i phyir brjod dang zhes bya ba la sogs pa gsungs te/ brjod pa ni sngags rnams gang las btu bar 'gyur ba de ni
<p>215a.3</p>brjod pa ste sngags btu ba'o/ /rjod par byed pa'i sgo nas brjod par bya ba'i don gang gis dmigs par 'gyur ba de ni dmigs pa ste/ de nyid bshad pa ni ming gang la yod pa de ni dmigs par bshad pa ste gnyis pa sngags kyi don yin no/ /brda zhes bya ba ni ming yin te gsum pa'o/ /don dam
<p>215a.4</p>ni sngags kyi de kho na nyid ste bzhi pa'o/ /'dir mdor bstan pa ste rgyas par bshad par bya ba'i phyir/ tshig gis brjod pa thun mong ste/ /dmigs par bshad pa sangs rgyas nyid/ /sngags kyi de nyid brda ru bshad/ /don dam de bzhin nyid yin no/ /zhes bya ba gsungs te/ tshig gis brjod pa zhes bya ba ni ming dang
<p>215a.5</p>thun mong ni ming can no/ /de yang yi ge dang tshig dang ngag dang / ngag chen po la sogs pa'i thun mong gi rang bzhin du gnas pa'i phyir thun mong ste/ A li dang kA li'o/ /gang gi phyir de nyid las sngags thams cad btu ba yin te/ de'i phyir tshig gis brjod pa ni de nyid bshad pa yin te sngags btu
<p>215a.6</p>ba'o/ /sangs rgyas nyid ni rnam par snang mdzad la sogs pa nyid de/ dmigs par bshad pa ni phyag 'tshal ba la sogs pa rjod par byed pa gang yin pa de rnams kyis rnam par snang mdzad la sogs pa'i don rnams gang gis rtogs par 'gyur ba de ni sngags kyi don to/ /brda ni brda kho na
<p>215a.7</p>yin te sbrul la sogs pa'o/ /de ni sngags kyi brda'o/ /gang zhig don dam pa'i bden pa 'od gsal ba'i rang bzhin nam/ a'i rang bzhin de ni sngags kyi de kho na nyid yin no/ /de nyid bshad par bya ba'i phyir/ dang po gcig ni dgu dbus na/ /gang zhig bcu yis ma bcings pa/ /de ni bcings
<p>215b</p>
<p>215b.1</p>med shes bya ste/ /de shes pa ni mchog gi gnas/ /zhes bya ba gsungs te/ rnal 'byor pa des mchog gi gnas shes so zhes tshig gi 'brel pa'o/ /gang gis bcings pa ni dbyangs dang pos bcings pa'am/ 'khor ba'i bag chags rnams kyis ma bcings pa'i 'od gsal ba shes pa de'i
<p>215b.2</p>mchog gi gnas ni dbyangs dang po'i rang bzhin gyis btu ba'i ngag gi spros pa shes pa yin no/ /ji ltar zhe na/ dang po gcig ces pa ni dang po yang yin la gcig kyang yin pas dang po gcig ste/ dbyangs dang gsal byed rnams skyed par byed pa'i rgyu yin pas dang po'o/ /yang na de las dang po
<p>215b.3</p>med pas na dang po'o/ /yi ge thams cad a la zhugs pa'i phyir de nyid gcig yin no/ /dgu dbus na zhes bya ba ni yi ge a de nyid ma mo'i sde tshan dgu'i dbus na gnas pa yin te/ dper na a e o r-i l-i i u aM zhes bya ba ni thung ba brgyad de sde tshan gcig yin no/ /de bzhin du A ai au
<p>215b.4</p>r-I l-I I U AHzhes bya ba ni ring ba brgyad de/ sde tshan gnyis pa'o/ /ka la sogs pa ma'i bar du ni sde tshan lnga'o/ /mthar gnas pa'i yi ge dang drod kyi yi ge ste sde tshan gnyis so/ /dgu po de rnams kyi dbus na gnas pa ste/ de med na srog med pas brjod du mi nus pa'i phyir ro/ /gang
<p>215b.5</p>zhig bcu yis ma bcings pa/ /zhes bya ba ni dgu po de rnams dang bdag nyid de bcu pos/ ngag gi rnam par rtog pas 'od gsal bcing bar mi 'gyur ro/ /yang na rang bzhin du dag pa dang rnam par rtog pa sna tshogs glo bur ba yin pas bcing bar mi 'gyur ro/ /de lta bu'i 'od gsal ba ma
<p>215b.6</p>mo'i de kho na nyid yi ge a 'am/ de las 'das pa gang gis shes pa des mchog gi gnas zhes pa mi 'jig pa dang mi 'gyur bar shes pa yin te mthar thug pa'i don to/ /de nyid rgyas par bshad par bya ba'i phyir/ dbyangs dang gsal byed yi ge ste/ /grangs dgu yi ni rjes 'jug pa/ /
<p>215b.7</p>as bcings phan tshun yang dag sbyor/ /gang gis shes de 'gro ba'i bla/ /zhes bya ba gsungs te/ dbyangs ni bcu drug dang / gsal byed ni ka la sogs pa ha'i bar du'o/ /yi ge ni ya ra la wa ste ma ning gi yi ge bzhi'o/ /grangs dgu yi ni rjes 'jug pa/ /zhes bya ba ni sngar bshad
<p>216a</p>
<p>216a.1</p>pa'i rim pa lta bu'o/ /de rnams as bcings pa ni yi ge as bcings pas de'i rang bzhin du gang gis shes pa de ni 'gro ba'i slob dpon du 'gyur ro/ /da ni sngags btu ba bshad par bya ba'i phyir/ 'byung ba'i mtha' dang yang dag ldan/ /cha la sogs pa bcu drug
<p>216a.2</p>gnas/ /lnga pa lnga dang yang dag ldan/ /bzhi ni gsum du nges par sbyar/ /yi ge A bcas ring por bcas/ /yon tan sbyor sogs phyis dang mtshungs/ /thung ngu ma lus ngag tu 'gyur/ /gcig min du ma ma yin no/ /zhes bya ba gsungs te/ rdo rje'i mdo gnyis pos sngags
<p>216a.3</p>btu ba dang / de nyid nye bar bsdu ba bstan pa'o/ /de las 'byung ba'i mtha' ni yi ge ha'o/ /cha la sogs pa ni yi ge a'o/ /bcu drug pa ni tsheg drag dang bcas pa'i a'o/ /gnyis ka la mtshams sbyar na yi ge A ring por 'gyur ro/ /lnga pa lnga dang yang dag ldan/ /zhes bya ba sde tshan
<p>216a.4</p>lnga pa'i lnga pa ni nyi shu lnga pa ste yi ge ma'o/ /de nyid rjes su 'byung ba'i dbyangs su gyur nas 'byung ba'i mtha' yi ge ha dang sbyar ro/ /bzhi ni gsum du nges par sbyar/ /zhes bya ba ni bzhi gsum phrag tu byas na yi ge bcu gnyis te/ de rnams dang sbyar ba gang la yod pa de ni bcu gsum pa ste yi ge
<p>216a.5</p>o'o/ /de yang yi ge aMHbcas zhes bya ba ni thig le dang bcas par bya'o/ /ring por bcas zhes bya ba ni don gyis 'byung ba'i mtha' dang / ring po ni yi ge U dang sbyar ro/ /kun bsdoms pas oM AHhUM yin/ sngags btu ba'o/ /nye bar bsdu ba bshad par bya ba'i phyir/ yon tan sbyor
<p>216a.6</p>sogs zhes bya ba la sogs pa gsungs te/ yon tan ni snying stobs dang / rdul dang / mun pa gsum yi ge gsum kho na yin te/ de rnams sbyor ba ni 'brel pa ste phyis dang mtshungs par bya'o/ /de'i rim pa 'di yin te/ 'dir ni yi ge gsum gang yin pa de la yang re rer yi ge gsum yod pa ste/ 
<p>216a.7</p>de kun la yang mi 'jig pa'i yi ge khyab par byed pa nyid du gnas pa yin no/ /de la re zhig phyag 'tshal ba'i gsum ni a dang u dang ma'o/ /ngag gi dbang phyug gi gsum ni a dang A dang tsheg drag go/ /sprin sgra'i gsum ni mgo bo dang / srog med pa'i ha dang / zhabs bskyed do/ /de la o dang rjes
<p>216b</p>
<p>216b.1</p>su 'byung ba'i dbyangs ngag gi dbang phyug gi sa bon la thim pa dang / ngag gi dbang phyug gi thig le gnyis thugs kyi dbang phyug gi thig le la thim mo/ /zhabs bskyed ni ha la thim pa dang / ha yang thig le la thim pa dang / thig le yang mgo bo la thim pa ste mgo bo kho na yi ge a'o/ /de ltar na yi ge a
<p>216b.2</p>bzhi lus pa yin te/ de la sku'i a ni gsung gi a la thim pa dang / gsung gi a rang gi tsheg drag gi a la thim pa dang / de yang thugs kyi a la thim par 'gyur ro/ /de nyid bshad par bya ba'i phyir/ thung ngu ma lus ngag tu 'gyur/ /gcig min du ma ma yin no/ /zhes bya ba gsungs te/ gang zhig
<p>216b.3</p>thung ngu ni mi 'jig pa'i yi ge lus pa de nyid ma lus ngag tu 'gyur zhes bya ba ni yi ge dang tshig dang ngag la sogs pa'i dbye bas ngag gi spros pa thams cad kyi gzugs su 'gyur te/ de yang thams cad nye bar bsdu ba'i phyir du ma ma yin pa dang / de nyid las ngag thams cad 'byung ba'i phyir gcig kyang
<p>216b.4</p>ma yin te/ brjod du med pa don dam pa'i de kho na nyid lta bu yin no/ /yang na phyis dang mtshungs zhes bya ba ni mi mthong ba tsam yin te/ oM ni AHla thim pa dang / de yang hUM la thim pa dang / hUM gi zhabs bskyed ha la thim pa dang / ha las kyang a bton nas ha ni mgo bo la thim pa dang / mgo bo yang
<p>216b.5</p>thig le la thim pa dang / thig le yang a la thim par bya'o/ /de nyid bshad par bya ba'i phyir/ yi ge gang zhig sngar bshad dang / /gang yang mngon par phyogs pa rnams/ /bud med skyes pa ma ning ste/ /khams la sogs pa rab tu brtag /ces bya ba gsungs te/ dbyangs dang gsal byed kyi rang bzhin
<p>216b.6</p>gyi yi ge dag sngar bshad pa dang / de bzhin du mngon par phyogs pa ni zhi ba la sogs pa la gtso bor gyur pa ya ra la wa gang yin pa de rnams thams cad bud med dang / skyes pa dang / ma ning gi rang bzhin du shes par bya'o/ /de la bud med kyi rtags ni yi ge a'o/ /skyes pa'i rtags ni yi ge hUM ngo / /
<p>216b.7</p>ma ning gi rtags ni yi ge oM yin no/ /de la sgra mkhan la sogs pas byas pa'i rtags kyi mtshan nyid 'dir gzung bar mi bya ste/ slu bar byed pas na rigs pa ma yin no/ /'dir ni khyab par bya ba dang khyab par byed pa'i dngos po las ma 'das pas rtags kyi mtshan nyid gzhan mthong ba ma
<p>217a</p>
<p>217a.1</p>yin te/ chos nyid ni khyab par byed pa dang / chos can ni khyab par bya ba'o/ /de dag shes rab dang thabs so/ /gang gi phyir shes rab ni bde ba chen po thabs ni khyab par bya ba ste thabs kyis ni shes rab ma yin te/ de ni des bca' bar bya ba'i phyir ro/ /de ltar na a la
<p>217a.2</p>sogs pa rnams kyis gsal bya rnams khyab par bya ba nyid do/ /de bas na dbyangs ni shes rab rang bzhin dang gsal byed ni thabs kyi rang bzhin du rnam par gzhag go/ /ya ra la wa bzhi po ni snod kyi 'jig rten gyi rang bzhin yin te ma ning ngo / /de la a nas brtsams te tsheg drag gi bar
<p>217a.3</p>du bsdus na gnas pa'i dbyangs kun bsdu bas yi ge a ni bud med yin no/ /ka las brtsams nas ha'i bar du go bzlog pa'i rim pas so sor bsdus na yi ge hUM ni thabs kyi rang bzhin te skyes pa'o/ /ya ra la wa bzhi po'i tha ma yi ge wa rkyang par byas la yi ge gzhan pa'i a dang mtshams
<p>217a.4</p>sbyar zhing de rnams kyang sna las rjes su 'byung ba'i phyir/ rjes su 'byung ba'i dbyangs la oM/ /zhes bya ba ni ma ning yin no/ /gal te shes rab dang thabs ma gtogs par rtags gzhan mi dmigs te/ 'on kyang 'jig rten gyi kun rdzob tu ma ning gi tha snyad mthong ba yin no/ /khams la sogs
<p>217a.5</p>par rab tu brtag /ces bya ba ni 'di rnams bud med la sogs pa'i rang bzhin gcig pur ma zad kyi/ ji srid khams la sogs pa ni skad kyi byings dang / byed tshig dang / byed pa po dang / bsdu ba dang / byed pa dang / de la phan pa dang bdag gi tshig dang / gzhan gyi tshig dang dus dang skyes bu dang
<p>217a.6</p>grangs dang yi ge dang tshig dang ngag chen po la sogs pa ste/ de srid brgyad khri bzhi stong gi chos kyi phung po'i bar du sna tshogs pa'i skad la sogs pa'i gzugs su rab tu brtag pa yin no zhes ston to/ /yang na khams la sogs pa ni khams gsum pa dang / sku gsum dang / rtsa gsum dang / 
<p>217a.7</p>ting nge 'dzin gsum dang / sku gsung thugs la sogs pa'i rang bzhin du rab tu brtag pa yin no zhes ston to/ /de rnams kyi las bshad par bya ba'i phyir/ 'og dang steng du bcas par ni/ /shes nas blos ni nges par sbyar/ /zhes bya ba gsungs te/ de la yi ge oM ni 'og tu 'gro ba ste 'jug
<p>217b</p>
<p>217b.1</p>pa'i rang bzhin yin pa'i phyir ro/ /steng du 'gro ba ni yi ge hUM ste ldang ba'i rang bzhin yin pa'i phyir ro/ /bcas pa ni mnyam pa nyid du gnas pa ste yi ge a'o/ /'o na rang bzhin gyis gnas pa'i rlung rnams la 'og dang steng la sogs pa'i dbye ba ci dgos she na/ smras pa/ shes nas blos ni
<p>217b.2</p>nges par sbyar/ /zhes bya ba ni 'jug pa la sogs pa rang bzhin gyis 'grub na yang / so so skye bo rnams ma rig pa'i dbang gis shes pa ma yin no/ /de bas na yan lag ma nyams pa nyid du shes nas blo'i nges par sbyar na rnal 'byor pa la rang bzhin gsal bar byed pa yin no zhes tshig gi lhag
<p>217b.3</p>ma'o/ /de'i phyir ma thob pa thob pa ma yin te/ ma shes pa shes pa yin pas rdzogs pa'i rim pa yin no/ /nye bar bsdu ba bshad par bya ba'i phyir/ brjod pa yi ni sngags 'di dag /dngos med ngo bo las byung ba'o/ /zhes gsungs te/ brjod pa zhes bya ba 'di sngags btu ba'i mtshan nyid
<p>217b.4</p>do/ /de yang ji lta bu yin zhe na/ dngos med ni rang bzhin med pa ste 'od gsal ba'i ngo bo las 'byung ba yin no zhes bstan to/ /sngags btu ba bshad nas sngags kyi don bshad par bya ba'i phyir/ de nas yongs su gyur pa'i gzugs/ /lha ru nye bar mtshon pa gang / /zhes bya ba gsungs te/ 
<p>217b.5</p>yi ge gsum po de nyid las rnam par snang mdzad la sogs pa'i gzugs gang 'byung ba de yang / lha ru nye bar mtshon pa ni sa bon gang dang gang gis lha de dang de'i nye bar mtshon pa ni yongs su grub pa ste sngags kyi don to/ /gang gi phyir brjod par bya ba dang / rjod par byed pa dag rjes su mthun pa'i
<p>217b.6</p>phyir ro/ /brda bshad par bya ba'i phyir/ brda yis de nyid gsum gnas pa/ /rang bzhin bzlas pa'i mtshan nyid do/ /zhes bya ba gsungs te/ brda ni sngags kyi brda ste ming yin no/ /de yang ji lta bu yin zhe na de nyid gsum gnas pa ni de kho na nyid gsum gyis brdar byas te sku'i de kho na nyid dang / gsung
<p>217b.7</p>gi de kho na nyid dang / thugs kyi de kho na nyid de yi ge gsum gyi brda yin no/ /de bzhin du/ rang bzhin bzlas pa'i mtshan nyid do/ /zhes bya ba ni rang bzhin ni sngags kyi rigs rnams te/ de nyid kyi bzlas pa ni yi ge gsum sbyar ba dang / ma sbyar ba'i mtshan nyid de/ de yang brda yin no/ /gang gi phyir sbrul
<p>218a</p>
<p>218a.1</p>la sogs pa'i brda rnams ni yi ge gsum la rag lus pas sbrul la sogs pa'i brda ru 'gyur te sngags kyi brda bstan to/ /da ni sngags kyi de kho na nyid bshad par bya ba'i phyir/ a yis bshad pa'i ye shes ni/ /sangs rgyas kyi ni snying por 'gyur/ /zhes bya ba gsungs
<p>218a.2</p>te/ a la brten te ye shes gang chos thams cad kyi thog ma las ma skyes pa'i mtshan nyid can gyi de kho na nyid de/ de nyid sangs rgyas ni chos thams cad kyi rang bzhin rtogs pa'i rdo rje 'chang chen po ste/ de rjod par byed pa ni phyag 'tshal ba la sogs pa'i snying po'i de kho na nyid yin te sngags kyi de kho
<p>218a.3</p>na nyid do/ /gang gi phyir de med na sngags kyi phung po dang / chos kyi phung po thams cad don med par 'gyur ro/ /ji skad du/ brgyad khri dang ni bzhi stong nyid/ /thub pa chen pos chos phung po/ /gang gis de nyid shes mi 'gyur/ /de dag thams cad 'bras bu med/ /ces 'byung ngo / /bskyed
<p>218a.4</p>pa'i rim pa'i rnal 'byor pas spro ba dang bsdu ba dang / gnas pa rnams kyis sangs rgyas kyi gzugs rdzogs par byed pa ste/ 'dir de'i rnam par rang bzhin gyis grub pa yin no zhes bshad par bya ba'i phyir/ hUM gis sems can yang dag spro/ /sangs rgyas skur ni rab tu brtag /oM gyis
<p>218a.5</p>sems can yang dag sdud/ /as ni gnas par gyur pa'o/ /zhes bya ba gsungs te/ yi ge hUM ni ldang ba'i bdag nyid te de'i sems can ni phung po dang / khams dang skye mched la sogs pa'i rang bzhin/ sangs rgyas skur ni rab tu brtag /ces bya ba ni de bzhin gshegs pa dang / lha mo
<p>218a.6</p>dang / byang chub sems dpa'i bdag nyid du yang dag par spro bar byed pa ste/ ldang ba'i rlung kho na las de rnams gsal ba'i phyir ro/ /gsal ba ni snang ba dang spro ba'o zhes rnam grangs so/ /de bzhin du 'jug pa'i bdag nyid yin pa'i phyir/ yi ge oM gyis sems can gyi sangs rgyas
<p>218a.7</p>rnams snga ma bzhin du yang dag par sdud par byed pa'o/ /yi ge As ni de rnams gnas par byed pa'o/ /de ltar yin na bskyed pa'i rim pa'i phyogs su sangs rgyas kyi zhing la sogs pa la spro ba dang bsdu ba dang gnas pa rnams don med pa yin no zhes dgongs pa'o/ /da ni rdo rje bzlas pa'i bya
<p>218b</p>
<p>218b.1</p>ba'i sgo nas rang bzhin bshad par bya ba'i phyir/ 'jug pa nyid dang gnas pa dang / /ldang ba yi ni rim gyis kyang / /shes rab thabs kyi gzhir gnas te/ /sngags kyi yan lag ma nyams bzlas/ /zhes bya ba gsungs te/ yan lag ma nyams pa'i lha'i rnal 'byor gyis sngags bzla bar
<p>218b.2</p>bya'o zhes tshig gi 'brel pa'o/ /rim gyis zhes bya ba ni 'jug pa la sogs pa'i rim pas so zhes bstan to/ /rnal 'byor pa ji lta bus bzla bar bya zhe na/ shes rab thabs kyi gzhir gnas te/ /zhes bya ba ni shes rab ni yi ge a dang / thabs ni yi ge hUM dang / gzhi ni ma ning gi gnas su phyag
<p>218b.3</p>'tshal ba'i yi ge ste/ der gnas pa ni srog dang rtsol ba dang / me dang mnyam pa'i rang bzhin gyi yi ge gsum la gnas pa'o/ /gang gi phyir yi ge gsum ni sngags kyi sku thams cad dang / sku dang gsung dang thugs rjes su dran pa'i bdag nyid yin pa'i phyir ro/ /dper na de nyid gyen du 'gro
<p>218b.4</p>bas g.yas la sogs pa dang / dmar po la sogs pa'i dbye bas kun rdzob kyi sna'i rtse mor nang gi dus la dmigs te/ dkyil 'khor bzhi shar ba'i dus su zhi ba la sogs pa'i las kyi tshogs byed pa yin no/ /de nyid thur du sel bas srog gi 'khor lo nye bar bsdus nas shu kra'i thig le'i
<p>218b.5</p>gzugs su gyur te/ 'khor ba pa rnams skyed par byed pa yin no/ /de nyid bskyed pa'i rim pa'i rnal 'byor pa rnams la rtag pa'i sngags kyis sku skyed par byed pa'o/ /de nyid pad+ma'i sna la phra mo'i rnal 'byor pa rnams la sems rtse gcig pa'i rgyur 'gyur ro/ /de nyid dngos grub 'dod pa rnams
<p>218b.6</p>la de bzhin gshegs pa thams cad kyi snying pos bskul nas dngos grub mngon du byed pa yin no/ /de nyid sna tshogs par spel zhing bzlas na las dang po pa rnams sdig pa zad pa'i rgyur 'gyur ba dang / mngon par 'dod pa'i las rab tu sgrub par byed pa yin no/ /de nyid rdzogs pa'i rim pa la
<p>218b.7</p>gnas pa'i 'dod chags dang / zhe sdang dang / gti mug gi rigs can gyis gsang ba la sogs pa'i sna gsum po la thig le'i gzugs su bsgoms na rlung gi de kho na yongs su shes par byed pa yin no/ /de nyid rdo rje 'chang chen po la sogs pa'i rnal 'byor pa rnams la ma lus
<p>219a</p>
<p>219a.1</p>dang / lus pa'i gzugs su bzlas pa'i rgyur 'gyur ro/ /de nyid srid pa bar ma do'i gnas skabs su srid pa skyed pa'i rgyur 'gyur ro/ /de nyid rnal 'byor pa rnams la gnas skabs de nyid la cig car du ye shes kyi sku skyed par byed pa yin no/ /de nyid sngags kyi de kho
<p>219a.2</p>na nyid 'dod pa rnams la thun rnam pa bzhi la sogs pa yongs su shes nas 'od gsal ba rtogs par byed pa yin no/ /de nyid mtha' ru thams cad yongs su rdzogs nas ma ning gi bzlas pa'i skabs su thabs dang shes rab tha mi dad pa'i de kho na nyid mngon du byed pa'i rgyur 'gyur ro/ /da ni rdo rje
<p>219a.3</p>bzlas pa la dkyil 'khor gyi rim pas grangs bshad par bya ba'i phyir/ gos dkar la sogs bzlas bshad pa/ /brgya phrag gnyis dang nyi shu lnga/ /bzhi po legs par bsgres na ni/ /sbyor bzhi bsdus pas brgya phrag dgu/ /dgu brgya dag tu gang bstan pa/ /nyi shu rtsa bzhi'i rim gyis
<p>219a.4</p>ni/ /de ni so sor 'byung ba las/ /nyi khri chig stong drug brgya'o/ /zhes bya ba gsungs te/ gos dkar mo la sogs pa nye bar mtshon pas me'i dkyil 'khor la sogs pa bzhi yin te/ de la yang re re la cha bzhi bzhi yod pa ste/ cha re re la dbus su nyis brgya nyi shu rtsa lnga rgyu ba yin no/ /
<p>219a.5</p>lhag ma cha gsum pa'i grangs kyis dgu brgyar 'gyur ro/ /de ltar dkyil 'khor bzhi la 'jug pa la sogs pa'i rim pas/ nyin mo rgyu ba bcu gnyis yin te/ dgu brgya bcu gnyis dang bsgres na khri phrag gcig dang brgyad brgyar 'gyur te/ mtshan mo yang de bzhin du'o/ /de ltar kun
<p>219a.6</p>bsdoms pas nyi khri gcig stong drug brgya yin no/ /'dir ni chos nyid kyi rigs pa 'di yin te 'di las gzhan ni rlung rgyu ba med pa'i phyir ro/ /'on kyang 'jug pa la sogs pa'i skad cig ma rang bzhin gyis grub pa gang yin pa de ni/ rnal 'byor pas 'od gsal ba'i skad cig mas khyab
<p>219a.7</p>pa mtshon par bya ste/ gzhan du so so skye bo las 'di la khyad par med par 'gyur ro/ /nang gi dus 'di nyid ces bya ba la sogs pa go sla'o/ /gsang ba 'dus pa'i rgyud phyi ma ni le'u bco brgyad pa las don 'di nyid gsal bar byed pa'i phyir/ rig pa'i cho ga 'di yis ni/ /thun
<p>219b</p>
<p>219b.1</p>mtshams bzhi ru rab sbyor la/ /mtshon bya mtshon byed grangs rnams kyis/ /sngags kyi yan lag ma nyams bzlas/ /zhes bya ba gsungs te/ snang ba la sogs pa stong pa bzhi gang gis rig par 'gyur ba de ni rig pa ste gos dkar mo la sogs pa'o/ /de rnams gang du sbyar
<p>219b.2</p>bar byed pa de ni rig pa'i cho ga ste dkyil 'khor bzhi'o/ /de rnams kyi 'jug pa la sogs pa'i rim pas sngags ni yi ge gsum bzla bar bya'o/ /de bzhin du thun mtshams bzhi ni dkyil 'khor bzhi kho na ste/ de rnams kyi rab tu sbyor ba ni g.yas la sogs pa'i dbye bas 'od zer
<p>219b.3</p>'byung ba'i rim pa ste de la'o/ /yang na thun mtshams bzhi ni nyin mo dang mtshan mo nang gi bdag nyid kyi dus te/ de'i rim pa la'o/ /ji ltar bzla zhe na/ mtshon bya mtshon byed grangs rnams kyis/ /zhes bya ba ni mtshon par bya bas na mtshon bya ste 'od gsal ba'am kha dog dmar po la sogs pa'i
<p>219b.4</p>'od zer ro/ /mtshon par byed pas na mtshon byed de 'jug pa la sogs pa'o/ /grangs ni sngar bshad pa ste/ nyis brgya nyi shu rtsa lnga la sogs pa'o/ /de rnams kyi yan lag ma nyams pa'i sngags bzla bar bya'o/ /da ni ngag gi bzlas pa dgag par bya ba'i phyir/ sgom pa yi ni bar chad can/ /
<p>219b.5</p>rnal 'byor phyi rol bzlas pa spangs/ /sngags don bcom ldan rdo rje can/ /rdo rje'i bdag nyid ji ltar zlos/ /zhes bya ba gsungs te/ rdo rje bzlas pa la chags pa'i rnal 'byor pas phyi rol bzlas pa ni ngag gi bzlas pa dang / nang gi bzlas pa spang bar bya'o/ /gang gi phyir sgom pa yi ni rdzogs pa'i
<p>219b.6</p>rim pa'i mtshan nyid de/ de'i bar chad can ni bgegs su 'gyur ba'o/ /sngags kyi bzlas pa ni bcom ldan 'das rdo rje can mngon du bya ba'i phyir byed pa yin te/ gal te de nyid rnal 'byor pa rdo rje can gyi bdag nyid du gyur na/ mi phyed pa'i rdo rje bzlas pa'i rang bzhin gyi rnal 'byor pa des so/ /
<p>219b.7</p>ji ltar zlos zhes pa ni bzla bar bya ba ma yin no/ /bskyed pa'i rim pa la gnas pa'i dam tshig 'di nyid yin te/ de'i gal te phyi'i bzlas pa spong bar byed na/ de'i tshe bskyed pa'i rim pa la snod du gyur pa ma yin te dam tshig nyams pa'i phyir ro/ /dpe bstan par bya ba'i phyir/ glang po mngon du rnyed
<p>220a</p>
<p>220a.1</p>gyur nas/ /glang po'i rjes ni tshol byed ltar/ /sngags lus rang nyid mngon gyur nas/ /gzhan dag cig ni tshol byed dam/ /zhes bya ba gsungs te/ glang po che stor ba'i skyes bus gal te 'di nyid rnyed na/ de'i tshe glang po che de'i rjes tshol ba ma yin no/ /de bzhin du gang
<p>220a.2</p>zhig sngags kyi sku rdo rje 'chang chen po nyid du gyur pa des gzhan dag ngag gi bzlas la sogs pa tshol bar byed pa ma yin no/ /da ni bskyed pa'i rim pa'i rnal 'byor pas spyan drang ba la sogs pa'i sgo nas sngags kyi sku 'dod pa ste/ rdzogs pa'i rim pa'i rnal 'byor pa la rgol ba gang yin pa de nyid bshad par
<p>220a.3</p>bya ba'i phyir/ gzhan yang rdo rje 'dzin gang zhig /sbyor ba gsum dang ldan pa'i mi/ /spyan drang gshegs su gsol 'gyur dang / /de bzhin bzhugs su gsol ba dang / zhes bya ba gsungs so/ /de'i don 'di yin te/ bskyed pa'i rim pa la gnas pa'i rnal 'byor pas dam tshig dang ye shes
<p>220a.4</p>dang / ting nge 'dzin sems dpa' ste sbyor ba gsum dang ldan pa'i gzugs bskyed pa la/ ting nge 'dzin sems dpa' las 'od zer gyi 'khor lo rnam par spros te/ des ni sangs rgyas kyi zhing las ye shes kyi 'khor lo spyan drangs la dzaHhUM baM hoHzhes bya ba'i sngags kyis dgug pa dang / 
<p>220a.5</p>gzhug pa dang / bcing ba dang / dbang du byas la/ dgongs ka'i mtshams la/ muH'i mtha' can gyi sngags kyis de nyid gshegs su gsol te/ de'i nga rgyal gyis gnas par bya'o/ /de ltar nyin re bzhin byas shing bsgoms pa las mthar thug pa'i byang chub mngon du byed de/ cho ga 'di khyod kyi phyogs
<p>220a.6</p>su yod pa ma yin te phyogs snga ma'i tshigs su bcad pa'o/ /'di la lan gdab par bya ba'i phyir/ gzhug pa yis ni spyan drangs te/ myur ba yis ni gshegs su gsol/ /gnyis ka min pas bzhugs su gsol/ /dbugs med dngos grub bla med pa'o/ /zhes bya ba gsungs te/ 'dir 'jug
<p>220a.7</p>pa ni yi ge oM gyis spyan drang ba ste rnam par snang mdzad kyi rigs can sangs rgyas dang byang chub sems dpa' rnams spyan 'dren par shes par bya'o/ /de bzhin du myur ba ni ldang ba'i rang bzhin gyi yi ge hUM gis mi bskyod pa'i rigs can sangs rgyas byang chub sems dpa' rnams gshegs su gsol
<p>220b</p>
<p>220b.1</p>bar shes par bya'o/ /de bzhin du gnyis ka min pas zhes bya ba ni gnas pa'i rang bzhin gyi yi ge AHsa snang ba mtha' yas kyi rigs can sangs rgyas dang byang chub sems dpa' rnams bzhugs su gsol bar shes par bya'o/ /de yang yi ge re re gsum gsum gyi bdag nyid yin pas spyan drang
<p>220b.2</p>ba la sogs pa'i las shes par bya'o/ /'dir yang khyad par bshad pa'i phyir/ dbugs med dngos grub bla med pa'o/ /zhes bya ba gsungs te/ dbugs med pa ni 'jug pa la sogs pa'i dbugs dang bral ba'i ma ning gi bzlas pa ste/ de las dngos grub bla na med pa ni phyag rgya chen po'i dngos
<p>220b.3</p>grub thob par 'gyur ro/ /de bas na khyod kyi phyogs su spyan drangs pa la sogs pa rtsol bas grub pa dang / rtogs pa can dang sngags kyi sku tsam sgrub par byed pa'o/ /bdag gi phyogs su ni sngags dang rlung dag tha mi dad pas 'jug pa la sogs pa rnams de bzhin gshegs pa'i rang bzhin kho na
<p>220b.4</p>yin te/ rang gi lus po la gnas pa de rnams la spyan drang ba la sogs pa 'bad pa med pas 'grub par bya ba dang / rang bzhin gyis grub pa ste 'khor ba dang mya ngan las 'das pa la mi gnas pa'i phyag rgya chen po sgrub par byed pa ste khyad par ro/ /man ngag 'di sbas par bya ba'i phyir/ myur
<p>220b.5</p>ba dang ni rnam sdud dang / /dal ba can dang sngags sbyor ba/ /bla mas slob ma'i rna drung du/ /rab tu 'bad de brjod par bya/ /zhes bya ba gsungs te/ de'i don 'di yin te/ myur ba la sogs pa'i sgra rnams kyis 'das ma thag tu bshad pa'i rlung gsum pa la sngags sbyor ba ni yi ge gsum sbyor ba gang
<p>220b.6</p>yin pa de ni slob dpon gyis slob ma'i rna drung du brjod par bya ba ni bshad par bya ba ste/ sbas pa'o zhes bstan to/ /gang gi phyir sbas pa nyid ni dngos grub kyi rgyu yin no zhes zer ro/ /gsang ba'i yi ge'i bzlas pa bshad par bya ba'i phyir/ de rnams rnal 'byor dbang phyug gis/ /thabs kyi dam pa
<p>220b.7</p>bstan pa'i phyir/ /rnal 'byor 'bras bu rab ster ba'i/ /gsang ba'i yi ge bshad par bya/ /gang zhig bsams pa tsam gyis ni/ /rnal 'byor can gyis mchog ster 'gyur/ /zhes bya ba gsungs te/ tshigs su bcad pa phyed dang gnyis kyis mdor bstan pa dang bcas pa dang / 'bras
<p>221a</p>
<p>221a.1</p>bu dang bcas pa'i gsang ba'i yi ge bzlas pa bstan to/ /de la gsang ba'i yi ge bshad par bya/ /zhes bya ba ni tshig gi 'brel pa'o/ /bskyed pa'i rim pa'i rnal 'byor pa rnams la sbas pa'i phyir gsang ba dang chos kyi dbyings kyi rang bzhin yin pa'i phyir mi 'gyur bas na yi
<p>221a.2</p>ge'o/ /gsang ba yang yin la de nyid yi ge yang yin pas gsang ba'i yi ge ste/ de nyid bshad par bya ba ni bsdu ba'i rim pas so sor bstan pa'o/ /de yang ji lta bu yin zhe na/ thabs kyi dam pa bstan pa'i phyir/ /zhes bya ba ni thabs dam pa ni rdo rje 'chang chen po thob par byed pa'i thabs te de
<p>221a.3</p>bstan pa'i phyir ro/ /yang ji lta bu yin zhe na/ rnal 'byor 'bras bu rab ster ba'i/ /zhes bya ba ni rnal 'byor pa'i ting nge 'dzin de'i sa thob pa'i 'bras bu ni rnam pa gnyis te/ 'jig rten dang 'jig rten las 'das pa'i mtshan nyid can gang yin pa de rab tu ster bar byed pa gang yin pa de la de skad ces
<p>221a.4</p>bya'o/ /gang zhig bsams pa tsam gyis ni/ /zhes bya ba ni gsang ba'i yi ge gang zhig mgrin pa dang snying ga dang / lte ba dang / gsang ba'i gnas su dran pa tsam gyis/ rnal 'byor can gyis mchog ster 'gyur/ /zhes bya ba ni rnal 'byor pa rnams kyis sems can thams cad la mngon par 'dod
<p>221a.5</p>pa'i don ster bar 'gyur ro/ /de nyid bshad par bya ba'i phyir/ dang po yi ge sbyar ba yis/ /rtag tu dbugs ni spro bar bya/ /brgyad pa'i mtha' dang ldan pa yis/ /yi ge u ni thig ler bcas/ /rnal 'byor pa ni dbugs gtong byed/ /ci dga' ba yi bzlas par bshad/ /ces bya ba gsungs te/ 
<p>221a.6</p>'dir ni rtsibs brgyad pa'i chos kyi dbyings kyi 'khor lo'i nang na gnas pa'i mar me bzhin du 'bar ba'i yi ge a gang yin pa de ni dang po'i yi ge ste/ de'i sbyor ba ni de dang rtse gcig pa'i ting nge 'dzin gyis so/ /rtag tu dbugs ni spro bar bya ba ni A li dang kA li'i rang bzhin gyis sangs rgyas kyi
<p>221a.7</p>tshogs sdud par byed pa'i yi ge gsum spro bar bya'o/ /gang gi phyir sngags rnams kyi rang bzhin 'di yin te/ gang zhig rang bzhin gyis 'od gsal ba'i yi ge a'i ste/ de las 'byung ba dang de nyid du thim par 'gyur te dper na mkha' las sprin gyi tshogs lta bu'o/ /de las me tog gi tshul du yi ge
<p>221b</p>
<p>221b.1</p>gsum byung ste/ sku dang gsung dag thugs la nye bar bsdu ste/ gsang ba'i yi ge dkyil 'khor bzhi la lhag par mos par bya'o/ /de la mgo bo med pa ni snying ga la/ mgo bo mgrin pa la dang / sgra ni yi ge u ste/ de ni lte ba'i pad+ma la dang / sgra'i mtha' ni thig le ste de ni gsang ba'i pad+ma la gnas so/ /de
<p>221b.2</p>la ldang ba ni mgo bo med pa dang / gnas pa ni mgo bo dang / 'jug pa ni sgra dang / thams cad nye bar sdud pa dbugs dang bral ba gang yin pa de ni sgra'i mthas bya ba yin te/ gsang ba'i yi ge gcig pus ldang ba la sogs pa 'od gsal ba'i bar du ting nge 'dzin bstan pa yin no/ /ji skad du/ mgo
<p>221b.3</p>med snying ga'i pad+mar gnas/ /kha yi pad+mar mgo bor gnas/ /lte ba'i pad+mar sgra gnas te/ /sgra mtha' gsang ba'i pad+ma la'o/ /'gro dang 'ong bar byed pa 'di/ /thig le'i rnal 'byor rab tu 'jug /ces bya ba lha mo bzhis yongs su zhus pa'i bshad pa'i rgyud las gsungs pa'i phyir de nyid
<p>221b.4</p>bsdu ba yin te/ brgyad pa'i mtha' ni yi ge ha ste/ /sde tshan brgyad pa'i mthar gnas pa'i phyir ro/ /U ni dbyangs drug pa ste de nyid ha'i zhabs bskyed du bya'o/ /thig ler bcas zhes bya ba ni zhabs bskyed dang bcas pa'i ha de nyid la thig le sbyar na yi ge hUM btu ba yin no/ /rnal 'byor pa ni dbugs
<p>221b.5</p>gtong byed/ /ces bya ba ni yi ge 'di nyid kyis 'byung ba dang 'jug pa dang gnas pa gsum rnal 'byor pas byed pa gang yin pa de ni ci dga' ba'i bzlas pa ste/ rnal 'byor pa'i mos pa'i dbang gis bzlas par bshad do/ /de ltar yin na ldang ba'i rlung kho na 'grub pa yin te/ 'jug pa dang
<p>221b.6</p>gnas pa'i bdag nyid kyi rlung ni 'grub pa ma yin no zhe na/ smras pa/ re zhig rlung rnams ni mtshan mo dang nyin mo rang bzhin du rgyu ba ste/ ji ltar bshad pa'i grangs las 'das pa ma yin te rnal 'byor pa'i mos pa'i dbang gis gal te yi ge gcig la dmigs nas de byed pa yin na/ de'i tshe yi ge
<p>221b.7</p>gzhan nye bar gnas pa'i rtsol ba ni don med pa kho na yin te de nyid kyi phyir ci dga' ba'i bzlas par bshad do/ /yang na sngar bshad pa'i cha shas kyi dbye ba la dmigs nas/ 'jug pa la sogs pa yod pa yin te de'i grangs la 'gal ba yang med do/ /grangs de nyid bshad par bya ba'i phyir/ 
<p>222a</p>
<p>222a.1</p>khri phrag gnyis dang chig stong dang / /de bzhin du ni brgya phrag drug /rnal 'byor dbang po nyin mtshan med/ /bzlas brjod kyi ni grangs byed do/ /zhes bya ba gsungs te/ de yang go sla'o/ /lung tshad ma nyid bstan par bya ba'i phyir/ de 'dir gsang zhing dgongs pa yis/ /
<p>222a.2</p>phra mo'i rnal 'byor bshad pa yin/ /bsam gtan kha don med mod kyi/ /'on kyang bzlas par bshad pa yin/ /zhes bya ba gsungs te/ gsang zhing dgongs pa ni dgongs pa lung bstan pa'i rgyud de de ru/ phra mo'i rnal 'byor bshad pa yin/ /zhes bya ba ni rdo rje bzlas pa'i thabs su gyur pa'i
<p>222a.3</p>rlung dang sngags kyi de kho na nyid kyi bdag nyid gsang ba'i yi ge'i bzlas pa bcom ldan 'das kyis bstan pa yin no/ /bsam gtan kha don med mod kyi/ /zhes bya ba ni bsam gtan ni sngags kyi sku la sogs pa'i mtshan nyid can gyi ting nge 'dzin dang / kha don ni ngag gi bzlas pa'i mtshan
<p>222a.4</p>nyid de/ de gnyis ka dang bral ba yin na yang phra mo'i rnal 'byor rang bzhin gyis grub pa'i phyir bzlas par bshad pa yin no/ /ji skad du/ khams gsum du ni sems can rnams/ /srog dang rtsol ba la brten pa/ /bsam gtan kha ton bral ba yis/ /sngags kyi rgyal po zlo bar byed/ /
<p>222a.5</p>ces bya ba 'byung ba'i phyir ro/ /rdo rje bzlas pa'i gzhir gyur pa'i lha'i gzugs bstan pa'i phyir/ rdo rje bzlas pa 'di yis ni/ /cho ga ji bzhin bsten bya zhing / /sgyu ma lta bu'i ting 'dzin gyis/ /las rnams thams cad bsgrub par bya/ /zhes bya ba gsungs te/ re zhig bskyed pa'i rim pas
<p>222a.6</p>sngags kyi sku gang bsgom pa de las 'das pa'i phyir dang / lus rnam par dben pa yang ye shes kyi rang bzhin yin pas gzugs med pa yin te/ de ru lha'i sku bsgom pa yod pa ma yin no/ /de bas na rdo rje bzlas pa'i rten du gyur pa'i sku gang yin zhes bshad pa'i phyir ro/ /sgyu ma lta bu'i
<p>222a.7</p>ting 'dzin gyis/ /zhes bya ba gsungs te 'og nas bshad par 'gyur ba'i rim pa gsum pas thob pa'i sgyu ma lta bu'i ting nge 'dzin gyi rang bzhin gyi sku dang sngar bshad pa'i rdo rje bzlas pa'i cho ga ji bzhin 'og nas bshad par 'gyur ba'i cho ga las ma 'das te/ /bsten pa ni yang dang yang du goms
<p>222b</p>
<p>222b.1</p>par byas la/ las rnams thams cad ni zhi ba la sogs pa'i las rnams bsgrub par bya'o/ /de'i rdo rje bzlas pa la sgyu ma'i sku rten dang ngag gi rang bzhin 'grub pa'i phyir sems bskul ba po yin no zhes bstan to/ /ji skad du/ sngags la dmigs pa'i sku yi ni/ /ngag gis yid la bskul ba
<p>222b.2</p>yis/ /yid ni dga' byed yid 'ong ba'i/ /dngos grub mchog ni thob par bya/ /zhes bya ba la sogs pa gsungs so/ /cho ga ji bzhin gyi sgra'i don bstan par bya ba'i phyir/ gnyis su med par mnyam par rnam par rgyal ba'i rgyud las khungs drangs pa yin te/ mnyam med sngags ni bzlas nas su/ /
<p>222b.3</p>sgrub pa'i bdag nyid can gyis bsgrub/ /de yi zla ba gcig gis ni/ /khams gsum 'grub par gdon mi za/ /zhes bya ba la mnyam med sngags ni yi ge gsum bzlas nas 'khor lo bzhin du nyin dang mtshan du rgyu bar shes nas/ sgrub pa'i bdag nyid ni rnal 'byor pas 'od gsal ba'i rang
<p>222b.4</p>bzhin ma ning gi bzlas pas sgrub pa bya'o/ /de'i phan yon bstan par bya ba'i phyir/ de yis zla ba gcig gis zhes bya ba la sogs pa gsungs te/ zla ba ni zhag sum cus khams gsum ni khams gsum pa'i sems can yul du byas pa'i las kyi tshogs 'bad pa med par 'grub par 'gyur ro/ /
<p>222b.5</p>bzlas pa'i grangs bshad par bya ba'i phyir/ rnam par shes las byung ba'i sngags/ /'bum phrag drug ldan bzlas nas kyang / /rdo rje sems dpa' phyag byas nas/ /zla ba nya la de 'grub 'gyur/ /zhes bya ba gsungs te/ 'dir ni nyin re la dbugs nyi khri chig stong drug brgya'i grangs kyis zhag lnga la
<p>222b.6</p>dbugs 'bum phrag gcig dang stong phrag brgyad rgyu ba yin te/ grangs mang nyung bkag pa'i phyir stong phrag brgyad dang bcas pa'i 'bum phrag gcig ni 'bum phrag kho nas bshad pa'o/ /grangs de'i zla ba gcig la ni 'bum phrag drug yin te/ de yang rnam par snang mdzad nas rdo rje 'chang gi bar du
<p>222b.7</p>'bum phrag drug bstan to/ /de ltar zla ba gcig gis rnam shes las byung ba'i sngags zhes bya ba ni rlung la zhon pa'i rnam par shes pa las 'byung ba'i sngags bzlas la zla ba nya la de 'grub 'gyur zhes bya ba ni rdo rje bzlas pa la mthar thug par 'gyur ro/ /gang gi tshe zhe na/ rdo rje sems la phyag byas
<p>223a</p>
<p>223a.1</p>nas/ zhes bya ba ni 'khor los sgyur ba drug pa yid kyis dmigs nas 'di ni 'khor los sgyur ba drug gi bzlas pa yin no zhes ston te/ rdo rje bzlas pa la chags pa'i rnal 'byor pa la brtul zhugs la sogs pa dgos pa ma yin no zhes bshad par bya ba'i phyir/ de la
<p>223a.2</p>brtul zhugs bshad pa med/ /phreng ba mi dgos dgag mi dgos/ /gzung dang sbyin sreg las rnams dang / /gcig nas gcig tu ldog par 'gyur/ /zhes bya ba gsungs te/ brtul zhugs ni sbyangs pa'i yon tan la sogs pa rnal 'byor pa de la mi dgos te/ 'dod pa'i yon tan lnga la
<p>223a.3</p>longs spyod pas de dang 'gal ba'i phyir ro/ /phreng ba ni sngags bzlas pa'i phyir de la gzung mi dgos te/ rang bzhin du rgyu ba'i srog dang rtsol ba kho na phreng ba yin pa'i phyir ro/ /dgag mi dgos zhes bya ba ni sna'i rtse mo la sogs par blta ba dgag cing skyil mo krung bcings pa la sogs pa
<p>223a.4</p>dgos pa ma yin te/ dkyil 'khor bzhi shar ba'i dus 'od zer gyi thig le la sems dgag pa'i phyir ro/ /gzung zhes bya ba ni bris sku dang zla ba'i dkyil 'khor la sogs pa la sems gtad pa mi dgos te/ mi 'jig pa'i de kho na nyid la gtan du gnas pa'i phyir ro/ /sbyin sreg gi
<p>223a.5</p>las kyang mi dgos te bud shing dang 'dra ba'i rnam pa bzhi'i ngag gi rnam par rtog pa rdo rje bzlas pa'i mes sreg pa'i phyir ro/ /de bzhin du mchod pa dang / gtor ma dang / rab tu gnas pa la sogs pa gzhan ma rnams kyang bya mi dgos te nang gi bdag nyid kyi rim pas de dag thams cad
<p>223a.6</p>grub pa'i phyir ro/ /zhi ba la sogs pa'i las ji ltar sgrub par byed pa yin no zhes bshad par bya ba'i phyir/ ya yi don gyis gang ci 'ang rung / /dngos grub 'dod pas bya ba ni/ /ra la sogs pa gsum nyid kyis/ /'gro ba'i don la 'jug par bya/ /zhes bya ba gsungs te/ yi ge yas
<p>223a.7</p>nye bar mtshon pa'i rlung gi dkyil 'khor ni yi ge ya ste/ des sgrub pa'i don ni ya'i don te drag po'i las yin no/ /dngos grub ni de nyid kyi dngos grub ste de 'dod pa'i rnal 'byor pas ci yang rung ba ni drag po'i las gang yang rung ba bya'o/ /de bzhin du ra la sogs pa gsum pos nye
<p>223b</p>
<p>223b.1</p>bar mtshon pa'i me la sogs pa dkyil 'khor gsum gyis zhi ba la sogs pa'i 'gro ba'i don la rab tu 'jug par bya'o/ /de nyid bshad par bya ba'i phyir/ me dang rlung dang dbang chen dang / /chu ste so so'i dkyil 'khor du/ /thun ni phyed phyed dus su ni/ /las ni gnyis gnyis gnas par
<p>223b.2</p>'gyur/ /zhes bya ba gsungs te/ me la sogs pa'i dkyil 'khor bzhi las g.yas la sogs pa'i sgo nas 'byung ba'i kha dog dmar po la sogs pa'i 'od zer shar ba'i dus su/ thun ni phyed phyed kyi dus kyi bar du las gnyis gnyis ni las bzhi gnas par 'gyur ba ni 'grub par 'gyur
<p>223b.3</p>ro/ /da ni rdo rje bzlas pas thar pa thob pa yin no zhes dpe'i sgo nas bstan par bya ba'i phyir/ mchod la brtson pas mchod par 'gyur/ /bzlas la brtson pas rnam par dag/ me la sbyin sreg brtson pas 'byor/ /bsam gtan brtson pas thar pa thob/ /ces bya ba gsungs te/ ji ltar
<p>223b.4</p>mchod pa la brtson pa'i gang zag gis ni bla ma dang rang sangs rgyas dang byang chub sems dpa' rnams kyi mchod pa la chags na/ tshe 'di nyid du mchod par 'gyur ba dang / ji ltar bzlas pa la brtson pa ni ngag gi bzlas pa la chags pa'i gang zag sdig pa zad pas rnam par dag par 'gyur ba dang
<p>223b.5</p>ji ltar me la sbyin sreg brtson pa ni dam tshig gi me'i zhal nas ye shes kyi me tshim par byed pa'i gang zag gis 'byor pa thob pa ste de bzhin du/ bsam gtan brtson pas thar pa thob/ /ces bya ba ni rdo rje bzlas pa la brtson pa'i rnal 'byor pas mi gnas pa'i mya ngan las 'das pa'i mtshan nyid
<p>223b.6</p>can gyi thar pa thob pa yin no zhes bstan to/ /rnam par mi rtog pa kho na las dngos grub thams cad thob pa yin no zhes bya ba bstan par bya ba'i phyir/ sngags pas de ltar shes nas ni/ /'gro na byis pa bzhin du spyod/ /de nas mi rtag chos can gyis/ /gsang sngags rnams ni 'grub par
<p>223b.7</p>'gyur/ /zhes bya ba gsungs te/ de ltar shes pa ni sngar bshad pa'i rigs pas A li dang kA li'i rang bzhin gyi ngag gi spros pa shes nas/ 'gro ba'i nang na byis pa bzhin du spyod pa ni bstod pa dang smad pa la sogs pa'i ngag gi rnam par rtog pa dang bral bar gnas par bya'o/ /gang gi
<p>224a</p>
<p>224a.1</p>phyir 'od gsal ba'i rang bzhin gang yin pa de bstod pa dang smad pa gang yang med pa'o zhes rnal 'byor pas rnam par spyod na gang du yang chags par mi 'gyur ro/ /de nas zhes bya ba ni rnam par mi rtog pa'i chos nyid kyi rgyu de las so/ /gsang sngags ni sbrul la sogs pa ste/ 
<p>224a.2</p>de rnams 'grub par 'gyur ba ni rang rang gi las la nus pa dang ldan par 'gyur ro/ /rtog pa dang bcas pa'i gang zag de rnams 'grub pa ma yin te sngags kyi de kho na nyid mi shes pa'i phyir ro/ /nye bar bsdu ba bshad pa'i phyir/ /gsung gi rdo rje sgrub pa ste/ 'di ni sngags kyi de nyid
<p>224a.3</p>gsal/ ye shes gsum gyi dbye ba yis/ /sems tsam la ni nges par sbyar/ /zhes bya ba gsungs te yid skyob pa 'am/ sbas par smra ba'i phyir/ sngags kyi rnam pa gnyis te rgyu dang 'bras bu'i bye brag go/ /de la rgyu ni srog rlung dang 'bras bu ni sngags te/ de dag gi de nyid ni sngags kyi de
<p>224a.4</p>nyid de/ rlung dang sngags kyi de kho na nyid gang yin pa ste gsang ba ni rtsa ba'i rgyud dang / rgyud phyi ma dang / bshad pa'i rgyud kyi rjes su 'brangs nas phye ba yin no/ /de gcig pur ma zad kyi rdo rje bzlas pa yang phye ba byas pa yin te/ de yang ji lta bu yin zhe na/ gsung gi rdo rje grub pa ste/ /zhes bya
<p>224a.5</p>ba ni mi phyed pa'i ngag gi rnam par dben pa sgrub par byed pa'o/ /ngag gi rnam par dben pa de yang ngag gi rnam par rtog pa bzhi rnam par sbyangs nas thob pa yin no/ /de la ngag rnam pa bzhi ni dper na mtshan nyid kyi ngag dang / rmi lam gyi ngag dang / gnas ngan len la mngon par zhen pa'i ngag dang
<p>224a.6</p>thog ma med pa'i dus kyi rnam par rtog pa'i ngag go/ /blo gros chen po de la mtshan nyid kyi ngag ni rang gi rnam par rtog pa'i gzugs la mngon par zhen pa las 'byung ngo / /blo gros chen po rmi lam gyi ngag ni sngon myong ba'i yul rjes su dran pa dang rtog pa'i yul med pa las 'byung ngo / /blo gros
<p>224a.7</p>chen po gnas ngan len gyi rnam par rtog pa'i ngag ni sngon byas pa'i las rjes su dran pa las 'byung ngo / /blo gros chen po thog ma med pa'i dus kyi rnam par rtog pa'i ngag ni thog ma med pa'i dus kyi spros pa la mngon par zhen pa'i gnas ngan gyi rang gi sa bon las 'byung ste/ ngag bzhi
<p>224b</p>
<p>224b.1</p>po'i mtshan nyid spyod pa bsdus pa'i sgron ma las gsungs so/ /ngag bzhi po de rnams kyang dang po gnyis ni 'jug pa'i rnam par shes pa las 'byung ba dang / phyi ma gnyis po ni nyon mongs pa can gyi yid dang kun gzhi rnam par shes pa las 'byung bar shes par bya'o/ /ye shes gsum gyi dbye
<p>224b.2</p>ba yis/ /zhes bya ba la sogs pa la/ de ltar ye shes gsum gyi dbye bas 'di nyid sems tsam la sbyar bar bya'o/ /dper na rlung dang sngags kyi de kho na nyid gang yin pa de nyid rlung la zhon pa'i rnam par shes pa yin te/ gang gi phyir rlung gi shing rta la zhon pa rnam par shes pas 'gro ba skyed par
<p>224b.3</p>byed pa yin no/ /rim pa 'dis ngag rnam par sbyang ba ste/ rim pa gnyis pas snang ba rgyur gyur pa'i rang bzhin phra mo sbyang bar bya ste/ khyad par bstan to/ /rdo rje bzlas pa'i rim pa slob ma gang la sbyin pa dang / sbyin par bya ba ma yin pa de brtag par bya ba'i phyir/ bla ma la brnyas sgyu can dad pa
<p>224b.4</p>med/ /sngags kyis rlom zhing glegs bam mthong bas khengs/ /dad pa med cing dbang bskur dman pa la/ /gtam gyi rim pa'ang de la brjod mi bya/ /zhes bya ba gsungs te/ gang zhig slob ma tsan+dan lta bu ste de la rim pa 'di'i gtam yang bya ba ma yin no/ /de ji lta bu yin zhe na/ bla ma la
<p>224b.5</p>brnyas pa ni le lo can dang / /sgyu can ni sgyu ma can dang / /dad pa med pa ni slar yang zhe sdang can dang / /de bzhin du sngags tsam shes nas rlom pa ni nga rgyal can dang / de bzhin du glegs bam mthong ba ni rang gis glegs bam klog nas bdag la thos pa la sogs pa dgos pa ma yin no zhes khong
<p>224b.6</p>nas dad pa med pa ni chos la mi dga' ba dang / dbang bskur dman pa ni rig pa'i dbang bskur ba tsam thob pa ste/ bla na med pa'i dbang bskur ba ma thob pa gang yin pa de la rim pa 'di bstan par mi bya ste snod ma yin pa'i phyir ro/ /snod kyi mtshan nyid bshad par bya ba'i phyir/ gang zhig bla ma la gus
<p>224b.7</p>dad dang ldan/ /mos pas bsnyen bkur la ni rtag tu brtson/ /thos pa 'dzin gang bla ma dam pa yis/ /de la bla ma'i drin sbyin brtag mi dgos/ /zhes bya ba gsungs te/ rin po che lta bu'i gang zag gang yin pa de la bla mas bka' drin sbyin par bya ba la brtag par bya ba ma yin te/ rim pa'i don
<p>225a</p>
<p>225a.1</p>myur du bstan par bya'o/ /ji lta bu yin zhe na/ dad pa dang ldan pa ni bden pa dang dkon mchog gsum la sogs pa la snying dga' ba dang / de bzhin du bla ma la gus pa ni rdo rje slob dpon gyi bkur sti la chags pa dang / de bzhin du thos pa 'dzin pa ni lan gcig tu bshad
<p>225a.2</p>pa'i chos brjed ngas pa med pas ji srid 'tsho'i bar du 'dzin pa'o/ /ji skad du/ tshul khrims dag cing mkhas la drang / /shes rab ldan cing rgyud gcig pa/ /thos nas legs par ston pa ni/ /rin chen zhes bya'i gang zag go/ /zhes bya ba 'byung ngo / /bla ma'i drin gyis bdag nyid che ba bshad pa'i
<p>225a.3</p>phyir/ ri rab rtse las 'ga' zhig ltung 'gyur na/ /ltung bar mi bya snyam yang ltung bar 'gyur/ /bla ma'i drin gyis phan pa'i lung thob nas/ /grel bar mi 'gyur snyam yang grol bar 'gyur/ /zhes bya ba gsungs te/ ji ltar ri bo'i rtse mor ltung ba'i skyes pa ltung bar mi 'dod na yang ltung bar 'gyur
<p>225a.4</p>te de bzhin du bla ma'i bka' drin thob pa'i slob mas grol bar mi 'dod na yang grol bar 'gyur ro/ /'o na 'dir re zhig ba spu ldang ba la sogs pas nye bar mtshon pa'i rdo rje dbab pa ni man ngag nyid du bstan pa ma yin te ma nges pa'i phyir ro/ /ma nges pa ni 'dod chags dang mya ngan la sogs pas
<p>225a.5</p>mnan pa'i gang zag la yang ba spu ldang ba la sogs pa mthong bar 'gyur ro/ /bstan pa'i sgo nas kyang de nyid mtshon par mi nus te de ni rnam par rtog pa'i rgyu yin pa'i phyir ro/ /rnam par mi rtog pa dang / rnam par rtog pa dag phan tshun 'gal bas rnam par mi rtog par ston na yang de nyid rtog pa
<p>225a.6</p>dang bcas par thal bar 'gyur te/ dper na khyod kyis dran par mi bya zhes smras kyang bkag pa dran pa yin zhes bya ba la sogs pa lta bu'o/ /gal te mig btsums nas de kho na nyid bsgoms nas des de thob pa ma yin te/ khyab par byed pa nyid nyams pa'i phyir ro/ /gang gi phyir de kho na nyid
<p>225a.7</p>ni phyogs gcig tu gnas pa yin te/ rgyu ba dang mi rgyu ba'i dngos po khyab pa'i phyir ro/ /gal te de yod pa yin na bsgom pas dgos pa med pa'o/ /med na ni bsgom pas kyang bya ba med do/ /gal te cha gnyis nye bar bsdus na 'gal ba'i chos 'byung bas/ de ni bsgom par rigs pa ma yin no/ /
<p>225b</p>
<p>225b.1</p>de bas na bla ma'i bka' drin ji lta bu yin zhe na/ smras pa/ sngags kyi theg pa chen po 'di dpal byang chub rdo rjes phyag rgya bzhi bstan pa yin te/ de la phyag rgya gsum ni thabs dang / tha ma bzhi pa gang yin pa de ni 'bras bu'o/ /de la re zhig las kyi phyag rgya la sogs pa'i nang nas gang yang rung ba slob ma
<p>225b.2</p>la gtad pa de la/ de yis de dang lhan cig tu snang ba la sogs pa nyams su myong nas 'od gsal ba mngon du byas shing / dpe dang dpe las 'byung ba dag chos can dang chos nyid kyi rigs pas chos sku 'di kho na yin no zhes shes nas rnam par mi rtog pa'i dbyings la bzhugs te/ de las langs
<p>225b.3</p>nas slar yang ye shes la rtsol ba dang ldan pas bskal pa stong gi bar du gnas par bya'o/ /ldang ba'i dus su slob dpon gyis bstan pa'i sgo nas de kho na nyid gsal bar bya ba'i don du rjes su smra ba yin te/ de kho na nyid rang byung yin pa'i phyir/ de nyid bstan pa ni skyed par byed pa ma yin te skyon
<p>225b.4</p>med pa yin no/ /rim pa lnga'i 'grel pa rim pa'i don gsal bar byed pa zhes bya ba las rdo rje bzlas pa'i rim pa ste dang po'o// //da ni rim pa gnyis pa rtsom pa'i dang por/ bcom ldan 'das rdo rje 'chang la phyag 'tshal ba'i phyir/ phyag 'tshal 'dud cing phyag 'tshal 'dud/ /phyag 'tshal
<p>225b.5</p>bstod de phyag 'tshal 'dud/ /ji ltar bstod cing phyag 'tshal ba/ /gang la bstod cing gang gis bstod/ /rdo rje 'chang chen khyod la phyag 'tshal lo/ /zhes rnam par snang mdzad chen po'i rang bzhin la phyag 'tshal ba'o/ /lhag ma phyag 'tshal ba lngas de bzhin gshegs pa lnga'i rang bzhin gyi rdo rje 'chang
<p>225b.6</p>chen po de nyid la phyag 'tshal ba bstan no/ /de nyid kyi phyir/ ji ltar bstod cing phyag 'tshal ba/ /zhes bya ba gsungs te ji ltar bstod pa las ma 'das te phyag 'tshal ba'o/ /ma 'das pa de nyid bshad par bya ba'i phyir/ gang la bstod cing gang gis bstod/ /ces bya ba gsungs te rang nyid med
<p>225b.7</p>pa'i chos sku la stod pa po dang / bstod par bya ba dang bstod pa rnams mi dmigs pa'i phyir ro/ /dper na 'khor gsum rnam par dag pas sbyin pa la sogs pa lta bu'o/ /phyag 'tshal bar bya ba dang phyag 'tshal bar byed pa tha mi dad pa gang yin pa de ni bla na med pa'i phyag 'tshal ba yin no/ /
<p>226a</p>
<p>226a.1</p>de gang gi phyir phyag 'tshal ba ni bcom ldan 'das kyi rang bzhin thob pa'i phyir bya ba ste/ de nyid gal te dbye ba mi dmigs pas rtogs par 'gyur na/ de'i tshe lus dang ngag gi phyag 'tshal bas dgos pa med pa'o/ /don 'di nyid dpal gsang ba 'dus pa las gsungs
<p>226a.2</p>te/ mchod rten las ni mi bya zhing / /glegs bam klog pa de bzhin du/ /dkyil 'khor bya ba ma yin te/ /rdor mchog gsum la phyag 'tshal min/ /zhes bya ba la sogs pa'o/ /de ni rdzogs pa'i rim pa'i phyogs su bshad pa yin te/ 'di dag thams cad ni 'jig rten pa'i tha snyad du
<p>226a.3</p>'gal ba ma yin te mthar thug pa'i don to/ /de nyid bshad par bya ba'i phyir/ ji ltar chu la chu bzhag dang / /ji ltar mar la mar bzhin du/ /rang gis rang gi ye shes ni/ /legs mthong gang yin 'dir phyag yin/ /zhes bya ba gsungs te/ ji ltar gnas tha dad pa las byung ba'i chu bo'i
<p>226a.4</p>rgyun gnyis gnas gcig tu 'dres par 'gyur na chu bo gnyis po de dag la dbye ba gang yang mi dmigs pa dang / de bzhin du mar ni ma he dang bdag gi mar 'dres par gyur na de la yang tha dad pa'i blo gang yang med do/ /de bzhin du 'dir yang gang gi ye shes ni rnam par mi rtog pa'i de kho na nyid la ye
<p>226a.5</p>shes legs par mthong ba ni ye shes med par mthong na/ de la phyag 'tshal ba'am dam pa yin no zhes bstan to/ /gang gi phyir rang rig pa ni ye shes nyid du ma grub pas ye shes med pa nyid du bshad pa ste/ ye shes ni dz+nyA na ste/ de la dz+nyA ni rtogs pa'i don dang / na ni bkag pa'i don to/ /de ni rnam
<p>226a.6</p>pa bzhi'i rnal 'byor spyod pa'i phyogs bkag par 'gyur ro/ /gal te chos kyi sku'i rang bzhin gyis grub na de'i tshe bsgom par bya ci dgos she na/ 'on kyang kun mkhyen ma thob par/ /de ni nye bar dmigs mi 'gyur/ /mun nag rab rib kyis khengs pa/ /dran gyis snang ba thob par 'gyur/ /zhes bya
<p>226a.7</p>ba gsungs te/ khyod bden mod kyi 'on kyang kun mkhyen ni rdo rje slob dpon te/ de las ma thob pa ni man ngag ma thob pas/ de ni nye bar dmigs mi 'gyur/ /zhes bya ba ni de kho na nyid mngon du mi 'gyur te/ de'i rang bzhin mi shes pa'i phyir ro/ /dpe bstan par bya ba'i phyir/ mun nag rab rib ces bya ba
<p>226b</p>
<p>226b.1</p>gsungs te/ ji ltar mun nag rab rib kyis khengs pa'i khang pa la khang bdag gi bka' drin gyis/ kha cig mar me thogs nas khang pa de'i nang na gnas pa'i bum pa dang snam bu la sogs pa mthong bar 'gyur te/ de bzhin du bla ma'i drin gyis mi gsal ba'i de kho na nyid gsal bar 'gyur bas/ des
<p>226b.2</p>skyed par byed pa ma yin te/ bsgom par rigs pa dang ldan pa'o/ /da ni sems la dmigs pa'i rim pa mdor bstan pa'i phyir/ stong nyid shin tu stong pa dang / /gsum pa stong pa chen po dang / /bzhi pa thams cad stong pa ni/ /rgyu dang 'bras bu'i bye brag go/ /zhes bya ba gsungs te/ sems
<p>226b.3</p>rnam par dben pa'i skabs 'di la 'jug pa'i rnam par shes pa dang / nyon mongs pa can gyi yid kyi rnam par shes pa dang / kun gzhi rnam par shes pa'i dbye bas sems rnam pa gsum yin te/ de la 'og nas bshad par 'gyur ba'i sngags dang phyag rgya'i rim pas rang bzhin shes nas 'khor
<p>226b.4</p>dang bcas pa'i rnam par shes pa dang po dag par 'gyur na/ de'i tshe stong nyid ni snang ba'i ye shes shar bar 'gyur ro/ /de bzhin du 'khor dang bcas pa'i rnam par shes pa gnyis pa dag par 'gyur na/ de'i tshe shin tu stong pa ni snang ba mched pa'i ye shes shar bar 'gyur ro/ /de bzhin du
<p>226b.5</p>'khor dang bcas pa'i rnam par shes pa gsum pa dag par 'gyur na/ de'i tshe stong pa chen po ni snang ba nye bar thob pa shar bar 'gyur ro/ /gsum po 'di rnams mi dmigs pa'i dus su bzhi pa ni thams cad stong pa ste sems kyi 'od gsal ba 'char bar 'gyur ro/ /'di rnams kyang rgyu dang
<p>226b.6</p>'bras bu'i bye brag la brten te snang bar 'gyur ro/ /de la stong pa la sogs pa gsum po ni rgyu dang / 'od gsal ba 'bras bu yin no/ /yang na stong pa ni shin tu stong pa'i rgyu dang shin tu stong pa ni 'bras bu ste/ de ltar kun la shes par bya'o/ /rgyu dang 'bras bu'i bye brag bstan pa'i phyir rten cing 'brel
<p>226b.7</p>pa las 'byung bar bshad pa yin te/ gang zhig rten cing 'brel pa las 'byung ba de nyid skye ba med pa ste stong pa nyid yin no/ /de bas na snang ba la sogs pa de rnams stong pa la sogs par brjod pa yin no/ /rgyu dang 'bras bu'i bye brag de nyid med par bya ba'i phyir/ shes rab thabs su sbyor ba
<p>227a</p>
<p>227a.1</p>las/ /rdzogs pa nye bar thob par 'gyur/ /rdzogs pa nye bar thob 'gyur nas/ /thams cad stong pa'i 'od gsal ba/ /zhes bya ba gsungs te/ dang po shes rab kyi ye shes skye ba dang / de nas gnyis pa thabs kyi ye shes dang po las lhag pa skye ba ste/ de gnyis ka
<p>227a.2</p>sbyor ba las nye bar thob pa ni ye shes gsum pa rdzogs par 'gyur ro/ /de nas nye bar thob pa rdzogs nas thams cad stong pa'i 'od gsal ba ni ye shes bzhi pa 'og nas bshad par 'gyur ba'i sngags dang phyag rgya'i rim pas rnal 'byor pa la snang bar 'gyur ro/ /nye bar thob pa ni dang po 'char
<p>227a.3</p>ba dang / 'od gsal ba phyi nas 'char ba'o zhes bla ma rnams la 'dri bar bya ba'am bshad pa'i rgyud kyi rjes su 'brang bar bya'o/ /sbyang bar bya ba dang / sbyong bar byed pa dang / sbyangs pa'i 'bras bu bstan pa'i phyir ro/ /rgyu yi rim pa rnam dag dang / /rnam shes gsum po sbyor ba dang / /stong pa
<p>227a.4</p>gsum ni mnyam sbyor bas/ /bla med go 'phang thob par 'gyur/ /zhes bya ba gsungs te/ rgyu ni ye shes gsum yin te/ de rnams kyi rim pa ni go rims te/ de'i rnam dag ni de'i rang bzhin yongs su shes pas gsal bar 'gyur ba'i bla med go 'phang ni thams cad stong pa thob par 'gyur ba
<p>227a.5</p>mya ngan du bya ba yin no zhes tshig gis 'brel pa'o/ /rgyu gang yin zhe na/ rnam shes gsum po sbyor ba dang / /zhes bya ba ni 'jug pa'i rnam par shes pa la sogs pa gsum po'i 'brel pas so/ /de gang gi phyir 'jug pa la sogs pa rnam par shes pa gsum po kho na khyad par gyi phun sum
<p>227a.6</p>tshogs pa rdzogs pas snang ba la sogs pa'i ye shes kyi rang bzhin du rdzogs pa yin te/ 'dir spang bya dang blang bya gang yang med pa yin no/ /de yang gang gi phyir rang bzhin yongs su shes pa kho na byang chub yin pa'i phyir ro/ /de nas stong pa gsum pa dang sbyor ba ni rang bzhin rnams kyis rang
<p>227a.7</p>gi ngo bo mi dmigs pa ste/ stong pa nyid gang yin pa des bla na med pa'i go 'phang snang bar 'gyur ro zhes ngag gi don to/ /'khor ba dang bcas pa sbyang bya dang sbyong byed dag gis rnam pa gsum bstan pa'i sgo nas/ rnam grangs bshad par bya ba'i phyir/ snang ba stong pa shes rab dang / /sems
<p>227b</p>
<p>227b.1</p>dang gzhan gyi dbang dag ste/ /de yi rang bzhin 'phro gsal ba/ /da ni rab tu bshad par bya/ /zhes bya ba gsungs te/ snang bar byed pas na snang ba ste/ 'jug pa'i rnam par shes pa dang po dang / yid dga' ba nyid du snang bar gyur pas snang ba'i ye shes kyang snang ba'o/ /stong pa ni de nyid rang
<p>227b.2</p>bzhin gyis rang bzhin stong pa dang mi dmigs pa'i phyir ro/ /shes rab ni de nyid khyad par gyi ye shes yin pa'i phyir ro/ /sems ni de nyid de yul thams cad rtogs pa'i phyir ro/ /gzhan dbang ni rgyu dang rkyen las 'byung ba'i phyir ro/ /'dir rgyu dang rkyen ni sngags dang phyag rgya yin pa'i
<p>227b.3</p>phyir ro/ /de'i rang bzhin bshad par bya ba'i phyir/ chags bral dang ni bar ma nyid/ /de bzhin du ni chen po dag /yid la 'gro zhing 'ong ba dang / /mya ngan la sogs gsum de bzhin/ /zhi dang rnam rtog 'jigs pa dang / /'jigs pa bar dang shin tu 'jigs/ /sred dang sred pa bar ma
<p>227b.4</p>dang / /shin tu sred dang nyer len pa/ /mi dge bkres dang skom nyid dang / /tshor ba tshor ba bar ma dang / /shin tu tshor ba'i skad cig dang / /rig pa po dang rig 'dzin bzhi/ /so sor rtog dang ngo tsha shes/ /snying rje dang ni brtse ba gsum/ /dogs dang bsam pa nyid dang ni/ /phrag dog
<p>227b.5</p>ces ni bya bar grags/ /rang bzhin sum cu rtsa gsum gang / /lus can rnams kyi rang rig ste/ /zhes bya ba gsungs te/ rang bzhin 'di rnams shes rab ye shes kyi bdag nyid yin te/ 'di rnams sems las byung ba'i chos su bstan pas/ lus can rnams kyi rang rig pa ni mngon sum gyis nyams su
<p>227b.6</p>myong ba yin no/ /sems dang sems las byung ba thams cad rig pa ni rang rig pa'i mngon sum ste/ bde ba la sogs rang rig pa'o/ /zhes 'byung ba'i phyir ro/ /ming la zhen pa rnams la 'di rnams kyi rnam grangs bshad par bya ba'i phyir/ kun rdzob gsal ba'i gzugs kyis ni/ /mtshan mo'i ming
<p>227b.7</p>du nges par bshad/ /de bzhin bud med ming du brjod/ /'jam po lta bu'ang de bzhin no/ /g.yon pa'i ming yang de nyid de/ /zla ba'i dkyil 'khor pad+ma can/ /brtan par bya ba'i rgyur gyur pa/ /dang po yi ge thig ler bcas/ /zla ba'i 'od zer ltar snang zhing / /snang ba'i ye shes yang dag 'byung / /zhes
<p>228a</p>
<p>228a.1</p>bya ba gsungs te rnam grangs kyi sgo nas sngags kyi rim pa la brten te snang ba'i ye shes 'byung ba bstan par bya ste/ rang bzhin 'di rnams kun rdzob kyi gzugs gsal po la brten te mtshan mo'i ming du bshad pa yin no/ /gang gi phyir mtshan mo ni shes rab ste zla ba shar ba'i phyir ro/ /de
<p>228a.2</p>shar ba yang tshangs pa'i bu ga nas byang chub kyi sems 'dzag pa'i phyir ro/ /bud med ming du brjod ces pa ni shes rab kyi rang bzhin yin pa'i phyir ro/ /'jam po zhes pa ni dman pa'i bde ba dmigs pa'i phyir ro/ /g.yon pa'i ming zhes pa ni rtsa g.yon pa la gnas pa'i rlung la zhen pa'i rnam
<p>228a.3</p>par shes pa las 'byung ba'i phyir ro/ /zla ba'i dkyil 'khor zhes pa ni byang chub kyi sems kyi dkyil 'khor 'byung ba'i phyir zla ba'i dkyil 'khor gyi ming can no/ /pad+mas nye bar mtshon pa ni shes rab kyi rang bzhin yin pas pad+ma'i ming can no/ /las dang po pa rnams la ji bzhin mi rtog pas pad+ma
<p>228a.4</p>dang zla ba'i steng du thig le dang bcas pa'i dbyangs dang po bkod nas/ zla ba'i 'od zer dang 'dra ba'i snang ba'i ye shes 'char ba yin no/ /rdzogs pa'i rim pa la gnas pa'i sngags kyi rim pa 'di yin te/ 'dir rtsibs brgyad pa'i chos kyi dbyings kyi 'khor lo kho na pad+ma 'dab ma brgyad pa yin te/ 
<p>228a.5</p>der gnas pa'i byang chub kyi sems zla ba'i dkyil 'khor te/ der yang rtsa'i gzugs su thig le dang bcas pa'i dbyangs dang po rang bzhin gyis grub pa gang yin pa de las 'od zer spro ste/ de'i phyag btsal ba'i rang bzhin gyis 'jug pa'i rlung bkug cing bcug la/ rang bzhin dang bcas pa'i 'jug pa'i
<p>228a.6</p>rnam par shes pa'i rang bzhin yongs su shes na zla ba'i 'od zer dang 'dra ba'i snang ba'i ye shes 'char ba yin te/ sngags kyi rim pa'i sgo nas sems rnam par dag pa'i phyogs gcig bstan to/ /da ni ye shes gnyis pa bshad par bya ba'i phyir/ shin tu stong pa thabs ldan pa/ /snang ba mched pa zhes
<p>228a.7</p>brjod de/ /de bzhin du ni kun brtags dang / /de bzhin sems las 'byung bar bshad/ /ces bya ba gsungs te/ snga ma las yid dga' ba lhag pa'i phyir snang ba mched pa yin no/ /shin tu stong pa ni rang bzhin bzhi bcu mi dmigs pa'i phyir ro/ /thabs ni nyon mongs pa can gyi yid kyi rnam par
<p>228b</p>
<p>228b.1</p>shes pa 'gro ba'i rgyu yin pa'i phyir ro/ /yang na thabs ni rtsa g.yas pa la gnas pa'i rnam par shes pa las 'byung ba'i phyir ro/ /kun brtags ni nang gi bdag nyid yin pa'i phyir don las mi skye ba'i phyir ro/ /sems las byung ba ni bdag tu lta ba la sogs pa'i sems las byung ba bzhi po'i
<p>228b.2</p>rang bzhin yin pa'i phyir ro/ /'di'i rang bzhin bshad pa'i phyir/ chags dang zhe sdang de bzhin dga'/ /dga' ba bar ma shin tu dga'/ /rangs dang rab tu mgu ba dang / /ngo tsha de bzhin dgod pa dang / /tshim dang de bzhin 'khyud pa dang / /'o byed de bzhin 'jib pa dang / /brtan dang brtson dang nga
<p>228b.3</p>rgyal dang / /bya dang 'brog dang stobs dang ni/ /spro dang lhan cig skyes nyid dang / /de bzhin lhan cig skyes bar ma/ /shin tu lhan cig skyes dang drag /rnam par sgeg dang zhe 'gras nyid/ /dge ba tshig gsal bden pa dang / /mi bden pa dang de bzhin nges/ /nye bar mi len sbyin pa po/ /bskul
<p>228b.4</p>dang de bzhin dpa' bo dang / /ngo tsha med dang sgyu dang gdug /mi srun pa dang gya gyu nyid/ /mtshan nyid bzhi bcu gang yin pa/ /shin tu stong pa'i skad cig ste/ /zhes bya ba gsungs te/ rang bzhin 'di rnams ni snang ba mched pa'i ye shes yin te nyon mongs pa can gyi yid kyi rnam par shes pa ldog
<p>228b.5</p>pa'i mtshan nyid do/ /rang bzhin 'di rnams kyang skad cig ma re re la 'byung zhing thim par 'gyur ro/ /shin tu stong pa ni sngags dang phyag rgya'i rim pas rnam par spyad na 'di rnams kyis shin tu stong pa nyid kyi ming thob pa yin no/ /snga ma'i mdo las rang rig pa zhes bya ba'i tshig 'di dang phyi ma la
<p>228b.6</p>yang rjes su 'jug par bya'o/ /'di rnams kyi ming gi rnam grangs bshad par bya ba'i phyir/ nyin mo skyes pa'i ming dang ni/ /rtsub mo g.yas par bstan pa yin/ /nyi ma'i dkyil 'khor ming dang ni/ /de bzhin du ni rdo rje ming / /thig le gnyis kyis brgyan pa yis/ /cha ru de nyid shes par bya/ /
<p>228b.7</p>nyi ma'i 'od zer 'dra ba yi/ /snang ba mched pa'i sbyor las 'byung / /zhes bya ba gsungs te/ rang bzhin 'di rnams nyin mo'i ming can te thabs kyi bdag nyid yin pa'i phyir ro/ /de nyid kyi phyir skyes pa'i ming ste skyes pa ni pu ru Sha'o/ /pa ru ni chos 'byung ste de bsten par byed pas na pu ru Sha ste
<p>229a</p>
<p>229a.1</p>thabs yin no/ /rtsub mo ni nyi ma'i rang bzhin yin pa'i phyir ro/ /nyi ma'i dkyil 'khor ni rtsa g.yas pa las 'byung ba'i khrag gi khams te de'i ming can no/ /rdo rje'i ming zhes bya ba ni rdo rjes nye bar mtshon pa'i thabs kyi ye shes so/ /snga ma bzhin du 'dir yang nyi ma la
<p>229a.2</p>gnas pa'i thig le gnyis dang bcas pa'i dang po yi ge las dang po pas bsgoms na de la nyi ma'i 'od zer dang 'dra ba'i snang ba mched pa'i ye shes 'char ba yin no/ /rdzogs pa'i rim pa gnas pa ni nyi ma dang zla bas mtshan pa'i chos kyi dbyings kyi 'khor lo la gnas pa'i thig le gnyis kyis
<p>229a.3</p>brgyan pa'i yi ge dang po las 'byung ba'i 'od zer gyis gnas pa'i rlung gi rang bzhin pad+ma'i mgon po'i yi ges bkug cing bcug la 'khor dang bcas pa'i nyon mongs pa can gyi yid kyi rnam par shes pa ldog par 'gyur bas nyi ma'i 'od zer 'dra ba'i snang ba mched pa'i ye shes 'char bar 'gyur ro/ /ye shes
<p>229a.4</p>gsum pa bshad par bya ba'i phyir/ snang ba thob pa dag dang ni/ /nye bar thob pa de bzhin te/ /yongs su grub pa nyid dang ni/ /ma rig pa ni nyid ces bya/ /stong pa chen po'i tshig gi ni/ /rnam grangs 'di dag rgyal bas gsungs/ /zhes bya ba gsungs te/ stong pa chen po'i tshig ni kun gzhi
<p>229a.5</p>rnam par shes pa ldog pa'i mtshan nyid kyi rnam grangs rgyal ba de bzhin gshegs pa rnams kyis gsungs so zhes bya ba 'dis rang bzo bkag pa yin no/ /de la snang ba thob pa ni zla ba dang nyi ma'i snang ba dag gang du mi dmigs pa de ni snang ba thob pa ste/ shes rab dang thabs kyi ye shes nus pas/ 
<p>229a.6</p>rgyal ba lta bu ste mi g.yo ba'i ting nge 'dzin to/ /nye bar thob pa zhes bya ba ni 'od gsal ba'i gam na thob pa'i phyir te/ de thob nas 'od gsal ba 'char ba'i phyir ro/ /yang na nye bar thob pa ni u pa la d+ha ste/ u ni u pa la ste thabs dang / pa ni pradz+nyA ste shes rab bo/ /de gnyis ka las 'og tu
<p>229a.7</p>mtshan pa'i phyir nye bar thob pa'o/ /yongs su grub pa shes pa ni ye shes gnyis nub pa'o/ /snga ma dang ni rtag tu bral/ /de ni yongs su grub par bshad/ /ces bya ba 'byung ngo / /ma rig pa ni nyid ces bya/ /zhes pa ni kun gzhi rnam par shes pa ni ma rig pa ste/ de yongs su gyur pa'i
<p>229b</p>
<p>229b.1</p>ye shes la blta ba gang yin pa de yang ma rig pa'o/ /stong pa chen po ni mtshon par dka' ba'i rang bzhin bdun mi dmigs pa'i phyir ro/ /rang bzhin de rnams bshad par bya ba'i phyir/ chags pa bar ma'i skad cig dang / /brjes ngas pa dang 'khrul pa dang / /mi smrar gyur dang skyo ba dang / /le lo
<p>229b.2</p>de bzhin the tshom ste/ /ma rig skad cig bdun po ni/ /phra mo'i rnal 'byor pas shes bya/ /sa bon thig ler ldan min la/ /rlung gi sgo nas 'byung ba min/ /gang zhig snang ba thob pa ni/ /yongs su rdzogs pa'i mtshan nyid do/ /zhes bya ba gsungs te rang bzhin bdun po 'di rnams ma rig pa'i mtshan
<p>229b.3</p>nyid ni rnam par smin pa'i rnam par shes pa las 'byung ba ste/ phra mo'i rnal 'byor pas shes bya/ /zhes pa ni ku sha'i rtse mo dang 'dra ba'i blo can gyis rang rig pa nyid du rtogs par bya'o/ /rang bzhin 'di rnams kyi rang bzhin yongs su shes pa'i dus su sngar bshad pa'i sa bon dang / thig le dang / 
<p>229b.4</p>rlung la sogs pa mi dmigs pa'o/ /de bas na mtshams kyi snang ba dang 'dra ba'i snang ba nye bar thob pa 'di ni yongs su rdzogs par shes par bya'o/ /mtshan mo dang nyin mo'i dbye bas rang bzhin 'di rnams kyi grangs bshad par bya ba'i phyir/ rang bzhin phra ba brgya dang ni/ /drug cu tham pa 'di dag
<p>229b.5</p>nyid/ /rlung la zhon pa'i rgyu yis ni/ /nyin dang mtshan du 'byung ba yin/ /zhes bya ba gsungs te/ shes rab dang / thabs dang / nye bar thob pa'i rang bzhin brgyad cu 'di rnams mtshan mo dang nyin mo'i dbye bas brgya drug cur 'gyur ro/ /phra ba ni mtshon par dka' ba'i phyir te gang gi tshe rang bzhin
<p>229b.6</p>gang 'byung zhes mnyam par ma bzhag pa rnams kyis mtshon par bya ba ma yin no/ /mnyam par bzhag pa bskyed pa'i rim pa'i rnal 'byor pa rnams kyis kyang mtshon par dka' ba ste rags pa la zhen pas lha'i rnam pa la chags pa'i phyir ro/ /'di rnams rgyu gang gis 'byung ba yin zhe na/ rlung la zhon pa'i rgyu
<p>229b.7</p>yis ni/ /zhes bya ba la rlung la zhon pa ni rnam par shes pa ste/ de nyid rang bzhin rnams kyi rgyu yin te rgyu de las so/ /gang gi phyir ji srid rlung gis rang bzhin mi rnyed na/ de srid rang bzhin gyi snang ba 'byung ba ma yin no/ /'od gsal ba'i skabs la ni rlung la zhon pa'i rnam par shes pa mi dmigs
<p>230a</p>
<p>230a.1</p>pas de rnams 'byung ba dang / mi 'byung ba yang ma yin te/ yod pa dang med pa'i phyogs gang gis 'dzin par dka' ba'i phyir de'i rang bzhin dag las 'das pa yin no/ /'o na yul so sor snang bas nyin mo dang rang bzhin rnams 'char mod kyi/ mtshan mo ni dbang po dgag
<p>230a.2</p>pas ji ltar 'byung bar 'gyur zhe na/ smras pa/ 'dir ji srid rlung dang rang bzhin la gnas pa de srid rmi lam dang / sad pa'i gnas skabs la rang bzhin rnams 'byung ba yin te/ rmi lam gyi gnas skabs su ni kun gzhi rnam par shes pa la/ bag chags zhugs pas de nyid las de rnams 'byung ba ste skyon
<p>230a.3</p>gang yang med do/ /yang na dngos po rnams med kyang 'khrul pas de rnams so sor snang ste dper na rmi lam lta bu ste/ de bzhin du sad pa'i gnas skabs la yang shes par bya'o/ /phung po khams dang skye mched dbang sogs la/ /shes pa gnyis po de 'dir rab 'dus nas/ /stong chen gyur pas
<p>230a.4</p>gang zhig gnyid log pa/ /rlung gi shugs kyis rmi lam mthong bar 'gyur/ /rmi lam sad par bye brag gzhan med par/ /kun du rtog pas rmi lam 'bras 'dod la/ /zhes bya ba la sogs pa 'byung ngo / /rang bzhin rnams dus ci tsam du 'char ba yin no zhes bya ba bstan par bya ba'i phyir/ skad cig thang
<p>230a.5</p>cig yud tsam dang / /mig btsums de bzhin thal mo ste/ /zhes bya ba mdor bstan pa'o/ /de nyid rgyas par bshad pa ni/ skad cig se gol gtogs par bshad/ /thang cig yungs kar bskor ba tsam/ /yud tsam dbugs ni 'byung ba tsam/ /mig btsums mig ni 'dzums pa'i bar/ /thal mo
<p>230a.6</p>lag gnyis rdeb pa ste/ /skad cig la sogs mtshan nyid do/ /zhes bya ba la dus ji tsam gyis se gol gtogs pa'i sgra rdzogs pa de ni skad cig ma zhes bya ba'i dus yin no/ /dus ji tsam gyis lag pa'i mthil la yungs kar bskor ba de ni thang cig go/ /dus ji tsam gyis sna'i bu ga las dbugs 'byung
<p>230a.7</p>ba de ni yud tsam mo/ /dus ji tsam gyis mig btsums pa de ni mig btsums pa'o/ /dus ji tsam gyis lag pas lag pa la brdabs pa de ni thal mo yin no/ /dus de dag gi sgo nas rang bzhin 'char ba mtshon par bya'o/ /gzhan du na shes rab dang / thabs dang / ma rig pa'i rang bzhin gang yin
<p>230b</p>
<p>230b.1</p>pa de dus gang la 'char ba yin no zhes ma shes pas rang bzhin rnams 'chol bar 'gyur ro/ /de bas na gang gis gang mi snang bar bya'o zhes the tshom za bas nam yang 'od gsal ba la zhugs par mi 'gyur ro/ /'o na khyab par byed pa'i rnam par dag pa la kho bo cag brten nam/ yang na skad cig ma
<p>230b.2</p>la sogs pa'i dus kyi bye brag la zhe na de skad ma zer cig /bslab pa'i dus su khyab byed kyi rnam par dag pa gzung bar nus pa ma yin no/ /gang zag ni dbang po rno ba de rnams la dus kyi bye brag dgos pa ma yin te 'di yang 'og nas bshad par bya'o/ /rang bzhin med pa'i dngos po rnams la ye
<p>230b.3</p>shes dang rnam par shes pa'i dbye ba 'di ji ltar yin no zhes bstan par bya ba'i phyir/ rang rig tsam gyi ye shes ni/ /nam mkha' lta bur mtshan nyid med/ /'on kyang de yi dbye yod de/ /mtshan mo nyin mo mtshams dag gis/ /zhes bya ba gsungs te 'dir ni/ rang las ma yin gzhan las
<p>230b.4</p>min/ /zhes bya ba la sogs pa'i rigs pas khams gsum rnam par dpyad na stong pa kho na yin te/ 'on kyang rnal 'byor spyod pa'i dbu ma'i phyogs su rang rig tsam gyi ye shes phyi nang gi gzugs su snang ba yin no/ /'o na rnam pa dang bcas pa'i rnam par shes pa smra ba las khyad par gang yod ce na smras pa/ 
<p>230b.5</p>nam mkha' lta bur mtshan nyid med/ /ces bya ba ni ye shes de yang mtshan nyid de skye ba la sogs pa ste/ de dang bral ba ni skye ba dang 'jig pa la sogs pa bral ba ste dbu ma pa'i grub pa'i mtha'o/ /'dis ni rang rig pa ma yin pa lta bu ste rang rig pa'i gzugs ma grub pas brjod du med pa'i gnas
<p>230b.6</p>skabs yin no/ /'on kyang de yi dbye yod de/ /zhes bya ba la sogs pa la kun rdzob tu mtshan mo la sogs pa'i bye brag gi de'i dbye ba mtshon par bya ba yin te/ dper na chos kyi sku dang longs spyod dang / sprul pa'i sku so sor snang ba lta bu'o/ /dbye ba de rnams bshad par bya ba'i phyir/ snang dang snang ba
<p>230b.7</p>mched pa dang / /de bzhin snang ba nyer thob pa/ /sems ni rnam pa gsum bshad nas/ /de yi sgrub pa brjod par bya/ /zhes bya ba gsungs te/ 'jig rten gyi tha snyad du 'jug pa'i rnam par shes pa la sogs pa snang ba la sogs par bshad pa yin te/ rang bzhin rtogs na de rnams nyid kho na
<p>231a</p>
<p>231a.1</p>snang ba'i ye shes la sogs pa'o/ /de nyid kyi phyir rnam pa gsum gyi sems gang yin pa de sgrub pa de'i bsgrub pa ni srid pa skye ba'i rim pa brjod par bya ba ni bshad par bya'o/ /de nyid bshad par bya ba'i phyir/ rlung rnams stong pa'i gzugs kyis ni/ /shes dang yang dag 'dres
<p>231a.2</p>gyur nas/ /dbang po'i lam nas byung nas ni/ /yul rnams la ni dmigs par byed/ /ces bya ba gsungs te/ rang bzhin gyis stong pa'i rlung ni sreg dang rtsol ba zhes bya ba gang yin pa de dang / shes pa ni srid pa bar ma do'i rnam par shes pa'am mig la sogs pa'i rnam par shes pa 'dres par
<p>231a.3</p>'gyur ba ni shu kra la sogs pa'i sgo nas yongs su gyur pa'am/ gyen du rgyu ba la sogs pa dang 'dres par gyur nas dbang po'i lam ni kha'i lam mam/ mig la sogs pa'i lam nas 'byung ste/ yul rnams ni gzugs la sogs pa ste de la dmigs par byed pa'o/ /de'i tshe na snang ba rnams
<p>231a.4</p>'char ba yin no/ /sems la 'byung ba rnams 'byung ba bshad par bya ba'i phyir/ gang tshe snang bar ldan gyur pa'i/ /rlung ni bzhon pa nyid gyur pa/ /de tshe rang bzhin de dag kun/ /ma lus lus pa med par 'jug /ces bya ba gsungs te/ snang ba ni rnam pa gsum gyi rnam par shes pa ste/ de dang
<p>231a.5</p>ldan pa'i rlung ni gang tshe bzhon pa nyid du gyur pa ni de'i bdag nyid du tha mi dad par gyur na/ de'i tshe rlung gis bskul bas so sor nges pa'i yul la dmigs pa'i dbang gis rang bzhin de dag kun ni rnam par shes pa la sems las 'byung ba'i chos 'jug pa ni skye bar byed pa yin no/ /rang bzhin de rnams
<p>231a.6</p>ji lta bu yin zhe na/ ma lus lus pa med pa zhes bya ba ni ma lus ni rnam pa gsum gyi rnam par shes pa las 'byung ba dang / lus pa med pa ni gang zhig tha dad par 'byung ba rnams so/ /gal te sems las 'byung ba rnams tha dad par 'byung na yang / 'on kyang gtso bo dang yon tan gyi sgo nas ma lus
<p>231a.7</p>pa nyams su myong ba ste/ dper na 'dod chags kyi rang bzhin 'byung ba'i tshe gti mug gi rang bzhin cha gcig tu 'char ba yin te chags pa dang ldan pa ni rmongs pa yin pa'i phyir ro/ /de ltar gzhan du yang sbyar bar bya'o/ /gang las gang rang bzhin 'byung ngo zhes bshad par bya ba'i phyir/ rlung
<p>231b</p>
<p>231b.1</p>ni gang dang gar gnas par/ /rang bzhin de dang de 'byung 'gyur/ /ji srid rlung ni mi rgyu dang / /snang ba mi g.yo bar gyur pa/ /zhes bya ba gsungs te gang dang gang zhes pa ni g.yon dang g.yas dang rtsa dbus ma rnams la rlung gnas pas rang bzhin de dang de zhes pa ni shes rab dang thabs te/ nye bar
<p>231b.2</p>thob pa'i mtshan nyid kyi rang bzhin 'byung ba ni skye bar byed pa yin no/ /de nyid kyi phyir/ ji srid rlung ni 'byung bar mi 'gyur na/ de srid snang ba mi g.yo bar gyur pa/ /zhes pa ni rang bzhin gyi snang ba mi g.yo bar gyur pa ma yin te brtan par mi 'gyur ro/ /'dir ni bkag pa'i sgra bya rog gi mig bzhin du tshig
<p>231b.3</p>rkang gnyis dang sbyar bar bya'o/ /snang ba rnams kyi rang bzhin bshad par bya ba'i phyir/ snang ba gnyis ni rgyur gyur pas/ /bdag gi dngos por rnam par brtag /ji ltar snang ba thob pa ltar/ /gnyis ka'i yan lag nyid du 'gyur/ /zhes bya ba gsungs te/ sngags dang phyag rgya'i rim pa gnyis las
<p>231b.4</p>gang yang rung ba'i thabs kyis dang po snang ba gnyis ni zla ba dang / nyi ma'i 'od zer dang 'dra bar 'byung ba yin te/ de nyid rgyu gang la yod pa de ni/ /bdag gi dngos por rnam par brtag /ces pa ni snang ba nye bar thob par 'byung bar 'gyur ro/ /gang zhig snang ba thob pa gsum pa 'di nyid/ gnyis ka'i
<p>231b.5</p>yan lag nyid du 'gyur/ /zhes pa ni ye shes gnyis kyi cha dang ldan par 'gyur ro/ /gang gi phyir shes rab dang thabs kyi ye shes gnyis dang 'dres pa ste/ mi dang seng ge bzhin du dngos po gzhan gnyis ka'i cha rags pa nub pa/ dga' ba gnyis dang bral ba dang / brgyal ba lta bu ste/ 
<p>231b.6</p>sa'i phyogs gcig las 'dres par 'gyur ba'i chu bo'i rgyun gnyis lta bu'o/ /da ni phyag rgya'i rim pas sems rnam par dag pa bshad pa'i phyir/ sgyu ma dag ni thams cad las/ /bud med sgyu ma khyad par 'phags/ /ye shes gsum gyi dbye ba ni/ /gsal bar 'di las mtshon par 'gyur/ /zhes
<p>231b.7</p>bya ba gsungs te/ re zhig sngar bshad pa'i sngags kyi rim pas ye shes gsum gyi dbye ba mtshon par 'gyur te/ 'on kyang 'dod chags kyi rigs can la ltos te phyag rgya'i rim pas kyang de nyid mtshon par bya'o/ /de la sgyu ma thams cad ni rdzu 'phrul mkhan la sogs pas byas pa'i sgyu ma ste de rnams
<p>232a</p>
<p>232a.1</p>kyi nang nas bud med sgyu ma khyad par 'phags/ /zhes pa ni khyad par gyi gnas skabs dang ldan pa yin no/ /de gang gi phyir snang ba la sogs pa'i ye shes gsum gyi dbye ba'i khyad par gsal bar shes pa ni the tshom med pas bud med sgyu ma 'di nyid las mtshon par 'gyur ba ni
<p>232a.2</p>thob pa nyid du gnas pa'i phyir/ ma thob pa thob pa ma yin pas dmigs par 'gyur ro/ /'dir ni man ngag yin te/ shes rab kyi dbang gi dus su bla mas shes rab sbyin pa'i slob ma la bstan pa la sogs pa'i yan lag bzhi'i rim pas/ dang po tshangs pa'i bu ga las byang chub kyi sems 'dzag na/ 
<p>232a.3</p>de'i tshe 'khor dang bcas pa'i 'jug pa'i rnam par shes pa mi dmigs pas rnam par rtog pa med pa dang / dmigs pa med pa ste zla ba'i 'od zer bzhin du dri ma med pa/ snang ba'i ye shes kyi skad cig ma 'char bar 'gyur ro/ /de'i rjes la byang chub kyi sems des yan lag thams cad kyi tshigs khyab pa'i
<p>232a.4</p>dus su 'khor dang bcas pa'i nyon mongs pa can gyi yid kyi rnam par shes pa mi dmigs pas/ nyi ma'i 'od zer dang 'dra ba'i snang ba mched pa'i ye shes gnyis pa 'char bar 'gyur ro/ /de'i rjes la yang rdo rje'i dbu ma'i rtse mor byang chub kyi sems des khyab na/ de'i tshe rang bzhin dang bcas pa'i kun gzhi
<p>232a.5</p>rnam par shes pa mi dmigs pas/ mtshams kyi snang ba dang 'dra ba'i snang ba nye bar thob pa'i ye shes gsum pa 'char bar 'gyur te/ 'di ni gsal ba'i mtshan nyid can gyi ye shes gsum gyi dbye ba bstan to/ /'di yang chos nyid kyi rigs pa bcom ldan 'das kyis gsungs te/ me la sogs
<p>232a.6</p>pa'i sreg pa dang mched pa la sogs pa'i bya ba lta bu'o/ /dbye ba de nyid bshad par bya ba'i phyir/ 'dod chags nyid dang chags bral dang / /de yi bar de gsum po ni/ /zhes bya ba gsungs te/ de la 'dod chags ni ye shes bar ma dang / 'dod chags dang bral ba ni ye shes dang po dang / de
<p>232a.7</p>dag gi bar ni cha gnyis kyis nye bar bsdus pa'i gsum pa ste/ gsum po 'di rnams bud med kyi sgyu ma las mtshon par bya'o zhes ngag gi don to/ /'dod chags la sogs pa gsum po 'di rnams kyang ji ltar mtshon par bya'o zhes bshad par bya ba'i phyir/ dbang po gnyis ni mnyam sbyor ba'i/ /
<p>232b</p>
<p>232b.1</p>rdo rje pad+ma 'dus las so/ /ye shes gnyis ni mnyam sbyor bas/ /mnyam par sbyor ba bshad pa yin/ /zhes bya ba gsungs te/ dbang po gnyis kyi nye bar mtshon pa'i bud med dang / skyes pa'i mnyam par sbyor ba ni bsnyen pa zhes bya ba'i phyi nas nye bar sgrub pa'i mtshan nyid kyi rdo rje dang pad+ma yang dag
<p>232b.2</p>par sbyar nas/ ye shes gnyis ni snang ba dang snang ba mched pa'i ye shes te/ de dag mnyam par sbyor ba gang yin pa de ni nang gi bdag nyid kyi shes rab dang / thabs kyi mnyam par sbyor ba bstan pa yin no/ /de la phyi'i mnyam par sbyor ba ni rdo rje dang pad+ma mnyam par sbyar ba las 'byung ba dang / nang gi ni ye
<p>232b.3</p>shes gnyis mnyam par sbyor ba las 'byung ba ste/ rnam pa gnyis kyi mnyam par sbyor ba bstan to/ /yang rnal 'byor pa dang rnal 'byor ma dag la dus gcig tu 'byung ba'i ye shes gnyis mnyam par sbyor ba ni ro mnyam pa nyid du nyams su myong ba gang yin pa de ni ye shes kyi mnyam par sbyor ba bstan to/ /
<p>232b.4</p>ye shes gsum pa'i 'char ba bshad par bya ba'i phyir/ ye shes gnyis kyi mnyam sbyor dang / ji skad bshad pa'i byed pa yis/ /'bad pas ye shes gang thob pa/ /de ni snang ba thob pa'o/ /zhes bya ba gsungs te/ snang ba thob pa zhes bya ba'i ye shes 'di yin no ste/ gang zhig ye shes gnyis
<p>232b.5</p>kyi mnyam par sbyor bas thob par 'gyur ba ni ye shes gnyis kyi mnyam par sbyor ba'i phyi nas thob par 'gyur ro zhes ston to/ /ji skad bshad pa'i byed pa yis/ /zhes bya ba la ji skad bshad pa ni pad+ma can la sogs pa'i rigs bzhi byed pa ni bya ba'i tshogs te/ shes rab ma'i pad+ma'i rags pa dang phra ba dang bar ma'i dbye
<p>232b.6</p>ba shes nas/ dpal gdan bzhi'i rgyud nas gsungs pa'i byed pa'i tshogs kyis ye shes thob pa yin no/ /ji skad du/ mig dang lcags kyu 'di la 'jug bya ste/ /de bzhin ba dan yang na don med de/ /'dir ni drang po'i mo yi sdigs mdzub gnyis/ /de la mang po byed pa'i nus par ldan/ /zhes bya ba 'dod pa'i bstan bcos las
<p>232b.7</p>'byung ngo / /phyi rol gyi phyag rgya med na ye shes kyi phyag rgya dang snyoms par zhugs pa bshad par bya ba'i phyir/ gang zhig chu skyes rdo rje sbyor/ /kun rdzob tu yang med gyur na/ /lan cig tsam gyis myang nas kyang / /rnal 'byor stobs kyis 'grub par 'gyur/ /zhes bya ba gsungs te/ lan cig
<p>233a</p>
<p>233a.1</p>tsam du 'od gsal ba nyams su myong nas/ de'i rjes la rdo rje dang pad+ma'i 'brel pa med na yang sngar nyams su myong ba'i ting nge 'dzin gyi stobs kyis rnal 'byor pas dngos grub thob par 'gyur ro/ /de ltar phyi dang nang gi phyag rgya la brten nas/ ye shes kyi dbye ba rtogs pas rang bzhin
<p>233a.2</p>gyi rang bzhin yongs su shes par 'gyur ro zhes bshad par bya ba'i phyir/ ye shes 'jug pa'i ngo bo yis/ /dbye ba ji bzhin shes byas la/ /rang bzhin de nyid slar yang ni/ /rtag tu rnal 'byor pas mtshon bya/ /zhes bya ba gsungs te/ dag pa dang ma dag pa'i snang ba la sogs pa'i dbye ba yongs su
<p>233a.3</p>shes na/ de dang de'i rang bzhin rnams kyang de dang 'dra bar nyams su myong bar 'gyur ro/ /de ni khyab pa'i rnam par dag pa bshad par bya ba'i phyir/ ji ltar sprin ni sna tshogs zhing / /mdog dang dbyibs ni tha dad pa/ /nam mkha'i dbyings su byung nas ni/ /de nyid du ni thim par 'gyur/ /zhes bya ba
<p>233a.4</p>gsungs te/ ji ltar dkar po dang / dmar po la sogs pa'i kha dog dang ldan pa dang / de bzhin du glang po che dang / rta la sogs pa'i dbyibs can gyi sprin rnams nam mkha' las 'byung zhing rang gi bya ba byas la de nyid du thim par 'gyur te/ gang las 'byung zhing gang du thal lo zhes shes pa
<p>233a.5</p>ma yin te dpe bstan to/ /dpe las 'byung ba bshad par bya ba'i phyir/ de bzhin rang bzhin thams cad ni/ /snang ba gsum gyi rgyu can te/ /ma lus yul la zhugs nas ni/ /'od gsal bar ni zhugs par 'gyur/ /zhes pa gsungs te/ de bzhin du snang ba gsum rgyur gyur pa'i
<p>233a.6</p>'dod chags dang bral ba la sogs pa'i rang bzhin rnams mdun na gnas pa'i yul rnams la longs spyad nas mtha' ru 'od gsal ba la zhugs par 'gyur te/ de dang ngo bo gcig par 'gyur ro zhes dgongs pa'o/ /'di rnams yongs su ma shes pa kho na 'khor ba'i rgyu yin no zhes bshad par bya
<p>233a.7</p>ba'i phyir/ de 'dra'i rang bzhin ma shes pas/ /mi shes mun pas khebs pa yis/ /dge dang mi dge'i las byas nas/ /'gro ba lngar ni 'gro bar 'gyur/ /zhes bya ba gsungs te/ rang bzhin 'di rnams 'od gsal ba'i rang bzhin yin no zhes gti mug gi mun pas blo'i mig bkag pa'i
<p>233b</p>
<p>233b.1</p>dbang gis ma shes nas dge ba dang mi dge ba'i las byas pa'i dbang gis 'gro ba lnga'i 'khor ba'i dgon pa dang 'khor bar 'gyur zhes pa ni skye ba dang rga ba la sogs pas zil gyis mnan zhing 'gro ba dang 'ong ba nyid du 'khor bar 'gyur ro/ /'di nyid rgyas par bshad par bya ba'i phyir/ mtshams med
<p>233b.2</p>la sogs byas nas ni/ /dmyal la sogs par 'tshed par 'gyur/ /sbyin sogs dge ba byas nas ni/ /mtho ris la sogs dag tu mchod/ /ces bya ba gsungs te/ mtshams med pa ni ma gsod pa la sogs pa lnga ste de nyid dang po srog gcod pa la sogs pa gang la yod pa de ni mtshams
<p>233b.3</p>med pa la sogs pa ste/ dge ba'i chos kyi mi mthun pa'i mtshan nyid gang yin pa de byas nas/ dmyal la sogs par 'tshed par 'gyur/ /zhes pa ni grang ba dang tsha ba la sogs pa'i dmyal ba rnams la 'tshed pa la sogs pa'i sdug bsngal nyams su myong ba yin no/ /de bzhin du dmigs pa
<p>233b.4</p>dang bcas pa'i sbyin pa la sogs pa byas na mtho ris la sogs pa ni rgyal po chen po bzhi la sogs pa'i nang na mchod par 'gyur ro/ /de bas na bde 'gro dang / ngan 'gro'i bdag nyid kyi 'khor ba 'khor lo bzhin du bskor ba gang yin pa de ru gnas par 'gyur ro/ /rang bzhin dang snang ba rnams
<p>233b.5</p>yongs su ma shes pa rnams la 'khor ba mtha' yas pa yin no zhes bshad par bya ba'i phyir/ skye ba dpag med stong phrag ni/ /'dir ni yang dang yang thob pa/ /'di ni sngon las rnam smin zhes/ /rmongs pa rnams ni mya ngan byed/ /ces bya ba gsungs te/ rmongs pa ni rang bzhin dang snang ba'i de kho
<p>233b.6</p>na mi shes pas dpag tu med pa'i skye ba'i stong phrag thob nas/ de la 'khor bas sems ngal bar 'gyur te/ 'di ni sngon las rnam smin zhes/ /zhes bya ba ni sngon gyi las rnams kyis bde ba dang sdug bsngal gyi bdag nyid kyi rnam par smin pa 'di yin no zhes rtogs nas mya ngan byed pa yin no/ /dngos po
<p>233b.7</p>rnams ni 'od gsal ba'i rang bzhin yin pas bde 'gro dang / ngan 'gro'i rgyu med pa'i phyir/ bcings pa dang / grol ba mi shes pas rmongs pa zhes bshad do/ /de kho na nyid shes pas grol bar 'gyur ro zhes bshad par bya ba'i phyir/ rang bzhin snang ba'i tshul gyis ni/ /gang gi skye bo nyon myongs pa/ /
<p>234a</p>
<p>234a.1</p>de nyid shes nas ye shes can/ /srid pa'i gzeb las grol bar 'gyur/ /zhes bya ba gsungs te/ rang bzhin snang ba'i tshul ni 'khor dang bcas pa'i rnam par shes pa gsum gyi 'brel pa gang gis skye bo rnams nyon mongs pa ni 'khor ba la 'khor ba'i sdug bsngal nyams su
<p>234a.2</p>myong ba de nyid 'od gsal ba dang tha mi dad par shes na ye shes can ni rnal 'byor pa rnams/ srid pa'i gzeb las grol bar 'gyur/ /zhes pa ni yongs su ma shes pa'i mtshan nyid kyi 'khor ba'i dra ba las grol bar 'gyur ro/ /ji skad du/ gang gis rmongs pa bcings gyur pa/ /de yis
<p>234a.3</p>mkhas pa grol bar 'gyur/ /de ltar byang chub bsgoms pa yis/ /'di dag thams cad phyin ci log /ces bya ba don yod grub pa'i rgyud las 'byung ngo / /da ni sngags dang phyag rgya'i rim pa las gang yang rung bas/ gang gi tshe sems kyi 'od gsal ba thob pa de'i tshe rdzogs pa'i rim pa'i
<p>234a.4</p>rnal 'byor pa yin pa dang / gang gi tshe snang ba la sogs pa'i ye shes rnams zla ba dang rdo rje yongs su gyur pa las lha'i rang bzhin du bsgoms na/ de'i tshe bskyed pa'i rim pa'i rnal 'byor pa yin pas rdzogs pa'i rim pa las dang po pa yin te/ de bas na snang ba la sogs pa'i rim pas zla ba la
<p>234a.5</p>sogs pa'i gdan tsam la brten te/ 'od gsal ba kho na mngon du bya'o/ /de nyid kyi phyir/ shes rab ngo bo nyid 'di ni/ /zla ba'i dkyil 'khor dag tu brtag /sems nyid rang gis mthong 'gyur te/ rang nyid zla ba'i gzugs bzhin no/ /zhes bya ba gsungs te/ bskyed pa'i rim pa pos gang
<p>234a.6</p>zhig zla ba'i dkyil 'khor brtag pa de nyid shes rab kyi rang bzhin te dri ma med pa'i phyir ro/ /rgyu de nyid kyis rang gi sems nyon mongs pa'i dri ma thams cad dang bral bas zla ba'i gzugs bzhin du dag pa mthong bar gyur ni shes pa yin te/ de bas na snang ba'i ye shes yongs su spangs te yi ge a
<p>234a.7</p>las byung ba'i zla ba'i dkyil 'khor sgom par byed pa yin no/ /de'i rjes la yang / de nas zla ba la dmigs pa/ /rdo rje mtshan mar rab tu brtag /'di ni rdo rje las byung ba'i/ /rnal 'byor pa yi thabs su bshad/ /ces bya ba gsungs te/ sngar bsgoms pa'i zla ba'i steng du tsheg drag las
<p>234b</p>
<p>234b.1</p>byung ba'i rdo rje bsgoms la de nyid thabs kyi ye shes yin no zhes shes nas snang ba mched pa'i ye shes yongs su spangs na/ de'i tshe rnal 'byor pa ni bskyed pa'i rim pa'i rnal 'byor pa yin te/ zla ba la sogs pa bsgoms pa'i phyir gzhan yang / zla ba rdo rje sogs mnyam sbyor/ /sems dang
<p>234b.2</p>sems 'byung 'dus pa ste/ /shes rab thabs su 'dus pa las/ /lha yi gzugs ni 'byung bar 'gyur/ /phyag rgya bzhis ni rgyas gdab cing / /lha yi nga rgyal 'chang byed de/ /bskyed pa'i rim dang ldan par ni/ /sngags pa rtag tu spyod par 'gyur/ /zhes bya ba gsungs te/ zla ba ni shes
<p>234b.3</p>rab rdo rje ni thabs te de gnyi ga 'dus pa ni de bzhin gshegs pa spro ba dang bsdu ba'i sgo nas sems can gyi don bya ba sngon du 'gro ba de dag gcig tu gyur pa gang yin pa de nyid snang ba nye bar thob pa yin no zhes shes nas/ ye shes gsum pa yongs su spangs nas/ rdo rje 'chang la sogs pa las
<p>234b.4</p>gang yang rung ba'i lha'i gzugs sku gsung thugs dang ting nge 'dzin dam pa'i sa bon gyi phyag rgya 'am/ lha mo spyan la sogs pas rgyas gdab pa 'am/ yongs su bskor ba rnam par bsgoms te gang gnas pa de ni bskyed pa'i rim pa'i rnal 'byor pa yin no zhes bshad pa ste/ sa bcu pa las ltung bas las
<p>234b.5</p>dang po'i sa la gnas pa'o/ /kye ma'o/ /'dir rnam par rtog pa'i bag chags rgyu ba de gang gis gzung bas khyad par gyi lam spangs nas rtog pa'i lam la brten pa yin no/ /dper na 'khrul pas 'khrul zhing smig rgyu la chur shes pa lta bu'o/ /de bzhin du nyan thos pa'i rigs can rnams stong nyid la
<p>234b.6</p>lhag ma med pa'i mya ngan las 'das pa'i khams so sor snang ba lta bu dang 'gog pa'i snyoms par 'jug pa lta bu'o/ /'o na bskyed pa'i rim pa la yang rdo rje 'chang la sogs pa'i 'khor los sgyur ba drug bsgoms pas sangs rgyas thob pa yin te/ de bas na skyon med do zhe na/ smras pa/ de thob pa ni bden
<p>234b.7</p>pa ste 'on kyang rtog pa'i rnal 'byor yin pa'i phyir lha'i gzugs de yongs su ma dag par bshad do/ /ngag rnam par dben pa la sogs pas gang gi tshe yongs su dag na/ de'i tshe yongs su dag pa'i lha'i gzugs zhes bshad pa ste/ de yang / rdzogs pa'i rim pa ma bsgoms na sngar bstan pa'i brjod
<p>235a</p>
<p>235a.1</p>pa kho na 'grub pa'o/ /de nyid bshad par bya ba'i phyir/ ji skad dpal ldan 'dus sogs par/ /de dang der ni rgyas gsungs pa'i/ /ji ltar bsgoms pa sbyor gyur pa/ /de srid dang po'i las can yin/ /zhes bya ba gsungs te/ de la dpal gsang ba 'dus pa'i le'u
<p>235a.2</p>drug pa las/ sngags kyi sku yi sbyor ba yis/ /byang chub ma yin bsgom pa min/ /zhes bya ba la sogs pa dang / chos kyi dbyings yongs su zhus pa'i rgyud las kyang / gang tshe las kyi lus 'jig pa/ /de dang 'dra ba'i lha nyid 'gyur/ /ji srid lus la gnas pa'i bar/ /de srid las dang las
<p>235a.3</p>min 'gyur/ /zhes bya ba gsungs so/ /bde mchog las kyang / bris sku la sogs gzugs brnyan la/ /rnal 'byor skye bar mi 'gyur te/ /byang chub sems ni sbyor ba ste/ /des na rnal 'byor lha nyid yin/ /zhes bya ba gsungs pa dang / rdo rje phreng ba las kyang / de dang de yi rigs las 'byung / /lha
<p>235a.4</p>dang lha mo tha dad rnams/ /de dang de rnams yod min te/ /sems can don du so sor bstan/ /zhes bya ba gsungs so/ /dgongs pa lung du bstan pa las kyang / de las yongs su gyur pa'i gzugs/ /gang zhig lha yis nye bar mtshon/ /zhes bya ba la sogs pa gsungs te/ sogs pa'i
<p>235a.5</p>sgra'i don to/ /da ni rdzogs pa'i rim pa bshad par bya ba'i phyir/ da ni yongs rdzogs rnal 'byor gyi/ /gsal ba ru ni bshad bya ste/ /zhes bya ba gsungs te/ rang bzhin gyis grub pa'i rnal 'byor ni yongs su rdzogs pa'i rnal 'byor ro/ /de bshad par bya ba'i phyir/ stong pa gsum gyi rnam dag
<p>235a.6</p>gang / /'od gsal bar ni 'dir bshad do/ /thams cad stong pa'i gnas yang de/ /ye shes gsum ni rnam dag pa/ /zhes bya ba gsungs te/ stong pa gsum gang la yod pa de ni stong pa gsum ste/ rnam par shes pa gsum mo/ /de'i rnam par dag pa ni sngags dang phyag rgya'i rim pas mi
<p>235a.7</p>dmigs pa gang yin pa de ni 'od gsal bar bshad do/ /thams cad stong pa ni rnam par shes pa dang / rang bzhin rnams mi snang bar byed pa'i phyir dang / gnas ni longs spyad rdzogs pa dang sprul pa'i sku'i rten yin pa'i phyir ro/ /des na de la gzhi mthun pa'i bsdu ba bya'o/ /yang de nyid bshad
<p>235b</p>
<p>235b.1</p>par bya ba'i phyir/ ye shes gsum ni rnam dag pa/ /zhes pa ni snang ba la sogs pa mi dmigs pa'o/ /de nyid rgyas par bya ba'i phyir/ ye shes dag gnas de nyid dang / /thams cad mkhyen pa bla na med/ /gnyis med mchog tu zhi ba dang / /yod dang de bzhin med pa dang / /de ni tshig gi spyod yul
<p>235b.2</p>min/ /zhes bya ba gsungs te/ ye shes ni ye shes dang rnam par shes pa rnams kyi rang bzhin de kho na nyid de/ gang gi phyir 'di ni spang bar bya ba dang blang bar bya ba gang yang ma yin te/ phyogs gnyis kyi skyon 'byung ba'i phyir ro/ /de bas na 'di nyid ye shes dag gnas zhes pa ni rnam par shes pa dang / ye shes
<p>235b.3</p>rnams kyi rang bzhin rtogs pa kho na dag pa yin te gnyen po'i sgo nas ni ma yin no/ /gang gi phyir chos thams cad ni rang bzhin du stong pas gang gis gang dag par bya'o/ /dag pa de lta bu gang yin pa de'i gnas de kho na nyid de nyid yin te/ khyab par byed pa dang / phyogs gcig pa'i rnam par dag pa rnams
<p>235b.4</p>chos nyid kho na la rab tu gnas pa'i phyir ro/ /thams cad mkhyen pa ni de nyid de/ rang bzhin dang snang ba dang snang ba thams cad yang dag par shes pa'i phyir dang / 'di las gzhan med pa'i phyir dang / yod na yang de nyid de yin pa'i phyir ro/ /ye shes lnga yang de nyid yin no/ /zhes bshad par bya ba'i phyir
<p>235b.5</p>ro/ /'gyur ba med ces bya ba la sogs pa 'byung ste/ 'gyur ba med pa na me long lta bu'i ye shes te/ dri ma med pa'i me long bzhin du tha dad pa med pa'i phyir ro/ /snang ba med pa ni mnyam pa nyid kyi ye shes te/ rang dang gzhan gyi dbye ba so sor mi snang ba'i phyir ro/ /gnyis med ces pa ni so sor rtog
<p>235b.6</p>pa'i ye shes te sgrib pa gnyis rnam par dag pa'i phyir ro/ /mchog ni bya ba nan tan grub pa'i ye shes te dmigs pa med pa'i sbyor bas gzhan gyi don mdzad pa'i phyir ro/ /zhi ba ni chos kyi dbyings kyi ye shes te bdag med pa gnyis mngon sum du mdzad pa'i phyir ro/ /yod dang de bzhin med pa dang / /
<p>235b.7</p>zhes bya ba la don dam pa'i sgo nas yod par bstan pa dang / kun rdzob kyi sgo nas med par bstan pa 'di la yod pa ma yin te/ de nyid kyi phyir/ de ni tshig gi spyod yul min/ /zhes pa ni rnam par mi rtog pa'i phyir ro/ /de yang gang gi phyir rnam par rtog pa las tshig 'byung ba'i phyir ro/ /kun rdzob tu bstan
<p>236a</p>
<p>236a.1</p>na 'gal ba med de rnam par rtog pa'i shing rta la de ni gnas pa'i phyir ro/ /thams cad mkhyen pa la ni gsung gi tshogs bum pa bzang po bzhin du'o/ /de kho na nyid de nyid las lha'i sku 'byung ba yin te zhes bshad par bya ba'i phyir/ de bas 'od gsal dag pa las/ /ye shes
<p>236a.2</p>gsum ni 'byung 'gyur te/ /sum cu rtsa gnyis mtshan 'chang zhing / /dpe byad bzang po brgyad cur ldan/ /rnam pa kun gyi mchog ldan pa'i/ /thams cad mkhyen par de nas 'gyur/ /zhes bya ba gsungs te/ 'od gsal ba 'di nyid las go log pa'i rim pas ye shes gsum ni snang ba nye bar thob
<p>236a.3</p>pa la sogs pa 'byung bar 'gyur ro/ /snang ba gsum gcig tu gyur pa'i ye shes gsum po 'di las kyang thams cad mkhyen pa'i sgyu ma lta bu'i ye shes kyi sku ste sngon gyi smon lam gyi dbang gis 'byung ba yin no/ /de yang ji lta bu yin zhe na/ skyes bu chen po'i mtshan sum cu rtsa gnyis dang / dpe byad
<p>236a.4</p>brgyad cu dang / rnam pa kun gyi mchog ni stobs bcu la sogs pa ste de rnams dang ldan pa'o/ /de ni sbas pa'i bshad pa'o/ /rgya cher rol pa'i tshad ma nyid kyis don 'di bstan par bya ba'i phyir/ shAkya thub pa de bzhin gshegs/ /mngon par byang chub 'di bzhed nas/ /stong pa chen po sangs rgyas
<p>236a.5</p>nyid/ /thob par bya zhes mngon par dgongs/ /nai rany+dza na'i chu 'gram du/ mi g.yo'i ting 'dzin la zhugs la/ /zhes bya ba gsungs te/ rgya cher rol pa'i mdo ni theg pa chen po'i mdo ste/ gang du bcom ldan 'das shAkya thub pa'i mdzad pa chen po bcu gnyis sdud pa pos bshad pa'o/ /der
<p>236a.6</p>bshad pa'i lo rgyus ni dper na bcom ldan 'das shAkya thub pas 'khor gyi nang nas gshegs te mngon par byang chub bzhed nas stong pa chen po'i go 'phang kho na byang chub yin no zhes dgongs nas chu bo nai rany+dza na'i 'gram du mi g.yo ba'i ting nge 'dzin la bzhugs so/ /bag chags kyi dri ma rnams sbyong bar
<p>236a.7</p>byed pa nas mi g.yo ba'i ting nge 'dzin to/ /phyin ci log pa'i ting nge 'dzin gzigs pa na/ rang rang gi sangs rgyas kyi zhing la bzhugs pa'i de bzhin gshegs pa rnams kyis ji ltar de la gsungs pa de bshad par bya ba'i phyir/ de'i tshe rgyal ba mkha' rdo rje/ /til gyi gang bu gang bzhin bzhugs/ /
<p>236b</p>
<p>236b.1</p>rgyal ba'i sras la se gol dang / /de la dbyangs gcig gis gsungs pa/ /zhes bya ba gsungs te/ tshogs dang chos kyi sku dag gi/ /'gro ba'i don la spyod pa yis/ /sangs rgyas thams cad mnyam pa nyid/ /sku tshe rigs dang tshad rnams min/ /zhes bya ba'i rigs pas longs spyod rdzogs pa dang sprul pa'i sku tha mi dad
<p>236b.2</p>pas nam mkha' la bzhugs pa'i rgyal ba ni mi bskyod pa la sogs pa/ til gyi gang bu bzhin du phan tshun du gnod pa med par bzhugs pas rgyal ba'i sras ni gzhon nu don thams cad grub pa ste/ de la dbyangs gcig ni don gcig la dgongs nas dus gcig tu 'di skad gsungs so/ /gsungs
<p>236b.3</p>pa de nyid bshad par bya ba'i phyir/ bsam gtan 'di ni rnam dag min/ /'dis ni mthar thug mi thob ste/ /nam mkha'i ngos ltar mchog gyur pa/ /'od gsal bar ni de dmigs shig /ces bya ba gsungs te/ bsam gtan 'di ni mi g.yo ba'i ting nge 'dzin gyi mtshan nyid rnam par dag pa ma yin te
<p>236b.4</p>rags pa'i rang bzhin rnams mi dmigs na yang phra ba'i bag chags rnams yod pa'i phyir ro/ /ji srid 'od gsal ba ma rtogs na de srid rags pa dang bag la nyal la gnas pa'i de rnams mi dmigs par mi 'gyur ro/ /bsam gtan 'di yang mthar thug mi thob pa ni khyad par gyi mtha' la gnas
<p>236b.5</p>pa'i go 'phang 'dis thob pa ma yin te de bas na 'di spang bar bya'o/ /nam mkha'i ngos ltar mchog gyur pa/ /zhes bya ba la sogs pa la 'od gsal ba'i ni rnam pa med pa dang / dang ba'i mar me'i 'od zer dang 'dra ba dang dba' rlabs med pa'i rgya mtsho dang 'dra ba'i de kho na nyid dmigs par bya'o/ /
<p>236b.6</p>'od gsal ba ni rnam pa gnyis te/ sems kyi 'od gsal ba dang / rang bzhin gyis 'od gsal ba'o/ /de la sems kyi 'od gsal ba ni rnam pa med pa'i rnam rig dang / rang bzhin gyi 'od gsal ni thams cad stong pa ste/ rim pa bzhi pas thob par bya'o/ /'dir rje btsun gyi zhal snga nas kyis/ 
<p>236b.7</p>sems kyi 'od gsal ba kho na bzhed pa yin te/ gzhan du na zlos pa'i phyir rim pa bzhi pa don med pa thal bar 'gyur ro/ /de yang ji lta bu yin zhe na/ nam mkha' ngas ltar zhes pa ji ltar sprin dang mun pa dang kha ba la sogs pas nam mkha' khyab na yang / ngo bo nyid du dri ma med pa ste/ de bzhin du
<p>237a</p>
<p>237a.1</p>de las tha dad pa'i brdzun gyi rnam pa rnams dang bral ba'i de nyid nam mkha'i ngos ltar dmigs par bya'o/ /de nyid phyir/ mchog tu gyur pa ni rnam pa dang bcas pa'i rnam rig tsam smra ba las khyad par dang ldan pa ste/ rnam pa rnams kyi rang bzhin ma grub pa'i phyir ro/ /gal te 'dir 'phags pa'i
<p>237a.2</p>phyogs su grub pa'i mtha' ma yin na yang / 'on kyang rim pa bzhi pa la ltos pas phyogs snga ma'i tshul du bstan pa yin te skyon med pa'o/ /bstan pa 'di yang drang ba'i don yin te/ nges pa'i don ni ma yin no/ /rje btsun gyi zhal snga nas kyis kyang / gang zag bsgom pa'i dra ba ni/ /skye bo kun gyis mthong
<p>237a.3</p>'gyur ba/ /de kun sems 'byung dra ba ste/ /de nyid smra bas gsungs pa yin/ /zhes bya ba gsungs so/ /da ni dmigs pa'i 'bras bu bstan par bya ba'i phyir/ 'od gsal ba yi gnas thob nas/ /rab dga'i gzugs su skye bor 'gyur/ /de tshe rab dga' rdo rje'i sku/ /kun gyi dbang phyug thob
<p>237a.4</p>par 'gyur/ /zhes bya ba gsungs te/ 'od gsal rtogs nas rab dga' gzugs ni longs spyod rdzogs pa dang sprul pa'i skur skye bar 'gyur/ de bzhin du kun gyi dbang phyug ni sku'i dbang phyug la sogs pa yon tan brgyad thob pas mi phyed pa'i ye shes kyi skur 'gyur zhing rab dga' ni sgyu ma'i skus
<p>237a.5</p>'gro ba'i don byed pa'o/ /de bzhin gshegs pa rnams kyis gsungs pa'i 'og tu shAkya thub pas ji ltar mdzad pa de bshad par bya ba'i phyir/ 'di ltar sgra de gsan pa dang / /de nas ting 'dzin mi g.yo btang / /'di nas nam phyed dus su ni/ /rgyal ba'i sras kyis de nyid dmigs/ /sku ni drang po
<p>237a.6</p>ma yin zhing / /mi drang ba yang ma yin la/ /dbugs gtong ba dang rngub pa min/ /gsung ba ma yin mi gsung min/ /spyan bzang btsum pa ma yin zhing / /spyan phye ba yang ma yin pas/ /thams cad stong pa rmad chen po/ /gang zhig gsal ba'i ye shes che/ /bla ma nyid kyi drin gyis ni/ /de
<p>237a.7</p>nas de ni gsal mthong 'gyur/ /zhes bya ba gsungs te/ tshigs su bcad pa phyed dang bzhis gzhon nu don thams cad grub pas de kho na nyid mngon du mdzad pa bstan pa ste/ bcom ldan 'das de bzhin gshegs pa rnams kyi sgra stong pa chen po'i ting nge 'dzin bkag par byed pa gsan nas de yongs su
<p>237b</p>
<p>237b.1</p>spangs la/ thams cad stong pa'i de kho na nyid des mthong bar 'gyur ro zhes tshig gis 'brel pa'o/ /rgyu gang gis mthong bar 'gyur zhe na/ bla ma nyid kyi drin gyis ni/ /zhes bya ba la 'dir ni sangs rgyas thams cad bla ma yin te de'i drin gyis so/ /gang gi tshe de kho na nyid 'di yis rtogs par 'gyur ba
<p>237b.2</p>de'i tshe/ ting nge 'dzin gyi yan lag tu gyur pa'i sku drang ba la sogs pa 'di la dgos pa ma yin te/ yongs su spang ba bstan to/ /gang gi phyir de kho na nyid ni chos kyi dbyings yin te/ thams cad du 'gro ba de phyogs gcig sgrub pa rnams kyis sku drang ba la sogs pa rnams kyis ji ltar bsgom par bya ba
<p>237b.3</p>yin no/ /de kho na nyid ji lta bu yin zhe na/ dang ba ni sgrib pa med pa'i phyir dang / gsal ba ni sems can gyi rgyud la gnas pa'i phyir dang / ye shes ni ye shes med pa dang / che ba ni bdag nyid che ba'i phyir ro/ /thams cad stong pa ni rang bzhin de'i snang ba yod na yang de rnams mi dmigs pa'i phyir ro/ /
<p>237b.4</p>de nyid kyi phyir rmad du byung ba che ba'o/ /glegs bam gzhan la 'od gsal ba/ /zhes bya ba'i sgra yod na de'i bshad pa ni mtshan mo dang nyin mo dang / mtshams las 'das pa'i rang bzhin gyis snang bar 'gyur ba gang yin pa de ni 'od gsal ba yin te/ de lta bu'i de kho na nyid mthong bar 'gyur ro/ /de
<p>237b.5</p>mthong ba'i phan yon bshad pa'i phyir/ 'das pa dang ni ma 'ongs dang / /da ltar byung ba'i srid pa gsum/ /skad cig de la ma lus mthong / /'od gsal bar ni rnam dag 'chang / /zhes bya ba gsungs te/ 'di'i don sngar bshad zin to/ /de ni sgra ji bzhin pa'o/ /ldang ba bshad par bya ba'i phyir/ 
<p>237b.6</p>rdo rje lta bu'i ting 'dzin gyis/ /skya rengs 'char ba'i dus su ni/ /chu zla dang ni smig rgyu sogs/ /sgyu ma'i yon tan rnams kyis brgyan/ /byang chub rtsa ru bzhugs nas ni/ /des ni bdud rnams 'joms par mdzad/ /ces bya ba gsungs te/ snang ba nye bar thob pa la sogs pa'i rim pa'am/ 
<p>237b.7</p>cig car gyi rim pas chu zla la sogs pa'i sgyu ma'i dpe rnams kyis nye bar mtshon pa'i ye shes kyi skur gyur cing shAkya thub pa des bdud rnams 'joms pa ni bdud bzhi po 'joms par mdzad pa'o/ /mtshan phyed kyi dus su byang chub kyi shing drung gi rtsa ru bzhugs nas de rnams 'joms pa'o/ /gang
<p>238a</p>
<p>238a.1</p>gi dus she na/ skya rengs ni lha nyi ma'i rta rdzi ste de 'char ba'i dus su'o/ /de'i tshe ting nge 'dzin gang mdzad ce na/ rdo rje lta bu'i ting nge 'dzin gyis/ /zhes pa ni sems la dmigs pa'i rim pa thob pa'i 'od gsal te drang ba'i don to/ /chu ni snang ba nye bar thob pa'i ye shes dang / zla ba
<p>238a.2</p>ni zla ba dang 'dra ba'i 'od zer gang la yod pa de ni snang ba'i ye shes dang smig rgyu sogs zhes pa ni smig rgyus nye bar mtshon pa'i nyi ma'i 'od zer 'dra ba'i snang ba mched pa'i ye shes de rnams kho na'o/ /sgyu ma ni bud med sgyu mas thob pa'i phyir ro/ /yon tan ni de las byung ba'i sangs rgyas kyi yon tan
<p>238a.3</p>dang ldan pa'i sgyu ma'i sku ste des brgyan pa'o/ /bdud ni ye shes gsum ste de rnams 'joms pa ni mi snang bar mdzad pa'o/ /byang chub ni 'od gsal ba ste/ de'i rtsa ba ni gzhir gyur pa 'dod pa'i gdugs te de la bzhugs nas mdzad pa'o/ /gang gi tshe zhe na skya rengs ni ma rig pa ste/ de 'char ba'i
<p>238a.4</p>dus ni shar nas 'das pa'i dus te dus de la bya'o/ /rdo rje lta bu'i ting nge 'dzin ni de la rtse gcig pa'i g.yo ba med pa'i thugs te nges pa'i don to/ /rang gi don mdzad nas gzhan gyi don mdzad pa bshad par bya ba'i phyir/ shAkya mgon pos yang dag pa'i/ /ye shes bla med legs thob nas/ /'gro ba skyob cing phan
<p>238a.5</p>pa'i phyir/ /de nyid 'dir ni ston pa mdzad/ /ces bya ba gsungs te/ de bzhin gshegs pa kun las shAkya thub pas yang dag pa'i ye shes mthong nas de nyid 'gro ba kun la phan pa'i phyir/ byang chub sems dpa' phyag na rdo rje la gsungs so/ /'di ni skyob pa nyid 'di bstan pa yin no/ /ji skad
<p>238a.6</p>du/ skyob pa rang thong lam ston pa/ /zhes bya ba 'byung ba'i phyir ro/ /nye bar bsdu ba bshad par bya ba'i phyir/ mngon par byang chub mtshan nyid ni/ /de nyid ye shes zhes byar bshad/ /ces bya ba gsungs te/ de nyid ni sems kyi chos nyid kyi rang bzhin gyi phyir dang / ye shes ni ye shes med pa'i phyir
<p>238a.7</p>te de nyid ye shes so/ /mngon par byang chub pa ni byang chub kyi sems tsam mngon du rtogs pa ste/ de nyid mtshan nyid gang la yod pa de la de skad ces bya'o/ /'di nyid kyi bdag nyid chen po bshad par bya ba'i phyir/ mtshams med pa yi las can dang / /mi gang bsod nams dman pa 'am/ /yid
<p>238b</p>
<p>238b.1</p>bzhin nor dang 'dra ba gzhan/ /bla ma'i drin gyis thob par 'gyur/ /spyod pa ci dgar spyod byed de/ /'di ni ma 'ongs rdzogs sangs rgyas/ /zhes bya ba gsungs te/ gang gis sngar las drag po byas kyang rang bzhin yongs su shes pa tsam gyis byang chub thob pa yin te/ de la gang gis mtshams med pa
<p>238b.2</p>lnga byas pa dang sngar dge ba'i rtsa ba ma bsags pa'i gang zag des kyang / bla ma'i drin gyis yid bzhin nor bu gnyis pa dang 'dra ba ni 'dod pa thams cad yongs su rdzogs par byed pa'i de kho na nyid thob par 'gyur ro/ /'di gcig pur ma zad kyi ji srid ma 'ongs pa'i sems can yongs su gzung ba'i phyir ma
<p>238b.3</p>'ongs pa'i sangs rgyas 'di nyid bshad pa yin no/ /spyod pa ci dgar spyod byed de/ /zhes pa ni sngags kyi spyod pa'am kun du bzang po'i spyod pa spyod cing 'gro ba la gnas pa yin te sgra ji bzhin pa'o/ /de kho na nyid de ji lta bu thob pa yin no zhes bshad par bya ba'i phyir/ chags min chags dang bral ba
<p>238b.4</p>min/ /dbu mar yang ni mi dmigs so/ /stong pa ma yin mi stong min/ /dbu mar yang ni mi dmigs so/ /zhes bya ba gsungs so/ /'dir chags pa'i sgra rnams kyis snang ba mched pa la sogs pa bshad pa dang / stong pa la sogs pa'i sgra rnams kyis de'i rang bzhin rnams sam/ rnam par shes
<p>238b.5</p>pa rnams bshad pa yin no/ /de ni mi dmigs pa'i mtshan nyid can gyi de kho na nyid do/ /rgyud thams cad kyi tshad ma nyid bshad par bya ba'i phyir/ sangs rgyas kun gyi mnyam sbyor la/ /'di nyid ltar ni rab ston te/ /ye shes gsum bral de nyid gang / /dgongs pa yis ni gsungs pa yin/ /zhes
<p>238b.6</p>bya ba gsungs te/ sangs rgyas thams cad kyi rgyud la snang ba la sogs pa'i ye shes gsum dang bral ba'i de kho na nyid dgongs par bshad pa'i ngag gis bcom ldan 'das kyis gsungs pa ste/ de yang 'di nyid yin te gzhan ni ma yin no/ /de'i ngag dang po ni/ gsang ba mchog gi dgyes pa
<p>238b.7</p>na/ /thams cad bdag nyid rtag tu gnas/ /sangs rgyas kun ngo sems dpa' ste/ /rdo rje sems dpa' bde ba mchog /ces bya ba'o/ /'dis dgongs pas bshad pa'i don 'di yin te/ gsang ba ni snang ba'i ye shes dang / mchog ni snang ba mched pa'i ye shes dang / dgyes
<p>239a</p>
<p>239a.1</p>pa ni nye bar thob pa'i ye shes dpes/ de ru rtag tu gnas pa ni yi ge a phyis pas mi gnas par shes par bya'o/ /thams cad bdag nyid ni rang gi ngo bo ste/ de ru rtag tu gnas pa'o zhes rjes su 'jug go/ /sangs rgyas kun gyi phung po lnga ste de'i ngo bo ni de rnams khyab par byed
<p>239a.2</p>pa'o/ /sems dpa' ni snod kyi 'jig rten te de'i rang bzhin yin pas na sems dpa'o/ /mi phyed pa'i phyir rdo rje yang yin la/ rtag tu gnas pa'i phyir de nyid sems dpa' yang yin te/ rdo rje sems dpa' ni chos sku ste/ bar gyi yi ge phyis pa dang / tha ma yang phyis pas so/ /bde ba mchog
<p>239a.3</p>ni 'od gsal ba de nyid bshad pa yin no/ /dgongs pas bshad pa'i mtshan nyid ni/ khyad 'dod sems can rnams kyi phyir/ /chos kyi de nyid rab ston pa/ /'gal ba'i tshig gi sbyor ba yis/ /gsungs pa ma yin dgongs bshad de/ /zhes bya ba gsungs so/ /dpal gsang ba 'dus
<p>239a.4</p>pa'i tshad ma nyid bstan par bya ba'i phyir/ de bzhin dpal gsang 'dus pa yis/ /byang chub sems kyi le'u dag las/ /dngos med la sogs tshigs bcad kyis/ /mngon par byang chub mtshan nyid gsungs/ /zhes bya ba gsungs te/ dpal gsang ba 'dus pa'i byang chub sems kyi
<p>239a.5</p>le'u gnyis pa las/ dngos po med cing bsgom pa med/ /ces bya ba la sogs pa byang chub kyi sems kyi tshigs su bcad pa drug gis mngon par byang chub pa'i mtshan nyid kho na 'khor los sgyur ba drug gis rab tu bstan to/ /gal te de ru bshad pa rnam pa bzhi yis tshigs su bcad pa
<p>239a.6</p>dang po'i don bshad na yang / 'on kyang sbas pa dang mthar thug pa'i phyogs su de kho na nyid kho na bstan to/ /tshigs su bcad pa lhag ma lnga la dgongs pa ma yin pa bshad pas/ de kho na bstan pa yin te skyon med pa'o/ /dpal mchog dang po'i tshad ma nyid bstan par bya ba'i phyir/ 'dod chags la
<p>239a.7</p>sogs rnam dag gang / /dpal mchog las kyang gsungs pa yin/ /de nyid de bzhin gshegs pas kyang / /thams cad stong par gsungs pa yin/ /zhes bya ba gsungs te/ dpal mchog dang po la yang 'dod chags la sogs pa'i rnam par dag pa gang gsungs pa de yang thams cad
<p>239b</p>
<p>239b.1</p>stong pa ni sems kyi 'od gsal ba'am rim pa bzhi pas thob pa'i de kho na nyid la brten te de bzhin gshegs pa rnams kyis gsungs pa yin te/ dper na 'dod chags rnam par dag pa'i gnas ni 'di yin te gang zhig byang chub sems dpa'i gnas so/ /zhe sdang rnam par dag pa'i gnas ni 'di yin te/ 
<p>239b.2</p>gang zhig byang chub sems dpa'i gnas so/ /gti mug rnam par dag pa'i gnas ni 'di yin te/ gang zhig byang chub sems dpa'i gnas so/ /'dir ni 'dod chags la sogs pa'i tshig rnams kyi 'dod chags dang / 'dod chags bral ba dang / 'dod chags bar ma'i rang bzhin brgya drug cu
<p>239b.3</p>rtsa ba dang bcas pa bshad pa yin te/ de rnams rnam par dag pa ni sngags dang phyag rgya'i rim pa dag gis mi dmigs pa ste/ de nyid gnas ni chos thams cad kyi gzhir gyur pa ste 'od gsal ba'o/ /byang chub sems dpa'i gnas ni de nyid de sa bcu pa thob pa'i phyir ro/ /ji skad du/ snang ba
<p>239b.4</p>gsum po mthong ba dag /sa bcu la ni rab tu gnas/ /zhes 'og nas gsungs pa'i phyir de bzhin du dpal mchog dang po de nyid las/ 'dod chags zhe sdang gti mug ni/ gsum po 'jig rten dug chen yin/ /dug nyid nye bar zhi gyur nas/ /dug ni de rnams dug med 'gyur/ /zhes bya ba
<p>239b.5</p>gsungs te/ 'di ni 'dod chags la sogs pa'i rang bzhin rnams kyi rang bzhin ma shes na dug yin pa dang / de'i rang bzhin rtogs na dug med pa yin te mdor bsdus pa'i don to/ /mdo sde thams cad dang rgyud la sogs pa'i tshad ma nyid bstan par bya ba'i phyir/ sna tshogs mdo dang rgyud la ni/ /de
<p>239b.6</p>nyid gang zhig nyer bstan pa/ /thams cad stong gnas 'di nyid las/ /der ni gzhan dag ma gsungs so/ /zhes bya ba gsungs te/ gang zhig mdo ni lang kar gshegs pa la sogs pa dang rgyud ni de kho na nyid bsdus pa la sogs pa ste/ de rnams las de kho na nyid gang nye bar bstan pa de yang
<p>239b.7</p>thams cad stong pa'i gnas las gzhan du ma gsungs te de kun las de las 'das pa'i de kho na nyid bcom ldan 'das kyis gsungs pa ma yin no/ /de kho na nyid gcig pu kho na gsungs te/ char 'bab pa bzhin du rten gyi khyad par gyis de tha dad par so sor snang ba ste/ bu ram la sogs pa'i shing
<p>240a</p>
<p>240a.1</p>las ltung ba'i char lta bu'o/ /tshul gcig par bstan pa'i mdo las/ chos ni sgra skad dag gis lung bstan brjod/ /chos dang sgra dag 'dir ni snang mi 'gyur/ /chos nyid tshul gcig dngos la'ang 'jug byed pa/ /bzod mchog bla na med la reg par 'gyur/ /zhes bya ba
<p>240a.2</p>gsungs te chos kyi phung po'i tshad ma nyid bstan par bya ba'i phyir/ chos phung brgyad khri bzhi stong ni/ /thub pa chen pos gsungs pa las/ /mngon par byang chub mtshan nyid ni/ /snying po las ni snying po mchog /ces bya ba gsungs te/ de la chos kyi phung po brgyad khri bzhi stong ni nyan thos pa'i
<p>240a.3</p>theg pa dang theg pa chen po dgu khri dang sngags kyi theg pa chen po 'bum du shes par bya'o/ /de bas na chos kyi phung po de rnams su thub pa chen pos mngon par byang chub pa'i mtshan nyid ni rim pa gnyis pa las gsungs pa 'am/ bzhi pa las gsungs pa gang yin pa de ni/ snying po las kyang snying
<p>240a.4</p>po mchog /ces pa ni bskyed pa'i rim pa snying po ste de las snying po ni rdo rje bzlas pa'i rim pa ste/ de las kyang mchog ni khyad par can du gsungs so/ /de la nyan thos pa rnams kyis de kho na nyid de nyid 'gog pa'i snyoms par zhugs pa'i sgo nas gzung ba dang / rang sangs rgyas kyi rigs can rnams
<p>240a.5</p>kyis de nyid rjes su dpag pa'i phyi'i don 'dzin pa'i rnam pa'i sgo nas gzung ba dang / rnal 'byor spyod pa rnams kyis rnam pa dang bcas pa dang rnam pa med pa'i sgo nas de nyid gzung ba yin no/ /de la kun gzhi rnam par shes pa kho na yod pa'o zhes kha cig 'dod pa'o/ /nyon mongs pa can gyi yid dang 'jug
<p>240a.6</p>pa'i rnam par shes pa kho na'o zhes kha cig 'dod do/ /'jug pa'i rnam par shes pa drug kho na kha cig gis 'dod do/ /rnam par shes pa brgyad kha cig gis 'dod pa ste rnal 'byor spyod pa'i phyogs bzhi'o/ /rgyu dang rkyen las 'byung ba'i phyir don logs su 'grub pa dang / rnam pa med pa'i
<p>240a.7</p>rnam par shes pa logs su 'grub pa ste/ de gnyi ga yang rang bzhin med pa'o zhes mdo sde'i dbu ma pa rnams kyis de kho na nyid gzung ba yin no/ /phyi'i dngos po ni ye shes kyi rnam pa kho na yin te/ de yang rang bzhin med pa'o zhes rnal 'byor spyod pa'i dbu ma pa rnams kyis de kho na nyid gzung ba yin
<p>240b</p>
<p>240b.1</p>no/ /mthong ba dang bsgom pa'i lam rnams kyis nyon mongs pa spangs te/ chos kyi sku thob pa'o zhes rgyal ba'i yum gyi dbu ma pa rnams grub pa'i mtha' 'dod do/ /bya ba'i rgyud la gnas pa rnams khyad par gyi lha'i rnam pa kho na'i de kho na nyid 'dod pa dang / spyod pa'i rgyud la gnas pa rnams rol mo la
<p>240b.2</p>sogs pa'i tha mal pa ma yin pa'i spyod pas lha'i rnam pa kho na'i de kho na nyid 'dod pa dang / rnal 'byor gyi rgyud la gnas pa rnams sngags dang phyag rgya dang / ting nge 'dzin rnams kyis thob pa'i rnam par snang mdzad la sogs pa'i lha'i sku kho na nyid 'dod pa dang / rnal 'byor chen po'i rgyud la gnas
<p>240b.3</p>pa rnams bskyed pa'i rim pa'i rnal 'byor pas ting nge 'dzin gsum sngon du 'gro ba'i lus rnam par dben pa'i mtha' can de kho na nyid 'dod pa dang / rdzogs pa'i rim pa la gnas pa kha cig ngag rnam par dben pa ma yin pa dang / kha cig sems kyi 'od gsal ba dang / kha cig sgyu ma'i sku dang / kha cig
<p>240b.4</p>phyi'i mngon par byang chub pa dang / kha cig mi gnas pa'i mya ngan las 'das pa'i de kho na nyid 'dod pa yin te/ dngos po rnam par dpyad na chos kyi sku las 'das pa'i de kho na nyid gzhan kho na yod pa ma yin te/ khyad par byed pa'i phyir ro/ /de bas de nyid mngon par byang chub pa yin te/ de mngon du byas
<p>240b.5</p>na lam thams cad rtogs par 'gyur ro/ /rten gyi dbye bas lta ba rnams tha dad pa ste de kho na nyid ni ma yin no/ /gzhan du de nyid kho nar mi 'gyur ro/ /ji skad du/ chos kyi dbyings ni dbye med phyir/ /rigs dbye ba ni rigs pa min/ /gzhi can chos kyi dbye ba yis/ /de yi dbye ba so sor bshad/ /
<p>240b.6</p>ces 'byung ba'i phyir ro/ /da ni brtul zhugs la sogs pa yang de'i don du de kho nar gzung ba ma yin no zhes bshad par bya ba'i phyir/ ral pa gcer bu mgo reg dang / /cod pan 'dus pa spong 'jug ste/ /sna tshogs rtags can de dang ni/ /mngon par byang chub 'dod pa rnams/ /zhes bya ba
<p>240b.7</p>gsungs te/ ral pa gcig ni rig pa'i brtul zhugs pa'o/ /gcer bu ni spyod pa'i brtul zhugs pa'o/ /mgo reg ni dge slong dang dge tshul la sogs pa'o/ /cod pan ni bslab pa lnga la gnas pa'i dge bsnyen no/ /'dus pa spong 'jug ni tshem bu pa'i rnal 'byor pa'o/ /sna tshogs rtags can de
<p>241a</p>
<p>241a.1</p>dang ni/ /zhes pa ni brtul zhugs sbyangs pa'i yon tan la sogs pa'i rtags te/ dka' thub spyod pa'i mtshan nyid de rnams kyis mngon par byang chub 'dod pa kho na yin te/ de rnams gzhan gyi don du 'bad pa ma yin no/ /brtul zhugs kho na de kho na nyid thob pa'i rgyu ma yin no zhes bshad
<p>241a.2</p>par bya ba'i phyir/ de nyid dman pa de rnams kyis/ /brtul zhugs spyod pa la sogs rim/ /de nyid ye shes dman pas na/ /des ni grol bar rnyed mi 'gyur/ /zhes bya ba gsungs te/ ral pa 'dzin pa la sogs pa de rnams gal te de kho na nyid bral ba yin na de'i tshe de rnams kyi brtul zhugs la sogs
<p>241a.3</p>pa spyod pa'i rim pa don med pa kho na yin te/ 'on tang khur bu khur ba lta bur 'gyur ro/ /de bas na de kho na nyid med pa'i phyir/ brtul zhugs la sogs pa de yis grol bar mi 'gyur ro/ /gdan bzhi'i rgyud las kyang / de nyid med pa'i rnal 'byor la/ /glang po'i dril bu sgra sgrogs ltar/ /zhes bya
<p>241a.4</p>ba gsungs so/ /de bas na de kho na nyid yongs su shes pa kho na grol ba'i rgyu yin te/ brtul zhugs la sogs pa med na yang de nyid rtogs pa'i phyir ro/ /de kho na nyid med na brtul zhugs la sogs pa don med de 'on tang khur bu khur ba'o/ /brtul zhugs la sogs pa bstan pa ni drang ba'i don to/ /
<p>241a.5</p>de la zhen pa'i sems can gzung ba'i phyir ro/ /de bas brtul zhugs med kyang de kho na nyid mngon du bya ba'o/ /da ni sa'i rim pa bshad par bya ba'i phyir/ dang po las kyi sbyor ba yis/ /sa brgyad pa ni thob par 'gyur/ /snang ba gsum po mthong ba dag /sa bcu la ni rab tu gnas/ /zhes bya ba gsungs
<p>241a.6</p>te/ las dang po pa ni bskyed pa'i rim pa'i rnal 'byor pa ste/ de'i sbyor ba ni dang po sbyor ba la sogs pa'i ting nge 'dzin gsum bsgom pa ste/ lus rnam par dben pa'i mtha' can gang yin pa de yis/ sa brgyad pa ni mi g.yo ba thob par 'gyur ro/ /don gyis na rdo rje bzlas pa'i rim pas sa dgu
<p>241a.7</p>pa thob pa dang / snang ba gsum po mthong ba ye shes dbang du gyur pa'i phyir sa bcu pa thob par 'gyur ro/ /de'i rjes las thob pa'i phyir sgyu ma'i sku sa bcu pa kho na'o/ /rim bzhi pas bcu gcig kun du 'od kyi sa thob pa'o/ /de'i rjes las thob pa'i ye shes kyis rdo rje'i sku ni sa bcu gcig pa kho na'o/ /
<p>241b</p>
<p>241b.1</p>las dang po pa'i sa ni tshangs pa'i gnas la sogs pa bsgoms pas thob pa yin no/ /de ltar na sa bcu gnyis so/ /shin tu bde ba dang / shin tu myur bar rig pa'i skyes bu bsgom pas gang zhig tshe 'di nyid du sangs rgyas thob pa ste/ de nyid sa bcu gsum pa zhes bshad do/ /da ni gzhon nu don
<p>241b.2</p>thams cad grub pas de kho na nyid thob nas gang mdzad pa de nyid bshad par bya ba'i phyir/ mngon par byang chub legs thob nas/ /gtsang ma'i gnas su nye bar 'gro/ /sangs rgyas zhing nas mi ldog pas/ /tshe 'di nyid kyis thams cad mkhyen/ /zhes bya ba gsungs te/ shAkya thub pa des mngon par
<p>241b.3</p>byang chub thob nas sems can gyi don mdzad de/ gtsang ma'i gnas ni 'phags pa'i gnas su shes pa'o/ /sangs rgyas kyi zhing ni yongs su dag pa'i rang bzhin te/ de ru phyir mi ldog pas tshe 'di nyid du thams cad mkhyen pa thob pa yin pas drang ba'i don to/ /mngon par dad pa'i byang chub
<p>241b.4</p>pa ni phyi'i smig rgyu la sogs pa mthong bas nang gi bdag nyid kyi mngon par byang chub pa mngon du byas nas gtsang ma'i gnas ni rang gi sems kho na/ 'gro ba ni de ru bzhugs pa'o/ /sangs rgyas ni yang dag pa'i ye shes te de'i zhing ni phung po la sogs pa'i rten te de ru mi ldog pa ni de rnams blang bya
<p>241b.5</p>dang / spang bya ma yin pa mdzad nas thams cad mkhyen pa ste nges pa'i don to/ /da ni 'dod chags kyi spyod pa'i 'bras bus byang chub rnam pa gsum bshad par bya ba'i phyir/ chos 'byung mngon par byang chub pa'i/ /chags sogs rol mo rgya chen po/ /chos dbyings mngon par byang chub pa'i/ /ji ltar
<p>241b.6</p>rnyed pa'i spyod pas so/ /mngon par rtogs par gang gyur pa/ /bla med mngon par byang chub pa/ /spros bcas la sogs spyod pa yis/ /rnal 'byor pa ni 'dir slob bo/ /zhes bya ba gsungs te/ tshigs su bcad pa gnyis kyis 'bras bu dang bcas pa'i spyod pa gsum bstan to/ /de la spyod pa
<p>241b.7</p>gsum ni spros pa dang bcas pa dang spros pa med pa dang shin tu spros pa med pa'o/ /de la dang po ni sum brtsegs kyi khang pa'am/ 'og tu khang pa byas la/ de nyid dar dpyangs dang / ba dan dang / rnga yab dang / me tog gi phreng ba rnams kyis brgyan par byas la/ 'og khang du tshang bang dang / bar khang du rol mo
<p>242a</p>
<p>242a.1</p>mkhan la sogs pa dang / steng du sna tshogs pa'i gdan la bzhugs pa'i bdag nyid rdo rje 'chang dang / shar la sogs pa'i phyogs nas sgo'i bar du/ kye ma'o/ /bde ma la sogs pa'i lha mo'i gzugs dang / kha dog la sogs pa dpal ldan pa'i lha mo rnams rnam par
<p>242a.2</p>bzhag la/ de rnams dang lhan cig tu 'dod pa'i yon tan lnga po la longs spyod la/ lag pa dang ngag gi brda rnams kyi de kho na nyin mtshan la sna tshogs pa'i byed pa dang yan lag bsgyur ba la sogs pa'i tha mal pa ma yin pa'i dga' ba'i spyod pa rnams kyis chos 'byung mngon par byang chub pa
<p>242a.3</p>thob pa'i bar du gnas par bya ste/ rgyal po in+d+ra b+hU ti bzhin du/ rang gzugs yongs su gyur pas tshe 'di nyid du de rnams dang lhan cig tu phyag rgya chen po'i dngos grub thob par 'gyur te/ 'bras bu dang bcas pa'i spros pa'i spyod pa bstan to/ /gnyis pa ni zhag re re'am/ zla ba re re'am/ lo re
<p>242a.4</p>re gzugs rdo rje ma la sogs pa'i lha mo bzhi dang lhan cig tu longs spyod la spyad par bya'o/ /gal te phun sum tshogs pa med na/ de'i tshe phyag rgya gcig dang / lhan cig tu yul nas yul du bskor zhing ji snyed pa'i shing tog dang 'bras bu la sogs pa'i zas rnams kyis srog 'dzin pa tsam byas te
<p>242a.5</p>ji srid chos kyi dbyings kyi mngon par byang chub pa thob par 'gyur ro/ /gsum pa ni ye shes kyi phyag rgya dang snyoms par zhugs pas/ mngon par rtogs par gang gyur pa/ /zhes pa ni de dang lhan cig tu bde ba nyams su myong la/ nags tshal gyi lha mo rnams las bza' ba rnyed cing chags pa med
<p>242a.6</p>pa'i tshul gyis bla na med pa'i mngon par byang chub pa thob pa'i bar du bsgom par bya'o/ /de ltar spyod pa'i dbye bas thabs kyi dbye ba ste byang chub ni gcig kho na'o/ /rten gyi dbye bas ming gi dbye ba tsam 'dir bstan pa ste/ byang chub la rang bzhin gyis dbye ba gang yang med do/ /da ni rang bzhin gyis
<p>242a.7</p>grub pa'i de bzhin nyid la spyod pa spyod pa'i spros pas dgos pa med pa'o zhes phyogs snga ma tshigs su bcad pa gcig gis bshad par bya ba'i phyir/ gdod nas grub pa'i rang bzhin can/ /ngo bo nyid kyis de 'grub na/ /bslab pa'i sbyor bas ci zhig bya/ /rtog las de bzhin nyid mi skye/ /zhes bya ba
<p>242b</p>
<p>242b.1</p>gsungs te/ de bzhin nyid ni chos nyid de de skyed par byed pa ma yin te thog ma dang tha ma med pa'i phyir ro/ /de bas na rang bzhin gyis grub pa kho na de yin te/ rtog pa las 'byung ba ni ma yin no/ /lam gyi sgo nas de bslab na rtog pa kho na las skye bar 'gyur ro/ /'di'i lan gdab par bya ba'i phyir/ gang
<p>242b.2</p>zhig de ltar 'dir rtog na/ ye shes rim pa spangs pa nyid/ /de yi dbye ba mi shes pas/ /slar yang slob par 'gyur ba yin/ /zhes bya ba gsungs te/ bslab pa'i sbyor ba mi dgos so/ /zhes khyod kyi tshig rigs pa ma yin te/ snang ba la sogs pa ye shes gsum gyi rim pa yongs su spangs nas
<p>242b.3</p>gang zag gi rang bzhin gyis grub pa'i rim pa rtogs pa de rnams de'i dbye ba ni rang bzhin dang snang ba rnams kyi dbye ba gang gi tshe rang bzhin gang 'byung ba dang / de'i 'ang rang bzhin gang yin no/ /zhes dbye ba mi shes pas las dang po par 'gyur ro/ /de bas na de rnams kyis de'i dbye ba bslab par rigs
<p>242b.4</p>pa yin no zhes pa'i tha tshig go/ /bslab pa de nyid bshad par bya ba'i phyir/ rang bzhin snang ba'i dbye shes shing / /de nyid bzhi pa la brten nas/ /gang zhig rnam gsum la slob pa/ /de ni 'bras bu myur thob 'gyur/ /zhes bya ba gsungs te/ rang bzhin ni brgya drug cu dang snang ba ni gsum
<p>242b.5</p>ste/ de rnams kyi dbye ba shes pa'i rnal 'byor pas de nyid bzhi pa la brten pa ni sems kyi 'od gsal ba'am/ rang bzhin gyi 'od gsal ba la brten nas/ des ni 'bras bu myur thob 'gyur/ /zhes pa ni mi gnas pa'i mya ngan las 'das pa'i mtshan nyid mngon du byed par 'gyur ro/ /de
<p>242b.6</p>yang ji ltar zhe na/ gang zhig rnam gsum la slob pa/ /zhes pa ni gal te spyod pa gsum la slob na de'i tshe 'bras bu mngon du byed pa ste/ gzhan du ni ma yin no zhes dgongs pa'o/ /'dis ni bsgom pa med na byang chub thob pa ma yin no zhes grub pa'i mtha' rnams rnam par gzhag go /'di nyid kyi dpe
<p>242b.7</p>bstan par bya ba'i phyir/ ji ltar shing la me gnas pa/ /ma gtsubs par ni 'byung mi 'gyur/ /de bzhin byang chub bslab bral bas/ /tshe 'di nyid la snang mi 'gyur/ /zhes bya ba gsungs te/ 'dir ni 'byung ba chen po bzhi bdag nyid kyi dngos po rnams kyi sa la sogs pa phan tshun tha mi
<p>243a</p>
<p>243a.1</p>dad pa yin no/ /de bas me'i khams shing gi nang na gnas na yang rang snang bar mi 'gyur te/ de ru sa kho na snang ba yin no/ /nye bar len pa dang lhan cig byed pa'i rgyu rnams phan tshun phan par bya ba dang / phan par byed pa'i dngos por gnas pa ste/ gtso bo dang yon tan gyi rang bzhin
<p>243a.2</p>du gnas pa dang / tshogs pa gcig la rag lus pa'i phyir ro/ /de bas na shing gi nang na gnas na me de ni ma gtsubs na 'byung bar mi 'gyur te/ de bzhin du chos nyid phung po la sogs pa la khyab par byed pa'i rang bzhin du gnas na yang bslab bral ba ni bsgom pa med na snang bar mi 'gyur ro/ /
<p>243a.3</p>de bas na rdzogs pa'i rim pa gnas pa'i rnal 'byor pas de nyid rtogs par bya ba'i phyir bsgom pa'i lam la goms par bya'o/ /sems la dmigs pa'i rim pa sbyin par bya ba'i slob ma snod ma yin pa brtag par bya ba'i phyir/ gang zhig g.yo sgyu'i blo ldan le lo can dag dang / /nyon mongs bla ma'i skyon
<p>243a.4</p>rnams mthong gi yon tan min/ /bla ma la smod dbang skur thob ces rlom sems 'gyur/ /blo dman sems ldan kun mkhyen yang dag 'thob mi 'gyur/ /zhes bya ba gsungs te/ 'di lta bu'i slob ma gang yin pa de ni snod ma yin no zhes bstan to/ /de gang yin zhe na/ g.yo sgyu'i blo ldan ni sems
<p>243a.5</p>drang po med pa dang / le lo can ni dge ba'i chos la 'bad pa med pa dang / de bzhin du bla ma'i skyon kho na mthong ba dang / yon tan ni man ngag dang mkhas pa nyid la sogs pa mthong ba ma yin no/ /de bzhin du bla ma la smod pa ni bdag gi rdo rje slob dpon gyis cung zad mi shes te/ bdag gi rang byung
<p>243a.6</p>gi shes rab kyi stobs kyis rgyud kyi don rtogs pa ste/ bdag la bla mas cang byas pa ma yin te zhes bya ba bla ma la smod pa'o/ /de bzhin du so so skye bo bdag 'dra bas thams cad mkhyen pa thob pa ma yin no zhes slob ma dman pa dang ldan pa'o/ /de bzhin du bsnyen bkur med par myur du de nyid thob
<p>243a.7</p>par 'dod/ /yang dag tshig ma yin zhes khro bcas g.yo bar 'gyur/ /tshogs mang bla ma mthong na rgyab kyis phyogs par byed/ /de nas de ni dben par song nas phyag byed 'gyur/ /zhes bya ba ni go sla'o/ /de bzhin du/ de ltar rang bzhin ngan gyur dman pa'i slob ma ni/ /rang gi bur gyur yin
<p>243b</p>
<p>243b.1</p>yang gzhan bzhin yongs su spang / /rgyal rigs rje'u rigs mchog las skyes gyur pa'ang / /brtan pas nam yang de ni drung du gzhag mi bya/ /zhes bya ba ni rang bzhin ngan pa'i slob ma de lta bu rang gi bu yin yang spang bar bya'o/ /bram ze la sogs pa'i rigs gsum po las 'byung ba rang bzhin ngan pa yin
<p>243b.2</p>na snga ma bzhin spang bar bya'o/ /'di ni tsan+dan lta bu'i gang zag ste/ rdzogs pa'i rim pa'i snod ma yin no/ /ji skad du/ thos pa nyung zhing nga rgyal ldan/ /rtsa ba med par mang du smra/ /rjes su gzung bar mi nus pa/ /tsan+dan zhes bya'i gang zag go/ /zhes gsungs so/ /rin po che lta bu'i gang
<p>243b.3</p>zag bshad par bya ba'i phyir/ yon tan mchog ldan ye shes brtson par bcas pa dang / /yang na bla ma la gus sangs rgyas dang mnyam ltar/ /rgyal ba'i chos rnams rtogs shing bstan la shin tu dad/ /de 'dir snod gyur yin phyir de la drin sbyin bya/ /zhes bya ba gsungs te/ de lta bu'i gang
<p>243b.4</p>zag yin pa de ni rim pa 'di'i snod yin no/ /de yang ji lta bu yin zhe na/ yon tan mchog ni byams pa la sogs pa dang / dad pa la sogs pa ste de dang ldan pa'o/ /ye shes brtson par bcas pa zhes bya ba la/ rigs pa'i gnas lnga la rtsol ba dang ldan pas ye shes dang bcas pa dang / dge
<p>243b.5</p>ba'i chos spyod pa la 'bad pa'i phyir brtson 'grus dang bcas pa'o/ /de bzhin du bla ma ni rdo rje slob dpon te de la sangs rgyas dang 'dra bar mthong ba dang / de bzhin du rgyal ba'i chos ni sde snod gsum ste de la mkhas pa dang / bcom ldan 'das kyi bstan pa la dad pa can gang yin pa de la drin sbyin bya ba ni
<p>243b.6</p>rim pa gnyis pa'i don bshad par bya'o/ /de ni rin po che lta bu'i gang zag yin no/ /ji skad du/ tshul khrims dag cing mkhas la drang / /shes rab ldan zhing rgyud gcig pa/ /thos nas legs par ston pa ni/ /rin chen zhes bya'i gang zag go/ /zhes gsungs so/ /da ni mdo gcig pu
<p>243b.7</p>kho nas ut+pal la dang / pad+ma dkar po bshad par bya ba'i phyir/ rgyud mang rab tu thos shing lung la legs sbyangs kyang / /bla ma'i bsnyen bkur dman phyir lung thob ma gyur pa/ /de ni bdag phan tsam la'ang dbang med bstan bcos rtsod/ /de yi bstan bcos skyo ba'i rgyu tsam 'ba' zhig yin/ /
<p>244a</p>
<p>244a.1</p>zhes bya ba gsungs te/ rgyud dang lung ni bye brag smra ba la sogs pa mang po slob dpon mang po las lan mang du thos nas gang gi blo sbyangs kyang bdag rang mkhas pa yin no zhes bla ma rnams las man ngag ma thob pa gang yin pa de ni bdag la phan pa tsam yang byed par mi nus na/ 
<p>244a.2</p>gzhan gyi don la smos ci dgos/ de bas na/ de'i bstan bcos skyo ba'i rgyu tsam yin te/ bstan bcos la rtsod pa'i phyir ro/ /de'i phyir de ni rang dang gzhan gyi don las 'das par 'gyur te ngag gi don to/ /ji skad du/ de ni ma lus don thos nas/ /'dzin pa la ni rnam par mkhas/ /skad cig
<p>244a.3</p>gis ni brjed gyur pa/ /ut+pal zhes bya'i gang zag go/ /gzung bya lhag par mang thos kyang / /ston pa yi ni nus pa med/ /bum pa'i ras bal sa bon 'dra/ /pad+ma zhes bya'i gang zag go/ /zhes bya ba gsungs te/ slob ma'i bshad pa la snod du gyur pa yang rin po che'i gang zag bshad
<p>244a.4</p>par bya ba'i phyir/ rgyud mang thos shing shes ldan gnas drug shes pa dang / /dran dang blo gros brtan blo brtson pa phun tshogs ldan/ /bla ma'i zhabs bkur bcas shing de nyid lung thob dang / /rgyud rgyal man ngag de yis bstan par 'os pa yin/ /zhes bya ba gsungs te/ rin po che lta bu'i
<p>244a.5</p>gang zag ste/ de yis rgyud kyi rgyal po'i man ngag gzhan la bstan par nus pa yin no/ /sngar ni man ngag gi snod du gyur pa de rang bstan pas/ tshigs su bcad pa 'dis gzhan gyi don des bya bar rigs pa'o zhes bshad do/ /de yang ji lta bu zhe na/ rgyud mang po thos nas mtha' drug gi dbye bas rgyud
<p>244a.6</p>bshad par nus pa dang / ye shes ldan pa ni de kho na nyid rtogs pa dang / de bzhin du dran pa la sogs pa'i 'jig rten las 'das pa'i dbang po lnga dang ldan pa dang / bla ma'i zhabs bkur bas gang gis man ngag thob pa'o/ /bsod nams yongs su bsngo ba bshad par bya ba'i phyir/ 'phags
<p>244a.7</p>pa rdor can drin gyis rgyud rnams mang po thos/ /gsal rnams spros pa'i tshig gis byang chub lam ni rnam phye bas/ /shAkya'i bshes gnyen gyis ni dge ba gang bsags des/ /mkhas shing gsal ba'i rnam smin byang chub snod gyur shog /ces bya ba gsungs te/ 'phags pa'i lam ni
<p>244b</p>
<p>244b.1</p>rdo rje 'chang gi go 'phang thob pa'i lam 'di rnam par phye nas/ bdag gis dge ba gang thob pa des sems can thams cad byang chub snod gyur pa ni zung 'jug gi go 'phang la brten par gyur cig pa'o/ /bdag gi ji lta bu zhe na/ gang gi 'phags pa rdo rje can gyi drin ni rmi lam du mthong ba'i rdo rje 'chang chen
<p>244b.2</p>po'i gnang ba'i rjes su bzung bas/ rgyud mang po thos nas mkhas par gyur te/ gsal ba'i tshig gis lam 'di phye ba'o/ /de bas na sems can kun yang mkhas par gyur pa gsal ba'i rnam par smin pas byang chub thob pa'i snod du gyur cig ces pa ni yongs su bsngo ba'o/ /shAkya'i bshes
<p>244b.3</p>gnyen zhes bya ba ni slob dpon gyis rab tu dgyes pa'i mtshan te/ dngos grub kyi mtshan ni klu sgrub ces pa'o/ /kha cig na re/ slob dpon nyid kyi slob ma shAkya bshes gnyen zhes bya ba ste/ slob dpon nyid kyis mdzad pa'i rab tu byed pa la slob ma'i ming 'jog pa ni shin tu dgyes pa'i phyir ro/ /de'i
<p>244b.4</p>phyogs su don ni 'phags pa rdor can zhes bya ba la 'phags pa yang yin la rdo rje can yang yin pas 'phags pa rdor can ni klu sgrub ste/ de'i drin gyis rgyud mang po thos pa zhes bya ba la sogs pa snga ma bzhin no/ /thams cad dag cing rnam par dag pa zhes pa ni thams cad ni rang bzhin dang snang ba
<p>244b.5</p>rnams kyi rim pas rang bzhin yongs su shes pas/ bla na med pa ni mchog tu gyur pa dgongs pa gang la yod pa de la de skad ces bya'o/ /de bas na sems rnam par dag pa'i rim pa zhes bya ba'i tshig gi don to/ /rim pa lnga pa'i 'grel pa rim pa'i don gsal bar byed pa zhes bya ba las/ sems
<p>244b.6</p>la dmigs pa'i rim pa ste gnyis pa'o// //da ni bdag la byin gyis brlab pa'i rim pa rtsom pa'i dang por bcom ldan 'das rdo rje 'chang la phyag 'tshal ba'i phyir/ rdo rje can rnams kun gyi gtso/ /rdo rje che la phyag 'tshal te/ /bdag la byin gyis brlab pa nyid/ /brtse bas bdag gis
<p>244b.7</p>bshad par bya/ /zhes bya ba gsungs te/ sngar don bshad pa'i bdag la byin gyis brlab pa'i rim pa bdag gis bshad par bya zhes pa tshig gi 'brel pa'o/ /de yang rgyu gang gis she na brtse bas zhes pa ni thugs rje'i dbang gis so/ /de gang gi phyir rim pa 'di la ni thugs rje kho na rtsa ba'i
<p>245a</p>
<p>245a.1</p>rgyu yin te/ gzhan du na sems la dmigs pa'i rim pa la zhugs pas slar yang lha'i rnam pa yongs su gzung ba dgos pa med pa'i phyir ro/ /dgos pa ni sems can gyi don dang / chad pa'i phyogs yongs su spangs pa dang / sngon gyi smon lam 'bras bu dang ldan pa ste de nyid
<p>245a.2</p>brtse ba zhes bshad pa'o/ /ci byas nas bshad par bya zhe na/ rdo rje 'chang la phyag 'tshal te/ /zhes pa ni de bzhin gshegs pa drug pa la phyag 'tshal nas so/ /ji lta bu yin zhe na/ rdo rje can kun ni de bzhin gshegs pa lnga ste/ de rnams kyi gtso bo ni bdag po'i bdag po nyid kyang chos nyid kyi rang
<p>245a.3</p>bzhin te/ 'di yis rim pa 'di rdo rje 'chang chen po'i rang bzhin yin zhes bstan to/ /de sgra ji bzhin pa'o/ /dbang bskur thob pa'i slob ma la bdag la byin gyis brlab pa'i rim pa ston pa yin te/ gzhan la ni ma yin no zhes bshad par bya ba'i phyir de la dang por bskyed pa'i rim pa'i rjes su
<p>245a.4</p>'brangs nas/ dbang bskur ba thob cing rgyud rnam pa bzhi'i dgongs pa shes pas shes rab dang ldan zhing lus dang / ngag dang yid rnam par dben pa'i thos pa 'dzin pa/ bden pa rnam gnyis la lhag par mos pa/ rdo rje slob dpon yang dag par mnyes par byas te/ de'i 'og tu bla ma mnyes par
<p>245a.5</p>gyur nas tshogs kyi mchod pa chen po byas la/ lo bcu drug pa rdo rje slob dpon chen po la phul te/ de'i 'og tu bla ma'i zhal nas bdag la byin gyis brlab pa mngon du thob nas de'i 'og tu phreng ba dang / chu dang / rdzogs pa'i sangs rgyas dang / rdo rje dang / dril bu sbyin pa dang / me long dang / ming
<p>245a.6</p>dang / slob dpon dang / rjes su gnang ba ste/ de dag dang bcas par gsang ba'i dbang bskur ba thob nas/ bstod pa 'dis bla ma la bstod par bya'o zhes bya ba gsungs te/ bdag la byin gyis brlab pa'i rim pa thob pa'i phyir/ slob ma 'di lta bus bla ma la bstod par bya'o zhes
<p>245a.7</p>tshig gi 'brel pa'o/ /slob ma ji lta bu zhe na/ dang po bskyed pa'i rjes su 'brangs nas dbang bskur thob pa zhes pa ni dam tshig dang sdom pa gzung ba sngon du 'gro ba'i mi bskyod pa la sogs pa'i rang bzhin gyis chu la sogs pa'i dbang rnams kyi dbang bskur ba thob pa ni rig pa'i dbang bskur ba
<p>245b</p>
<p>245b.1</p>pa'o zhes ston pa'o/ /phyir mi ldog pa'i dbang bskur ba yang bskyed pa'i rim pa'i dbang bskur ba yin te/ de yang thob pa'o zhes shes par bya'o/ /de bzhin du/ rgyud rnam pa bzhi'i dgongs pa shes pa zhes bya ba ni/ bya ba dang / spyod pa dang rnal 'byor dang / rnal 'byor chen po rgyud rnams
<p>245b.2</p>kyi dgongs pa gang yin pa de shes pa dang / shes rab dang ldan pa ni rigs pa so sor thob pa'i shes rab dang ldan pa'i gang zag ste/ chos la dmigs pa las byung ba'i shes rab dang ldan pa'i tsan+dan lta bu la sogs pa'i gang zag ni ma yin no/ /de gang gi phyir/ chos nyid so sor thob pa'i shes
<p>245b.3</p>rab ni rdo rje theg pa pa rnams kyi yin te/ sangs rgyas kyi theg pa pa rnams kyi ni ma yin no zhes dgongs pa'o/ /de bzhin du lus dang / ngag dang / yid rnam par dben pa'i thos pa 'dzin pa zhes pa ni lus rnam par dben pa ni ting nge 'dzin gsum sngon du 'gro ba rigs brgya'i dbye ba'i bar du'o/ /
<p>245b.4</p>ngag rnam par dben pa ni rdo rje bzlas pa dang / yid rnam par dben pa ni/ sems la dmigs pa ste/ de rnams kyi thos pa 'dzin pa de ni thos pa tsam 'dzin pa ste/ slob pa'i lam la gnas pa'i phyir mngon du byed pa ni ma yin no/ /de nyid kyi phyir bden pa rnam pa gnyis la lhag
<p>245b.5</p>par mos pa zhes bya ba la/ sgyu ma lta bu'i ting nge 'dzin kun rdzob kyi bden pa dang / 'od gsal ba don dam pa'i bden pa ste de gnyis la lhag par mos pa ni sgyu ma'i sku dang / 'od gsal la gnyis su med par byed pa la mos pa dang ldan pa ste/ zung 'jug gi rim pa thob pa'i phyir mos pa dang ldan pa'o/ /
<p>245b.6</p>zhes bya ba'i don to/ /slob ma de lta bus rdo rje slob dpon yang dag par mnyes pa ni bkur sti la sogs pas thugs dgyes par byas la/ de nas bla ma de la tshogs kyi 'khor lo'i nang du mchod pa bya'o/ /mchod pa de yang rgyud gzhan las rtogs par bya'o/ /lo bcu drug pa phul ba ni nye bar mtshon pa
<p>245b.7</p>tsam yin te/ lo bcu gnyis pa dang / lo nyi shu pa yang rigs kyi dbye ba de la dbul bar bya'o zhes ngag gi don to/ /de nas bla mas slob ma de la gsang ba dang shes rab dang shes rab ye shes sbyin la bdag la byin gyis brlab pa'i rim pa bstan par bya'o/ /'dis ni 'di ltar bshad pa yin te/ 
<p>246a</p>
<p>246a.1</p>slob ma gang gis slob dpon dang / gsang ba dang shes rab dang / shes rab ye shes zhes bya ba'i dbang bzhi pos dbang bskur ba dang / rjes su gnang ba de la bdag la byin gyis brlab pa bstan par bya ste/ gzhan la ni ma yin no zhes dgongs pa'o/ /'dir ni bskyed pa'i
<p>246a.2</p>rim pa'i rnal 'byor pa gang rang gi don 'dod pa de la dbang bskur ba lnga sbyin par bya ste/ gzhan gyi don la 'jug na de la slob dpon gyi dbang sbyin par bya'o/ /rdzogs pa'i rim pa 'dod na sngar bshad pa gnyis dang phyi ma gnyis de la sbyin par bya'o zhes dgongs pa'o/ /rim pa gnyis kyi rnal 'byor
<p>246a.3</p>pa rnams la dbang bskur ba bzhi yang sbyin par bya'o/ /de gang gi phyir bskyed pa'i rnal 'byor pas kyang dkyil 'khor rgyal po mchog gi ting nge 'dzin gyi phyogs su phyag rgya la brten pa kho na yin te/ de med na dkyil 'khor rdzogs par mi 'gyur ba'i phyir ro/ /rdzogs pa'i rim pa ni slob ma de la
<p>246a.4</p>bshad par mi bya ste de la mos pa med pa'i phyir ro/ /de'i 'og tu bla ma'i zhal nas bdag la byin gyis brlab pa'i man ngag thob nas zhes bya ba ni/ slob ma de lta bu la bla mas bdag la byin gyis brlab pa'i rim pa bshad par bya'o zhes ston to/ /de'i 'og tu phreng ba zhes bya ba la sogs pas
<p>246a.5</p>sngar bshad pa'i don kho na bstan pa yin no/ /phreng ba dang chu zhes bya ba la sogs pa go sla'o/ /rdzogs pa'i sangs rgyas ni sangs rgyas lnga'i rang bzhin gyi dbang bstan pa'o/ /gsang ba'i dbang bskur ba thob nas zhes bya ba ni gsang ba ni rnam pa gsum ste/ ngag dang / yid dang / ye shes
<p>246a.6</p>kyi gsang ba'o/ /de la ngag gi gsang ba ni byang chub kyi sems la spyod pa dang / yid kyi gsang ba ni shes rab kyi dbang bskur ba dang / ye shes kyi gsang ba ni shes rab ye shes te de ni bla ma'i man ngag las mtshon par bya'o/ /de rnams thob nas bla ma de dgyes par bya ba'i phyir bstod pa bshad
<p>246a.7</p>par bya ba'i phyir/ khong stong khyod kyi sku la med/ /sha dang rus pa khrag kyang med/ /nam mkha' la ni 'ja' tshon ltar/ /khyed kyi sku ni ston par mdzad/ /ces bya ba gsungs te/ re zhig rnam par snang mdzad kyi rang bzhin gyis bstod pa yin no/ /de la khyod kyi sku gang yin pa de la khong stong la sogs pa yod pa ma
<p>246b</p>
<p>246b.1</p>yin te/ sku'i rdo rje'i rang bzhin yin pa'i phyir ro/ /'o na de rnams med de ji ltar snang bar 'gyur zhe na/ nam mkha' la ni 'ja' tshon ltar/ /zhes bya ba la ji ltar nam mkha' la kha dog lnga dang ldan pa'i brgya byin gyi gzhu so sor snang ba'i phyir/ med pa gnyis las 'das pa dang / /mthong ba
<p>246b.2</p>tsam gyis 'jig pa'i phyir/ /yod pa gnyis las 'das pa ste/ /de bzhin du khyod kyi sku sems can gyi don du ston par mdzad pa'o zhes ngag gi don to/ /snang ba mtha' yas kyi sgo nas bstod pa bshad par bya ba'i phyir/ sku la snyun med mi gtsang med/ /bkres dang skom pa 'byung med kyang / /
<p>246b.3</p>khyed ni 'jig rten rjes 'jug phyir/ /'jig rten bya ba ston par mdzad/ /ces bya ba gsungs te/ so sor rtog pa'i ye shes kyi rang bzhin yin pas/ khyed kyi sku la snyun pa la sogs pa ma yin no/ /de gang gi phyir so sor rtog pa'i ye shes ni yang dag pa'i rnam par dpyad pa'i bdag
<p>246b.4</p>nyid de/ de'i gtsang ba dang mi gtsang ba la sogs pa'i chos rnams 'grub pa ma yin te/ rang bzhin gyis 'od gsal ba'i phyir ro/ /'jig rten rjes su 'jug pa'i phyir/ /'jig rten gyi bya ba khyed kyis ston par mdzad pa ste/ de ni gsung gi rang bzhin gyi snang ba mtha' yas bstan
<p>246b.5</p>pa yin no/ /rin chen 'byung ldan gyi sgo nas bstod pa bshad par bya ba'i phyir/ chu zla bzhin du gzung du med/ /chos rnams kun la gnas pa med/ /nga rgyal med cing rmongs mi mnga'/ /dmigs med khyod la phyag 'tshal lo/ /zhes bya ba gsungs te/ khyod la phyag 'tshal lo zhes
<p>246b.6</p>tshig gi 'brel pa'o/ /de ji lta bu yin zhe na/ chu zla ni chu'i nang na gnas pa'i gzugs brnyan gyi zla ba bzhin du gzung du med pa ni sgyu ma'i rang bzhin lta bu'o zhes tshig gi 'brel pa'o/ /de bzhin du chos rnams kun ni phung po la sogs pa ste/ de la gnas pa med pa ni chags pa mi mnga' ste/ 
<p>246b.7</p>nam mkha'i khams kyi rang bzhin no/ /nga rgyal med pa ni nga rgyal gyi rnam par dag pa'i rang bzhin yin pa'i phyir ro/ /rmongs pa mi mnga' zhes ni gti mug rnam par dag pa'i rang bzhin te/ gti mug dang nga rgyal rang bzhin gcig yin pa'i phyir ro/ /de gang gi phyir nga rgyal ni gti
<p>247a</p>
<p>247a.1</p>mug las 'byung ba'i phyir ro/ /spyod pa bsdus pa'i sgron ma las kyang nga rgyal ni gti mug gi rigs la bsdu bar bya'o zhes gsungs so/ /de nyid kyi phyir khyod dmigs pa med pa ste nam mkha'i rang bzhin yin pa'i phyir ro/ /de yang gang gi phyir nam mkha' la ni dmigs pa
<p>247a.2</p>gang yang med do zhes ston to/ /don yod grub pa'i sgo nas bstod pa bshad par bya ba'i phyir/ gshegs dang bzhugs dang de bzhin gzims/ /spyod lam dag ni thams cad du/ /khyed ni rtag tu mnyam bzhag pa/ /dmigs med khyod la phyag 'tshal lo/ /zhes bya ba gsungs te/ gshegs
<p>247a.3</p>pa la sogs pa spyod lam gang yin pa de rnams thams cad du khyed ni rtag tu mnyam par gzhag pa ste/ de bas na khyed dmigs med ni de rnams mi dmigs pa'i phyir ro/ /'dis ni bya ba nan tan grub pa'i rang bzhin don yod pa'i bdag nyid khyod la phyag 'tshal ba bstan to/ /mi bskyod pa'i sgo
<p>247a.4</p>nas bstod pa bshad par bya ba'i phyir/ sgyu ma lta bu'i ting 'dzin gyis/ /rdzu 'phrul che la rnam 'phrul zhing / /sna tshogs min la rab 'jug pa/ /dmigs med khyod la phyag 'tshal lo/ /zhes bya ba gsungs te/ sgyu ma lta bu'i ting nge 'dzin ni gcig dang / du ma dang / yod pa dang / med pa
<p>247a.5</p>gnyis las 'das pa'i chos kyi dbyings kyi ye shes te/ de'i rnam par 'phrul pa ni 'gro ba'i don la mdzad pa 'jug pa'o/ /'di gcig pur ma zad kyi srid pa'i rdzu 'phrul chen po'i dkyil 'khor gyi 'khor lo'i bdag por 'gyur zhing lha sum cu rtsa gsum spro zhing rnam 'phrul ni rnam par mdzes pa'o/ /
<p>247a.6</p>sna tshogs min la snyoms 'jug pa/ /zhes pa ni dkyil 'khor pa so sor snang ba'i dbye ba yod na yang sna tshogs pa ma yin te/ don dam pa'i dkyil 'khor gyi dus sam/ bya ba byas pa'i 'od du zhu ba'i skabs su gcig tu gyur pa'i phyir ro/ /rgyu 'di nyid kyis dmigs pa med pa ni phung po dang / 
<p>247a.7</p>khams dang / skye mched kyi rigs brgya'i dbye ba shes nas lus rnam par dben pa rtogs nas dmigs pa med pa'o/ /yang na dmigs pa ni 'jug pa la sogs pa dang / me'i dkyil 'khor la sogs pa ste/ de rnams ma ning gi bzlas pas 'od gsal ba nyid du mdzad pas dmigs pa med pa'o/ /
<p>247b</p>
<p>247b.1</p>yang na rang bzhin gyi snang ba dang / rlung dang / rnam par shes pa gsum po thams cad rtogs pa dang / snang ba med par mdzad pas na dmigs pa med pa ste/ 'dis ni lus ngag yid rnam par dben pa rtogs pas mi bskyod pa'i rang bzhin khyod la phyag 'tshal ba bstan to/ /bstod pa byas nas gsol
<p>247b.2</p>ba gdab par bya ba'i phyir/ de ltar rdo rje slob dpon zhes bya ba la sogs pa gsungs te/ de ltar ni sngar bshad pa'i yang dag pa'i bstod pa'i sgo nas bstod la/ slar yang 'og nas bshad par 'gyur ba'i tshigs su bcad pa gnyis kyis rim pa gsum pa thob par bya ba'i phyir/ rdo rje slob dpon
<p>247b.3</p>la gsol ba gdab par bya'o/ /tshigs su bcad pa de dag bshad par bya ba'i phyir/ kun mkhyen ye shes phung po can/ /srid pa'i 'khor lo rnam sbyong ba/ /de ring bshad pa'i rin chen gyis/ /gtso bos bdag la bka' drin gsol/ /khyod zhabs pad+ma spangs nas ni/ /gtso bo gzhan
<p>247b.4</p>la skyabs ma mchis/ /'gro ba'i dpa' bo thub chen gyis/ /de bas sangs rgyas mchog drin gsol/ /zhes bya ba gsungs te/ bdag la bshad pa'i rin chen gyis bka' drin gsol cig ces pa ni tshig gi 'brel pa'o/ /bshad pa ni rim pa gsum pa ji lta ba bzhin du gsal bar gyur
<p>247b.5</p>pa ste/ /de nyid 'dod pa thams cad rdzogs par byed pa'i phyir dang rin thang med pa'i phyir rin chen no/ /khyod ji lta bu yin zhe na/ kun mkhyen ye shes phung po can/ /zhes bya ba la/ kun mkhyen ye shes ni me long lta bu la sogs pa'i ye shes lnga ste/ de rnams kyi phung po ni cig car du
<p>247b.6</p>'dus pa ste des/ srid pa'i 'khor lo rnam sbyong ba/ /zhes pa ni yod pa dang / med pa la sogs pa'i dbye bas dbye bar gyur pa'i srid pa'i 'khor lo sbyong ba ni de'i rang bzhin yongs su shes par mdzad pa'o/ /gtso bo ni rdo rje 'chang chen po'i rang bzhin te drug pa'o/ /khyod zhabs pad+ma
<p>247b.7</p>spangs nas ni/ /zhes bya ba la sogs pa la/ khyod kyi zhabs kyi pad+ma yongs su spangs nas bdag la skyabs ni brten pa'i gnas yod pa ma yin te/ de'i phyir bka' drin gsol cig pa'o/ /sangs rgyas mchog ces bya ba ni mi bskyod pa'i sgo nas 'bod pa dang / 'gro ba'i dpa' bo zhes bya
<p>248a</p>
<p>248a.1</p>ba ni gsung gi rdo rje'i sgo nas 'bod pa dang / thub chen zhes bya ba ni rdo rje'i sgo nas 'bod pa'o/ /de ltar gsol ba btab pa gsan nas bla ma'i mdzad pa bshad par bya ba'i phyir/ de ltar 'jigs med gsol 'debs pa'i/ /tshigs dag thos par gyur nas ni/ /snying rje slob ma la bskyed
<p>248a.2</p>de/ /de nas bdag la byin brlab brtsam/ /zhes bya ba gsungs te/ slob ma'i tshig dag 'jigs med ni gsol ba btab pa la/ mkhas pa'i tshig ji lta ba bzhin du bstod pa la sogs pa las ma 'das pa ste/ de gsan nas slob ma de'i steng du thugs rje chen po bskyed la/ bla mas bdag la byin gyis brlab
<p>248a.3</p>pa'i rim pa de la brtsam pa ni bshad par bya ste sgra ji bzhin pa'o/ /de nyid bshad par bya ba'i phyir/ bdag byin brlab pa'i rim zhes pa/ /kun rdzob bden pa mthong ba ste/ /de ni bla ma'i drin dag gis/ /thob par 'gyur gyi gzhan du min/ /zhes bya ba gsungs te/ gang zhig snang ba nye bar thob
<p>248a.4</p>pa la sogs pa 'am/ cig car du sngon gyi smon lam gyi dbang gis ye shes kyi sku 'byung ba de'i bden pa mthong ba sgyu ma la sogs pa'i dpe bcu gnyis kyi nye bar mtshon pa gang yin pa de ni bdag la byin gyis brlab pa'i rim pa zhes bshad do/ /de la sgyu ma'i dpe bcu gnyis dang sbyar ba ni bshad pa
<p>248a.5</p>bzhin du shes par bya'o/ /de yang rtsa ba sgyu ma'i dpe yin te/ nye ba'i sgyu ma'i dpe de dang sbyar bar bya'o/ /de yang gang yin zhe na/ skar ma dang / rab rib dang / mar me dang / sgyu ma dang / zil ba dang / chu shing dang / nyi ma'i 'od zer dang / dri za'i grong khyer dang / mgal me'i 'khor lo dang / 
<p>248a.6</p>gtsub shing las 'byung ba'i me dang / mo gsham gyi bu dang / nam mkha'i me tog ste de rnams dang sbyar la bdag la byin gyis brlab pa'i rim pa bstan to/ /de yang bla ma'i drin gyis thob par gyur te rang bzo ni ma yin no/ /de gang gi phyir rdo rje slob dpon gyi go bzlog pa'am/ cig car gyi rim pas
<p>248a.7</p>de kho na nyid gsum pa ma bstan na/ de'i slob mas de'i rang bzhin shes pa ma yin te/ sgyu ma'i dpe dang gang sbyar bar bya'o zhes bla ma'i man ngag med na de yang shes par mi 'gyur ro/ /de bas de'i bsnyen bkur kho na bya'o/ /'dir ni kun rdzob kyi bden pa mthong ba rjes su smras nas/ bdag
<p>248b</p>
<p>248b.1</p>la byin gyis brlab pa'i rim pa ma shes pa shes par bya'o/ /rim pa gsum pa med na bstan bcos la 'bad pa don med pa yin no zhes bshad par bya ba'i phyir/ bdag la byin gyis brlab pa'i rim/ /gang gis rnyed par mi 'gyur ba/ /mdo sde rgyud dang rtog pa la/ /de yi ngal ba don med 'gyur/ /
<p>248b.2</p>zhes bya ba gsungs te/ sngar bshad pa'i bdag la byin gyis brlab pa'i rim pa gang gis bla ma'i zhal nas ma rnyed pa de'i mdo sde la brtson pa la 'bad pa ni rtsol ba 'bras bu med par 'gyur te/ sgyu ma lta bu'i ting nge 'dzin mngon du ma byas pa'i phyir ro/ /de gang gi phyir dngos po 'dzin pa la sgom
<p>248b.3</p>pa 'khor ba kho na yin pa'i phyir ro/ /ji skad du/ dge ba'am ni mi dge ba/ /rnam par rtog dbye gang yang med/ /me yis sreg par byed pa la/ /gzhi yi dbye ba dbye yod min/ /tsan+dan la yang 'bar ba ste/ /reg na sreg par byed pa yin/ /zhes bya ba la sogs pa gsungs so/ /chos kyi dbyings
<p>248b.4</p>yongs su zhus pa las kyang / thub pa chen po'i chos phung po/ /brgyad khri dang ni bzhi stong la/ /gang gi de nyid mi shes na/ /de dag thams cad 'bras bu med/ /ces bya ba gsungs so/ /de thob na phan yon bstan par bya ba'i phyir/ bdag la byin brlab rim thob pa'i/ /gtso bo sangs rgyas
<p>248b.5</p>rgyas kun bdag nyid/ /tshe 'di nyid du sangs rgyas ni/ /the tshom med par thob par 'gyur/ /zhes bya ba gsungs te/ bdag la byin gyis brlab pa'i rim pa thob nas/ tshe 'di nyid du sangs rgyas thob par 'gyur zhes pa ni tshig gi 'brel pa'o/ /tshe 'di nyid du ni ci'i phyir zhe na/ chos mthong ba
<p>248b.6</p>la mya ngan 'das/ /zhes bya ba 'byung ba'i phyir ro/ /rim pa ji lta bu zhe na/ sangs rgyas kun bdag nyid ces pa ni/ sems can gyi mos pa'i dbang gis de bzhin gshegs pa lnga'i rang bzhin dang / de bzhin du gtso bo ni drug pa ste/ rdo rje 'chang chen po'i rang bzhin no/ /'di nyid kyi rgyu dang
<p>248b.7</p>'bras bu'i bye brag bshad par bya ba'i phyir/ bdag byin brlab pa'i ting 'dzin dang / /de bzhin 'od gsal ba yi gnas/ /rgyu dang 'bras bu'i khyad par gyis/ /bden pa gnyis su bstan pa yin/ /zhes bya ba gsungs te/ 'dir ni rten cing 'brel par 'byung ba kho na sgyu ma'i ting nge 'dzin
<p>249a</p>
<p>249a.1</p>te de la rgyu dang 'bras bu'i bye brag yod pa rigs so/ /de la sems kyi 'od gsal ba yi gnas/ /rgyu dang 'bras bu'i khyad par bdag la byin gyis brlab pa ni 'bras bu ste de las de 'byung ba'i phyir ro/ /bden pa gnyis kyang 'di nyid yin te/ gang zag don dam pa'i bden pa
<p>249a.2</p>dang kun rdzob kyi bden pa'o/ /ji skad du/ rnam rtog kun rdzob bshad pa ste/ /rnam par rtog pa gzhan byed gang / /rnam par rtog pa bzlog pa gang / /de nyid don dam bshad pa yin/ /zhes bya ba 'byung ngo / /de bas na 'dir kun rdzob kyi bden pa mthong ba sgyu ma'i ting nge 'dzin kho na rnam par rtog pa
<p>249a.3</p>yin no/ /de ni dbye ba gzhan gyis rgyu dang 'bras bu'i bye brag bshad par bya ba'i phyir/ bdag byin brlab pa'i rim gyis ni/ /'od gsal ba ni thob par 'gyur/ /de bas rdo rje slob dpon gyis/ /dang por bdag la byin brlab bstan/ /zhes bya ba gsungs te/ yang na bdag byin gyis brlab
<p>249a.4</p>pa'i rgyu dang / rang bzhin gyi 'od gsal ba 'bras bu ste de'i rim gyis de rtogs pa'i phyir ro/ /rgyud 'di nyid kyis dang po bdag la byin gyis brlab pa'i rim pa rdo rje slob dpon gyis slob ma la bstan par bya'o/ /de bas na rim pa gsum pa la ltos nas rim pa gnyis pa rgyu ste gsum pa 'bras
<p>249a.5</p>bu'o/ /de bzhin du rim pa gsum pa rgyu ste bzhi pa 'bras bu'o/ /de bas na bdag la byin gyis brlab pa ni rgyu yang yin la 'bras bu yang de nyid yin no/ /'od gsal ba rgyu yang yin la 'bras bu yang de nyid yin no zhes grub pa'i mtha'o/ /'dis ni gang la yang rgyu dang 'bras bu'i dngos po yod pa
<p>249a.6</p>ma yin no zhes bstan pa ste/ dngos po thams cad ltos pa dang bcas pa'i phyir ro/ /de bas na gang zhig ltos pa de nyid gzhan dbang yin pas rang bzhin med pa de nyid yin no/ /da ni 'gro ba sgyu ma lta bur yongs su ma shes pa dang / de'i rgyu nyid bshad par bya ba'i phyir/ 'gro kun rang dbang med pa
<p>249a.7</p>ste/ rang dbang du ni 'byung ma yin/ /de yis rgyu ni 'od gsal ba/ /'od gsal thams cad stong pa'o/ /zhes bya ba gsungs te/ 'gro ba 'di thams cad sgyu ma lta bu nyid ma shes pas rten cing 'brel pa las skye bar gyur pa ste/ de nyid rang dbang ni de las ldog pas sgyu ma la sogs pa'i
<p>249b</p>
<p>249b.1</p>rang bzhin rtogs na skye bar mi 'gyur te/ glo bur gyi dri mas bkag pa'i phyir/ 'o na glo bur gyi dri ma gal te rang dbang ma yin par byed pas nus na/ de'i tshe de rnams de las tha dad pa'am tha mi dad pa yin/ gal te tha dad na de'i tshe 'bras bu sgyu ma lta bu'i ting nge 'dzin dang rgyu 'od gsal ba tha dad par 'gyur ro/ /
<p>249b.2</p>de yang 'dod pa ma yin te de'i khyab pa nyid nyams pa'i phyir ro/ /gal te de rnams tha mi dad pa na de'i tshe bdag nyid gcig yin pa'i phyir rgyu dang 'bras bu dag dri ma dang bcas par 'gyur ro/ /'dir smras pa/ tha dad pa dang tha mi dad pa dag gis dri ma de rnams brjod du med pa ste/ gang gi phyir 'od
<p>249b.3</p>gsal ba dang bdag la byin gyis brlab pa dag rang bzhin yongs su dag pa'i phyir tha dad pa ma yin no/ /dri ma de rnams de'i rang bzhin yin na yang las dang 'bras bu'i gzugs su snang ba'i phyir tha mi dad par yang brjod par mi bya'o/ /'o na de ltar yin na bcings pa dang grol ba'i tha snyad ji ltar
<p>249b.4</p>bya zhe na/ yongs su ma shes pa dang / de las gzhan gyis byas pa'o zhes kho bo cag smra ba yin no/ /de yang gang las 'byung zhe na/ smras pa/ rang bzhin bskyed pas skyes pa rmongs pas phrag la bkal ba'i bu brjed pa lta'o/ /de bzhin du 'dra ba'i phyir 'khrul pa 'byung ste thag pa la sbrul gyi
<p>249b.5</p>blo lta bu'o/ /de bas na dpe de bzhin du/ sgyu ma lta bu'i rang bzhin gang yin pa de nyid de las gzhan du snang bar 'gyur te/ de'i rgyu ni 'od gsal ba kho na yin pas sngar bshad pa bzhin du thams cad stong pa zhes brjod pa yin no/ /da ni bcings pa dang grol ba'i rang bzhin bshad par bya ba'i phyir
<p>249b.6</p>sems gang gis ni byis pa rnams/ /'khor bar 'ching bas bcings 'gyur bas/ /sems de nyid kyi rnal 'byor pa/ /bde gshegs gnas su 'gro bar 'gyur/ /zhes bya ba gsungs te/ byis pa ni sgyu ma'i rang bzhin ma shes pa'i rang gi sde pa dang gzhan gyi sde pa rnams 'khor ba ni 'gro ba
<p>249b.7</p>rigs lnga'i rang bzhin la sems gang gis bcings par 'gyur ba sems de nyid ni sgyu ma'i rang bzhin rtogs pas rnal 'byor pa rnams kyi bde bar gshegs pa'i go 'phang thob par 'gyur ro/ /de gang gi phyir rang bzhin dang snang ba'i ngo bo 'khor ba ste/ de nyid sgyu ma lta bu yongs su shes pa'am de'i rgyu shes
<p>250a</p>
<p>250a.1</p>pas thar pa yin no/ /gal te 'di dag thams cad sgyu ma lta bu yin na/ skye ba dang 'jig pa dag ji ltar so sor snang ba yin zhe na de dag so sor snang ba ma yin no zhes bshad par bya ba'i phyir/ 'dir ni gang yang skye ba med/ /gang yang 'chi ba yod ma yin/ /sems kyi rang bzhin rnams gnas
<p>250a.2</p>par/ /'khor ba nyid ni shes par bya/ /zhes gsungs te/ gtsub shing dang / skyes bu'i lag la sogs pa'i bya ba las 'byung ba'i me yi rnam par dpyad na gang las kyang 'byung ba ma yin te/ 'on kyang rgyu rkyen de rnams tshang bas skye ba ltar mthong ba yin no/ /gang zhig phun sum tshogs pa las 'byung
<p>250a.3</p>ba de ni 'byung ba ma yin te/ ji skad du/ de de rten las gang 'byung ba/ /de ni don dam 'byung ba min/ /gang zhig rang bzhin ma byung ba/ /de ni 'byung ba ji ltar yin/ /zhes bya ba gsungs te/ 'dir ni sbyor ba 'di yin te/ dngos po thams cad ni chos thams cad dang / skye ba dang / 'jig pa bral ba
<p>250a.4</p>ni bsgrub bya dang / rten cing 'brel ba las 'byung ba'i phyir ro zhes gtan tshigs so/ /gang dang gang rten cing 'brel ba las 'byung ba de dang de skye ba la sogs pa dang bral ba ste sgyu ma'i skyes bu lta bu'o/ /mi mthun pa'i dpe ni de med pa kho na'o/ /de bas skye ba med pa'i phyir 'chi ba yang yod pa ma yin te/ 
<p>250a.5</p>mo gsham bu la ljang gu dang dkar po la sogs pa lta bu'o/ /'o na de ltar yin na/ skye ba dang 'jig pa ji ltar snang bar 'gyur zhe na/ smras pa/ 'jig rten gyi kun rdzob tu snang ba ste don dam par ni ma yin no/ /ji skad du/ gnas pa skye ba de bzhin 'jig pa dang / /yod med dman pa 'bring dang khyad par
<p>250a.6</p>gang / /'jig rten tha snyad dbang du sangs rgyas kyis/ /gsungs te de nyid dbang du yod pa min/ /zhes bya ba rje btsun gyi zhal snga nas kyis gsungs pa'i phyir ro/ /de bzhin du/ gang zhig skye ba rnams ni kun rdzob bden pa'i ming / /de bzhin 'chi ba'i ming ni don dam bden pa nyid/ /phyogs ni de de
<p>250a.7</p>gnyis po zung 'jug rgyu ba nyid/ /gang gis bcings pa las ni grol bar 'gyur/ /zhes bya ba 'phags pa'i lhas kyang gsungs so/ /de bas na 'khor ba 'di sems kyi rang bzhin rnams gnas par zhes bya ba ni rang bzhin dang snang ba'i ngo bor shes par bya'o/ /de nyid kyi dbye ba gzhan bshad par bya
<p>250b</p>
<p>250b.1</p>ba'i phyir/ rlung gi sbyor ba med par ni/ /sems kyi rang bzhin gzung du med/ /rang bzhin rgyur gyur sems las ni/ /las dang skye ba kun tu 'byung / /zhes bya ba gsungs te/ gang zhig rnam par shes pa gsum gyi rang bzhin gyi sems de ni rlung gi sbyor ba med na gzung du med pa ni dmigs par mi 'gyur
<p>250b.2</p>te/ rlung gi shing rta la zhon pa kho na 'dis yul rnams bzung bar byed pa'o/ /sems de nyid rang bzhin brgya drug cu'i rgyu yin te/ de las dge ba dang mi dge ba'i las kyi dbang gis bde 'gro dang ngan 'gro dag las skye bar 'gyur ba'o/ /ji skad du/ rlung ni 'di nyid khams chen po/ /rnam par shes pa
<p>250b.3</p>gsum gyis zhon/ /de la rtag tu rang bzhin rnams/ /ji ltar bshad par 'byung bar 'gyur/ /zhes bya ba rdo rje phreng ba las kyang gsungs so/ /sems de nyid sgyu ma'i sku yin no zhes bshad par bya ba'i phyir/ de nyid rlung dang yang dag ldan/ /rnam shes gsum po slar yang ni/ /rnal 'byor pa yi lus
<p>250b.4</p>su 'byung / /sgyu ma'i sku zhes de la bshad/ /ces bya ba gsungs te/ sems la dmigs pa'i rim pas rang bzhin dang snang ba rnams mi snang bar byas na yang / 'on kyang dpe tsam la rnal 'byor pa gnas pa yin te rang bzhin gyis 'od gsal ba ni ma yin no/ /de bas na rang bzhin dang snang ba de
<p>250b.5</p>rnams shin tu phra ba gang yin pa de dang ldan pa'i sems tsam las/ cig car ram go bzlog pa'i rim pa las 'byung ba'i sku ni sgyu ma'i sku zhes bshad pa ste/ sgyu ma'i dpe rnams kyis de'i dri ma rnams rnam par sbyang ba'i phyir ro/ /slob dpon zla ba grags pas kyang / /kun rdzob bden pa mthong ba ni/ /
<p>250b.6</p>rim pa gsum pa dgyes pa yin/ /zhes bya ba gsungs so/ /mnyam par bzhag pa'i rnal 'byor bshad nas/ /mnyam par ma bzhag pa'i rnal 'byor bshad par bya ba'i phyir/ de bas 'di ltar 'gro ba kun/ /sgyu ma lta bur 'di bshad de/ /sgyu ma lta bu'i ting 'dzin gnas/ /thams cad
<p>250b.7</p>de dang 'dra bar mthong / /zhes bya ba mdor bstan pa ste go sla'o/ /gzugs dang tshor ba nyid dang ni/ /'du shes dang ni 'du byed rnams/ /lnga pa rnam par shes pa dang / /de bzhin khams ni bzhi po dang / /mig la sogs pa'i yul rnams nyid/ /shes pa lnga po 'di dag ste/ /phyi dang nang du
<p>251a</p>
<p>251a.1</p>rnam phye ba/ /thams cad sgyu ma las gzhan min/ /zhes bya ba gsungs te/ sgyu ma'i ting nge 'dzin la gnas pa'i rnal 'byor pas gzugs la sogs pa'i sgra rnams kyi brdar byas pa'i de bzhin gshegs pa dang / lha mo dang / byang chub sems dpa' rnam par dag pa dang bcas
<p>251a.2</p>pa de rnams dang / de bzhin nang gi yan lag dang / nying lag gi rang bzhin gyi khro bo dang / de'i btsun mo rnams dang / phyi nang snod kyi 'jig rten gyi rang bzhin gyi gzhi'i dkyil 'khor gang yin pa de dag thams cad sgyu ma'i rang bzhin du mthong ba ste/ de las gzhan ma yin pa ni rtog pa'i rnal 'byor pa
<p>251a.3</p>lta bu'o/ /dgongs pas bshad pa'i snying po can gyi sbas pa'i don to/ /sgyu ma'i don gyi bya ba byed pa ste de dang 'dra ba'i sgyu ma'i dpe sbyar bar bya ba'i phyir/ /me long nang gi gzugs brnyan gyis/ /sgyu ma'i lus 'di shes par bya/ /kha dog rnams ni gzhu lta bu/ /khyab pa chu yi zla bas so/ /zhes
<p>251a.4</p>bya ba gsungs so/ /sgyu ma'i sku'i rang bzhin me long gi gzugs lta bu ste/ so sor snang ba yang de nyid dang gzhan nyid las 'das pa'i phyir brjod du med pa dang / gzung du mi nus kyang gsal por mthong ba yin no/ /de bzhin du/ kha dog rnams ni gzhan lta bu/ /zhes bya ba ni nam mkha' la
<p>251a.5</p>mdzes par 'gyur ba'i brgya byin gyi gzhu gzung du med na yang don gyi bya ba byed pa ste de dang 'dra ba'i sgyu ma'i sku'i kha dog gi khyad par so sor snang ba yin no/ /khyab pa chu yi zla bas so/ /zhes bya ba ni ji ltar nam mkha' la gnas pa'i zla ba bum pa dang / mtsho dang / chu bo dang / rgya mtsho la sogs par
<p>251a.6</p>gcig yin na yang du mar snang ba de bzhin du/ sgyu ma'i sku sna tshogs pa'i dkyil 'khor gyi bdag po dang 'khor gyi gzugs su snang ba yin te sbas pa'i don to/ /slar yang dbye ba gzhan gyis de nyid bshad par bya ba'i phyir/ dngos dang dngos med las grol ba/ /rdo rje sems dpa' legs
<p>251a.7</p>bris pa/ /me long dri ma med pa la/ /gzugs brnyan gsal bar snang dang mtshungs/ /rnam pa kun gyi mchog ldan zhing / /sku ni lta bas mi ngoms pa/ /slob ma bzang po de la bstan/ /bdag byin brlab ces de bshad do/ /zhes bya ba gsungs te/ ji ltar snum dang thal ba dag
<p>251b</p>
<p>251b.1</p>gi dri ma med par byed pa'i me long la bris sku'i nang na gnas pa'i rdo rje sems dpa'i gzugs brnyan dngos po dngos po ma yin pa gnyis las bral ba'i snang ba de bzhin du stobs bcu la sogs pa dang ldan pa'i sgyu ma la sogs pa'i sku slob ma bzang po ni rin po che lta bu'i gang zag la bla mas gang bstan
<p>251b.2</p>par bya ba de ni bdag la byin gyis brlab pa zhes bshad pa yin te/ lnga pa nyan pa'i rgyan slob ma la bshad pa'i snying po can gyi spras pa'i don to/ /longs spyod rdzogs pa'i sku'i bdag la byin gyis brlab par bya ba'i phyir/ sgyu mar bstan pa'i mtshan nyid kyis/ /'di nyid nges par mtshon pa ste/ /
<p>251b.3</p>kun rdzob bden pa'i sgyu ma nyid/ /longs spyod rdzogs pa'i sku yang de/ /zhes bya ba gsungs te/ sgyu mar bstan pa'i mtshan nyid ni gang zhig sgyu ma mkhan la sogs pas byas pa'i sgyu ma ste de ni/ 'di nyid nges par mtshon pa ste/ /zhes bya ba la ye shes kyi sku kho na 'di nyid yin te/ gzhan rtog pa
<p>251b.4</p>dang bcas pa'i phyir sngags kyi sku lta bu ma yin no/ /kun rdzob ni rnam pa'i mtshan nyid de/ de la yang sgyu ma kho na bden pa yin te/ skad cig ma nyid la sogs pa ni ma yin no/ /'dir sbyor ba ni 'di yin te/ gang dang gang nyams su myong ba de dang de ni brdzun yin te/ sgyu ma mkhan gyis sprul pa'i glang po che
<p>251b.5</p>lta bu'o/ /de med pa mi mthun gyi dpe yin no/ /gtan tshigs 'di yang ma grub pa ni ma yin te/ dngos po thams cad nyams su myong ba'i phyir ro/ /'gal ba yang ma yin te/ sgyu ma'i glang po la de yod pa'i phyir ro/ /ma nges pa ma yin te de ni shin tu med pa'i phyir ro/ /gtan tshigs de bas na sangs rgyas
<p>251b.6</p>rnams kyi longs spyod rdzogs pa'i sku ni sgyu ma lta bu yin pas brdzun pa'i gzugs yin no/ /gtso bo'i sgo nas sangs rgyas rnams chos kyi sku'i bdag nyid yin te/ sems can rnams la bsod nams kyi dbang gis sku gnyis po snang ba yin no/ /de yang rigs pa yin te kun rdzob ni don dam pa spangs nas
<p>251b.7</p>snang bar mi 'gyur ba dang / don dam pa yang de spangs nas mi snang ba'i phyir ro/ /de ni sbas pa'i don to/ /dpe gzhan yang sbyar bar bya ba'i phyir/ /de nyid dri za'i sems can gyur/ /rdo rje'i sku yang de nyid yin/ /rdo rje sems dpa' 'ang bdag nyid de/ /de bas bdag nyid mchod la 'jug /ces bya ba gsungs
<p>252a</p>
<p>252a.1</p>te/ sems kyi rang bzhin gyi sku yin pas de nyid dri za'i sems can ni srid pa bar ma do'i yin no/ /'dis ni chos mthong ba la mya ngan las 'das pa rab tu bstan par 'gyur ro/ /de bzhin du rdo rje'i sku ni 'og nas bshad par 'gyur ba zung 'jug gi rim pas bstan par bya ba gang yin pa de yang
<p>252a.2</p>bdag la byin gyis brlab pa 'dra ba ste sgyu ma'i dri ma rnams dag pa yang cig car du 'byung bas de dang 'dra ba'i phyir ro/ /de bas na ting nge 'dzin la snyoms par zhugs pa'i rnal 'byor pa kho na rdo rje sems dpa' yin te/ de'i bdag nyid mchod na sangs rgyas thams cad mchod par 'gyur te/ sgra ji bzhin
<p>252a.3</p>pa'i snying po can gyis spras pa'i don to/ /mchod pa de nyid bshad par bya ba'i phyir/ bdag nyid sangs rgyas thams cad dang / /byang chub sems dpa' thams cad nyid/ /de bas kun nas 'bad pa yis/ /bdag nyid rtag tu mchod par bya/ /zhes bya ba gsungs te/ sangs rgyas dang byang
<p>252a.4</p>chub sems dpa' thams cad kyi rang bzhin gyi bdag nyid rnal 'byor pas mchod par bya ba rigs pa kho na yin no/ /mchod pa de yang so sor sdud pa dang / bsam gtan dag gis bya ba dang / rim pa gzhan gyis bya bas ni ma yin no/ /de ni sgra ji bzhin pa'o/ /las kyi tshogs byed pa'i dus su yang sgyu ma
<p>252a.5</p>de nyid la mos par bya'o zhes bshad par bya ba'i phyir/ sngags dang phyag rgya'i sbyor ba dang / /dkyil 'khor la sogs rnam rtog dang / /sbyin sreg gtor ma la sogs kun/ /rtag tu sgyu ma bzhin du bya/ /zhes bya ba gsungs te/ sngags ni sbrul la sogs pa dang / phyag rgya ni de kho na nyid bsdus pa la sogs pa'i
<p>252a.6</p>nang nas gsung ba'i las kyi phyag rgya la sogs pa ste/ de'i sbyor ba ni de rnams smra ba dang bcings pa'o/ /de bzhin du dkyil 'khor la sogs pa ni sbyang ba nas brtsams te/ dkyil 'khor rdzogs pa gang yin pa de ni rnam rtog gis 'dri ba la sogs pa'o/ /de bzhin du sbyin sreg ni zhi ba la sogs
<p>252a.7</p>pa'i las 'grub par byed pa dang / gtor ma ni 'byung po thams cad la sogs pa'i gtor ma ste de rnams thams cad sgyu ma bzhin du bya ba yin no/ /de gang gi phyir bsgrub bya dang / sgrub par byed pa dang / sgrub pa rnams kyang sgyu ma lta bur mos pa'i phyir ro/ /gzhan yang bshad par bya ba'i phyir/ /
<p>252b</p>
<p>252b.1</p>zhi ba dang ni rgyas pa dang / /de bzhin dbang dang mngon spyod dang / /dgug sogs gang ci'ang rung ba kun/ /dbang po'i gzhu dang mtshungs par bya/ /zhes gsungs te/ zhi ba la sogs pa'i las kyi tshogs kyi dkyil 'khor bzhi shar ba'i dus su nang gi dus la brten te g.yas la sogs pa'i sgo nas kha
<p>252b.2</p>dog dmar po la sogs pa'i 'od zer spros la/ kun rdzob kyi sna'i rtse mor thun phyed kyi dus kyi bar du de 'dzin pa yin pa de yang rnal 'byor pas dbang po'i gzhu dang 'dra bar byas te kha dog 'dra ba'i phyir/ des ni dgongs pa'i bshad pa snying po can gyi sbas pa'i don to/ /gzhan yang / sgeg pa la sogs
<p>252b.3</p>longs spyod dang / /glu dang rol mo sogs brten dang / /sgyu rtsal rnams la rab 'jug pa/ /chu zla dag dang mtshungs par bya/ /zhes bya ba gsungs te/ sgeg pa la sogs pa ni gar gyi nyams dgu ste phyag rgya ma dang sbyor ba dang dur khrod la sogs par gnas pa dang / bdud rtsi myang ba dang / ro langs pa'i cho ga
<p>252b.4</p>dang / sna tshogs pa'i phyag mtshan 'dzin pa dang las drag po la spyod pa dang / sems can thams cad sdug bsngal chen po las bton pa dang / 'jig rten dang 'gal ba'i dam tshig chen po lngas byang chub sgrub pa dang / 'od gsal ba mngon du byed pa'i mtshan nyid de/ de rnams kyi spyod pa dang / rdo rje glu
<p>252b.5</p>ni rnam pa gsum gyi rdo rje'i glu dang / rol mo ni pi wang la sogs pa bzhi ste de la brten pa dang / de bzhin du sgyu rtsal ni 'dod pa'i bstan bcos las bshad pa'i 'khyud pa dang 'o byed pa la sogs pa drug cu rtsa bzhi gang yin pa de'am/ 'jig rten la grags pa'i bzo bo rnams kyis sgyu rtsal drug cu rtsa bzhi gang
<p>252b.6</p>yin pa de la 'jug pa yang / chu zla dag dang mtshungs par bya/ /zhes pa ni sgyu ma'i ting nge 'dzin gcig pu rnam pa du mar snang ba'i phyir ro/ /de ni sgra ji bzhin pa sngon du 'gro ba'i sbas pa'i don to/ /da ni so sor sdud pa'i yan lag bshad par bya ba'i phyir/ gzugs dang sgra dang de bzhin dri/ /ro dang reg bya nyid dag la/ /
<p>252b.7</p>mig la sogs pa 'jug 'gyur ba/ /sgyu ma lta bur bya bar brtag /ces bya ba gsungs te/ gzugs la sogs pa'i yul gyi tshogs la mig la sogs pa 'jug pa dang por rnam par mi rtog pa gang yin pa de rnams sgyu ma lta bur rnam par brtag par bya'o/ /gal te de rnams rtog med yin na yang 'on kyang
<p>253a</p>
<p>253a.1</p>rang bzhin gyi rtog pa la ltos te 'di ltar gsungs so/ /gzhan yang bshad par bya ba'i phyir/ /rdo rje theg pa de nyid du/ /'dir ni mang du bshad mi dgos/ /rnal 'byor pas ni gang gang dmigs/ /de de sgyu ma bzhin du brtag /ces bya ba gsungs te rdo rje theg pa 'di la bskyed pa'i rim pa la
<p>253a.2</p>sogs pa'i rnal 'byor pas gang dang gang sems can gyi don du dmigs pa de dang de'i sgyu ma'i rang bzhin du shes par bya'o/ /gzhan yang rnam pa gzhan gyis bshad par bya ba'i phyir/ me long dag gi gzugs brnyan dang / /rmi lam sgyu ma chu bur dang / /mi 'phrul mtshungs par gang gis mthong / /de ni gtso bo
<p>253a.3</p>yin par bshad/ /ces bya ba gsungs te/ gzugs la sogs pa'i phung po lnga la me long gi gzugs brnyan la sogs pa rim pa bzhin du shes par bya'o/ /khyad par bshad par bya ba'i phyir/ /mthong ba dang ni reg pa nyid/ /'gro ba sgyu ma ji bzhin te/ /dmigs med kun rdzob dag tu ni/ /sgyu ma lta bur
<p>253a.4</p>rab tu bshad/ /ces bya ba gsungs te/ 'gro bas na 'gro ba ste dbang po'i tshogs so/ /de'i gzugs la sogs pa gang zhig mthong ba dang / ji srid reg pa de rnams thams cad sgyu ma bzhin du brtag par bya'o/ /sgyu ma'i don du bshad par bya ba'i phyir/ dmigs med kun rdzob dag tu ni/ /zhes bya ba
<p>253a.5</p>gsungs te/ gang zhig kun rdzob ni rdzas kyi ngo bo'am/ gzung ba dang 'dzin pa'i gzugs su dmigs pa de nyid dmigs par mi 'gyur te/ sgyu ma lta bur rab tu bshad/ /ces bya ba ni rgyal ba rnams kyis de dag sgyu ma lta bur gsungs pa yin no/ /so sor sdud pa'i rim pas kyang de nyid bshad par
<p>253a.6</p>bya ba'i phyir/ dbang po gang dang gang lam gyur/ /'gro ba de dag rang bzhin du/ /mnyam par ma bzhag sbyor ba yis/ /sangs rgyas kun dang mnyam par sbyor/ /zhes bya ba gsungs te/ dbang po rnams lam gang la yod pa de ni dbang po'i lam ste mig la sogs pa'i rnam par shes pa 'jug go/ /
<p>253a.7</p>de rnams kyis rang gi yul gzung ba sngon du 'gro ba nges pa de ni dbang po'i lam gyur te/ gzugs la sogs pa gang dang gang la 'gro ba ni de rnams gzung ba'am/ nges par byed pa de dang de dag bzhin du ni sgyu ma'i rang bzhin du/ sangs rgyas kun dang mnyam par sbyor/ /zhes pa ni de bzhin gshegs pa kun
<p>253b</p>
<p>253b.1</p>gyi rang bzhin du bsam gtan gyis gzung bar bya ste ngag gi lhag ma'o/ /de yang ji lta bu yin zhe na/ mnyam par ma bzhag sbyor ba yis/ /zhes pa ni ldang ba'i ting nge 'dzin gyis so/ /de yang gang gi phyir sgyu ma lta bu nyid ni mnyam par gzhag pa dang mnyam par ma bzhag pa'i rnal 'byor dag la 'dra
<p>253b.2</p>ba yin no zhes dgongs pa'o/ /de ni sbas pa'i don to/ /sangs rgyas kun gyi bdag nyid sgyu ma lta bu'i ting nge 'dzin kho na yin no zhes bstan par bya ba'i phyir/ kun du kun nas thams cad dang / /bdag nyid rtag tu rnam pa kun/ /sangs rgyas kun bdag dngos grub ni/ /rang nyid kyis ni de mthong 'gyur/ /
<p>253b.3</p>zhes bya ba gsungs te rnal 'byor pa de'i rang gi bdag nyid sangs rgyas kun bdag ni phung po lnga'i rang bzhin gyi sangs rgyas kyi ngo bo sgyu ma lta bu mthong ba yin no/ /de ji lta bu yin zhe na/ dngos grub ni cig car ram go bzlog pa'i rim pas grub pa ste/ rnal 'byor bzhi la sogs pa'i rim pas grub pa ni
<p>253b.4</p>ma yin no/ /yang na dngos grub ni 'jig rten dang 'jig rten las 'das pa ste de rnams gang la yod pa de la de skad ces bya'o/ /sgyu ma'i sku de gang du mthong zhe na/ kun du zhes bya ba ni khyim mam dgon pa la'o/ /kun nas zhes pa ni phyogs thams cad du'o/ /thams cad dang zhes pa ni 'jig rten
<p>253b.5</p>gsum gyi rang bzhin no/ /bdag nyid ni bdag rang gis so/ /rtag tu zhes pa ni 'das pa la sogs pa'i dus thams cad du'o/ /rnam pa kun ni 'dir ma bshad pa kun gyi yang rang bzhin no/ /'dis ni rjes su dran pa'i yan lag kyang bshad pa yin te sbas pa'i don to/ /spyod lam bzhi la sgyu ma'i
<p>253b.6</p>ting nge 'dzin bshad par bya ba'i phyir/ gtso bo bde ba kun rang bzhin/ /sems dpa' chen po 'gro dang bzhugs/ /gnas dang zas dang gos la sogs/ /mkha' las skad cig dag gis rnyed/ /ces bya ba gsungs te 'gro ba la sogs pa'i spyod lam la 'jug pa'i rnal 'byor pas/ bde
<p>253b.7</p>ba kun rang bzhin ni 'od gsal ba las g.yo bar mi 'gyur ba dang / gtso bo ni sgyu ma'i rang bzhin yin pa'i phyir te/ de'i gnas la sogs pa nam mkha' las rnyed pa ni nam mkha' mdzod kyi ting nge 'dzin la gnas pa'i phyir ro/ /yang na nam mkha' ni thams cad stong pa'i go 'phang ste de nyid
<p>254a</p>
<p>254a.1</p>las gnas la sogs pa rnyed par 'gyur ro/ /de gang gi phyir 'jig rten gyi dngos grub rnams ni shugs kyis 'byung ba yin te/ 'od gsal ba rtogs pas de mngon du byas na de rnams rang bzhin du 'byung ba'i phyir ro/ /da ni sgra ji bzhin pa'i snying po can gyi sbas pa'i don to/ /sgyu
<p>254a.2</p>ma'i ting nge 'dzin ni grub pa'i rnal 'byor pas sems can gyi don bshad par bya ba'i phyir/ srid pa gcod par 'gyur ba dang / /'gro na rab mchog ston par 'gyur/ /lha dang bcas pa kun gyis mchod/ /yang dang yang du phyag byed 'gyur/ /zhes bya ba gsungs te/ de lta bu'i nying nge 'dzin
<p>254a.3</p>la snyoms par zhugs pa'i rnal 'byor pa brgya byin la sogs pa'i lha thams cad kyi phyag 'tshal ba sngon du 'gro bas yang dang yang du mchod par 'gyur ro/ /'dis ni lha kun gyis phyag 'tshal ba dang mchod par 'gyur ro zhes bstan pas mi la sogs pa gzhan smos ci dgos zhes don bshad pa
<p>254a.4</p>yin no/ /de nyid kyi phyir/ srid pa gcod pa ni rang bzhin snang ba'i mtshan nyid can gyi 'khor ba'i rang bzhin shes pa'o/ /'gro na rab mchog ston par 'gyur/ /zhes pa ni 'gro ba'i nang na rab mchog khyab 'jug dang lha chen po la sogs pa ste de rnams kyi ston par gyur na ni mi la sogs pa
<p>254a.5</p>smos ci dgos/ 'dis ni 'di bshad pa yin te/ ye shes gsum mthong ba dang / sgyu ma lta bu'i ting nge 'dzin la gnas pa'i rnal 'byor pa sa bcu'i dbang phyug byang chub sems dpa' yin te lha rnams kyis ston pa nyid du mchod par 'gyur ro/ /de ni sbas pa'i don to/ /don 'di nyid rgyas
<p>254a.6</p>par bshad par bya ba'i phyir/ ji ltar ston pa rdzogs sangs rgyas/ /'jig rten phan par bzhed par gshegs/ /de bzhin rnal 'byor chen po ni/ /sna tshogs ye shes rjes su sdud/ /ces bya ba gsungs te/ ji ltar sangs rgyas sems can thams cad la phan pa'i phyir chos ston pa de bzhin du rnal
<p>254a.7</p>'byor pa 'di yang sems can la phan par 'dod pa yin no/ /rgyu gang gis she na/ sna tshogs ye shes ni sems la dmigs pa'i mtshan nyid de/ de'i rjes su bsdu bas na rjes su bsdu ba ni sgyu ma lta bu'i ting nge 'dzin te/ des sems can gyi don bya ba ste sbas pa'i don to/ /ting nge 'dzin 'di la gnas pas
<p>254b</p>
<p>254b.1</p>thams cad grub pa yin no zhes bshad pa'i phyir/ rdo rje sems dpa' mtshon pas na/ /bsgrub par mi bya ci yang med/ /bde chen phyag rgya chen po ni/ /rang nyid rjes su 'grub par 'gyur/ /zhes bya ba gsungs te/ rdo rje sems dpa' ni sgyu ma'i sku'i rnal 'byor pas bsgrub par mi bya ba gang yang med pa'o/ /de
<p>254b.2</p>gang gi phyir gal te/ ting nge 'dzin 'dis de dag mtshon par 'gyur na de'i tshe 'gal ba'am mi 'gal ba'i bya ba thams cad 'grub par 'gyur te gzhan du ni ma yin no/ /rgyu 'di nyid kyis phyag rgya chen po ni khams gsum la gnas pa'i bud med rnams so/ /bde chen ni bde ba chen po gsal bar byed pa
<p>254b.3</p>de dag rang nyid rjes su 'grub pa ni 'bad pa med pas bsgrub par 'gyur te dbang du 'gyur ro zhes pa'i don to/ /ji skad du/ ri rab sum cu rtsa drug gi /ji srid rdul ni phra rab rnams/ /yon tan kun gyi gnas gyur pa/ /de yi bud med de srid 'gyur/ /zhes bya ba rtsa ba'i rgyud las gsungs te sbas pa'i
<p>254b.4</p>don to/ /de'i man ngag ni rgyud kyi yan lag go/ /bdag la byin gyis brlab pa ni thams cad khyab byed bshad par bya ba'i phyir/ las dang nyon mongs lam can lus/ /byed pa po dang 'bras bu nyid/ /smig rgyu sgyu ma lta bu dang / /dri za'i grong khyer dag dang mtshungs/ /zhes bya ba gsungs te/ de la
<p>254b.5</p>srog gcod pa la sogs pa'i mi dge ba'i las bcu dang / de ldog pas dge ba'i las kyi lam bcu'o/ /nyon mongs ni 'dod chags la sogs pa drug ste/ de dag nyid lta ba drug cu rtsa gnyis dang / rang bzhin brgya drug cu yin no/ /de bzhin du/ lus ni gzugs kyi phung po dang / /byed pa po ni
<p>254b.6</p>rang rang gi bya ba byed pa'i tshor ba la sogs pa dang 'bras bu ni las rnams kyi 'bras bu ste bde 'gro dang ngan 'gro'i mtshan nyid gang yin pa de dag thams cad smig rgyu la sogs pa lta bur shes par bya ste sbas pa'i don to/ /ting nge 'dzin 'di las bzlog na skyon gang 'byung ba de bshad par bya ba'i phyir/ 
<p>254b.7</p>'di 'dra'i ting 'dzin mi shes pas/ /kun rdzob la ni nyer dmigs te/ /nad ni sna tshogs skyes pa rnams/ /de dag sgyu ma'i rnam 'phrul lo/ /zhes bya ba gsungs te/ ting nge 'dzin 'di ni sgyu ma lta bu ste de mi shes pas/ kun rdzob la ni nyer dmigs te/ /zhes pa ni kun rdzob rdzas su shes pas de la
<p>255a</p>
<p>255a.1</p>dmigs na de rnam pa sna tshogs pa'i nad skye ba ni lta ba ngan pa 'byung bar 'gyur ro/ /de gang gi phyir chos thams cad la sgyu ma lta bu rang gi dngos po yin te/ rten cing 'brel pa las 'byung ba so sor snang ba'i phyir ro/ /de bas na gang dang gang so sor snang ba de dang de sgyu ma kho na
<p>255a.2</p>te/ sgyu ma mkhan gyis sprul pa'i glang po che la sogs pa lta bu'o/ /phung po la sogs pa 'di rnams kyang so sor snang ba ste/ de bas na de dag sgyu ma lta bu yin te rang bzhin gyi gtan tshigs so/ /de bas na gang zhig phyi'i don smra ba rnams sam/ rnam par rig pa tsam smra ba rnams kyi phung po la sogs pa
<p>255a.3</p>rdzas su yod pa'am rnam par rig par smra ba de dag bkag par 'gyur ro/ /de bas na sgyu ma lta bu'i ting nge 'dzin mi shes pas tha snyad kyis mtshan ma la brten te/ sna tshogs pa lta ba'i dra bas bcings pa'i 'dod chags la sogs pa'i nyon mongs pa rnams 'byung ba ste/ de dag thams cad sgyu ma'i
<p>255a.4</p>rnam 'phrul ni spros pa'i mtshan nyid kyi sgyu ma'i rnam par rol par 'gyur ro zhes ston to/ /don 'di nyid rgyas par bya ba'i phyir/ bdag byin brlab pa'i man ngag dag /gang gis bla ma las ma bsgrubs/ /rtag dang chad pa la dmigs pas/ /mi de phyir ldog gyur pa yin/ /zhes bya ba gsungs
<p>255a.5</p>te/ slob ma gang gis bla ma ni slob dpon las bdag la byin gyis brlab pa'i man ngag ni sgyu ma lta bu'i ting nge 'dzin te de nyid ma bsgrubs par ni thob par mi 'gyur na/ rtag pa'am chad pa'i lta ba la dmigs nas slar yang mi de phyir ldog par gyur pa yin no/ /de ni so so skye bo'i sa la ltung bas phyir
<p>255a.6</p>ldog pa zhes bshad do/ /de la gal te phyi'i don smra ba rnams kyis dngos po'i tshogs dang mya ngan las 'das pa rjes su 'dod pa dang / rnam par rig pa smra ba rnams kyis rnam rig tsam 'dod na de tshe rtag pa'i phyogs 'byung bar 'gyur ro/ /dngos po thams cad stong pa kho na yin no zhes 'gog par
<p>255a.7</p>smra ba'i dbu ma pa zer na/ de'i tshe chad pa'i phyogs yin no/ /sngags kyi phyogs la spyod pa'i rnal 'byor pas kyang / gal te sngags kyi sku 'dod na de'i tshe rtag pa'i phyogs smra ba yin no/ /sems la dmigs pa'i rim pas kyang mi g.yo ba'i ting nge 'dzin gyi phyogs 'dod na chad pa'i phyogs su
<p>255b</p>
<p>255b.1</p>ltung bar 'gyur ro/ /'jig rten rgyang phan pa rnams ni chad pa'i phyogs smra ba yin no/ /grangs can la sogs pa rnams kyang de kho na nyid nyi shu rtsa bzhi yod par 'dod pa'i phyir rtag pa'i phyogs smra ba yin no/ /de bas na 'di dag thams cad phyir ldog pa ni 'khor ba la yin no/ /de'i phyir ting
<p>255b.2</p>nge 'dzin 'di la 'bad par bya'o/ /da ni sgyu ma lta bu'i ting nge 'dzin ston par byed pa'i bla ma mchod par bya'o zhes bshad par bya ba'i phyir/ mchod pa thams cad yongs spangs nas/ /bla ma la mchod yang dag brtsam/ /de mnyes pas ni kun mkhyen pa'i/ /ye shes mchog ni thob par
<p>255b.3</p>'gyur/ /zhes bya ba gsungs te/ mchod pa thams cad ni dkon mchog gsum la sogs pa'i mchod pa ste de yongs su spangs nas bla ma'i mchod pa kho na mchog tu gyur pa yin no/ /de gang gi phyir na bla ma dag mnyes pas kun mkhyen gyi ye shes myur du thob pa'i phyir ro/ /stong phrag
<p>255b.4</p>brgya pa las kyang dge ba'i bshes gnyen la brten na sangs rgyas kyi byang chub thob pa'o zhes gsungs so/ /mchod pa de nyid bshad par bya ba'i phyir/ bla med byang chub slob dpon gyi/ /rdo rje sems dpa' mchod byas pas/ /de yis bsod nams ma byas ci/ /dka' thub ma bsten
<p>255b.5</p>ci zhig yod/ /ces bya ba gsungs te/ bsod nams rnams ni sbyin pa la sogs pa'i pha rol tu phyin pa lnga la brten pa dang / dka' thub ni so sor thar pa brgyad pa la sogs par bstan pa'i sdom pa bsrung ba ste/ de'i gang zag des ma byas
<p>255b.6</p>pa dang ma bsten pa yod pa ma yin te byas pa dang bsten pa kho na yin no/ /de gang gi phyir slob dpon kho na rdo rje sems dpa' bla med ni mchog tu gyur pa ste de la mchod pa byas pa'i phyir ro/ /mchod pa de yang chos thos pa sngon du 'gro ba bla ma de bkur ba dang phyi rol gyi yo byad de la phul ba'o/ /de nyid bshad par bya ba'i phyir/ 
<p>255b.7</p>de nyid mi zad 'dod pa yis/ /shin tu dga' ba gang dang gang / /shin tu khyad par can nyid de/ /de dang de ni bla mar sbyin/ /zhes bya ba gsungs te/ re zhig phyi rol gyi rdzas la sogs pa zad pa ste/ de gal te mi zad par 'dod na de'i tshe de dag bla ma la dbul bar bya ste/ 'dis thams
<p>256a</p>
<p>256a.1</p>cad kyi pha rol tu phyin pa mkhas pa nyid bstan to/ /dbul bar bya ba de dag gang zhe na/ shin tu dga' ba gang dang gang / /zhes pa ni phyi rol gyi glang po che dang rta dang bu dang chung ma la sogs pa'o/ /de bzhin du shin tu khyad par can ni bdag rang gi lus po ste de yang
<p>256a.2</p>dbul bar bya'o/ /rgyu gang gis de dag dbul bar bya'o zhes bshad par bya ba'i phyir/ slob dpon gyis ni sdig pa 'phrog /slob dpon gyis ni sdug bsngal gyi/ /rgya mtsho'i 'jigs las pha rol sgrol/ /zhes bya ba gsungs te/ 'jig rten dang 'jig rten las 'das pa'i khyad par gyi
<p>256a.3</p>spyod pa la spyod pas slob dpon te/ de'i rig pa'i dbang bskur bas kun gzhi rnam par shes pa la sogs pa'i mtshan nyid kyi sdig pa 'phrog pa ste/ mi bskyod pa la sogs pa'i de bzhin gshegs pa lnga'i rang bzhin du gyur pa'i phyir ro/ /de bzhin du 'jigs pa ni gtsang ba dang mi gtsang ba
<p>256a.4</p>la sogs pa'i mtshan nyid kyi rnam par rtog pa sel ba ste/ gsang ba'i dbang bskur ba sbyin pa'i phyir ro/ /de bzhin du sdug bsngal gyi rgya mtsho'i 'jigs pa ni chags pa dang / chags pa bral ba dang / chags pa bar ma'i mtshan nyid kyi rang bzhin brgya drug cu'i tshogs te/ de las pha rol
<p>256a.5</p>sgrol ba ni shes rab kyi dbang dang / de yang de bzhin bzhi pa'o/ /zhes bya ba ste/ de dag las rang bzhin gyis 'od gsal ba'i de kho na nyid 'byung ba'i phyir ro/ /yang na chags pa la sogs pa dang 'od gsal ba phan tshun 'gal ba'am/ de rnams de'i ngo bo yin no zhes dgongs pa'o/ /da ni
<p>256a.6</p>chos sbyin par mi bya ba dang / sbyin par bya ba'i slob ma gang yin pa de dag gi skyon dang yon tan dpyad par bya ba'i phyir/ gang zhig nga rgyal gyis brtsegs shing / /yang dag rim pa sun 'byin dang / /de nyid chos la brnyas bcas pa/ /de la de nyid bstan mi bya/ /zhes bya ba gsungs
<p>256a.7</p>te/ bdag gis rnam pa mang por yang dang yang du dbang bskur ba thob pa yin no zhes gang zhig nga rgyal dang ldan pa de bzhin du yang dag rim pa ni rdo rje bzlas pa la sogs pa ste de la sun 'byin pa dang / de bzhin du de nyid chos ni man ngag gtso bor gyur pa'i rgyu rnams bdag rang gis rtogs
<p>256b</p>
<p>256b.1</p>la bdag la bla ma cung zad kyang dgos pa ma yin no zhes de la lo dang ldan pa dang / slob ma skyon can gang yin pa de la bdag la byin gyis brlab pa'i rim pa bla mas bstan par mi bya'o/ /de ni sgra ji bzhin pa'o/ /yon tan can bshad par bya ba'i phyir/ bla ma la gus bden par smra ba dang / /rnam par
<p>256b.2</p>mkhas shing rgyud gcig la/ /dam tshig spyod pa bsrung ba dag /rim pa de la bstan par bya/ /zhes bya ba gsungs te/ slob ma 'di lta bu gang yin pa de la rim pa bstan par bya'o zhes tshig gi 'brel pa'o/ /de gang yin zhe na/ gang zhig bden par smra ba dang / rdo rje slob dpon la dad
<p>256b.3</p>pa can dang / de bzhin du rgyud gcig pa ni lan cig bshad pa'i gzhal bya ji srid 'tsho ba'i bar du dran par bya ste/ chos nyid so sor thob pa'i shes rab dang ldan pa'i phyir ro/ /de bzhin du bsrung bar bya ba'i dam tshig gi spyod pa gang zhig srung bar 'jug pa de la bdag la byin gyis brlab pa'i
<p>256b.4</p>rim pa bstan par bya'o/ /rim pa lnga pa'i 'grel pa rim pa'i don gsal bar byed pa zhes bya ba las/ bdag la byin gyis brlab pa'i rim pa ste gsum pa'o// //da ni mngon par byang chub pa rtsom pas bcom ldan 'das rdo rje 'chang la phyag 'tshal bar bya ba'i phyir/ thams cad stong nyid
<p>256b.5</p>ston pa po/ /rdo rje sems dpa' phyag 'tshal te/ /bzhi pa mngon par byang chub pa'i/ /rim 'di bdag gis bshad par bya/ /zhes bya ba gsungs te/ rdo rje sems dpa' la phyag 'tshal nas bdag gis mngon par byang chub pa'i rim pa bshad par bya'o zhes tshig gi 'brel pa'o/ /rdo rje
<p>256b.6</p>ni rnam par shes pa lnga spong bar byed pa'i ye shes lnga'i rang bzhin gyi chos kyi dbyings sam stong pa nyid de/ de la sems dpa' ni gnas pa gang la yod pa de ni rdo rje sems dpa'o/ /lnga ni spang dang shes pa nyid/ /rdo rje zhes byar bshad pa yin/ /zhes bya ba dang / brtan dang snying po khog
<p>256b.7</p>stong med/ /mi chod mi phyed mtshan nyid can/ /mi tshig pa dang mi 'jig pa/ /stong pa nyid ni rdo rje bshad/ /ces bya ba gsungs so/ /de ji lta bu yin zhe na/ thams cad stong nyid ston pa po/ /zhes bya ba ni sngar bshad pa dang 'og nas bshad par 'gyur ba'i mtshan nyid can gyi rang bzhin gyis
<p>257a</p>
<p>257a.1</p>'od gsal ba'i de kho na nyid ston par mdzad pa'o/ /rim pa thams cad ston par mdzad pa'i bcom ldan 'das kyis khyad par spangs nas gang gi/ thams cad stong pa ston pa po/ /zhes bya ba gsungs pa de ni rab tu byed pa'i gnas skabs la bshad pa'i de kho na nyid bshad
<p>257a.2</p>par bya ba'i phyir ro/ /mngon par byang chub pa'i rim pa gang yin zhe na/ bzhi pa zhes bya ba ni rim pa la ltos pa dang ye shes la ltos pas 'di bzhi pa yin no/ /kun rdzob bden pa dag pa ni/ rim pa bzhi par bstan pa yin/ /zhes bya ba dang / slob dpon gsang ba shes rab dang / bzhi pa de yang de bzhin no/ 
<p>257a.3</p>zhes bya ba gsungs so/ /de ni mthar thug snying po can gyi sgra ji bzhin pa'o/ /rim pa 'di gang gis ston par mdzad pa'i bla ma de'i khyad par bya ba'i phyir/ 'di ni rang byung bcom ldan 'das/ /gcig po bdag nyid che ba'i lha/ /man ngag rnams ni rab ster bas/ /rdo rje slob dpon de bas lhag /ces bya ba
<p>257a.4</p>gsungs te/ 'dod chags la sogs pa'i rang bzhin gyi tshogs kyi bag chags dang / sgyu ma lta bu'i bag chags rnams 'joms par mdzad pas na bcom ldan 'das te rdo rje 'chang chen po'o/ /gcig po ni gnyis pa med par bdag nyid chen po'i lha ni gtso bo'i lha'i bdag nyid du bstan
<p>257a.5</p>pa yin no/ /'dir lha ni phung po dang khams dang skye mched dang / 'dod chags la sogs pa'i rang bzhin gyi de bzhin gshegs pa lnga dang / lha mo bzhi dang / mchod pa'i lha mo bzhi dang / byang chub sems dpa' brgyad dang / khro bo bcu'i mtshan nyid do/ /bdag nyid che ba ni de rnams
<p>257a.6</p>las kyang lhag pa ste/ chos nyid kyi rang bzhin yin pa'i phyir ro/ /gzhan yang ji lta bu zhe na/ rang byung zhes bya ba ni rang bzhin med pa rnams la rang rang gi ngo bor 'byung bas na rang 'byung ste/ rgyu dang rkyen ltos pa las ma byung ste de la ltos pa kho na rang bzhin med pa'o/ /ji skad du/ rten cing 'byung
<p>257a.7</p>ba ma byung zhes/ de nyid rig mchog gsungs pa yin/ /zhes bya ba gsungs so/ /yang na chos nyid 'phel ba dang 'grib pa med pas rang byung ste/ skye ba dang 'jig pa med pa'i phyir ro/ /ji skad du/ 'phel 'grib rnam par spangs pa ni/ /chos nyid gtan du bsam par bya/ /zhes bya
<p>257b</p>
<p>257b.1</p>bya ba gsungs so/ /rdo rje 'chang de lta bu las kyang mngon par byang chub pa ston par byed pa'i rdo rje slob dpon lhag pa yin no/ /de gang gi phyir zhe na/ man ngag rnam ni rab ster bas/ /zhes bya ba la/ longs spyod rdzogs pa'i sku gtso bor gyur pa'i bcom ldan 'das rdo rje 'chang gis
<p>257b.2</p>chos bstan pa so so skye bo'i phyir/ kho bo cag gis thob pa ma yin no/ /de bzhin du chos kyi don tsam yang rang gis rnam par dpyad par mi nus te/ man ngag rtogs par 'gyur ba smos ci dgos/ de bas na de kho na thob pa'i rgyu rdo rje slob dpon kho na yin pas rdo rje 'chang bas
<p>257b.3</p>kyang lhag pa nyid du grub pa ste mthar thug snying po can gyi sgra ji bzhin pa'o/ /bla ma de nyid mnyes par bya ba'i phyir/ de ni yang dag mnyes byas te/ /lo'am yang na zla ba la/ /bla ma de ni mnyes byas la/ /ci nus pas ni mchod par bya/ /zhes bya ba gsungs te/ mngon par byang chub
<p>257b.4</p>pa'i man ngag 'dod pa'i slob mas lo la sogs pa'i dus khyad par du mnyes par bya ba'i bla ma ci nus pas mchod par bya ste sgra ji bzhin pa'o/ /mchod pa de nyid bshad par bya ba'i phyir/ ci 'byor pa yi phyag rgya ni/ /legs par bslabs la dbul bya zhing / /tshogs kyi dkyil 'khor dbus su
<p>257b.5</p>ni/ /cho ga ji bzhin mchod par bya/ /zhes bya ba gsungs te/ de'i rjes la rim pa bzhi pa'i rgyur gyur pa dang / rim pa gsum pa'i rgyur gyur pa'i phyag rgya brlab pa dang ldan pa ci 'byor pa ni rigs kyi dbye bas lo bcu gnyis pa la sogs pa bla ma 'di la phul te/ cho ga bzhin du mchod
<p>257b.6</p>par bya/ /zhes pa ni cho ga las ma 'das shing tshogs kyi 'khor lo'i dbus su slob mas bla ma la mchod par bya'o/ /de la cho ga ni 'di yin te/ re zhig dang po'i thos pa dang tshul khrims la sogs pa'i yon tan gyis phun sum tshogs pa dang ldan pa dang / sems dag pa'i slob
<p>257b.7</p>mas 'khor dang bcas pa'i rdo rje slob dpon spyan drangs la/ nyan thos kyi rigs dang bral ba'i rnal 'byor pa dang / rnal 'byor ma'i tshogs spyan drang ste/ lha'i khang pa sum brtsegs la sogs pa'i steng du dkyil 'khor gyi rim pas sna tshogs pa'i gdan la de rnams bzhugs te las kyi
<p>258a</p>
<p>258a.1</p>rdo rje dgug cing mchod pa brtsam par bya'o/ /de'i rim pa 'di yin te re zhig dbus kyi gtso bo nas gnod mdzes kyi bar du thabs dang shes rab kun la zhabs bsil te/ mchod pa rnam pa lngas de rnams mchod la/ mthe bong g.yon pa dang ming med las byung ba'i bdud rtsis
<p>258a.2</p>mdun du bris pa'i chos 'byung gi phyag rgya la pad+ma'i snod gsum rgun chang dang chang gis yongs su gang ba rnam par bzhag la rgun chang gis gang ba'i snod dbus ma la bdud rtsi'i lnga'i ril bu bcug ste/ chang gis gang ba phyogs gnyis la gnas pa'i snod la yang de'i skal ba bcug la/ 
<p>258a.3</p>snod kyi phyag rgyas rgun chang gi snod bzung ste/ dbus kyi gtso bo nas gnod mdzes kyi bar du las kyi rdo rjes de rnams la dbul bar bya'o/ /de rnams la dbul te bdag nyid la yang spyod do/ /de'i 'og tu dri bzangs kyis 'bras sA lu 'am/ rgyal po'i sA lu ro drug dang ldan pa'i tshod ma dang
<p>258a.4</p>bcas pa de rnams la re re mdun du bzhag ste/ oM de wan ne sa mA d+hi d+h+yAn pr-i Na ne swA hA/ zhes bya ba'i sngags kyis byin gyis brlabs la phyag 'tshal ba gsum byas nas/ kye bcom ldan 'das mchod du 'os pa rnams 'di la spyod cig ces bya bas gsol ba gdab ste/ de spyod pa mngon du
<p>258a.5</p>gyur pa'i dkyil 'khor gyi 'khor lo bya'o/ /rnal 'byor ma rnams kyis mnyam par bzhag cing de la spyad par bya'o/ /phyed tsam bzhes nas bzhes pa'i snod gcig tu byas la/ bzhes pa dang btung ba'i snod dang de bzhin du shes par bya'o/ /rnal 'byor pa rnams rdo rje'i glu len pa
<p>258a.6</p>dang / dkyil 'khor gyi bdag po dang rnal 'byor ma rnams gar mdzad pa'o/ /kha cig na re thams cad kyang glu dang rol mo la sogs pa mdzad do/ /yi ge gsum gyi pi wang dang gling bu la sogs pa'i rol cha rnams yang dag par mchod la sgra rdo rje ma'i nga rgyal gyis brdung bar bya'o/ /
<p>258a.7</p>phyi rol du ngang pa dang / bung ba dang / spyang ki la sogs pa'i sgra thos par gyur na bcom ldan 'das kyis byin gyis brlabs pa'i rtags so/ /tshogs kyi 'khor lo de la gnas pa rnams kyis kyang rtsod pa bya ba ma yin te rtsa ba'i ltung bas 'jigs pa'i phyir ro/ /gal te de byed na de tsam
<p>258b</p>
<p>258b.1</p>gyis 'chad pa dbab par bya'o zhes pa'i mtha' ru phyag bsil ba la sogs pa mdzad du bcug nas/ 'bras bu gsum gyi 'dab ma dang bcas pa'i so rtsi dang / 'byor pa dang mthun pa'i sku yon phul la/ phyag 'tshal nas bzod pa bzhes te bskor ba byas la dge ba 'di'i sems can thams cad
<p>258b.2</p>phyag rgya chen po thob par gyur cig ces bya ba'i smon lam btab la/ lhag ma 'bras bu la sogs pa snod gcig tu bcug ste/ oM ku ru ku ru ba ti li ma hA ba ta li zhes bya ba la sogs pa'i yi ge brgya rtsa brgyad kyis lhag ma'i gtor ma byin gyis brlabs te/ dur khrod na gnas pa'i mkha'
<p>258b.3</p>'gro ma la phyi rol du shing drung gcig la sogs par gtor ma byas te/ tshogs kyi 'khor lo'i dbus su ni/ cho ga ji bzhin mchod par bya/ /zhes bya ba'i don to/ /de la dang po slob dpon gyis slob ma la gsang ba sbyin par bya ba'i phyir/ phyag rgya snyoms par 'jug par bya'o zhes bshad
<p>258b.4</p>par bya ba'i phyir/ de nas 'dod yon lnga spyod pas/ /rnal 'byor chen po mnyes 'gyur te/ /snyoms par 'jug pa'i cho ga ni/ /snang ba dag ni skyed 'dus byas/ /zhes bya ba gsungs te/ tshogs kyi 'khor lo'i dbus su 'dod pa'i yon tan lnga'i longs spyod phul bas/ dgyes pa'i
<p>258b.5</p>rdo rje slob dpon gyis snang ba bskyed pa'i dus ni/ mtshan mo rtsom pa'i dus su snyoms par zhugs par bya'o/ /de ji ltar zhe na/ cho ga zhes bya ba ni rdo rje dang pad+ma 'dus byas pa sngon du 'gro ba'i rjes su chags pa dang / sngags brjod pa dang / de bzhin gshegs pa thams cad 'jug pa dang spro ba
<p>258b.6</p>rnams kyis so/ /de'i rjes la bya ba bshad par bya ba'i phyir/ byang chub sems ni rab 'bad nas/ /ka la sha sogs dag tu gzhag /slob ma rang la bla ma yis/ /brtse bas nam phyed dus dbang bskur/ /zhes bya ba gsungs te/ bla mas rang gi slob ma la dbang bskur bar bya'o zhes
<p>258b.7</p>tshig gi 'brel pa'o/ /rang zhes bya ba ni bla ma de nyid kyis dbang bskur ba ste/ sngon gzhan las dbang bskur ba ni ma yin no/ /de bzhin rnal 'byor chen po'i rgyud la mos pa dang ldan pa ste bya ba la sogs pa'i rgyud la ni ma yin no/ /gang gi tshe dang ci byas nas dbang bskur ba zhe na/ 
<p>259a</p>
<p>259a.1</p>nam phyed dus zhes bya ba la/ srog dang rtsol ba cig car du rgyu ba'i dus 'di yin te/ dbang chen gyi dkyil 'khor 'char ba dang / thabs dang shes rab tha mi dad pa'i phyir ro/ /de tha mi dad pa yang 'od gsal ba dang mthun pa'o/ /ka la sha sogs dag tu bzhag
<p>259a.2</p>pa'i byang chub sems zhes pa ni sgra ji bzhin pa rab tu grags pa kho na'o/ /rdo rje'i rtse mo'i bar byang chub kyi sems 'dzin pa'i yan lag gi 'bad pas 'dzin la/ de nyid kyis slob ma de'i kha la dbang bskur bar bya'o/ /sogs pa'i sgras thod pa la sogs pa spros te slob ma de myong bar bcug
<p>259a.3</p>par bya ste dgongs pas bshad pa'o/ /gsang ba'i dbang bstan nas shes rab kyi dbang bshad par bya ba'i phyir/ dbang bskur yang dag thob nas ni/ /tho rangs kyi ni dus su yang / /slob mas thal sbyar bla ma la/ /mchod cing bstod pas mnyes par bya/ /zhes bya ba gsungs te/ 'og
<p>259a.4</p>nas bshad par 'gyur ba'i bstod pa'i tshig rnams kyis bla ma la slob mas mnyes par bya'o zhes tshig gi 'brel pa'o/ /ci byas nas she na/ dbang bskur yang dag thob nas ni/ /zhes bya ba la ni'i sgra ni khyad par ston par byed pa ste/ sngar bshad pa'i gsang ba'i 'og tu shes rab kyi dbang
<p>259a.5</p>thob nas so/ /de ji ltar zhe na/ phyag rgya gcig gi rim pas so zhes ngag gi lhag ma'o/ /gang gi tshe dang ci byas dbang zhe na/ tho rangs kyi dus su dang / slar yang bla ma mchod cing bstod pas mnyes par bya'o/ /bstod pa de nyid bshad par bya ba'i phyir/ khams gsum las ni rnam
<p>259a.6</p>grol zhing / /nam mkha' dang ni mnyam gyur la/ /'dod pa rnams kyis ma gos pa/ /dmigs med khyod la phyag 'tshal lo/ /zhes bya ba gsungs te/ khams gsum gyi rang bzhin gyi tshogs las rnam par grol ba'i phyir/ khams gsum las grol ba khyod yin no/ /de bzhin du
<p>259a.7</p>rang bzhin gyis dag pa'i me long lta bu'i ye shes kyi sbyor bas nam mkha' dang mnyam par gyur pa'o/ /de bzhin du 'dod pa ni gzugs la sogs pas ma gos pa dri ma dang ldan par ma gyur pa'o/ /de nyid kyi phyir/ gzugs kyi phung po'i dmigs pa dang bral bas/ /dmigs med
<p>259b</p>
<p>259b.1</p>khyod la phyag 'tshal lo/ /zhes sku rdo rje gtso bo'i sgo nas bstod pa'o/ /snang ba mtha' yas kyi sgo nas bshad par bya ba'i phyir/ phung po rnams dang khams rnams dang / /skye mched rnams la mi brten zhing / /phyin ci log las rnam grol ba/ /dmigs med khyod la phyag 'tshal lo/ /zhes
<p>259b.2</p>bya ba gsungs te/ phung po dang khams dang skye mched la sogs pa ngag gi brjod par bya ba gang yin pa de rnams la khyod mi brten pa ste/ ngag gi rnam par rtog pa'i sgra 'od gsal ba'i rang bzhin yin pa'i phyir ro/ /'di nyid kyi phyir/ phyin ci log las rnam grol ba/ /zhes bya ba phyin ci log pa
<p>259b.3</p>ni dngos po rnams rdzas su yod pa la sogs par yongs su brtag pa ste/ de nyid so sor rtog pa'i ye shes kyis rnam par bcad pa'i phyir phyin ci log las rnam par grol ba khyod yin no/ /'di nyid kyi phyir dmigs med ni dbyangs dang gsal byed kyi rang bzhin gyi bcu pos ma bcings pa
<p>259b.4</p>khyod la phyag 'tshal lo/ /ji skad du/ dang po gcig ni dgu dbus na/ /gang zhig bcu yis ma bcings pa/ /de ni bcing med zhes bya ba/ /de shes pa ni mchog gi gnas/ /zhes bya ba sngar gsungs pa'i phyir ro/ /de ni gsung rdo rje'i sgo nas bstod pa ste sgra ji bzhin pa'o/ /mi bskyod
<p>259b.5</p>pa'i sgo nas bstod pa bshad par bya ba'i phyir/ ji ltar nam mkha' gnas med cing / /spros med dgos pa med pa ltar/ /nam mkha' dang mnyam thugs mnga' ba/ /dmigs med khyod la phyag 'tshal lo/ /zhes bya ba gsungs te/ chos kyi dbyings kyi rang bzhin yin pa'i
<p>259b.6</p>phyir gnas med pa'o/ /rnam par shes pa'i phung po rnam par dag pas nam mkha' 'dra ba'o/ /spros pa ni snang ba la sogs pa gsum dang 'gro ba gos par byed pa'i phyir te gos pa ni rang bzhin gyi tshogs te/ de dag med pas spros med gos pa'o/ /de nyid kyi phyir/ nam
<p>259b.7</p>mkha' dang mnyam pa'i thugs mnga' ba ni chos kyi sku'i rang bzhin no/ /gos pa la sogs pa dang bral ba'i phyir/ /dmigs med khyod la phyag 'tshal lo/ /zhes thugs rdo rje'i sgo nas bstod pa ste sgra ji bzhin pa'o/ /bstod nas gsol ba gdab pa'i phyir/ thams cad stong pa'i
<p>260a</p>
<p>260a.1</p>rang bzhin can/ /mngon par byang chub blta bar 'tshal/ /slob mas thal sbyar bla ma la/ /bstod nas slar yang bskul bar bya/ /zhes gsungs te/ blta bar 'tshal zhes pa ni nye bar mtshon par 'dod pa ste skad kyi byings rnams ni don du ma dang ldan pas blta ba'i sgra ni nye bar mtshon pa la
<p>260a.2</p>'jug go/ /bla ma slar yang bskul bar bya/ /zhes pa ni bstod pa la ltos nas slar gyi sgra'o/ /lhag ma ni go sla ste sgra ji bzhin pa'o/ /gsol ba gdab pa de nyid bshad par bya ba'i phyir/ las dang skye las rnam grol zhing / /snang ba gsum po spang ba yis/ /mngon par byang chub mthong ba ni/ /mgon po chen po
<p>260a.3</p>bdag 'tshal lo/ /zhes bya ba gsungs te/ kye mgon po chen po bdag la mngon par byang chub pa'i rim pa bshad du gsol lo zhes tshig gi 'brel pa'o/ /de yang ji lta bu zhe na/ las dang skye las rnam grol zhing / /zhes bya ba la las dang skye ba dag 'khor ba'i rgyu dang 'bras bu'i dngos po gnas pa gang yin
<p>260a.4</p>pa de dag las rnam par grol ba ste/ rang bzhin gyis 'od gsal ba la las dang skye ba'i sgrib pa yod pa ma yin pa'i phyir ro/ /kun rdzob kyi bden pa la brten te/ de dag yod kyang yongs su yod pa ma yin te/ sgyu ma lta bu'i phyir ro/ /de bas na de yongs su ma shes pas 'gro ba rigs lngas 'khor ba la 'gro ba dang
<p>260a.5</p>'ong ba byas shing so so skye bo rnams kyi mya ngan dang dga' ba dang sdug bsngal dang bde ba la sogs nyams su myong ba ste rang bzhin brjed pa'i phyir ro/ /de gang gi phyir rig bya dang rig par byed pa'i dngos po'i 'khor ni rnam par dag pa ste/ de'i chos nyid yongs su shes pa 'od gsal ba yin no/ /de bzhin du/ snang
<p>260a.6</p>ba gsum po spangs pa yis/ /zhes bya ba la snang ba la sogs pa bral ba ste sgra ji bzhin pa'o/ /gzhan yang bshad par bya ba'i phyir/ sangs rgyas kun gyi ye shes che/ /de bzhin gshegs pa kun gyi gnas/ /rdo rje ye shes bla na med/ /slob dpon chen po bdag 'tshal lo/ /zhes bya ba gsungs te/ 
<p>260a.7</p>bdag la rdo rje ye shes bshad du gsol lo zhes tshig gi 'brel pa'o/ /de la rdo rje ye shes ni mi phyed pa ste/ dpe dang dpe las 'byung ba dag tha mi dad pa'i phyir/ rdo rje de yin la ye shes thams cad med pa'i phyir ye shes kyang de nyid yin te rdo rje'i ye shes so/ /de bzhin du/ sangs rgyas kun gyi ye shes che/ /zhes bya
<p>260b</p>
<p>260b.1</p>ba la/ ye shes lnga'i rang bzhin gyi sangs rgyas lnga'i ye shes chen po ni de rnams nye bar bsdu ba'i rang bzhin gyis 'od gsal ba'o/ /'di nyid kyi phyir/ de bzhin gshegs pa kun gyi gnas/ /zhes bya ba la de bzhin gshegs pa rnams 'di nyid las 'byung ba ste shes rab kyi pha rol tu phyin pa'i rang bzhin
<p>260b.2</p>yin pa'i phyir ro/ /de ni sgra ji bzhin pa'o/ /gzhan yang bshad par bya ba'i phyir/ thog mtha' med cing zhi ba la/ /nyon mongs thams cad rnam sbyangs shing / /lus dang ngag dang sems sbyong ba/ /rdo rje chen po bdag 'tshal lo/ /zhes bya ba gsungs te/ kye rdo rje chen po drug pa'i rang bzhin lus la sogs pa sbyong
<p>260b.3</p>ba ni bdag la byin gyis brlab pa dang / sems la dmigs pa dang rdo rje bzlas pa'i rim pa las gsungs pa'i bag chags zad par byed pa'i de kho na nyid bdag la bshad du 'tshal lo/ /de yang ji lta bu zhe na/ thog mtha' med cing zhes pa ni skye ba dang 'jig pa med pa'am snang ba la sogs pa med pa'i phyir
<p>260b.4</p>thog ma dang tha ma med pa'o/ /de bzhin du zhi ba ni thams cad stong pa'i phyir ro/ /nyon mongs thams cad ni 'dod chags dang bral ba la sogs pa'i rang bzhin phra mo'i bag chags te/ de rnams sbyangs pa ni spang bya dang blang bya'i dngos pos rang bzhin rnam par dag pa ste sgra ji bzhin pa'o/ /tshigs su
<p>260b.5</p>bcad pa gsum po de la mgon po dang / slob dpon chen po dang / rdo rje chen po zhes bya ba'i bod pa rnams ni sku dang gsung dang thugs rdo rje'i rang bzhin du shes par bya'o/ /gsol ba btab ma thag tu bla ma'i bya ba bshad pa'i phyir/ de ltar yon tan yang dag pa/ /brjod pas rnal 'byor pa mnyes
<p>260b.6</p>byas/ /snying rje slob ma la bskyed de/ /de nas rim pa 'di nyid brtsam/ /zhes bya ba gsungs te/ rnal 'byor pa ni bla mas 'og nas bshad par 'gyur ba'i rim pa brtsam pa ni bshad par bya'o zhes tshig gi 'brel pa'o/ /bla ma ji lta bu zhe na/ yon tan yang dag pa ni de ltar mnga' ba'i yon tan brjod
<p>260b.7</p>pas mnyes par byas pa ste zol gyis bstod pa ni ma yin no/ /ci mdzad nas ston zhe na/ snying rje slob ma la bskyed de/ /zhes pa ni snying rje gtso bor gyur pa'i rdo rje slob dpon gyis de kho na nyid ston par rigs te sgra ji bzhin pa'o/ /rim pa de nyid bshad par bya ba'i phyir/ mtshan mo snang ba'i cha ste gsal
<p>261a</p>
<p>261a.1</p>ba nyi ma'i zer 'gyed snang ba mched pa yin/ /mtshams ni snang ba thob pa rang gi rang bzhin rnams kyi lan cig min par 'gro /mtshan min nyin par ma yin mtshams min gang zhig rang bzhin rnams dang rnam bral ba/ /de ni byang chub skad cig yin par bla ma mchog
<p>261a.2</p>bshad rnal 'byor pa nyid yul/ /zhes bya ba gsungs te/ kye bu khyod kyis gang zhig tshangs pa'i bu ga las byang chub kyi sems 'dzag pa'i dus su bde ba nyams su myong ba de ni snang ba'i skad cig ma ste/ de nyid mtshan mo ni cung zad snang ba'i mtshan nyid shes par bya'o/ /byang chub kyi sems de nyid
<p>261a.3</p>kyis yan lag thams cad kyi tshigs khyab pa'i dus su gang zhig khyod kyi khyad par gyi dga' ba nyams su myong ba de ni snang ba mched pa'i skad cig ma ste de nyid gsal ba nyi ma'i 'od zer gyi snang ba dang 'dra ba snga ma las khyad par can nyin mo'i rang bzhin du shes par bya'o/ /de'i rjes la rdo rje'i rtsa ba
<p>261a.4</p>'am/ dbus su de yis phyin na/ snang ba nye bar thob pa zhes bya ba'i dga' ba'i khyad par gang byung ba de ni mtshams zhes bya ba ste/ nyin mo dang mtshan mo las 'das pa mun pa'i rang bzhin rgyal ba lta bur shes par bya'o/ /skad cig ma de rnams gsum pa yang rang rang gi rang bzhin ni bag la
<p>261a.5</p>nyal gyi rang bzhin dang 'brel pa ste rags pa'i rang bzhin rnams ni de gang gi phyir de rnams rim pa gnyis pas spangs pa'i phyir ro/ /gal te sgyu ma'i ting nge 'dzin gyi de rnams brdzun nyid du rtogs na yang / 'on kyang de mthong ba mdun du snang ba'i phyir bag la nyal ba dang / lhan cig tu 'gro ba
<p>261a.6</p>de rnams gnas pa kho na yin no/ /skad cig ma gang zhig mtshan mo la sogs pa'i sgras brjod pa'i snang ba la sogs pa gsum dang bral ba ste/ rdo rje nor bu'i nang na gnas pa'i byang chub kyi sems kyi gnas skabs su byang chub kyi rang bzhin gyi skad cig ni rnal 'byor pa'i ye shes kyis
<p>261a.7</p>rtogs par 'gyur ba de ni bla ma'i zhal nas thob cing bsgom par bya ba ste 'od gsal ba'i rang bzhin no zhes ngag gi lhag ma'o/ /de ni mthar thug gi don to/ /'di nyid rgyas par bshad par bya ba'i phyir/ mtshan mo'i mun nag ma lus 'das shing mtshams kyi snang ba gang 'das dang / /
<p>261b</p>
<p>261b.1</p>ji srid nyi ma ma shar skad cig 'dir ni dri med yang dag mtha' ru bshad/ /slob dpon mchog ni rab rib bral bas slob ma la ni phyi rol byang chub bstan/ /nang gi bde ba rnyog bral sangs rgyas byang chub skad cig dag gis thob par 'gyur/ /zhes bya ba gsungs te/ kye bu dri ma med pa'i skad cig
<p>261b.2</p>ni rang bzhin dang snang ba'i dri ma med pa'i skad cig ma der rdo rje slob dpon gyis slob ma la yang dag mthar ni de bzhin nyid bstan pa ni gsal bar bya'o/ /skad cig ma de gang yin zhe na/ mtshan mo dang / nyin mo dang / mtshams dang / nyin mo'i snang ba rnams gang du nub par gyur pa de yin no/ /
<p>261b.3</p>de la mtshan mo ni snang ba'i ye shes dang / nyin mo ni snang ba mched pa'i ye shes dang / mtshams ni snang ba nye bar thob pa'i ye shes te dgongs ka'i dus kyi'o/ /snga dro'i mtshams ni 'od gsal ba'i ye shes te rim pa 'dis phyi'i mngon par byang chub pa'i rim pa shes par bya'o/ /'di mthong
<p>261b.4</p>bas nang gi bde ba ni nang gi mngon par byang chub pa thob par 'gyur ro/ /sangs rgyas byang chub ni rdo rje 'chang chen po'i sa kun du bzang po zhes bya ba ste/ de nyid skad cig ni 'od gsal ba'i skad cig mas thob par bya'o/ /'o na phyi dang nang gi mngon par byang chub pa dag gi dbye ba gang yin zhe na smras
<p>261b.5</p>pa/ gcig ni phyi'i phyag rgya'i rim pa dang / gnyis pa ye shes kyi phyag rgya'i rim pas thob bo/ /phyag rgya chen po'i rim pa ni mtshan ma lnga'i go rims kyi mtshan nyid do/ /de rnams kyang / dang po smig rgyu dang 'dra ba/ /gnyis pa du ba 'dra ba ste/ /gsum pa srin bu me khyer 'dra/ /bzhi pa mar
<p>261b.6</p>me bzhin du 'bar/ /sprin med nam mkha' dang mtshungs pa'i/ /lnga pa snang ba med pa'o/ /zhes gsungs so/ /'di rnams las dang mtha' rnam pa dbye ba las 'byung ba chen po rnams rim pas nye bar bsdu ba'i rang bzhin du shes par bya ste/ sa chu la thim pa zhes bya ba la sogs pa'o/ /dang
<p>261b.7</p>po sa ni chu la 'gro/ /chu yang me la 'gro ba ste/ /me yang rlung la rjes 'gro ba/ /rlung ni rnam par shes la zhugs/ /rnam shes 'dzin pa'i de nyid la/ /zhes bya ba la sogs pa gsungs te mthar thug gi don to/ /de nyid khyad par bstan pa'i phyir/ tha mar 'byung dang thog mar 'byung ba dang / /
<p>262a</p>
<p>262a.1</p>dbus min 'byung ba dbus su 'byung ba'am/ /mtha' med 'byung ba mthar ni 'byung ba rnams/ /de dag thams cad stong par dam pas gsungs/ /zhes bya ba gsungs te/ dam pa ni sems rgya che ba rnams kyis thams cad stong pa ni 'od gsal ba'i de kho na nyid bzhi pa gsungs pa ni ston
<p>262a.2</p>par mdzad pa'o/ /zhes ston te/ /de gang yin zhe na/ gang zhig thog ma dang bar ma dang tha ma rnams ni 'dod chags dang 'dod chags bral ba dang 'dod chags bar ma rnams kyis ma gos pa ste/ 'on kyang khyab byed kyi phyir thog ma dang bar ma tha ma'i rang bzhin yang de nyid yin no zhes pa'i don to/ /de
<p>262a.3</p>ni mthar thug go/ /slar yang de nyid khyad par du bstan par bya ba'i phyir/ gang du 'gro ba dang ni 'ong med cing / /zad dang 'phel med dngos dang dngos med min/ /ngo mtshar gzugs can yin zhing ngo mtshar min/ /gnas par 'gyur min myur du 'gro ba min/ /zhes bya ba gsungs te dam pa rnams
<p>262a.4</p>kyis de kho na nyid bzhi pa 'di ltar gsungs te gsungs kyi sgra 'dir 'jug go/ /de ji lta bu yin zhe na/ gang du 'gro ba dang 'ong ba med pa ni 'jug pa dang ldang ba med pa ste/ ni'i sgras gnas pa yang med pa'o/ /'di ni rdo rje bzlas pa'i min pa las khyad par bstan to/ /zad pa ni rang bzhin med
<p>262a.5</p>pa dang 'phel ba dang ni sems kyi 'od gsal ba 'char ba ste/ de dag kyang gang du med pa ste/ 'dis ni sems la dmigs pa'i rim pa las khyad par bstan to/ /de bzhin du dngos med ni kun rdzob kyi rnam par rtog pa med pa dang / dngos ni sgyu ma lta bu ste/ de dag kyang gang du dmigs par mi 'gyur
<p>262a.6</p>ro/ /'dis ni bdag la byin gyis brlab pa'i rim pa las khyad par bstan to/ /ngo mtshar gzugs can ni bag chags dang bcas pa'i rang bzhin gyi tshogs thim pa'i phyir dang / ngo mtshar min pa ni zhi ba'i bdag nyid yin pa'i phyir ro/ /gnas par gyur pa dang myur du 'gro ba ni skye ba dang
<p>262a.7</p>'jig pa ste de dag med pa'i phyir/ gnas par gyur min myur du 'gro ba min/ /zhes bya ba bstan te/ sbas pa sngon du 'gro ba'i mthar thug go/ /gzhan yang gang zhig yod dang med pa'i tha snyad rnams dang bral/ /bsod nams gzugs min sdig pa'i gzugs ma yin/ /bsod nams sdig gi
<p>262b</p>
<p>262b.1</p>bdag min mchog gyur pa/ /de ni thams cad stong par sangs rgyas rnams kyis gsungs/ /zhes bya ba gsungs te/ de ni thams cad stong par sangs rgyas kyis gsungs zhes bya bas rang bzo dgag pa'o/ /de ji lta bu yin zhe na/ gang zhig rang bzhin rnams med pa'i phyir/ yod pa'i tha snyad dang bral ba
<p>262b.2</p>dang / 'od gsal ba'i chos nyid kyi rang bzhin yin pa'i phyir med pa'i tha snyad dang bral ba'o/ /de bzhin du bsod nams dang sdig pa'i gzugs ma yin pa ni 'od gsal ba la kun nas nyon mongs pa dang / rnam par byang ba rnams med pa'i phyir ro/ /phung po gsum ni bsod nams dang sdig pa'i
<p>262b.3</p>bdag nyid de la yod pa ma yin te 'gal ba'i phyir ro/ /de bas na mchog gyur pa ni yang dag pa'i mtha' yin pa'i phyir te mthar thug go/ /ldang ba bshad par bya ba'i phyir/ /rnal 'byor pas ni de lta'i de nyid thob/ /rgyu dang mi rgyu'i bdag nyid 'gro gnyen gcig /ye shes rang bzhin mi yi seng ge
<p>262b.4</p>gang / /mi zad lus thob ma lus 'gro ba'i rgyu/ /zhes bya ba gsungs te/ rnal 'byor pa 'dis mi zad pa'i lus thob pa ni chos kyi sku thob pa ste 'od gsal ba kho na chos kyi sku yin no/ /de nyid kyi phyir 'gro gnyen gcig ni rnal 'byor pa des ma lus pa'i 'gro ba la rgyu ba ni sems can gyi don du
<p>262b.5</p>spyod pa ste don gzhan du ni ma yin no/ /ci byas she na/ de lta'i de nyid ni sngar bshad pa'i rang bzhin gyis 'od gsal ba'i de kho na nyid bla ma'i zhal nas thob nas rgyu ba'o/ /rnal 'byor pa de ji lta bu yin zhe na/ rgyu dang mi rgyu'i bdag nyid ces pa ni 'gro ba'i don mdzad na/ yang g.yo ba dang mi
<p>262b.6</p>g.yo ba'i dngos po'i rang bzhin yin te/ de rnams 'od gsal ba la rag lus pa'i phyir ro/ /de bas na ye shes rang bzhin ni ye shes med pa'i ye shes te de'i rang bzhin ni rigs mthun pa dang / rigs mi mthun pa'i bstan pa la so sor bshad pa'i sgro btags pa la sogs pa'i
<p>262b.7</p>'khrul pa dang bral ba'o/ /'dis ni yang dag pa'i lta ba la zhugs pa bstan to/ /mi'i seng ge ni 'di nyid de/ skyes bu dam pa'i nang na mchog tu gyur pa ste sgra ji bzhin pa'o/ /spyod lam gyi rnam par dag pa bshad par bya ba'i phyir/ de ni yon po'i lus kyang drang po yin/ /bstan la
<p>263a</p>
<p>263a.1</p>gnas med gyur kyang gnas pa yin/ /de ni mig btsums gyur kyang rnam rgyas mig /de ni mnyam ma gzhag kyang mnyam gzhag yin/ /zhes bya ba gsungs te/ ting nge 'dzin la zhugs pa kha cig ni lus drang po byas la bsgom pa ste/ rnal 'byor pa 'di yon po dang drang po'i lus po
<p>263a.2</p>la 'dra ba yin te bsgrub bya 'grub pa'i phyir ro/ /kha cig stan 'jam po la 'dug nas bsgom pa ste rnal 'byor pa 'di stan dang stan med pa la gnas kyang 'dra ba ste de kho na nyid kyi gdan la gnas pa'i phyir ro/ /kha cig mig btsums nas ting nge 'dzin la bzhugs pa ste rnal 'byor pa 'di ni mig
<p>263a.3</p>btsums pa dang phye ba yin na yang 'dra ba ste/ de kho na nyid thob pas de dag dgos pa med pa'i phyir ro/ /de nyid kyi phyir rnal 'byor pa 'di mnyam par ma gzhag kyang mnyam par gzhag pa kho na yin te gnas skabs gnyis po la yang 'od gsal ba yongs su ma spangs pa'i phyir ro/ /de sgra ji bzhin
<p>263a.4</p>pa'o/ /gzhan yang 'di nyid bshad par bya ba'i phyir/ de ni tshig dang ldan yang brjod bral yin/ /de ni gzugs dang ldan yang gzugs bral yin/ /de ni 'jig rten dgon yang gzhan bran 'gyur/ /gang zhig de nyid rtogs shing nyes kun zad/ /ces bya ba gsungs te/ rnal 'byor pa de lta bu gang yin pa
<p>263a.5</p>de de nyid rtogs pa ni bzhi pa thob pa zhes bshad do/ /rgyu 'di nyid kyis nyes kun zad pa ni rang bzhin gyi bag la nyal ma lus pa gang la zad pa de la de skad ces bya'o/ /gzhan yang tshig dang ldan pa ni ngag rjod par byed pa yin yang brjod bral ni ngag rnams mi dmigs pa'i phyir ro/ /de bzhin du gzugs dang
<p>263a.6</p>ldan pa ni lus can yin na yang / gzugs bral ba ni lus po med pa ste de dmigs pa'i phyir ro/ /de bzhin du 'jig rten mgon ni/ sangs rgyas yin yang gzhan bran 'gyur/ /zhes bya ba ni sngon gyi smon lam gyi dbang gis gzhan rnams kyi bran du gyur pa ni gdul bar bya ba'i phyir
<p>263a.7</p>'bangs dang 'dra ba ste/ dmigs pa med pa'i sbyor bas 'gro ba'i don byed du yid la byed pa 'jug pa'i phyir ro/ /de ltar lus ngag yid kyi spyod pa la dmigs pa med pa'i sbyor bas spyod na de nyid rtogs pa ni rnal 'byor pa de yin gyi gzhan ni ma yin no/ /de ni sgra ji bzhin pa'o/ /phyag rgya'i
<p>263b</p>
<p>263b.1</p>rim pa bstan nas/ ting nge 'dzin gyi rim pa bshad par bya ba'i phyir/ man ngag thob pa'i slob ma yis/ /de nas rnal 'byor rnam gnyis bslab/ /ril por 'dzin pa'i rim pa dang / /de bzhin rjes su gzhig pa'o/ /zhes bya ba gsungs te/ sngar bshad pa'i man ngag thob nas de nyid brtan par
<p>263b.2</p>bya ba'i phyir slob mas rnal 'byor gnyis la bslab par bya'o/ /rnal 'byor ni ting nge 'dzin rnam pa gnyis te ril por 'dzin pa dang rjes su gzhig pa'o/ /de ni mdor bstan pa ste sgra ji bzhin pa'o/ /rgyas par bshad par bya ba'i phyir/ mgo bo nas ni rkang pa'i bar/ /ji srid snying gar phyin pa'i bar/ /
<p>263b.3</p>rnal 'byor yang dag mtha' la 'jug /ril por 'dzin pa zhes bshad do/ /zhes bya ba gsungs te/ ril por 'dzin pa 'di yin te ting nge 'dzin gang gis mgo bo nas rkang pa'i bar dang / de las kyang snying ga'i bar du yang dag pa'i mtha' la 'jug pa'i mtshan nyid do/ /de'i man ngag 'di yin te rtsibs
<p>263b.4</p>brgyad pa'i chos kyi dbyings kyi 'khor lo la dbyangs kyi dang po bsgoms shing de'i 'od zer gyis rkang pa nas mgo bo'i bar du bsregs pa dang / slar yang ldog pa ji srid snying ga'i bar du mi snang bar byas te/ rang gi rgyud mi dmigs pa'i bdag nyid kyis ril por 'dzin pa'i ting nge 'dzin te
<p>263b.5</p>mthar thug go/ /rjes su gzhig pa bshad par bya ba'i phyir/ rgyu ba dang ni mi rgyu ba/ /dang po 'od gsal bar byas te/ /phyi nas de bzhin bdag nyid byed/ /rjes su gzhig pa'i rim pa yin/ /zhes bya ba gsungs te/ sngar bshad pa'i dbyangs dang po las 'byung ba'i 'od zer gyis 'khor
<p>263b.6</p>los rgyu ba dang mi rgyu ba ni khams gsum la mi snang bar byas shing de'i rjes la bdag nyid kyang mi snang bar byas te rjes su gzhig pa'i ting nge 'dzin bstan to/ /de ni mthar thug go/ /ril por 'dzin pa'i ting nge 'dzin gyi dpe bshad par bya ba'i phyir/ dbugs kyi rlung ni me long la/ /ji ltar kun du
<p>263b.7</p>thim 'gyur ba/ /de bzhin rnal 'byor yang dag mthar/ /yang dang yang du 'jug par byed/ /ces bya ba gsungs te/ ji ltar me long gi mthil la 'jug pa'i kha'i rlangs pa thim par 'gyur te/ gal du thal lo zhes shes pa ma yin pa de bzhin du/ rnal 'byor pas yang dang yang du chos nyid la 'jug par bya ste/ 
<p>264a</p>
<p>264a.1</p>rang bzhin gyi tshogs de gang du thal lo zhes shes pa ma yin te mthar thug gi don to/ /'dir ni kun du sgras ma bshad pa yang kun las bsdu bar byed pa ste/ /rjes su gzhig pa'i dpe yang mtshon par bya'o/ /de la ji ltar dri ma med pa'i ston ka'i mtsho'am/ 
<p>264a.2</p>chu bo'i chu la gzugs brnyan du gyur pa'i zla ba'i dkyil 'khor de nyid dang gzhan nyid dag gis brjod du med pa de bzhin du/ bdag dang gzhan gyi rgyu la gnas pa'i 'od gsal ba brjod du med pa shes par bya ste mthar thug kho na'o/ /slar yang spyod lam gyi rnam par dag pa
<p>264a.3</p>bshad par bya ba'i phyir/ 'gro dang 'dug dang nyal dang za/ /mig btsums 'byed dang dgod pa na/ /bsam gtan sbyor ba 'di yis ni/ /de nyid rig pa rtag tu gnas/ /zhes bya ba gsungs te/ /de nyid rig pa ni thams cad stong pa'i go 'phang la gnas pa'i rnal 'byor
<p>264a.4</p>pas 'gro ba la sogs pa'i spyod lam la 'od gsal ba'i ting nge 'dzin gyis gnas par bya ste sgra ji bzhin pa'o/ /'od gsal ba la zhugs pas sems can gyi don ji ltar byed pa yin no zhes bshad par bya ba'i phyir/ gzugs bcas 'od zer de nyid dang / /rnam shes rlung
<p>264a.5</p>dang ldan pa yis/ /bdag byin brlab pa'i rim gyis kyang / /sems can don du'ang lan 'ga' 'gyur/ /zhes bya ba gsungs te/ 'od gsal ba la zhugs pa'i rnal 'byor pas gal te sngon gyi smon lam dbang gis sems can gyi don byed na/ de'i tshe bdag la byin
<p>264a.6</p>gyis brlab pa'i rim pas bya ba yin no/ /'o na sgyu ma lta bu'i ting nge 'dzin ni gsum pa yin pa'i phyir/ de kho na nyid bzhi pa dang / 'di la ji ltar mngon du bya ba yin zhe na/ smras pa/ bdag la byin gyis brlab pa'i rim pa rnam pa gnyis te/ /gcig ni rim pa gsum pa
<p>264a.7</p>rjod par byed pa'o/ /gnyis pa ni zung 'jug gi rim pa rjod par byed pa ste/ /de yang 'og nas bshad par 'gyur ba 'dir mngon du byas te 'gal ba med do/ /tha ma ni bdag la byin gyis brlab pa zhes ji ltar yin zhe na/ smras pa/ bdag dang bdag ni bdag ste kun
<p>264b</p>
<p>264b.1</p>rdzob dang don dam pa'o/ /de dag tha mi dad par rtogs pa gang yin pa de ni bdag la byin gyis brlab pa ste/ zung 'jug gi rim pa'o zhes bstan to/ /'o na de la rlung dang rnam par shes pa'i sbyor ba ji ltar yod ce na smras pa/ /rlung 'gag pa dang rnam par shes pa med pa'i sbyor ba ste mthar
<p>264b.2</p>thug pa'o/ /ldang ba bshad par bya ba'i phyir/ /ji ltar dang ba'i chu rlung las/ /nya dag myur bar ldang ba ltar/ /de bzhin thams cad stong gsal las/ /sgyu 'phrul dra ba 'byung bar bshad/ /ces bya ba gsungs te/ ji ltar ston ka'i dus kyi gtsang po'i chu'i nang nas/ nya glo
<p>264b.3</p>bur du 'phar ba de bzhin du kun nas nyon mongs pa dang / rnam par byang ba thams cad kyi bdag nyid rang bzhin brgya drug cu'i tshogs dang bral ba'i 'od gsal bas/ sgyu 'phrul dra ba ni 'khor dang bcas pa'i 'khor los sgyur ba'i tshogs sngon gyi smon lam gyi dbang gis rdza mkhan
<p>264b.4</p>gyi 'khor lo bzhin du 'byung ba yin te mthar thug gi don to/ /rigs kyi dbye bas sems can gyi don bshad par bya ba'i phyir/ /rigs lnga'i sangs rgyas la ltos pa'i/ /phyag rgya chen por brtag pa med/ /'od zer lnga ni 'byung ba dag /nam mkha'i 'ja' tshon dag dang
<p>264b.5</p>mtshungs/ /zhes bya ba gsungs te/ sems can gyi don mdzad pa'i phyir/ gang zhig 'od gsal ba las sku 'byung ba de ni phyag rgya chen po ma hA mu dra ste/ sems can gyi phung po chen po la mu dra dga' ba rA ni ster ba ste phyag rgya chen po'o/ /'o na skye ba'i rim pa dang bdag la byin
<p>264b.6</p>gyis brlab pa dag las khyad par gang yang yod ce na/ brtag pa med pa zhes pa ni 'od gsal ba'i rgyu mthun yin pa'i phyir ro/ /gzhan ma gnyis ni rtog pa'i rnal 'byor dang / sgyu ma'i rnam par rtog pas zil gyis mnan pa'o/ /ji lta bu zhe na/ sems can gyi mos pa'i
<p>264b.7</p>dbang gis rigs lnga'i sangs rgyas la ltos pa ni de la rag lus pa'o/ /de gang gi phyir 'khor los sgyur ba drug gi gzugs su sangs rgyas kyi longs spyod rdzogs pa'i sku 'byung ba'i phyir ro/ /yang ji lta bu yin zhe na/ 'od zer lnga ni 'byung ba dag /ces bya ba la/ 'od zer
<p>265a</p>
<p>265a.1</p>lnga re re 'byung ba gang la yod pa de la de skad ces bya'o/ /yang na 'od zer lnga ni rim pa las 'byung ba'am/ go bzlog pa las 'byung ba'i smig rgyu la sogs pa de las gang 'byung ba de ni de bzhin no/ /nam mkha'i 'ja' tshon dag dang mtshungs/ /zhes pa ni
<p>265a.2</p>dper bstan pa ste/ mthar thug gi don to/ /sems can gyi don de nyid bshad par bya ba'i phyir/ phyag rgya 'ching bar byed pa'am/ /gal te gsang sngags bzlas pa'am/ /gang gzhan thams cad byed pa na/ /thams cad stong pa'i gzhi la gnas/ /zhes bya ba gsungs
<p>265a.3</p>te/ phyag rgya bcings pa dang / sngags bzlas pa la sogs pa gang zhig gzhan gyi don du byed pa de dag thams cad stong pa'i gzhi ni 'od gsal ba la gnas te/ byed na de'i tshe/ de la de dag rnam par dag par 'gyur te/ gzhan du ni ma yin no/ /ji skad du/ rdo rje sems
<p>265a.4</p>dpa' rgyal po che/ /yang dang yang du bskul bar bya/ /de nyid gsang sngags thams cad kyi/ /rgyal po rtag pa mchog yin no/ /zhes bya ba gsungs te sgra ji bzhin pa'o/ /gnas skabs thams cad kyi bya ba'i rnam par dag pa bshad pa'i phyir/ thams cad za zhing kun la lta/ /kun
<p>265a.5</p>la phyag byed kun du 'gro/ /thams cad byed pa'ang mtshan ma kun/ /thams cad stong par 'grub par 'gyur/ /zhes bya ba gsungs te/ dag pa la sogs pa tshad mas ma grub pa'i phyir thams cad za ba'o/ /de bzhin du kun la lta ba ni gzugs rnam pa gsum rang bzhin gcig
<p>265a.6</p>tu mthong ba'i phyir ro/ /kun la phyag byed ni sems can thams cad de bzhin gshegs pa dang 'dra bar mthong ba'i phyir ro/ /kun du 'gro ba ni sprul pa'i sku'i sgo nas sam/ /gzugs yongs su gyur nas lha'i bu la sogs pa la longs spyod pa'i phyir ro/ /thams cad byed pa ni
<p>265a.7</p>'jig rten dang 'gal ba'am mi 'gal ba'i spyod pas sems can gyi don byed pa'i phyir ro/ /mtshan ma kun ni mgo bo 'breg pa'am/ ral pa 'dzin pa la sogs pa'i mtshan gang yang rung ba 'dzin pa'i phyir ro/ /de lta bu'i rnal 'byor pa 'grub par 'gyur te/ sgra ji bzhin
<p>265b</p>
<p>265b.1</p>pa'o/ /don dam pa'i byang chub sems gzung ba'i phyir/ /slob ma'i bya ba bshad par bya ste/ /byang chub sems ni don dam zhes bya ba/ /skal bzang slob ma bzang pos man ngag thob/ /thal mo sbyar nas me tog 'dzin pa yis/ /slob ma las ni slar yang blang bar bya/ /
<p>265b.2</p>zhes bya ba gsungs te/ sngar bshad pa'i rim pas man ngag bzhi po thob pa'i slob mas don dam pa'i byang chub sems gzung ba'i phyir/ me tog gis bkang ba'i thal mo sbyar nas bla ma la de nyid slar yang blang bya'o/ /slob ma ji lta bu zhe na/ /skal bzang ni rgya che dang / 
<p>265b.3</p>zab pa'i sems dang ldan pa'o/ /bzang po ni dad pa la sogs pa'i yon tan dang ldan pa ste/ sgra ji bzhin pa'o/ /de nyid bshad par bya ba'i phyir/ dngos po kun dang rnam bral zhing / /phung po khams dang skye mched dang / /gzung dang 'dzin pa rnam spangs pa/ /chos
<p>265b.4</p>bdag med dang mnyam pa nyid/ /rang sems gzod nas ma skyes pa/ /stong pa nyid kyi ngo bo nyid/ /ces bya ba gsungs te/ /don dam pa'i byang chub kyi sems ston par byed pa'i tshigs su bcad pa 'di dag yin no/ /bla mas brjod du bcug pa'i slob mas byang chub kyi sems
<p>265b.5</p>'di lta bu bdag gis gzung bar bya'o zhes brjod pa yin no/ /de la dngos po kun ni bdag la sogs pa ste/ de dang rnam par bral ba ni bdag la sogs pa tshad mas ma grub pa'i phyir ro/ /ji skad du/ phung po bdag min de rnams der/ /de yang de la yod pa min/ /me dang bud
<p>265b.6</p>shing ltar 'dres min/ /des na bdag ni ji ltar yod/ /bdag ces dngos po yod min te/ /byed pa po zhes ji ltar smras/ /chos can yod na chos rnams kyi/ /bsam pa 'jig rten rab tu 'jug /ces bya ba gsungs te/ de bzhin du rang gi sde pa rnams kyis 'dod pa'i phung po
<p>265b.7</p>dang khams dang / skye mched rnams spangs pa ste/ de rnams khyab pa mi dmigs pas ma grub pa'i phyir ro/ /phung po la sogs pa bstan pa 'di yang drang ba'i don yin te/ nges pa'i don ni ma yin no/ /ji skad du/ gzugs sogs skye mched yod pa ni/ /de yis gdul ba'i
<p>266a</p>
<p>266a.1</p>skye bo la/ /rdzus te skyes pa'i sems can bzhin/ /dgos pa'i dbang gis bshad pa yin/ /zhes bya ba la sogs pa 'byung ngo / /gzung dang 'dzin pa rnam spangs pa/ /zhes bya ba ni dngos po thams cad phyi'i gzugs su yod pa ma yin te/ gcig dang du
<p>266a.2</p>ma dang bral ba'i phyir ram/ /rten cing 'brel bar 'byung ba'i phyir ro/ /de bas na rnam shes kho na bag chags kyi dbang gis rnam pa de dang des phyi'i gzugs su snang ba ste/ /dper na rmi lam lta bu'o/ /de bas na gzung ba dang 'dzin pa'i rang bzhin rnam par shes pa kho na yin te/ 
<p>266a.3</p>rnam pa dang bcas pa'i rnam par shes pa smra ba rnams kyi grub mtha'o/ /rnam pa rnams snga ma bzhin du med pas gzung ba med pa'i phyir 'dzin pa med pa ste/ rnam pa med pa'i phyogs kyang rigs pa ma yin no/ /de gang gi phyir 'das pa dang ma 'ongs pa dag med pa dang / da ltar byung
<p>266a.4</p>ba'i skad cig ma yang mi gnas pas de yang med pa'i phyir ro/ /rang gi grub mtha' bshad par bya ba'i phyir/ chos bdag med dang mnyam pa nyid/ /ces bya ba gsungs te/ chos thams cad bdag med pa ni gnyis ka bdag med pa ste/ de yis mnyam pa nyid gang yin pa
<p>266a.5</p>rgyu de yis rang gi sems thog ma nas ma skyes pa ste/ rten cing 'brel pa las 'byung ba'i phyir ro/ /'di nyid kyi phyir/ stong pa nyid kyi ngo bo nyid/ /ces bya ba la ni sgro btags pa la sogs pas stong pa'i sems ni ma yin pa lta bu'o zhes ston to/ /ji skad du/ bsgom pa bsgom
<p>266a.6</p>bya bsgom pa'o/ /spangs te bden pa mthong ba nyid/ /'di dag rtog pa nyid tsam du/ /gang gis shes te grol bar 'gyur/ /zhes bya ba gsungs so/ /de ni rang bzhin gyis 'od gsal ba'i don te mthar thug gi don to/ /de nas bla ma'i zhabs la me tog gi snyim pa
<p>266a.7</p>phul te/ yon dbul bar bya ba'i phyir/ de nas rjes su mthun pa'i yon/ /bla ma la ni dbul bya ste/ /rin chen khyim dang glang po rta/ /yul dang mal stan rnams dang ni/ /bran dang bran mo chung ma sdug /bu mo shin tu yid 'ong dang / /gang gis bdag kyang dbul bya na/ /
<p>266b</p>
<p>266b.1</p>lhag ma rnams lta smos ci dgos/ /zhes bya ba gsungs te/ tshigs su bcad pa gnyis kyis sbyin pa dang / sbyin pa chen po dang / shin tu sbyin pa'i bdag nyid kyi yon bla ma la dbul bar bya ste/ sgra ji bzhin pa'o/ /nye bar bsdu ba bshad par bya ba'i phyir/ slob dpon la ni
<p>266b.2</p>drin thob dri med brtan pa'i blo ldan dngos kun bdag /gsal dag shin tu phra ba mchog zhi'i rang bzhin sangs rgyas mya ngan 'das pa'i khams/ /gnyis med rtog bral rtag tu bde ba'i rang bzhin de nyid rnal 'byor pas bsgom bya/ /bsod nams bsod nams min
<p>266b.3</p>grol rang nyid 'dir ni bcom ldan rdo rje sems dpar 'gyur/ /zhes bya ba gsungs te/ slob dpon las drin thob pa ni bla ma las man ngag thob pa'i rnal 'byor pa gang yin pa de ni bcom ldan 'das rdo rje sems dpa' nyid du 'gyur ro zhes tshig gi 'brel pa'o/ /de
<p>266b.4</p>ji lta bu zhe na/ dri med brtan pa'i blo ldan zhes pa ni shin tu gsal ba dang chos 'dzin pa'i blo dang ldan pa'o/ /de bzhin du dngos po thams cad kyi rang bzhin shes pa'i phyir/ /dngos kun bdag ni rnal 'byor pa de nyid yin te/ 'od gsal ba rtogs pas
<p>266b.5</p>khams gsum pa'i de kho na nyid shes pa'i phyir ro/ /gal te rnal 'byor pa 'di lta bu'i de kho na nyid bsgoms na/ de'i tshe dngos po kun gyi rang bzhin shes pa yin te/ gzhan du ma yin no/ /de kho na nyid ji lta bu yin zhe na/ gsal ba ni me long lta bu'i ye shes kyi
<p>266b.6</p>rang bzhin dang / dag pa ni mnyam pa nyid kyi rang bzhin dang / shin tu phra ba ni so sor rtog pa'i bdag nyid dang / mchog zhi'i rang bzhin ni bya ba nan tan grub pa'i rang bzhin dang / sangs rgyas mya ngan las 'das pa'i khams ni shin tu rnam par dag pa'i chos kyi
<p>266b.7</p>dbyings kyi rang bzhin yin pa'i phyir ro/ /de bzhin du gnyis med ni snang ba gnyis med pa'i phyir dang / rtog bral ni nye bar thob pa med pa'i phyir/ rtag tu bde ba'i rang bzhin 'od gsal ba'i ngo bo yin pa'i phyir ro/ /de rnal 'byor pa ji lta bus bsgom par bya
<p>267a</p>
<p>267a.1</p>zhe na/ bsod nams bsod nams min grol zhes pa ni rnam par byang ba dang / kun nas nyon mongs pa'i rnam par rtog pa dang bral ba'o/ /de gang gi phyir kun nas nyon mongs pa bzhin du rnam par byang ba yang 'khor ba kho na yin te/ bcings
<p>267a.2</p>pa'i bdag nyid yin pa'i phyir ro/ /ji skad du/ don dam rnam par rtog la yang / /mkhas pas zhen par mi bya'o/ /zhes bya ba dang / lta ba thams cad byas pa rnams/ /stong nyid mtha' ru ston pa yin/ /zhes bya ba gsungs te/ dper na shing bsregs
<p>267a.3</p>na thal bar 'gyur ba dang / ras bal bsregs na thal bar 'gyur ba ste/ de bzhin du 'od gsal ba'i mes/ /dman pa dang 'bring dang rab dang / kun nas nyon mongs pa dang / rnam par byang ba dang / lung du ma bstan pa'i rang bzhin rnams bsregs
<p>267a.4</p>na/ de'i rang bzhin du 'gyur te/ de rnams dbye ba gang yang med pa'o/ /ji skad du/ mya ngan 'das me 'jig pa che/ /thal ba yang ni lus pa min/ /zhes bya ba gsang ba grub pa las kyang gsungs so/ /rnal 'byor pa de ji lta bu zhe na/ bcom ldan zhes bya ba
<p>267a.5</p>ni ting nge 'dzin gyi rim pas rang bzhin thams cad 'joms pa'i phyir ram/ chos 'byung gi phyag rgya'i sbyor bas phyag rgya'i rim pa la brten pa'i phyir/ bcom ldan te/ chos 'byung mngon par byang chub pa yang phyi'i mngon par byang chub pa yin no zhes sngar rnam par
<p>267a.6</p>dpyad pa'o/ /rdo rje sems dpa' ni/ brtan dang snying po khong stong med/ /mi gcod mi phyed mtshan nyid can/ /sreg byed 'jig pa med pa gang / /stong nyid de ni rdo rjer bshad/ /ces bya ba dpal rdo rje rtse mo las gsungs te/ rdo rje de lta bu la sems ni bsam pa gang
<p>267a.7</p>la yod pa de ni rdo rje sems dpa' ste/ stong pa nyid kyi de kho na nyid thob pas 'od gsal bar bzhugs par 'gyur ro zhes ngag gi don te/ de ni sbas pa snying po can gyi mthar thug go /rim pa lnga pa'i 'grel pa/ rim pa'i don gsal bar byed pa zhes bya ba las/ 
<p>267b</p>
<p>267b.1</p>mngon par byang chub pa'i rim pa ste bzhi pa'o// //da ni zung 'jug gi rim pa rtsom pa la rdo rje 'chang chen po'i phyag 'tshal ba bshad par bya ba'i phyir/ mgon po rgyu dang 'bras bdag nyid/ /gnyis pa thams cad rnam spangs la/ /phyag 'tshal nas ni zung
<p>267b.2</p>'jug pa'i/ /rim pa tha ma bri bar bya/ /zhes bya ba gsungs te/ thar pa 'dod pa rnams kyis btsal bar bya ba'i phyir/ /mgon po ni drug pa ste/ de la phyag 'tshal nas zung 'jug gi rim pa bri bar bya'o zhes bya ba tshig gi 'brel pa'o/ /ji ltar bri bar bya zhe na/ dbu
<p>267b.3</p>ma'i lam yongs su ma spangs pa'o/ /rim pa ji lta bu zhe na/ tha ma zhes bya ba ni 'di las rim pa gzhan med pa'o zhes bstan pa ste/ mi slob pa nyid kyi phyir ro/ /ji skad du/ zung 'jug ting 'dzin la gnas pas/ /slar yang gang la yang mi slob pa'o/ /zhes bya
<p>267b.4</p>ba gsungs so/ /mgon po ji lta bu zhe na/ rgyu dang 'bras bdag nyid ces bya ba la rgyu ni rdo rje bzlas pa la sogs pa rim pa bzhi dang / 'bras bu ni rim pa lnga pa ste/ de dag gi bdag nyid ni rang bzhin gang la yod pa de ni de bzhin no/ /de la rdo rje bzlas pa la
<p>267b.5</p>sogs pa rim pa bzhi po la yang ma ning gi bzlas pa dang / sems kyi 'od gsal ba dang / sgyu ma'i sku dang / rang bzhin gyi 'od gsal ba rnams de dang tha mi dad pa yin no zhes pa'i tha tshig go/ /de gang gi phyir bden pa gnyis dang / tha mi dad pa'i 'bras bus
<p>267b.6</p>ma khyab pa cung zad kyang med de de ni de bzhin du gnas pas kun nas nyon mongs pa dang / rnam par byang ba dag khyab pa'i phyir ro/ /de bas na/ gnyis pa thams cad rnam spangs la/ /zhes bya ba gsungs te/ dngos po dang dngos po ma yin pa la sogs pa 'og
<p>267b.7</p>nas bshad par 'gyur ba'i phan tshun 'gal ba'i chos dang bral ba ste/ sgra ji bzhin pa'i snying po can gyi mthar thug go/ /de nyid rnam pa mang pos bshad par bya ba'i phyir/ 'khor ba dang ni mya ngan 'das/ /rtog pa gnyis po spangs pas na/ /gang du dngos po
<p>268a</p>
<p>268a.1</p>gcig gyur pa/ /zung du 'jug ces de la bshad/ /ces bya ba gsungs te/ rgyu dang 'bras bu'i dbye bas zung 'jug ni rnam pa gnyis so/ /de la rgyu yang nyan thos la sogs pa'i dbye bas rnam pa mang por sngar bshad do/ /gzhan gyi sde pa'i dgongs
<p>268a.2</p>pas rgyu dang 'bras bu'i bye brag ni grangs can rnams kyi rang bzhin gyi de kho na nyid rgyu dang / de kho na nyid nyi shu rtsa gsum ni 'bras bu'o/ /de la skyes bu'i de kho na nyid tha mi dad par snang ba 'khor ba dang tha dad par snang ba thar pa'o/ /de bzhin du tshangs par smra ba rnams ni bya ba'i
<p>268a.3</p>phyogs 'khor ba dang / 'di dag thams cad tshangs pa yin no zhes nges pa gang yin pa de ni thar par 'dod do/ /de bzhin du zhi ba la sogs pa mu stegs pa rnams kyi yang 'khor ba dang mya ngan las 'das pa rtogs par bya ste/ 'khor ba dang mya ngan las 'das pa gnyis ka'i
<p>268a.4</p>rtog pa gang du med pa de ni zung 'jug ces bshad do/ /de gang gi phyir kun rdzob dang don dam pa'i rang bzhin gnyis su med pa ste/ bu ram gyi mngar ba dang / me'i tsha ba'i reg pa lta bu'o/ /'di yang chos nyid kyi rigs pa yin te/ gang zhig 'khor ba dang mya ngan las
<p>268a.5</p>'das pa tha mi dad pa'o/ /de ni spyi'i don snying po can gyi mthar thug go/ /nyan thos pa'i phyogs bshad par bya ba'i phyir/ kun nyon mongs dang rnam par byang / /don dam nyid du shes nas ni/ /gang gi gcig tu gyur zhes pa/ /de yis zung du 'jug pa shes/ /zhes bya ba
<p>268a.6</p>gsungs te/ nyon mongs pa ni 'dod chags la sogs pa dang rnam par byang ba zag pa med pa'i lam la sogs pa ste/ de rnams don dam pa nyid du gang gis gcig tu shes pa de yis zung 'jug gi rim pa shes pa yin no zhes dgongs pa'o/ /de gang gi phyir nyon mongs
<p>268a.7</p>pa rnams rnam par spyad na/ dbang po la sogs pa mi dmigs so/ /rnam par byang ba yang nyon mongs pa'i phyogs la ltos te/ de bas na de dag phan tshun thung ba dang ring ba bzhin du 'grub pa ste/ spyi'i don snying po can gyi mthar thug go/ /rnal 'byor spyod pa'i phyogs
<p>268b</p>
<p>268b.1</p>bshad par bya ba'i phyir/ dngos por rnam bcas kun rtog dang / /dngos po med par rtog pa dag /rnal 'byor pas ni gcig bya spyod/ /de ni zung 'jug shes pa'o/ /zhes bya ba gsungs te/ gang dang gang snang ba de dang de ni rnam par shes pa'i rnam pa ste/ snang ba las
<p>268b.2</p>mi ldog pa'i phyir ro/ /snang ba ni rnam par shes pa'i lus yin te/ de bas na 'di dag de'i rnam pa yin no/ /phyi dang nang gi gzugs su gzung ba dang / 'dzin pa so sor snang ba ni rmi lam bzhin du 'khrul pa yin te/ rnam pa dang bcas pa'i rnam par shes pa smra ba rnams
<p>268b.3</p>kyi grub pa'i mtha'o/ /rnam pa rnams brdzun yin pas de rnams so sor snang ba yang rgyu med pas/ dag pa'i shel dang 'dra ba'i rnam pa med pa'i rnam rig ni rnam par shes pa smra ba rnams kyi grub pa'i mtha'o/ /de dag gcig tu byas la rnal 'byor pa gang gi spyod pa de yis
<p>268b.4</p>zung 'jug shes pa yin te/ gnyis ka yang ngo bo nyid du tha mi dad pa'i phyir ro/ /gang gi phyir ngo bo nyid ldog par byed par mi nus te/ /de yongs su ma shes pas thog ma med pa'i lta ba'i spyod pa 'di dag 'byung ba yin no/ /dngos po rnams kyi rang bzhin ni gnyis su med
<p>268b.5</p>pa kho na ste/ snga ma bzhin du mthar thug go/ /nyan thos pa dang / mdo sde dbu ma pa dag gi phyogs bshad par bya ba'i phyir/ gzung ba dang ni 'dzin pa zhes/ /rnam gnyis blo ni yod min gyi/ /gang du mi phyed blo yod pa/ /de ni zung 'jug ces byar bshad/ /ces bya ba
<p>268b.6</p>gsungs te/ nye bar len pa dang lhan cig byed pa'i rgyu'i tshogs las byung ba'i bems po ma yin pa'i phyi'i dngos po rnams tshad mas grub pas gzung ba'i gzugs su yod pa yin no/ /de bzhin du nang gi mig la sogs pa yang snga ma bzhin du 'dzin pa'i gzugs su 'grub
<p>268b.7</p>pas yod pa yin no zhes bye brag tu smra ba rnams kyi grub pa'i mtha'o/ /mdo sde dbu ma pa rnams kyi rgyu dang rkyen las byung ba'i skye mched bcu gnyis gzung ba dang 'dzin pa'i gzugs su so sor yod pa ste/ 'on kyang rang bzhin med pa yin no zhes 'dod do/ /grub pa'i
<p>269a</p>
<p>269a.1</p>mtha' gnyis po de dag rnam pa gnyis kyi blo yis gang gis mi zin pa tha mi dad pa'i blo 'jug na zung 'jug ces pa yin te/ snga ma bzhin du mthar thug go/ /rnal 'byor pa'i dbu ma pa'i phyogs bshad par bya ba'i phyir/ rtag dang chad pa'i blo dag ni/ /gang
<p>269a.2</p>gis spangs na rab gnas pa'i/ /zung du 'jug pa'i rim 'di yis/ /de nyid shes te mkhas pa yin/ /zhes bya ba gsungs te/ shes pa kho na don gyi rnam par snang ba ste/ 'dir phyi rol gyi don tshad mas ma grub pa'i phyir yod pa ma yin no/ /'on kyang shes pa'i
<p>269a.3</p>rnam pa de yang rang bzhin med pa ste/ rnal 'byor spyod pa'i dbu ma pa rnams kyis/ de phyi'i don bkag pas de rnams la chad pa'i phyogs dang / rang bzhin med pa'i shes pa'i rnam pa 'dod pas rtag pa'i phyogs 'byung bar 'gyur ro/ /de bas na rtag pa dang chad pa'i blo
<p>269a.4</p>gnyis spangs nas de dang tha mi dad pa'i de kho na nyid gang gis shes te/ mkhas pa ni mi slob pa'i lam shes pa yin no zhes bstan to/ /shes pa dang rnam pa dag yongs su shes pa kho na thar pa yin no/ /rang gi grub mtha' bshad par bya ba'i phyir/ shes rab snying
<p>269a.5</p>rje gcig par ni/ /shes nas gang du 'jug 'gyur ba/ /zung 'jug ces byar bshad pa ste/ /rim 'di sangs rgyas spyod yul lo/ /zhes bya ba gsungs te/ /nyan thos pa kha cig lhag par mos pas spyod pa'i sa la/ sems can la dmigs pa'i snying rje
<p>269a.6</p>bzung nas byang chub 'dod pa ste/ de rnams la shes rab med pas chad pa'i phyogs 'byung ba yin no/ /gang du de dag dbyer med par shes nas 'gro ba'i don du 'jug pa gang yin pa de ni sangs rgyas kyi spyod yul ni kun tu 'od kyi sa'i spyod yul gang zung 'jug gi rim
<p>269a.7</p>par bshad pa ste/ snga ma bzhin du mthar thug go/ /rdzogs pa'i rim pa'i rnal 'byor pa'i phyogs bshad par bya ba'i phyir/ thabs dang shes rab snyoms 'jug par/ /thams cad bsdus las shes gyur pa/ /rnal 'byor chen po gang du gnas/ /de ni zung
<p>269b</p>
<p>269b.1</p>du 'jug par 'gyur/ /zhes bya ba gsungs te/ sems la dmigs pa'i phyag rgya'i rim pa dang / rim pa bzhi la thabs dang shes rab snyoms par 'jug pa ste/ de yis thams cad ces pa ni sems kyi 'od gsal ba dang / rang bzhin gyis 'od gsal ba shes
<p>269b.2</p>pa yin no/ /rim pa gsum pa la yang sgyu ma lta bu'i thabs kun rdzob la shes pa yin te/ /de yod kyang phyogs gnyis la ltung ba yin no/ /don dam pa'i sgo nas de dag bsdus nas tha mi dad par yongs su shes pa gang yin pa de ni zung 'jug ces bya ba bshad pa yin te
<p>269b.3</p>mthar thug kho na'o/ /nyan thos pa'i phyogs slar yang bshad par bya ba'i phyir/ gang du lhag mar bcas pa dang / /de bzhin lhag ma med pa zhes/ /'di lta'i rtog pa med gyur pa/ /de ni zung du 'jug pa'o/ /zhes bya ba gsungs te/ gang du lhag mar bcas pa dang
<p>269b.4</p>lhag ma med pa zhes bya ba'i mya ngan las 'das pa gnyis kyi rtog pa med pa de ni zung 'jug rim par shes par bya'o/ /de lam gyi sgom pas nyon mongs pa rnams spangs kyang ji srid phung po rnams yod pa de srid grol ba ma yin no zhes lhag ma dang bcas pa'i mya ngan las
<p>269b.5</p>'das pa'o/ /mar khu zad pas mar me zad pa bzhin du phung po rnams 'jig pas lhag ma med pa'i mya ngan las 'das par bshad pa ste/ 'di dag tha mi dad pa ni zung 'jug go/ /de bas na 'khor ba dang mya ngan las 'das pa dag la dbye ba gang yang med pa ste/ 
<p>269b.6</p>yongs su shes pa dang yongs su ma shes pas byas pa'i dbye ba yod pa kho na'o/ /ji skad du/ 'khor ba dang ni mya ngan 'das/ /'di dag gnyis po yod min te/ /'khor ba yongs su shes pa na/ /mya ngan 'das zhes bshad pa yin/ /zhes bya ba gsungs te/ 
<p>269b.7</p>spyi'i don sngon du 'gro ba'i mthar thug go/ /nyan thos pa dang dbu ma phyogs bshad par bya ba'i phyir/ /gang du gang zag bdag med dang / /chos la bdag med pa bdag nyid/ /rtog pa gnyis las rnam grol ba/ /zung du 'jug pa'i mtshan nyid do/ /zhes
<p>270a</p>
<p>270a.1</p>bya ba gsungs te/ 'di ni pha rol pa rnams kyis yongs su brtags pa'i gang zag rtag pa la sogs pa'i rtog pa mi rig pa'i phyir/ 'phags pa nyan thos pa rnams kyis bkag pa yin te/ de bkag nas gang zag bdag med pa'i lta ba la de rnams brten
<p>270a.2</p>pa ste/ chos rnams rdzas su 'dod pas chos bdag med pa'i lta ba la de rnams brten pa ma yin no/ /dbu ma pa de dag rnams kyis 'dod pa'i chos gcig dang du ma dang bral ba'i phyir/ yod pa ma yin no zhes 'dod pa ste/ gnyis ka med pa de rnams kyi grub pa'i mtha'o/ /de ltar
<p>270a.3</p>gnyis ka bdag med pa gang gis so sor mi rtog pa de yis zung 'jug gi mtshan nyid shes pa yin no zhes snga ma dang sbyar te/ snga ma bzhin du mthar thug go/ /slar yang rdzogs pa'i rim pas phyogs bshad par bya ba'i phyir/ de nyid shes pa'i rim shes nas/ /bdag
<p>270a.4</p>byin brlab pa'i 'od gsal ba/ /de nyid la ni 'dus gang pa/ /zung du 'jug pa'i rim 'di yin/ /zhes bya ba gsungs te/ rgyu dang 'bras bu'i rang bzhin gyi sgyu ma dang / 'od gsal ba dag 'dus pa ni/ /kun rdzob dang don dam pa tha mi dad pa'i de kho na nyid zung 'jug
<p>270a.5</p>ces bya bar bshad pa yin/ sbas pa'i don snying po can gyi mthar thug go/ /ting nge 'dzin gyi phyogs bshad par bya ba'i phyir/ ril por 'dzin dang rjes gzhig dag /de bzhin nyid gnas 'jug pa dang / /de nas gang du ldang gyur pa/ /mnyam gyur zung du 'jug pa'o/ /zhes
<p>270a.6</p>bya ba gsungs te/ ril por 'dzin pa dang rjes su gzhig pa sngar bshad pa ste/ de dag gi gang zhig de bzhin nyid gnas la 'jug pa ni thams cad stong pa'i go 'phang la 'jug pa dang / de las dus gcig tu gang zhig ldang ba gnyis po de dag gang du mnyam par 'gyur ba
<p>270a.7</p>de ni zung 'jug ces bshad do/ /de gang gi phyir rdo rje sku la mnyam par gzhag pa dang / mnyam par ma bzhag pa'i gnas skabs yod pa ma yin te/ de ni nam mkha' lta bu yin pa'i phyir ro/ /de bas na/ de bzhin nyid la dmigs pa dang / /de las ldang ba ni 'bras bu thob
<p>270b</p>
<p>270b.1</p>pa'i rnal 'byor pa la 'dra ba yin no/ /ji skad du/ sangs rgyas bcom ldan 'das rnams ni/ /rtag tu mnyam par gzhag pa yin/ /zhes bya ba 'byung ngo / /de nyid kyi phyir/ spyod lam la sogs pa bzhugs pa bzhi po la/ bcom ldan 'das rnams rtag tu mnyam par
<p>270b.2</p>bzhag pa yin no zhes gzhan du yang bstan pa ste mthar thug go/ slar yang dbu ma'i phyogs bshad par bya ba'i phyir/ kun rdzob dang ni don dam dag /so so'i char ni shes gyur pa/ /gang du yang dag 'dres gyur pa/ /zung du 'jug par de bshad do/ /zhes gsungs
<p>270b.3</p>te/ sgra dang rnam par rtog pa'i bdag nyid ni/ kun rdzob dang de las gzhan don dam pa'o/ /de la dbu ma pa kha cig don dam pa las kun rdzob tha dad par 'dod pa dang de las kyang de tha dad par 'dod pa ste/ phan tshun 'gal ba'i phyir ro/ /'gog par smra ba'i dbu ma pa kha cig
<p>270b.4</p>ni don dam pa gcig pu 'dod pa ste/ kun rdzob ni sgyu ma'i skyes bu ltar rdzun du yod pa'i phyir ro/ /kha cig kun rdzob gcig pu kho na sgyu ma lta bur 'dod pas don dam pa mi 'dod de/ de ni don gyi bya ba byed pa med pa'i phyir ro/ /gang zhig don gyi bya ba byed pa de nyid kun rdzob
<p>270b.5</p>kyi bden pa ste/ 'on kyang sgyu ma lta bu nyid kyang dpyad na dmigs pa med par 'gyur ro/ /'dis ni de dag thams cad phyogs gnyis la ltung bas 'khrul pa yin no zhes bstan to/ /gang zhig kun rdzob dang don dam pa de dag 'dres par gyur par shes pa de rnams kyis
<p>270b.6</p>zung 'jug rtogs par 'gyur ro/ /ji skad du/ gzugs kho na stong pa nyid do/ /stong pa nyid kho na gzugs so/ /gzugs las stong pa nyid tha mi dad pa'o/ /stong pa nyid las kyang gzugs tha mi dad pa'o zhes bya ba la sogs pa rgyal ba'i yum las gsungs so/ /
<p>270b.7</p>bskyed pa'i phyogs bshad par bya ba'i phyir/ de bzhin nyid la dmigs nyid min/ /gang du ldang bar gyur pa min/ /zung du 'jug pa de yin te/ /mi zad rnal 'byor pa yis gnas/ /zhes bya ba gsungs te/ bskyed pa'i rim pa'i rnal 'byor pas/ /dang po
<p>271a</p>
<p>271a.1</p>dngos po med cing bsgom pa med/ /ces bya ba la sogs pa'i tshigs su bcad pa'i rgyu ba dang mi rgyu ba'i dngos po thams cad stong pa nyid du bsgoms nas de bzhin nyid la zhugs pa yin no/ /de'i rjes la rlung gi dkyil 'khor la sogs pa'i rim pa de las
<p>271a.2</p>ldang ba yin no/ /zung 'jug gi rim pa ni gnyis po 'di dag yod pa ma yin te/ cig car rtsang po'i chu las 'phar ba'i nya lta bu longs spyod rdzogs pa'i sku thob pa'i phyir ro/ /de bas na/ mi zad rnal 'byor pa yi gnas/ /zhes bya ba gsungs te/ gcig zhig nas
<p>271a.3</p>gzhan 'byung ba yin no zhes bya ba'i yid la byed pa 'di med mod sku gsum gyi bdag nyid kyi mi zad pa'i gnas yin no zhes ston to/ /de ni spyi'i don sngon du 'gro ba'i mthar thug go/ /sems la dmigs pa'i rim pa'i phyogs bshad par bya ba'i phyir/ gnyid log dang
<p>271a.4</p>ni sad pa ste/ /gnas skabs de gnyis spangs pa ni/ /gnyid log sad dang rnam bral ba/ /zung 'jug yin par ston pas gsungs/ /zhes bya ba gsungs te/ ston pa ni dpal rdo rje 'chang chen pos zung 'jug gi rim pa 'di lta bu gsungs so zhes tshig gi 'brel
<p>271a.5</p>pa'o/ /ji lta bu zhe na/ gnyid log sad dang rnam bral ba/ /zhes bya ba la/ gnyid log pa dang sad pa ni rang bzhin rnams thim pa dang 'od gsal ba 'char ba ste/ de dag dang rnam par bral ba'o/ /de gang gi phyir gnyid log ces bya ba 'dis rang bzhin rnams
<p>271a.6</p>med par 'gyur ba dang / sad pa zhes bya ba 'dis sems kyi 'od gsal ba 'tsher bar bshad pa ste/ rtog pa de gnyis spangs pa'i phyir/ /zung 'jug yin te sbas pa'i don/ /snying po can gyi mthar thug pa'o/ /bskyed pa'i rim pa'i phyogs bshad pa bya ba'i
<p>271a.7</p>phyir/ mnyam par gzhag dang ma bzhag pa/ /gang la 'di dag thams cad med/ /dngos dang dngos min rnam spangs pa/ /rnal 'byor pa ni zung 'jug gnas/ /zhes bya ba gsungs te/ /rnal 'byor pa de zung 'jug gi rim pa la gnas pa yin no zhes tshig gi
<p>271b</p>
<p>271b.1</p>'brel pa'o/ /zung 'jug de gang yin zhe na/ rim pa gang la mnyam par gzhag pa dang / mnyam par ma bzhag pa med pa'o/ /de la mnyam par gzhag pa ni dang po sbyor ba la sogs pa nas/ rigs brgya'i dbye ba'i bar du ji srid ting nge 'dzin sum cu rtsa brgyad sgom
<p>271b.2</p>pa'o/ /de bzhin du mnyam par ma bzhag pa ni lha'i nga rgyal gyi bar mtshams rnams la gnas pa ste/ gnyis po 'di dag zung 'jug gi rim pa la yod pa ma yin te/ ting nge 'dzin dang / rnam par g.yeng ba dag rang bzhin gcig yin pa'i phyir ro/ /rnal 'byor pa
<p>271b.3</p>de lta bu zung 'jug gi rim pa la gnas par shes par bya'o/ /yang ji lta bu zhe na/ dngos dang dngos min rnam spangs pa/ /zhes bya ba ni dngos po rang bzhin gyi sde pa dang / gzhan gyi sde pa rnams kyi tshe phyi ma yod pa nyid smra ba dang / dngos po ma yin pa ni 'jig rten rgyang pan pa
<p>271b.4</p>rnams kyis tshe phyi ma nyid med par smra ba ste/ de dag rnam par spangs pa ste/ de dang bral ba ste/ snga ma bzhin du mthar thug go/ /slar yang bskyed pa'i rim pa'i phyogs bshad par bya ba'i phyir/ dran dang mi dran las grol zhing / /rtag tu 'byung ba'i mtshan nyid can/ /
<p>271b.5</p>rnal 'byor pa ni 'dod bzhin spyod/ /zung 'jug rim pa la gnas pa'o/ /zhes bya ba gsungs te/ bskyed pa'i rim pa la ting nge 'dzin gnyis te/ dran pa dang dran pa ma yin pa'o/ /de la dran pa'i ting nge 'dzin ni gzhi'i dkyil 'khor la sogs pa sgom pa dang / dran
<p>271b.6</p>pa ma yin pa'i ting nge 'dzin ni stong pa nyid sgom pa'o/ /grol ba ni de gnyis ka las grol ba ste/ rim pas sgrub pa de dag dang rim pa 'di la 'brel pa med pa ste 'gal ba'i phyir ro/ /de nyid kyi phyir/ rtag tu 'byung ba'i mtshan nyid can/ /rang bzhin gyis rtag pa dang / /
<p>271b.7</p>'dod bzhin spyod pa ni spyod pa ci dga' ba la gnas pa'i rnal 'byor pa gang yin pa de ni zung 'jug la gnas par 'gyur ro/ /phyag rgya'i phyogs bshad par bya ba'i phyir/ chags dang chags med las grol zhing / /mchog tu dga' ba'i lus dang ldan/ /'khor ba srid
<p>272a</p>
<p>272a.1</p>du gnas byed pa/ /zung 'jug rnam par bsgom pa'o/ /zhes bya ba gsungs te/ zung 'jug gi rim pa sgom par byed pa'i rnal 'byor pas 'gro ba'i don du 'khor ba ji srid kyi bar du gnas par bya ste/ mi gnas pa'i mya ngan las 'das pa la gnas pa'i phyir ro/ /
<p>272a.2</p>de ji lta bu zhe na/ chags dang chags med las grol zhing / /zhes bya ba la/ snang ba dang / snang ba mched pa dang / de dag gi rang bzhin rnams las rnam par grol ba'o/ /yang ji lta bu zhe na/ mchog tu dga' ba'i lus dang ldan/ /zhes bya ba la/ mchog tu dga' ba ni 'od gsal ba
<p>272a.3</p>ste/ de la 'byung ba'i lus ni sgyu ma'i sku gang la yod pa de ni de bzhin te/ sbas pa sngon du 'gro ba'i mthar thug gi don to/ /smra ba po kun gyis 'dod pa'i phyogs bshad par bya ba'i phyir/ rgyu dang de bzhin 'bras bu dag /mi phyed pa yi ngo bo nyid/ /gnas gang rnal 'byor pas shes
<p>272a.4</p>pa/ /zung du 'jug pa de bshad do/ /zhes bya ba gsungs te/ kun 'byung gi bden pa rgyu dang sdug bsngal gyi bden pa 'bras bu'o/ /de bzhin du lam rgyu dang / /'gog pa 'bras bu ste/ bye brag pa rnams 'dod do/ /rnam rig rgyu dang rnam pa rnams 'bras bu'o/ /de bzhin du/ rkyen
<p>272a.5</p>bzhi po rgyu dang / rten cing 'brel ba las 'byung ba'i bar 'bras bu ste/ 'di dag rnal 'byor spyod pa dang dbu ma pa dag gis phyogs so/ /bya ba'i rgyud la gnas pa rnams ni sa bon gyi yi ge rgyu dang lha'i sku 'bras bur 'dod do/ /spyod pa'i rgyud la gnas pa rnams ni lus la sogs
<p>272a.6</p>pa rgyu dang / rdo rje 'chang gi go 'phang thob pa ni 'bras bur 'dod do/ /rnal 'byor gyi rgyud la gnas pa rnams ni de kho na nyid bcu rgyu dang rdo rje dbyings kyi dkyil 'khor chen po la sogs pa mngon du byed pa 'bras bur 'dod do/ /rnal 'byor chen po'i rgyud la gnas pa rnams ni rim
<p>272a.7</p>pa gnyis rgyu dang drug pa'i go 'phang thob pa ni 'bras bur 'dod do/ /'jig rten pa rnams ni sa bon dang / myu gu la sogs pa'i dbye bas rgyu dang 'bras bu'i tha snyad 'dod pa ste/ rab tu grags pa kho na'o/ /'di dag thams cad tha mi dad par shes nas gang zhig rnal 'byor pa
<p>272b</p>
<p>272b.1</p>rnams mi gnas pa'i mya ngan las 'das pa la gnas pa de ni zung 'jug gi rim par bshad pa yin no zhes tshig 'brel pa'o/ /de gang gi phyir rgyu dang 'bras bu dag ni chos nyid kyis khyab pas tha mi dad pa ste/ tha dad par rtogs pa ni rnam par rtog pa kho na yin no/ /ji skad du/ rgyu nyid med
<p>272b.2</p>dang 'bras bu med/ /rang bzhin nyid du las dag med/ /'di dag thams cad yod min te/ /'jig rten pa dang 'jig rten med/ /ces bya ba gsungs te/ de bas na rgyu dang 'bras bu dag gzhan du mi 'jug pa ste/ stong pa nyid kyi rang bzhin kho na yin te/ spyi don sngon du 'gro
<p>272b.3</p>ba'i mthar thug go/ /rim pa gnyis kyi phyogs bshad par bya ba'i phyir/ bskyed pa'i rim pa 'di gcig yin/ /gzhan yang rdzogs pa'i rim pa dag /gnyis po gang du gcig gyur pa/ /de ni zung du 'jug par bshad/ /ces bya ba gsungs te/ zung 'jug gi rim pa
<p>272b.4</p>bcom ldan 'das kyis 'di ltar bshad pa yin no/ gang du bskyed pa'i rim pa dang / /rdzogs pa'i rim pa dag tu gyur pa'o/ /de la dang po sbyor ba la sogs pa nas rigs brgya'i bar du bskyed pa'i rim pa dang / srid pa skye ba'i rim pa ni bskyed pa'i rim pa'o/ /rdo rje bzlas
<p>272b.5</p>pa la sogs pa rnams thabs dang 'bras bu dang / dbye ba dang bcas pa dang lam gnyis kyi nye bar bsdu ba gang yin pa de ni rdzogs pa'i rim pa'o/ /rim pa de dag gnyis po ji ltar gcig tu 'gyur zhe na/ smras pa kun rdzob dang / don dam pa'i rang bzhin de dag tha mi dad
<p>272b.6</p>pa'i phyir ro/ /tha mi dad pa de yang rang bzhin gyis grub pa ste/ spyi dang sbas pa sngon du 'gro ba'i mthar thug go/ /rim pa gnyis pa la yang rnam pa gnyis kyi lha'i sku bshad par bya ba'i phyir/ yongs su dag pa'i lha dang ni/ /'dir ni ma dag par 'gyur zhes/ /gang zhig
<p>272b.7</p>mi phyed par rtog pa/ /gang yin de ni zung 'jug pa'o/ /zhes bya ba gsungs te/ 'dir na lha'i sku rnam pa gnyis te/ yongs su dag pa dang / yongs su ma dag pa'o/ /de la yongs su dag pa ni rdzogs pa'i rim pa las 'byung ba ste/ rim pa gsum pa dang lnga pa
<p>273a</p>
<p>273a.1</p>dag gis gang zhig bsgrub par bya'o/ /yongs su ma dag pa ni sgo nga dang / drod gsher dang / mngal las skyes pa dang / rdzus te skyes pa las 'byung ba'i rim pa ste/ de yang mdor byas kyi sgrub thabs las rab tu bstan to/ /rtog pa 'di gnyis po gang
<p>273a.2</p>zhig tha mi dad par shes pa de ni zung 'jug gi rim pa yin te/ spyi dang sbas pa sngon du 'gro ba'i mthar thug go/ /phyogs gzhan yang bshad par bya ba'i phyir/ gzugs can dang ni gzugs med ces/ /rtog pa gnyis po spangs pas na/ /gang zhig zhi rtogs rnal 'byor
<p>273a.3</p>pa/ /de ni zung 'jug thob pa'o/ /zhes bya ba gsungs te/ gzugs med ni nam mkha' dang rnam par shes pa'o/ /gzugs can ni phyi dang nang gi bdag nyid kyi dmigs pa la sogs pa ste/ rtog pa gnyis po de dag zung 'jug gi rim pa la ma yin te/ kun
<p>273a.4</p>rdzob dang don dam pa tha mi dad pa'i phyir/ zhi ba ni rtog pa gnyis dang bral ba'i phyir/ rang bzhin du dag pa rnal 'byor pa gang gis rtogs par 'gyur ba de yis zung 'jug gi rim pa shes pa yin no zhes bshad do/ /de bzhin du gzugs can ni sngags dang / ye shes dang
<p>273a.5</p>rdo rje'i sku rnams so/ /gzugs med ni 'od gsal ba ste/ rtog pa 'di gnyis po gang gis tha mi dad par shes pa de yis zung 'jug gi rim pa thob par 'gyur te/ spyi'i don dang / sbas pa snying po can gyi mthar thug go/ /de kho na nyid thob pa'i phan yon bstan par bya
<p>273a.6</p>ba'i phyir/ de ltar gang nas rnal 'byor pa/ /zung 'jug rim la gnas pa ste/ /de ni kun mkhyen de nyid mthong / /sna tshogs 'dzin zhes brjod pa yin/ /zhes bya ba gsungs te/ rigs mthun pa dang rigs mi mthun pa'i rnam par rtog pa thams cad
<p>273a.7</p>gnyis su med par byed pa'i mtshan nyid kyis zung 'jug gi rim pa la gnas pa'i rnal 'byor pa gang yin pa de ni kun mkhyen dang de nyid mthong ba zhes pa ni de kho na nyid mthong ba'i phyir thams cad mkhyen pa zhes brjod do/ /yang ji lta bu zhe na/ sna tshogs 'dzin pa ni sna
<p>273b</p>
<p>273b.1</p>tshogs pa'i gdul bya rnams sna tshogs pa'i thabs rnams kyis 'dul ba'i phyir/ sna tshogs pa 'dzin pa ste sgra ji bzhin pa'o/ /mi slob pa nyid bshad par bya ba'i phyir/ sgyu 'phrul dra bas mngon sangs rgyas/ /'khor ba'i rgya mtsho'i pha rol son/ /bya ba byas pa'i
<p>273b.2</p>rnal 'byor che/ /bden pa gnyis kyi tshul la gnas/ /zhes bya ba gsungs te/ bden pa gnyis kyi tshul la gnas pa ni zung 'jug gi lam la gnas pa'i rnal 'byor pa gang yin pa de bya ba byas pa ni rang dang gzhan gyi don mdzad par byed pa yin no zhes ngag gi lhag
<p>273b.3</p>ma ste/ bya ba gzhan med pa'i phyir ro/ /de dag med pa yang mi slob pa'i phyir ro/ /rgyu gang gis byas pa yin zhe na/ /sgyu 'phrul dra ba ni sna tshogs pa'i rang bzhin gyi tshogs kyis sprul pa'i 'khor ba kho na sgyu ma zhes mngon par sangs rgyas pa ni de'i rang bzhin shes pa'o
<p>273b.4</p>de nyid kyi phyir/ 'khor ba na rang bzhin gyi tshogs las 'byung ba'i dge ba dang / mi dge ba'i las kyi dbang gis 'byung ba'i bde 'gro dang / ngan 'gro'i mtshan nyid de/ gnyis su med pa'i ye shes kyis de'i rang bzhin shes pas pha rol son pa ni 'khor ba dang
<p>273b.5</p>mya ngan las 'das pa'i mi gnas pa'i mtshan nyid thob pa yin no/ /de nyid kyi phyir/ rnal 'byor che ni rim pa bzhi la ltos pas che ba yin te/ mthar thug gi don to/ /ming la zhen pa dang ldan pa rnams la rnam grangs bshad par bya ba'i phyir/ de ni gnyis med ye
<p>273b.6</p>shes te/ mi gnas mya ngan 'das pa yin/ /sangs rgyas rdo rje sems dpa' nyid/ /de bzhin kun gyi dbang phyug yin/ /rdo rje lta bu'i ting 'dzin yin/ /rdzogs pa'i rim gnas de nyid de/ /sgyu ma lta bu'i ting 'dzin dang / /gnyis su med par de
<p>273b.7</p>bshad do/ /zhes bya ba tshigs su bcad pa gnyis gsungs te/ zung 'jug gi rim pa rnam grangs 'di rnams kyis bshad pa yin no/ /de la gnyis med ye shes ni kun rdzob dang don dam pa tha mi dad pas gnyis su med pa ste/ de nyid ye shes med pa'i
<p>274a</p>
<p>274a.1</p>phyir ye shes te gnyis su med pa'i ye shes so/ /'khor ba dang mya ngan las 'das pa dag la mi gnas pa'i phyir/ mi gnas pa'i mya ngan las 'das pa yin no/ /ji skad du/ shes rab kyis ni srid mi gnas/ /snying rjes mya ngan 'das mi
<p>274a.2</p>gnas/ /thabs med pa yis yun ring dang / /thabs kyis kyang ni yun ring nyid/ /ces bya ba la sogs pa gsungs so/ /de la shes rab kyi pha rol tu phyin pas sgyu ma lta bu'i ting nge 'dzin la mi gnas pa dang / sbyin pa la sogs pa'i pha rol tu phyin pa rnams kyis
<p>274a.3</p>rang bzhin gyis 'od gsal ba la yang mi gnas pa ste/ mi gnas pa'i mya ngan las 'das pa'i mtshan nyid do/ /de bzhin du chos thams cad kyi rang bzhin yongs su shes pas sangs rgyas 'di nyid yin no/ /de bzhin du rdo rje ni mi phyed pa'i ye shes te/ de la sems ni dgongs
<p>274a.4</p>pa gang la yod pa de ni rdo rje sems dpa' ste/ de kho na 'di nyid bshad pa yin no/ /de bzhin du gnyis su med pa'i phyir/ rdo rje ni mi phyed pa ste/ sems ni satwa ste/ dam pa yin pa'i phyir/ longs spyod rdzogs pa'i sku'i rang bzhin no/ /rdo rje yang yin la sems kyang de nyid yin
<p>274a.5</p>te/ rdo rje sems dpa' ni chos dang longs spyod rdzogs pa'i sku tha mi dad pa'i rang bzhin no zhes ston to/ /kun gyi dbang phyug ni sku'i dbang phyug la sogs pa'i sbyor ba'am/ rdul phra rab la sogs pa sbyor ba'am/ yon tan drug gi sbyor bas so/ /de bzhin du rdo rje lta bu'i
<p>274a.6</p>ting nge 'dzin ni mi phyed pa'i phyir/ rdo rje lta bu ste/ kun du 'od kyi sa'i skad cig ma dang po'o/ /de bzhin du ting nge 'dzin 'di kho na rdzogs pa'i rim pa ste/ mi slob pa'i phyir ro/ /rdo rje bzlas pa la sogs pa de'i ming ni nye bar btags pa de yang rgyu la/ 'bras bu'i nye
<p>274a.7</p>bar btags pa ste/ de'i rgyu yin pa'i phyir ro/ /sgyu ma lta bu'i ting nge 'dzin 'dis ni/ kun rdzob brdzun du snang ba dang / don dam pa snang ba med pa nyid du tha mi dad par snang ba'i phyir ro/ /sgyu ma lta bu'i ting nge 'dzin de yang rnam pa gnyis te/ bstan bcos las 'byung
<p>274b</p>
<p>274b.1</p>ba dang / yongs su smra ba las 'byung ba'o/ /de la bstan bcos las 'byung ba ni brdzun du so sor snang ba dang / yongs su smra ba las 'byung ba ni rim pa gsum pas brjod par bya'o/ /'dir ni bstan bcos las 'byung ba yang gzung bar bya'o/ /'di nyid sngar
<p>274b.2</p>bshad pa'i rigs pas gnyis su med pa zhes bshad pa ste mthar thug go/ /gzhan yang 'di nyid kyi rnam grangs bshad par bya ba'i phyir/ sgra gang skye med la sogs pa/ /gnyis med ye shes ston pa rnams/ /thams cad 'di yi tshig yin te/ /der ni gzhan
<p>274b.3</p>dag med par bshad/ /ces bya ba gsungs te/ mdo sde dang / rgyud dang / rtog pa'i rgyal po rnams kyi nang na skye med la sogs pa'i sgra ni skye ba med pa dang / yang dag pa'i mtha' dang / de bzhin nyid dang / stong pa nyid dang / mnyam pa nyid dang / lam dbu
<p>274b.4</p>ma dang / shes rab kyi pha rol tu phyin pa la sogs pa'i sgra gang gsungs pa'o/ /rnam pa thams cad gnyis su med pa'i ye shes ston pa'i phyir/ 'di'i tshig ni zung 'jug gi rim pa kho na rjod par byed pa yin no/ /mdo sde la sogs pa der ni gzhan bstan pa ma yin
<p>274b.5</p>te/ de las 'das pa'i de kho na nyid gzhan ma gsungs pa'i phyir ro/ /rim pa 'di kho na brten nas snga ma'i sangs rgyas rnams kyis phyag rgya chen po'i dngos grub thob pa yin no zhes bshad par bya ba'i phyir/ gang+gA'i klung gi bye snyed kyi/ /sangs rgyas
<p>274b.6</p>rnams kyis 'di nyid gang / /thugs chud yod med phyogs spangs pa/ /phyag rgya chen po bdag nyid grub/ /ces bya ba gsungs te/ rdzogs pa'i rim pa 'di nyid la brten nas chu bo gang+gA dang mtshungs pa'i sangs rgyas rnams kyis phyag rgya chen po'i dngos grub
<p>274b.7</p>thob pa yin no/ /de ji lta bu yin zhe na/ yod med phyogs spangs pa ni gzung ba dang / 'dzin pa dang / 'dzin pa la sogs pas yongs su brtags pa'i dngos po brtan pa dang / skad cig ma la sogs par 'dod pa gang yin pa de ni yod pa'i phyogs dang / 'ba'
<p>275a</p>
<p>275a.1</p>zhig pa chad par smra ba 'jig rten rgyang pan pa la sogs pa rnams ni med pa'i phyogs te de dag bral ba'o/ /'di ni smra ba po thams cad kyi phyogs bkag par 'gyur te/ spyi don snying po can gyi mthar thug go/ /slob bzhin pa'i rnal 'byor pas
<p>275a.2</p>zung 'jug gi rim pa bsgom pa bzhin du spyod pa yang de bzhin du bsgom pa dang spyad par bya'o zhes bstan pa'i phyir/ zung 'jug go 'phang la gnas pa'i/ /slob bzhin pa yi rnal 'byor che/ /zung du 'jug pa bsgoms gyur pas/ /spyod pa'ang de dang
<p>275a.3</p>gnyis su med/ /ces bya ba gsungs te/ zung 'jug gi rim pa la gnas pa'i rnal 'byor pas ji ltar zung 'jug sgom par byed pa de bzhin du spyod pa yang gnyis su med pa ni 'bras bu thob pa bzhin du rnam par rtog pa gnyis dang bral ba spyod pa bsgom pa dang
<p>275a.4</p>spyad par bya ba ste/ sgra ji bzhin pa'o/ /rigs dang yon tan dang bya ba dang / rdzas kyi dbye bas de nyid bshad par bya ba'i phyir/ ji ltar bdag nyid de bzhin dgra/ /ji ltar chung ma de bzhin pha/ /ji ltar smad 'tshong de bzhin ma/ /ji ltar bram ze de bzhin
<p>275a.5</p>gdol/ /zhes bya ba gsungs te/ rnal 'byor pa de la bdag dgra dag gi steng na yid la byed pa 'dra ba ste/ bdag dang gzhan gyi dbye ba mi dmigs pa'i phyir ro/ /de bzhin du bde ba'i gnas dang 'dul bar byed pa'i chung ma dang / pha'i steng na sems
<p>275a.6</p>gcig pa ste/ de bzhin du 'gro bar bya ba dang / 'gro bar mi bya ba'i smad 'tshong ma dang ma la sems gcig pa ste/ rdzas kyi sgo nas dbye ba med pa'o/ /gdol pa can dang / bram ze dag tha mi dad pa ni rigs kyi dbye ba med de sgra ji bzhin pa'o/ /gzhan yang
<p>275a.7</p>bshad par bya ba'i phyir/ /ji ltar pags pa de bzhin gos/ /ji ltar mar dang de bzhin dug /ji ltar chang dang de bzhin gci/ /ji ltar 'bras dang de bzhin bshang / /zhes bya ba gsungs te/ gos gon pa'i dus su pags pa dang / gos dag tha mi
<p>275b</p>
<p>275b.1</p>dad par shes par bya'o/ /de bzhin du mar dang / dug ni rgyu ba dang mi rgyu ba la sogs pa gnod par byed pa ste/ de dag kyang 'dra bar shes pa dang / de bzhin du bza' ba dang btung ba'i dus su 'bras dang / bshang ba dang / dgun chang dang / gci ba tha mi dad par
<p>275b.2</p>shes pa ste/ rdzas dbye ba med pa'o/ /de ni sgra ji bzhin pa'o/ /gzhan yang / ji ltar dri bzang ga pur dag /de bzhin bshang ba las byung dri/ /ji ltar stod par byed pa'i tshig /de bzhin du ni mi sdug tshig /ces bya ba gsungs te/ dri bzang dang / dri ngan gyi ga
<p>275b.3</p>pur dang / bshang ba dag la khyad par ma yin te/ yon tan gyi dbye ba med pa'o/ /bstod pa dang smod pa'i tshig dag gis bya ba gnyis su med par shes pa yin te/ sgra ji bzhin pa'o/ /gzhan yang / drag po rdo rje can de bzhin/ /ji ltar nyin mo de bzhin
<p>275b.4</p>mtshan/ /ji ltar rmi lam de bzhin mthong / /ji ltar 'jig pa de bzhin gnas/ /zhes bya ba gsungs te/ drag po ni lha chen po'o/ /rdo rje can ni rdo rje 'chang chen po ste/ de dag tha mi dad par shes par bya ste/ chos kyi sku'i sgo nas de dag 'dra ba yin pa'i phyir/ ji
<p>275b.5</p>skad du/ pha rol smra ba gang yang rung / /rtags kyi dbye bas gnas pa kun/ de dag smad par mi bya ste/ rdo rje sems dpa'i rnam par 'phrul yin/ /zhes bya ba gsungs te/ nyin mo dang mtshan mo dag kyang tha mi dad par shes pa ste/ 'od gsal ba'i mtshan nyid kyis
<p>275b.6</p>gnyis ka khyab pas 'dra ba'i phyir ro/ /rmi lam dang mthong ba ni sad pa ste/ de dag kyang tha mi dad par shes par bya ste/ phyi'i don med pas so sor snang ba tsam du de dag la khyad med pa'i phyir ro/ /de bzhin du 'jig pa dang gnas pa ni 'jig pa dang skye ba ste/ 
<p>275b.7</p>de dag kyang khyad med par shes par bya'o/ /de dag gi phyir rten cing 'brel bar 'byung ba'i dngos po rnams la/ /re zhig skye ba med pa ste/ de med pas 'jig pa yang med pa'i phyir ro/ /de bas na byis pa rnams la 'di dag 'khrul pas so sor snang
<p>276a</p>
<p>276a.1</p>ba ste/ don dam par skye ba dang 'jig pa gang yang ma yin te/ chos thams cad 'od gsal la rag lus pa'i phyir ro/ /ji skad du/ 'dir ni gang dag skye ba med/ /gang yang 'chi ba yod ma yin/ /sems kyi rang bzhin rnam gnas par/ /'khor
<p>276a.2</p>ba nyid ni shes par bya/ /zhes bya ba rim pa gsum pa las gsungs te/ sgra ji bzhin pa'o/ /gzhan yang bshad par bya ba'i phyir/ /ji ltar bde ba de bzhin sdug /ji ltar sdang ba de bzhin bu/ /mnar med mtho ris de bzhin te/ /de bzhin sdig dang bsod nams so/ /
<p>276a.3</p>zhes bya ba gsungs te/ dga' ba dang mi dga' bar byed pa'i bde ba dang / sdug bsngal ba dag la rnal 'byor pas khyad par shes pa ma yin te/ 'dod chags dang 'dod chags bral la sogs pa'i rang bzhin rnams 'od gsal ba la thim pa dang / de nyid las
<p>276a.4</p>'byung ba'i phyir ro/ /ji skad du/ ji ltar sprin ni sna tshogs shing / /mdog dang dbyibs ni tha dad pa/ /nam mkha'i dbyings su byung nas ni/ /de nyid du ni thim par 'gyur/ /de bzhin rang bzhin thams cad ni/ /snang ba gsum gyi rgyu can te/ /ma lus yul la zhugs
<p>276a.5</p>nas ni/ /'od gsal bar ni zhugs par 'gyur/ /zhes bya ba gsungs so/ /de bzhin du sdang ba dang / bu dag la yang rnal 'byor pas khyad mi shes te/ zhe sdang ba dang dga' ba'i rgyur gyur pa de dag snga ma bzhin du rang bzhin gyi nang du bsdu ba'i phyir ro/ /de bzhin du
<p>276a.6</p>dge ba dang mi dge ba'i las kyi 'bras bu mtho ris dang mnar med pa dag gi dbye ba shes pa ma yin te/ thog ma nas ma skyes pa'i 'od gsal ba de dag gis nam mkha' bzhin du ma gos pa'i phyir ro/ /las dang las kyi 'bras bu dag kun rdzob tu nyams su myong ba ste/ don
<p>276a.7</p>dam par ni ma yin no/ /ji skad du/ de 'dra'i rang bzhin ma shes pas/ /mi shes mun pas khebs pas ni/ /dge dang mi dge'i las byas nas/ /'gro ba lngar ni 'khor bar 'gyur/ /zhes bya ba gsungs so/ /de bzhin du mtho ris dang dmyal ba'i rgyur gyur
<p>276b</p>
<p>276b.1</p>pa'i bsod nams dang sdig pa dag kyang rang bzhin gyi nang du bsdu bas snga ma bzhin du tha mi dad par shes par bya ste/ sgra ji bzhin pa'o/ /nye bar bsdu ba bshad pa'i phyir/ /de ltar shes nas ye shes can/ /dogs pa med par thams cad byed/ /sbas pa'i brtul
<p>276b.2</p>zhugs kun bsgrubs na/ /phun sum tshogs pa thams cad 'grub/ /ces bya ba gsungs te/ sngar bshad pa'i rim pas phan tshun 'gal ba'i chos rnams tha mi dad par shes nas dogs pa med cing spyad par bya'o/ /de nyid kyi phyir thams cad byed pa ni bya ba thams cad
<p>276b.3</p>rjes su gnas par bya'o/ /ci byas nas sbas pa'i brtul zhugs ni sbas pa'i mtshan nyid kyi brtul zhugs te/ 'di ji lta bu yin zhes bya ba gzhan gyis ji ltar mi shes pa de lta'i 'jig rten la ma grags pa'i brtul zhugs sam/ cang mi smra ba'i brtul zhugs 'dzin par
<p>276b.4</p>bya'o/ /de gang gi phyir skye bo rnams kyis de g.yeng bar mi 'gyur te/ de ltar byas na rnal 'byor pa de'i tshe phun sum tshogs pa thams cad ni sangs rgyas kyi yon tan thams cad dang / lhan cig tu 'grub par 'gyur ro/ /rim pa'i mtha' ru bsod nams yongs su bsngo ba'i
<p>276b.5</p>phyir/ mchog gyur rim pa lnga po ni/ /bshad nas bsod nams gang thob pa/ /zung du 'jug pa'i ting nge 'dzin/ /'di yis 'jig rten rol par shog /ces bya ba gsungs te/ rim pa lnga po gsal por byas nas/ bdag gi bsod nams ni dge ba thob pa bsod nams kyi
<p>276b.6</p>rgyu de yis 'jig rten ni/ 'khor ba thams cad zung 'jug gi ting nge 'dzin ji ltar bshad pa'i mtshan nyid 'di yis rol pa ni mi gnas pa'i mya ngan las 'das pa'i go 'phang thob nas/ grangs med pa'i sems can gyi don du sangs rgyas kyi zhing nas sangs rgyas kyi zhing du
<p>276b.7</p>brtson 'grus kyi phun sum tshogs pa dang ldan par gyur cig pa'o/ /rim pa lnga pa'i 'grel pa rim pa'i don gsal bar byed pa zhes bya ba lus zung 'jug gi rim pa ste lnga pa'o// //lang kar gshegs pa'i mdo las gang / /thub pa nyid kyis lung du bstan/ /yod med
<p>277a</p>
<p>277a.1</p>phyogs dag bral ba yi/ /theg pa chen po gang gis gsungs/ /dbu ma'i rtsa ba la sogs pa'i/ /sna tshogs rab tu byed pa rnams/ /shin tu gsal ba'i ngag rnams kyis/ /lta ba ngan sel gang gis gsungs/ /rnal 'byor chen po las btus pa'i/ /man ngag
<p>277a.2</p>rgya che dang ldan rnams/ /thugs rje chen po'i bdag nyid kyis/ /gang gis rim pa lnga sogs gsungs/ /gang gis gnod sbyin mo rnams tshad med grub/ /de bzhin klu rnams gang la dbang du gyur/ /'jig rten lha yi go 'phang thob pa'i phyir/ /gang gis bdud rtsi rab tu 'grub par mdzad/ /
<p>277a.3</p>yod med rnam par grol ba'i thabs la mkhas/ /mchog gi dngos grub yang dag brnyes pa ni/ /dpal gyi ri bor dngos grub khyad gnas la/ /klu yi byang chub gang gis slob mar gyur/ /sa ni brgyad pa thob cing blo bzang pa/ /ngag rnams spangs shing don ni bsdu bar bya/ /gang gis dgongs pa
<p>277a.4</p>de yis gnang ba yis/ /slob ma 'phags pa lha yis gsal bar byed/ /'jig rten gsum la gang gi grags pa gsal zhing rgya che zab pa dang / /thugs rje dba' rlabs 'byung zhing rgyal ba'i yon tan nor bu gang gis 'dzin/ /yang dag byang chub dpal mo thob dang skye bo'i zhi 'phrog pa
<p>277a.5</p>yi phyir/ dpal ldan klu sgrub rgya mtsho de las rim lnga bdag nyid 'di dag 'byung / /rdo rje'i tshig rnams ma lus pa'i/ /rim lnga de don gsal byas nas/ /bdag gi bsod nams gang thob pa/ /de yis skye bo rdor can shog /ma lus rgyud kyi don zab pa'i/ /rgya mtsho'i pha rol phyin pa gang / /
<p>277a.6</p>dpal ldan dus kyi rim gnyis dang / /don drug mkhas shing sgra tshad mkhas/ /kha che'i mkhas pa chen po yi/ /dpal ldan lak+Sh+mI bdag gis ni/ /rim pa lnga yi 'grel pa 'di/ /byas te de yis rgyal bar shog /kha che'i mkhas pa chen po dpal lak+Sh+mI zhal snga nas mdzad pa'i rim
<p>277a.7</p>pa lnga pa'i 'grel pa rim pa gsal bar byed pa zhes bya ba rdzogs so// //yon gyi bdag po dga' rab gza' yis zhus te/ /rgya gar gyi mkhas pa paN+Di ta chen po/ /tA ra ka la sha'i sras man+t+ra ka la sha nyid kyis bsgyur zhing gtan la phab pa'o// // 