[\[1a\]]
[\[1b\]]
[\[1b.1\]{D4055}#]@#/_/rgya gar skad du/_tring shi ka kA ri kA/_bod skad du/_sum cu pa'i tshig le'ur byas pa/_'jam dpal gzhon nur gyur pa la phyag 'tshal lo/_/bdag dang chos
[\[1b.2\]]su nyer 'dogs pa/_/sna tshogs dag ni gang byung ba/_/de ni rnam par shes par gyur/_/gyur pa de yang rnam gsum ste/_/rnam par smin dang ngar sems dang /_/yul la rnam par
[\[1b.3\]]rig pa'o/_/de la kun gzhi rnam shes ni/_/rnam smin sa bon thams cad pa/_/de ni len pa dag dang gnas/_/rnam par rig pa mi rig pa/_/rtag tu reg dang yid byed dang /_/rig
[\[1b.4\]]dang 'du shes sems par ldan/_/de la tshor ba btang snyoms te/_/de ni ma bsgribs lung ma bstan/_/reg la sogs pa'ang [#]de bzhin no/_/de ni rgyun 'bab chu bo bzhin/_/dgra bcom
[\[1b.5\]]nyid na de ldog go/_/de la gnas te rab [#]'byung zhing /_/de la dmigs pa yid ces bya/_/rnam shes ngar sems bdag nyid can/_/bsgribs la lung du ma bstan pa'i/_/nyon mongs
[\[2a\]]
[\[2a.1\]]bzhi dang rtag tu 'grogs[#]/_/bdag tu lta dang bdag tu rmongs/_/bdag rgyal bdag chags 'du shes pa/_/gang du skyes pa de'i 'o gzhan/_/reg sogs kyang de dgra bcom med/_/'gog
[\[2a.2\]]pa'i snyoms par 'jug la med/_/'jig rten 'das pa'i lam na'ang med/_/'di ni gyur pa gnyis pa'o/_/gsum pa yul rnam drug po la/_/dmigs pa gang yin de dag ste/_/dge dang mi dge gnyi ga min/_/
[\[2a.3\]]kun tu 'gro dang bye brag nges/_/sems las byung ba dge ba dang /_/de bzhin nyon mongs nye nyon mongs/_/tshor ba gsum dang de mtshungs ldan/_/dang po'i reg la sogs pa dang /_/'dun mos dran dang bcas pa
[\[2a.4\]]dang /_/ting nge 'dzin blo bye brag nges/_/dad dang ngo tsha khrel yod dang /_/ma chags la sogs gsum brtson 'grus/_/shin tu sbyangs dang bag yod bcas/_/rnam mi 'tshe dge nyon mongs ni/_/'dod chags
[\[2a.5\]]khong khro gti mug dang /_/nga rgyal lta ba the tshom mo/_/khro dang khon du 'dzin pa dang /_/'chab dang 'tshig [#]dang phrag dog dang /_/ser sna dang ni sgyur [#]bcas dang /_/g.yo rgyags rnam 'tshe ngo tsha med/_/khrel med
[\[2b\]]
[\[2b.1\]]rmugs dang rgod pa dang /_/ma dad pa dang le lo dang /_/bag med pa dang brjed ngas dang /_/rnam g.yeng shes bzhin ma yin dang /_/'gyod dang gnyid [#]kyang de bzhin te/_/rtog pa dang ni dpyod pa dang [#]/_/nye ba'i nyon mongs gnyis rnam gnyis/_/lnga rnams rtsa ba'i rnam shes las/_/ji
[\[2b.2\]]lta'i rkyen las 'byung ba ni/_/rnam shes lhan cig gam [#]ma yin/_/chu la rlabs rnams ji bzhin no/_/yid kyi [#]rnam shes 'byung ba ni/_/rtag tu'o 'du shes med pa dang /_/snyoms par 'jug pa rnam gnyis dang /_/sems med gnyid dang brgyal ma gtogs/_/rnam par shes
[\[2b.3\]]par gyur pa 'di/_/rnam rtog yin te de yis gang /_/rnam brtags de med des na 'di/_/thams cad rnam par rig pa tsam/_/rnam shes sa bon thams cad pa/_/phan tshun dag gi dbang gis na/_/de lta de ltar 'gyur bar 'gro/_/des na rnam rtog de de skye/_/las kyi bag
[\[2b.4\]]chags 'dzin gnyis kyi/_/bag chags bcas pas snga ma yis/_/rnam par smin pa zad nas gzhan/_/rnam smin skyed pa de yin no/_/rnam par rtog pa gang gang gis/_/dngos po gang gang rnam brtags [#]pa/_/de nyid kun tu brtags pa yi/_/ngo bo nyid med de med do/_/
[\[2b.5\]]gzhan gyi dbang gi ngo bo nyid/_/rnam rtog yin te rkyen las byung /_/grub ni de la snga ma po/_/rtag tu med par gyur pa [#]gang /_/de phyir de nyid gzhan dbang las/_/gzhan min gzhan ma yin pa'ang min/_/mi rtag pa sogs bzhin du brjod/_/de ma mthong bar de mi mthong /_/
[\[2b.6\]]ngo bo nyid ni rnam gsum gyis/_/ngo bo nyid med rnam gsum la/_/dgongs nas chos rnams thams cad kyi/_/ngo bo nyid med bstan pa yin/_/dang po pa ni mtshan nyid kyi/_/ngo bo nyid med gzhan pa yang /_/de ni rang nyid mi 'byung bas/_/ngo bo nyid med gzhan yin no/_/chos
[\[2b.7\]]kyi don gyi dam pa'ang de/_/'di ltar de bzhin nyid kyang de/_/dus rnams kun na'ang de bzhin nyid/_/de nyid rnam par rig pa tsam/_/ji srid rnam rig tsam nyid la/_/rnam par shes pa mi gnas pa/_/'dzin pa gnyis kyi bag la nyal/_/de nyid [#]rnam par mi ldog go/_/'di
[\[3a\]]
[\[3a.1\]]dag rnam rig tsam nyid ces/_/de snyam du ni dmigs nas su/_/ci yang rung ste mdun 'jog na/_/de ni tsam la mi gnas so/_/nam zhig shes pas dmigs pa rnams/_/mi dmigs de yi tshe na ni/_/rnam par rig pa tsam la gnas/_/gzung ba med
[\[3a.2\]]pas de 'dzin med/_/de ni sems med mi dmigs pa/_/'jig rten 'das pa'i ye shes med[#]/_/gnas kyang gzhan du gyur pa ste/_/gnas ngan len gnyis spangs pa'o/_/de nyid zag pa med dang dbyings/_/bsam gyis mi khyab dge dang brtan/_/de ni bde ba rnam grol sku/_/thub
[\[3a.3\]]pa chen po'i chos zhes bya/_/[#]sum cu pa'i tshig le'ur byas pa slob dpon chen po dbyig gnyen gyis [#]mdzad pa rdzogs so//_//rgya gar gyi mkhan po dzi na mi tra dang shI len dra bo d+hi dang /_zhu chen gyi lo tsA [#]ba ban de ye shes sdes bsgyur zhing zhus te gtan la phab pa'o//_//
[\[3a.4\]{D4056}#]@#/_/rgya gar skad du/_bid+shaka kA rika[#]/_bod skad du/_nyi shu pa'i tshig le'ur byas pa/_'jam dpal gzhon nur gyur pa la phyag 'tshal lo/_/'di dag rnam par rig tsam nyid/_/yod pa ma yin don snang phyir/_/dper na rab rib can dag gis/_/skra zla la
[\[3a.5\]]sogs med mthong bzhin/_/gal te rnam rig don min na/_/yul dang dus la nges med cing /_/sems kyang nges med ma yin la/_/bya ba byed pa'ang mi rigs 'gyur/_/yul la sogs pa nges 'grub ste/_/rmi 'dra'o sems kyang nges pa med/_/yi dgas bzhin te thams
[\[3a.6\]]cad kyis/_/klung la rnag la sogs mthong bzhin/_/bya byed rmi lam gnod pa 'dra/_/thams cad sems can dmyal ba bzhin/_/dmyal ba'i srung ma sogs mthong dang /_/de dag gis [#]ni gnod phyir ro/_/ji ltar dud 'gro mtho ris su/_/'byung ba de ltar dmyal ba
[\[3a.7\]]min/_yi dgas min te 'di lta bur[#]/_/de yod sdug bsngal des mi myong /_/gal te de yi las kyis der/_/'byung ba dag ni 'byung ba dang /_/de bzhin 'gyur bar 'dod na go/_/rnam par shes par cis mi 'dod/_/gzhan na las kyi bag chags la/_/'bras bu dag ni
[\[3b\]]
[\[3b.1\]]gzhan du rtog_/gang na bag chags yod pa der/_/ci yi phyir na 'dod mi bya/_/gzugs sogs skye mched yod par ni/_/des 'dul ba yi [#]skye bo la/_/dgongs pa'i dbang gis gsungs pa ste[#]/_/rdzus te 'byung ba'i sems can bzhin/_/rang gi [#]sa bon gang las su/_/rnam rig snang ba
[\[3b.2\]]gang 'byung ba/_/de dag de yi skye mched ni/_/rnam pa gnyis su thub pas gsungs/_/de ltar gang zag bdag med par/_/'jug par 'gyur ro gzhan du yang /_/bstan pas chos la bdag med par/_/'jug 'gyur brtags pa'i bdag nyid kyis/_/de ni gcig na'ang yul min la/_/
[\[3b.3\]]phra rab rdul du du ma'ang min/_/de dag 'dus pa'ang ma yin te/_/'di ltar rdul phran mi 'grub phyir/_/drug gis cig car sbyar ba na/_/phra rab rdul cha drug tu 'gyur/_/drug po dag ni go gcig na/_/gong bu rdul phran tsam du 'gyur/_/rdul phran sbyor ba med na ni/_/de 'dus yod
[\[3b.4\]]pa de gang gis/_/cha shas yod pa ma yin pas/_/de sbyor mi 'grub ma zer cig_/gang la phyogs cha tha dad yod/_/de ni gcig tu mi rung ngo /_/grib dang sgrib par ji ltar 'gyur/_/gong bu gzhan min de de'i min/_/gcig ni [#]rim gyis 'gro ba med/_/zin dang ma zan cig car
[\[3b.5\]]med/_/ris chad du mar gnas pa dang /_/mig gis mi sod [#]phra ba'ang med/_/mngon sum blo ni rmi sogs bzhin/_/de yang gang tshe de yi tshe/_/khyod kyi don de mi snang na/_/de ni mngon sum ji ltar 'dod/_/dper na der snang rnam rig bzhin/_/bshad zin de las dran par zad/_/rmi lam
[\[3b.6\]]mthong ba yul med par/_/ma sad bar du rtogs ma yin/_/gcig la gcig gi dbang gis na[#]/_/rnam par rig pa phan tshun des/_/sems ni gnyid kyis non pas na/_/de phyir rmi dang 'bras mi mtshungs/_/'chi ba gzhan gyi rnam rig [#]gis/_/bye brag las te dper bya na/_/'dre
[\[3b.7\]]la sogs pa'i yid dbang gis/_/gzhan gyi dran nyams 'gyur sogs bzhin/_/drang srong khros pas dan ta [#]ka'i/_/dgon pa ji ltar stongs par gyur/_/yid nyes kha na ma tho cher/_/de mis [#]ji ltar 'grub par 'gyur/_/gzhan sems rig pas [#]shes pa ni/_/don bzhin ma yin [#]ji
[\[4a\]]
[\[4a.1\]]ltar dper/_/rang sems shes pas sangs rgyas kyi/_/spyod yul ji bzhin ma shes phyir/_/rnam rig tsam du grub pa 'di/_/bdag gis bdag gi mthu 'dra bar/_/byas kyi de yi rnam pa kun/_/bsam yas sangs rgyas spyod yul lo/_/nyi shu pa'i tshig
[\[4a.2\]]le'ur byas pa slob dpon dbyig gnyen gyis mdzad pa rdzogs so//_//rgya gar gyi mkhan po dzi na mi tra dang /_shI len dra [#]bo d+hi dang /_dA na shI la dang /_zhu chen gyi lo tsA ba ban de ye shes sdes bsgyur cing zhus te gtan la phab pa'o/_/
[\[4a.3\]{D4057}#]@#/_/rgya gar skad du/_pid+shi ka br-id+hi/_bod skad du/_nyi shu pa'i 'grel pa/_'jam dpal gzhon nur gyur pa la phyag 'tshal lo/_/theg pa chen po la khams gsum pa rnam par rig pa tsam du rnam par gzhag [#]ste/_mdo las kye rgyal ba'i sras dag 'di lta ste/_khams
[\[4a.4\]]gsum pa 'di ni sems tsam mo zhes 'byung ba'i phyir ro/_/sems dang yid dang /_rnam par shes pa dang /_rnam par rig pa zhes bya ba ni rnam grangs su gtogs pa'o/_/sems de yang 'dir mtshungs par ldan pa dang bcas par dgongs pa'o/_/tsam zhes bya ba smos pa ni don
[\[4a.5\]]dgag pa'i phyir ro/_/rnam par shes pa 'di nyid don du snang ba 'byung ste/_dper na rab rib can rnams kyis skra zla la sogs pa med par mthong ba bzhin te/_don gang yang med do/_/'dir 'di skad ces brgal te/_gal te rnam rig don min na/_/yul dang dus la nges med
[\[4a.6\]]cing /_/sems kyang nges med ma yin la/_/bya ba byed pa'ang mi rigs 'gyur/_/ji skad du bstan par 'gyur zhe na/_gal te gzugs la sogs pa'i don med par gzugs la sogs pa'i rnam par rig pa 'byung ste gzugs la sogs pa'i don las ma yin na/_ci'i phyir
[\[4a.7\]]yul la lar 'byung la [#]thams cad na ma yin/_yul de nyid na yang res 'ga' 'byung la [#]thams cad du ma yin/_yul dang dus de na 'khod [#]pa thams cad kyi sems la nges pa med pa 'byung la 'ga' tsam la ma yin/_ji ltar rab rib can nyid kyi sems la skra la sogs pa snang gi/_
[\[4b\]]
[\[4b.1\]]gzhan dag la ni ma yin/_/ci'i phyir gang rab rib can gyis mthong ba'i skra dang /_sbrang bu la sogs pas skra la sogs pa'i bya ba mi byed la/_de ma yin pa gzhan dag gis ni byed/_rmi lam na mthong ba'i bza' ba dang btung ba dang bgo ba dang dug dang mtshon la sogs pas zas dang
[\[4b.2\]]skom la sogs pa'i bya ba mi byed la/_de ma yin pa gzhan dag gis ni byed/_dri za'i grong khyer yod pa ma yin pas grong khyer gyi bya ba mi byed la/_de ma yin pa gzhan dag gis ni byed/_'di dag don med par med du 'dra na yul dang dus nges pa dang /_sems nges pa med pa dang /_
[\[4b.3\]]bya ba byed pa 'di dag kyang mi rung ngo zhe na/_mi rung ba ma yin te/_'di ltar/_yul la sogs pa nges 'grub ste[#]/_/rmi 'dra'o/_/rmi lam du rmis pa dang mtshungs pas na rmi 'dra'o/_/ji lta [#]zhe na/_rmi lam na yang don med par yul la na grong dang /_kun dga' ra ba dang /_skyes pa
[\[4b.4\]]dang bud med la sogs pa ji dag snang la [#]thams cad na ma yin yul de nyid na yang res 'ga' snang la dus thams cad du ma yin pas don med par yang yul la sogs pa nges par 'grub po/_/sems kyang nges pa med/_yi dgas bzhin te/_grub ces bya bar bsnyegs
[\[4b.5\]]so/_/yi dgas rnams kyi dang mtshungs pas na yi dgas bzhin no/_/ji ltar 'grub[#]/_thams cad kyis/_klung la rnag la sogs mthong bzhin/_/rnag gis gang ba'i klung ni rnag gi klung ste/_/mar gyi bum pa bzhin no/_/las kyi rnam par smin pa mtshungs pa la gnas pa'i
[\[4b.6\]]yi dgas rnams ni kun gyis kyang mtshungs par klung rnag gis [#]gang bar mthong ste/_gcig 'gas ni ma yin no/_/rnag gis [#]gang ba ji lta ba bzhin du gcin dang /_ngan skyugs dang /_me ma [#]mur dang /_mchil ma dang /_snabs kyis gang ba dang /_dbyig pa dang /_ral gri thogs
[\[4b.7\]]pa'i mi dag gis srung ba [#]yang de bzhin te/_sogs pa zhes bya bar bsdu'o/_/de ltar na don med par yang rnam par rig pa rnams kyi sems nges pa med par 'grub bo/_/bya byed rmi lam gnod pa 'dra/_/grub [#]ces bya bar rig par bya'o/_dper na rmi lam na gnyis kyis gnyis phrad pa
[\[5a\]]
[\[5a.1\]]med par yang khu ba 'byung ba'i mtshan nyid ni rmi lam gyi gnod pa'o/_/de ltar re zhig dpe gzhan dang gzhan dag gis yul dang dus nges pa la sogs pa bzhin [#]'grub bo/_/thams cad sems can dmyal ba bzhin/_/grub [#]ces bya bar rig par bya'o/_/
[\[5a.2\]]sems can dmyal ba dag na yod pa dang mtshungs pas sems can dmyal ba bzhin no/_/ji ltar 'grub ce na/_dmyal ba'i srung ma sogs mthong dang /_/de dag gis ni gnod phyir ro/_/dper na sems can dmyal ba dag na sems can dmyal ba'i sems can rnams kyis [#]sems can
[\[5a.3\]]dmyal ba'i srung ma la sogs pa mthong ste/_yul dang dus nges par 'grub po/_/khyi dang bya rog dang lcags kyi ri la sogs pa 'ong ba dang 'gro bar yang mthong ba ni sogs pa zhes bya bar bsdu ste/_thams cad kyis mthong gi[#]/_gcig 'gas ni [#]ma yin no/_/de dag gis de dag la
[\[5a.4\]]gnod pa yang 'grub ste/_dngos po la sems can dmyal ba'i srung ma la sogs pa med par yang rang gi las kyi rnam par smin pa mtshungs pa'i dbang phyir ro/_/de bzhin du gzhan yang yul dang dus nges pa la sogs pa bzhi po 'di dag thams cad grub par rig par bya'o/_/ci'i [#]phyir
[\[5a.5\]]sems can dmyal ba'i srung ma dang bya rog dang khyi la sogs pa de dag sems can du mi 'dod ce na/_mi rigs pa'i phyir ro/_/de dag ni sems can dmyal bar mi rigs te/_de bzhin du sdug bsngal des mi myong ba'i phyir ro/_/gcig la gcig gnod pa byed na ni 'di dag ni sems can
[\[5a.6\]]dmyal ba pa dag go/_/'di dag ni sems can dmyal ba'i srung ma dag go zhes rnam par gzhag [#]pa med par 'gyur ro/_byad gzugs dang bong tshod dang stobs mtshungs pa dag ni gcig la gcig gnod pa byed kyang ji lta bur 'jigs [#]par mi 'gyur ro/_/lcags rab tu 'bar ba'i sa gzhi
[\[5a.7\]]la tsha ba'i sdug bsngal yang mi bzod na ni ji ltar de na gzhan la gnod pa byed par 'gyur/_sems can dmyal ba pa ma yin pa dag sems can dmyal bar 'byung bar ga la 'gyur/_'o na dud 'gro dag kyang ji ltar mtho ris su 'byung ste/_de bzhin du sems can dmyal bar yang dud 'gro dang yi
[\[5b\]]
[\[5b.1\]]dgas kyi bye brag sems can dmyal ba'i srung ma la sogs pa 'byung bar 'gyur ro zhe na/_ji ltar dud 'gro mtho ris su/_/'byung ba de ltar dmyal ba min/_/yi dgas min te de lta bur/_/de yod sdug bsngal des mi myong /_/dud 'gro gang dag mtho ris su 'byung ba de dag ni snod
[\[5b.2\]]kyi 'jig rten na de'i bde ba myong bar 'gyur ba'i las kyis der 'byung ba dag ste/_de na yod ba'i bde ba so sor myong ngo /_/sems can dmyal ba'i srung ma la sogs pa dag ni de bzhin du sems can dmyal ba'i sdug bsngal mi myong ngo /_/de'i phyir [#]dud 'gro dag der 'byung bar mi rigs so/_/
[\[5b.3\]]yi dgas kyi [#]bye brag dag kyang ma yin no/_/sems can dmyal ba de dag gi [#]las rnams kyis [#]der 'byung ba'i bye brag dag 'di lta bur 'byung ste/_mdog dang byad gzugs dang bong tshod dang stobs kyi bye brag gang gis sems can dmyal ba'i srung ma la sogs pa'i ming thob pa'o/_/gang
[\[5b.4\]]lag pa brkyang pa la sogs pa bya ba sna tshogs byed par snang ba de lta bur yang 'grub [#]ste/_de dag 'jigs pa bskyed pa'i phyir ro/_/dper na lug lta bu'i ri dgas 'ong ba dang /_'gro ba dang /_lcags kyi shal ma li'i nags tshal tsher ma kha thur du lta ba dang gyen du lta bar 'gyur ba [#]lta bu ste/_
[\[5b.5\]]de dag ni med pa yang ma yin no zhe na/_gal te de'i las kyis [#]der 'byung ba dag ni byung [#]ba dang /_de bzhin 'gyur bar 'dug na go/_/rnam par shes par cis mi 'dod/_/de'i las rnams kyis der rnam par shes pa nyid der de lta bur 'gyur ba ci'i phyir mi 'dod la/_ci'i phyir 'byung
[\[5b.6\]]ba rnams su rtog_/gzhan na las kyi bag chags la/_/'bras bu dag ni gzhan du rtog[# ]/gang na bag chags yod pa der/_/ci'i phyir na 'dod mi bya/_/sems can dmyal ba pa rnams kyi [#]las gang gis der 'byung ba dag de lta bur 'byung ba dang /_'gyur bar yang rtog pa'i
[\[5b.7\]]las de'i bag chags de [#]dag nyid kyi rnam par shes pa'i rgyud la gnas te/_gzhan ma yin na bag chags de gang na yod pa de dag nyid la de'i 'bras bu rnam par shes par gyur pa [#]de 'dra bar ci'i phyir mi 'dod la/_gang na bag chags med pa der de'i 'bras bu rtog pa 'di la gtan tshigs ci yod/_
[\[6a\]]
[\[6a.1\]]smras pa/_lung gi gtan tshigs yod de/_gal te rnam par shes pa nyid gzugs la sogs par snang gi/_gzugs la sogs pa'i don ni med na gzugs la sogs pa'i skye mched yod par ni bcom ldan 'das kyis gsung bar [#]mi 'gyur ro [#]zhe na/_
[\[6a.2\]]'di ni gtan tshigs ma yin te/_/'di ltar/_gzugs sogs skye mched yod par ni/_/des 'dul ba yi skye bo la/_/dgongs pa'i dbang gis gsungs pa ste/_/brdzus [#]te byung ba'i sems can bzhin/_/dper na bcom ldan 'das kyis brdzus [#]te byung ba'i sems
[\[6a.3\]]can bzhin [#]yod do/_/zhes gsungs ba yang phyi ma la sems kyi rgyud [#]rgyun mi 'chad pa la dgongs nas dgongs pa'i dbang gis gsungs pa ste/_'di na bdag gam sems can med/_/chos 'di rgyu dang bcas las byung /_/zhes gsungs pa'i phyir ro/_/de bzhin du bcom
[\[6a.4\]]ldan 'das kyis gzugs la sogs pa'i skye mched yod par gsungs pa yang de bstan pas 'dul ba'i skye bo'i ched du ste/_bka' de ni dgongs pa can no/_/'dir ci las dgongs she na/_rang gi sa bon gang las su/_/rnam rig snang ba gang byung ba/_/de dag de yi skye mched
[\[6a.5\]]ni/_/rnam pa gnyis su thub pas gsungs/_/'di skad du bstan par 'gyur zhe na/_gzugs su snang ba'i rnam par rig pa rang gi sa bon 'gyur ba'i bye brag tu gyur pa gang las byung ba'i sa bon de dang snang ba gang yin pa de dang de dag ni de'i mig dang /_gzugs kyi skye mched du
[\[6a.6\]]bcom ldan 'das kyis [#]go rims bzhin du gsungs so/_/de bzhin du reg byar snang ba'i rnam par rig pa'i bar du rang rang gi sa bon 'gyur ba'i bye brag tu gyur pa'i sa bon gang las byung ba'i sa bon de dang /_snang ba gang yin pa de dang de dag ni bcom ldan 'das kyis de'i lus
[\[6a.7\]]dang reg bya'i skye mched du go rims bzhin du gsungs te/_'di ni 'dir dgongs pa'o/_/de ltar dgongs pa'i dbang gis bstan pa la yon tan ci yod ce na/_de ltar gang zag la bdag med par 'jug par 'gyur ro/_/de ltar bshad na gang zag la bdag med par 'jug
[\[6b\]]
[\[6b.1\]]par 'gyur te/_drug po gnyis las rnam par shes pa drug [#]'byung gi/_lta ba po gcig pu [#]nas reg pa po'i bar du gang yang med par rig nas gang dag gang zag la bdag med par bstan pas 'dul ba de dag gang zag la bdag med par 'jug go/_/gzhan du yang /_
[\[6b.2\]]bstan pa [#]chos la bdag med par 'jug 'gyur/_/gzhan du yang zhes bya ba ni rnam par rig pa tsam [#]du bstan pa'o/_/ji ltar chos la bdag med par 'jug ce na/_rnam par rig pa tsam 'di nyid gzugs la sogs pa'i chos su snang bar 'byung ste/_gzugs la sogs pa'i
[\[6b.3\]]mtshan nyid kyi [#]chos gang yang med par rig nas 'jug go[#]/_/gal te chos rnam pa [#]thams cad du med na rnam par rig pa tsam zhes bya ba de yang med pas de ji ltar rnam par gzhag ce na/_chos ni rnam pa thams cad du med pa ma yin pas de ltar chos la bdag med par 'jug
[\[6b.4\]]par 'gyur te/_brtags pa'i bdag nyid kyis/_gang byis pa rnams kyis chos rnams kyi rang bzhin kun brtags pa'i bdag nyid des de dag bdag med kyi sangs rgyas kyi [#]yul gang yin pa brjod du med pa'i bdag nyid kyis ni med pa [#]ma yin no/_/de ltar rnam par rig pa
[\[6b.5\]]tsam yang rnam par rig pa gzhan gyis kun brtags [#]pa'i bdag nyid kyis bdag med par rtogs pa'i phyir rnam par rig pa tsam du rnam par gzhag [#]pas chos thams cad la chos la bdag med par 'jug pa yin gyi/_yod pa de la yang rnam pa thams cad du skur pas ni ma
[\[6b.6\]]yin no/_/gzhan du na ni rnam par rig pa gzhan yang rnam par rig pa gzhan gyi don du 'gyur bas rnam par rig pa tsam nyid du mi 'grub ste/_rnam par rig pa rnams don dang ldan pa'i phyir ro/_/bcom ldan 'das kyis dgongs pa 'dis gzugs la sogs pa'i skye mched yang
[\[6b.7\]]par gsungs kyi/_gzugs la sogs pa [#]gang dag yod bzhin du de dag rnam par rig pa [#]so so'i yul du mi 'gyur ro zhes bya ba de ji ltar rtogs [#]par bya zhe na/_'di ltar de ni gcig na'ang yul min la/_/phra rab rdul du du ma'ang min/_/de dag 'dus pa'ang ma yin te/_/'di
[\[7a\]]
[\[7a.1\]]ltar rdul phran mi 'grub phyir/_/ji skad du bstan par 'gyur zhe na/_gang gzugs la sogs pa'i skye mched gzugs la sogs ba rnam par rig pa so so'i yul yin du zin na de ni gcig pu zhig yin te/_ji ltar bye brag pa rnams kyis cha shas can gyi ngo bor brtag [#]
[\[7a.2\]]pa'i lta bu'am/_rdul phra rab du ma 'am rdul phra rab de dag nyid 'dus pa zhig tu 'gyur grang na/_gcig pu de ni yul ma yin te/_cha shas rnams las gzhan pa cha shas can gyi ngo bo gang la'ang mi 'dzin pa'i phyir ro/_/du ma'ang yul ma yin te/_rdul phra rab so so la mi 'dzin pa'i
[\[7a.3\]]phyir ro/_/de dag 'dus pa yang yul ma yin te/_'di ltar rdul phra rab rdzas gcig tu mi 'grub pa'i phyir ro/_/ji ltar mi 'grub ce na 'di ltar/_/drug gis cig car sbyar bas na/_/phra rab rdul cha drug tu 'gyur/_/phyogs drug nas rdul phra rab drug gis cig car du sbyar na ni
[\[7a.4\]]rdul phra rab cha drug tu 'gyur te/_gcig gi [#]go gang yin pa der gzhan mi 'byung ba'i phyir ro/_/drug po dag kyang go gcig na/_/gong bu rdul phran tsam du 'gyur/_/ji ste [#]rdul phra rab gcig gi go gang yin pa de nyid du drug po rnams kyi go yang yin na ni des [#]na thams cad go gcig
[\[7a.5\]]pa'i phyir gong bu thams cad rdul phra rab tsam du 'gyur te/_phan tshun tha dad pa med pa'i phyir gong bu gang yang snang bar mi 'gyur ro/_/kha che'i bye brag tu smra ba rnams nyes pa 'di 'byung du 'ong ngo zhes te/_rdul phra rab rnams ni cha shas med pa'i phyir sbyor ba ma yin gyi[#]/_'dus pa
[\[7a.6\]]dag ni phan tshun sbyor ro zhes zer ba de dag la 'di skad du/_rdul phra rab rnams 'dus pa gang yin pa de [#]de dag las don gzhan rnams [#]ma yin no zhes brjod par bya'o/_/rdul phran sbyor ba med na ni/_/de 'dus yod pa de gang gis/_/sbyor ba zhes bya bar bsnyegs so/_/cha shas yod
[\[7a.7\]]ba ma yin pas/_/de [#]sbyor mi 'grub ma zer cig_/ji ste 'dus pa dag kyang phan tshun mi sbyor ro zhe na/_rdul phra rab rnams [#]ni cha shas med pa'i phyir sbyor ba mi 'grub bo zhes ma zer cig_/'dus pa cha shas dang bcas pa yang sbyor bar [#]khas mi len pa'i phyir ro/_/de bas [#]rdul phra
[\[7b\]]
[\[7b.1\]]rab rdzas gcig pu mi 'grub bo/_/rdul phra rab sbyor bar 'dod kyang rung mi 'dod kyang rung ste/_gang la phyogs cha tha dad yod/_/de ni gcig tu mi rung ngo /_/rdul phra rab kyi shar phyogs kyi cha yang gzhan pa nas 'og gi cha'i bar du yang gzhan te/_phyogs kyi cha tha dad
[\[7b.2\]]na de'i bdag nyid kyi rdul phra rab gcig pur ji ltar rung /_sgrib [#]dang sgrib par ji ltar 'gyur/_/gal te rdul phra rab re re la [#]phyogs kyi cha tha dad pa med na ni nyi ma shar ba'i tshe ngos gzhan na ni grib ma [#]'bab par ji ltar 'gyur te/_de la ni gang du nyi ma mi 'bab pa'i phyogs
[\[7b.3\]]gzhan med do/_/gal te phyogs kyi phyogs [#]tha dad par mi 'dod na rdul phra rab la rdul phra rab gzhan gyis sgrib par yang ji ltar 'gyur/_rdul phra rab gang la yang cha shas gzhan med na gang du 'ong ba'i phyogs la gcig la gcig thogs [#]par 'gyur/_thogs pa med na ni thams
[\[7b.4\]]cad go gcig tu gyur pas 'dus pa thams cad rdul phra rab tsam du 'gyur te/_de ni bshad zin to/_/grib ma dang sgrib pa rdul phra rab kyi ma yin yang /_ci gong bu'i yin pa de ltar yang mi 'dod dam/_rdul phra rab rnams la [#]gong bu gzhan zhig yin par 'dod dam ci na de dag de'i yin/_smras
[\[7b.5\]]pa/_yin no/_/gong bu gzhan min de de'i min/_/gal te rdul phra [#]rab rnams las gong bu gzhan ma yin na de dag de'i ma yin par grub pa yin no/_/yongs su rtogs [#]pa 'di ni gnas pa'i khyad par te/_gzugs la sogs pa'i mtshan nyid ni ma bkag na rdul phra rab ce'am/_
[\[7b.6\]]'dus ba zhes bsam pa 'dis ci zhig bya zhe na/_de dag gi mtshan nyid gang yin[#]/_mig la sogs pa'i yul nyid dang /_/sngon po la sogs pa nyid do/_/gang mig la sogs pa'i yul sngon po dang /_ser po la sogs pa 'dod pa de ci rdzas gcig pu zhig gam/_'on te du
[\[7b.7\]]ma zhig ces de dpyad par bya'o/_/'dis ci zhig bya zhe na/_du ma'i nges pa ni bshad zin to/_/gcig na rim gyis 'gro ba med/_/zin dang ma zin cig car med/_/ris chad du mar gnas pa dang /_/mig gis mi sod [#]phra ba'ang med/_/gal te mig gi yul sngon po dang ser
[\[8a\]]
[\[8a.1\]]po la sogs pa gang yin pa de ris su ma chad de rdzas gcig par rtogs nas la rim gyis 'gro bar mi 'gyur te/_gom [#]pa gcig bor bas thams cad du son pa'i phyir ro/_/tshu rol gyi cha zin la pha rol gyi cha ma zin pa cig car du mi 'gyur te/_de'i
[\[8a.2\]]tshe zin pa dang ma zin pa de mi rigs so/_/glang po che dang rta la sogs pa'i ris su chad pa du ma gcig na 'dug par mi 'gyur te/_gcig gang na 'dug pa de nyid na gzhan yang 'dug na de dag ris su chad par ji ltar rung /_de gnyis kyis gang non pa dang ma non pa de dag gcig
[\[8a.3\]]tu ji ltar rung ste/_bar na de dag gis stong pa gzung du yod pa'i phyir ro/_/gal te mtshan nyid tha dad pa nyid kyis rdzas gzhan kho nar rtog gi gzhan du ma yin na go/_/chu'i skye bo phra mo rnams kyang chen po dag dang gzugs mtshungs pas mig gis mi sod par mi [#]'gyur ro/_/
[\[8a.4\]]de'i phyir nges par rdul phra rab tha dad par brtag par bya ste/_de dag gcig [#]tu mi 'grub bo/_/de ma grub pas gzugs la sogs pa yang mig la sogs pa'i yul nyid du mi 'grub ste/_rnam par rig pa tsam du grub pa yin no/_/tshad ma'i dbang gis na yod dam med
[\[8a.5\]]pa dmigs kyis dbye bar 'gyur la/_tshad ma thams cad kyi nang na yang [#]mngon sum gyi tshad ma ni mchog yin no/_/don de med na 'di ni bdag gi mngon sum mo snyam pa blo 'di ji ltar 'byung zhe na/_mngon sum blo ni rmi sogs bzhin/_/don med par yang zhes sngar
[\[8a.6\]]bstan pa nyid do/_/de yang gang tshe de yi tshe/_/khyod kyi [#]don de min [#]snang na/_/de ni mngon sum ji ltar 'dod/_/gang gi tshe yul 'di nyid ni bdag gi [#]mngon sum mo snyam du mngon sum gyi blo de byung ba de'i tshe khyod kyi [#]don de mi snang ste/_yid kyi rnam par shes pas yongs su bcad
[\[8a.7\]]pa dang /_mig gi rnam par shes pa yang de'i tshe 'gags pa'i phyir ro/_/lhag par yang skad cig mar smra bas de mngon sum du ji ltar 'dod/_de ltar na de'i tshe gzugs dang ro la sogs pa de dag ni 'gags zin to/_myong ba med par yid kyi rnam par shes pa dran par mi
[\[8b\]]
[\[8b.1\]]'gyur bas don gdon mi za bar myong bar 'gyur te/_de ni da ma [#]mthong ba yin no/_/de ltar de'i yul gzugs la sogs pa mngon sum du 'dod do zhe na/_myong ba ni don dran pa yin no/_/zhes de ma grub ste/_'di ltar/_dper na der snang rnam rig bzhin/_/bshad zin[#]/_dper na
[\[8b.2\]]don med par don du snang ba mig gi rnam par shes pa la sogs pa'i rnam par rig pa 'byung ba de bzhin te [#]bshad zin to/_/de las dran par zad/_rnam par rig pa de las dran pa dang mtshungs par ldan pa der snang ba nyid gzugs la sogs pa la rnam par rtog pa yid kyi rnam par rig pa
[\[8b.3\]]'byung ste/_dran pa byung ba las don myong bar mi 'grub bo/_dper na rmi lam gyi rnam par rig pa'i yul yod pa ma yin pa de bzhin du/_gal te gnyid kyis ma log pa'i tshe na yang de ltar yin na ni de kho na bzhin du de med par 'jig rten rang rang gis khong du chud pa'i rigs [#]na/_de ltar [#]yang
[\[8b.4\]]ma yin te/_de'i phyir rmi lam bzhin du don dmigs pa thams cad don med pa ma yin no zhe na/_de ni gtan tshigs su mi rung ste/_'di ltar/_rmi lam mthong ba yul med par/_/ma sad bar du rtogs [#]ma yin/_/de ltar log par rnam par rtog pa la goms pa'i bag chags
[\[8b.5\]]kyi gnyid kyis log pa'i 'jig rten ni rmi lam bzhin du yang dag pa ma yin pa'i don mthong te[#]/_ma sad kyi bar du de med par ji lta [#]ba bzhin du rtogs pa ma yin gyi/_gang gi tshe de'i gnyen po 'jig rten las 'das pa rnam par mi rtog pa'i ye shes thob nas sad par gyur pa de'i tshe
[\[8b.6\]]de'i rjes las thob pa dag pa 'jig rten pa'i ye shes de mngon du gyur nas yul med par ji lta ba bzhin du khong du chud de de ni mtshungs so/_/gal te rang gi rgyud gyur pa'i khyad par nyid las sems can rnams kyi don du snang ba'i rnam par rig pa 'byung gi[#]/_don gyi khyad par [#]
[\[8b.7\]]las ma yin na/_brten [#]pa de dang bshad pa de med pas sdig pa'i grogs po dang /_dge ba'i bshes gnyen la brten [#]pa dang /_dam pa dang dam pa ma yin pa'i chos mnyan pa las sems can rnams kyis [#]rnam par rig pa nges pa ji ltar 'grub [#]par 'gyur/_gcig la
[\[9a\]]
[\[9a.1\]]gcig gi dbang gis na/_/rnam par rig pa phan tshun nges/_/sems can thams cad kyi rnam par rig pa phan tshun gyi dbang gis [#]phan tshun du rnam par rig pa rnams nges par 'gyur te/_ci rigs su sbyar ro/_/gcig la gcig ces bya ba ni phan
[\[9a.2\]]tshun no/_/de'i phyir rgyud gzhan gyi [#]rnam par rig pa'i khyad par las rgyud gzhan la rnam par rig pa'i khyad par 'byung [#]gi don gyi khyad par las ni ma yin no/_/dper na rmi lam gyi rnam par rig pa'i don med ba bzhin du gal te gnyid kyis ma log pa'i yang de lta na gnyid kyis log pa
[\[9a.3\]]dang ma log pa na [#]dge ba dang mi dge ba'i las kun tu spyod [#]pa'i 'bras bu phyi ma la 'dod pa dang mi 'dod pa [#]'dra bar ci'i phyir mi 'gyur/_sems ni gnyid kyis non pas na/_/de phyir rmi [#]dang 'bras mi mtshungs/_/de ni 'dir rgyu yin gyi [#]don yod pa ni ma yin no/_/gal te 'di dag rnam par
[\[9a.4\]]rig pa tsam du zad na gang la yang lus dang ngag kyang med pas shan pa la sogs pas gsod pa na lug la sogs pa 'chi bar ji ltar 'gyur/_'chi ba de des ma byas na ni shan pa la sogs pa srog gcod pa'i kha na ma tho ba dang ldan par ji ltar 'gyur zhe na/_'chi ba gzhan gyi rnam [#]
[\[9a.5\]]rig gi/_/bye brag las de dper bya na/_/'dre la sogs pa'i yid dbang gis/_/gzhan gyi dran nyams 'gyur sogs bzhin/_/dper na 'dre la sogs pa'i yid kyi [#]dbang gis [#]gzhan dag gi [#]dran pa nyams pa dang /_rmi ltas su mthong ba dang /_'byung po'i gdon phab par
[\[9a.6\]]'gyur ba dang /_rdzu 'phrul dang ldan pa'i yid kyi dbang gis te/_dper na 'phags pa kA t+yA'i [#]bu chen po'i byin gyi brlabs kyis [#]sa ra Nas rmi ltas su mthong ba dang /_drang srong dgon pa pa'i yid 'khrugs pas thags zangs ris [#]bzhin du gzhan gyi rnam par [#]rig pa'i bye brag gis
[\[9a.7\]]sems can gzhan gyi srog gi dbang po dang mi mthun pa'i 'gyur ba 'ga' 'byung ste de [#]bskal pa 'dra ba'i rgyud kyi [#]rgyun chad [#]pa zhes bya ba 'chi bar rig par bya'o/_/drang srong khros pas [#]dan ta ka'i/_/dgon pa ji ltar stongs [#]par 'gyur/_/gal te gzhan gyi rnam par
[\[9b\]]
[\[9b.1\]]rig pa'i [#]bye brag gis [#]sems can dag 'chi bar mi 'dod na/_yid kyi nyes pa kha na ma tho ba chen po dang bcas pa nyid du bsgrub [#]pa na/_bcom ldan 'das kyis khyim bdag nye ba [#]'khor la bka' stsal pa/_khyim bdag khyod kyis dan ta ka'i dgon pa dang /_ka ling
[\[9b.2\]]ka'i [#]dgon pa dang ma tang ka'i [#]dgon pa de dag ci zhig gis stongs [#]pa dang /_gtsang mar gyur pa ci thos zhes smras pa dang /_des gau ta ma drang srong rnams khros pas de ltar gyur ces thos so zhes gsol to/_/yid nyes kha na ma tho cher/_/ji ltar de yis 'grub par 'gyur/_/gal te 'di
[\[9b.3\]]ltar rtog ste/_de la dga' ba mi ma yin pa de dag gis de na gnas pa'i sems can rnams kha btag gi/_drang srong rnams kyis [#]yid 'khrugs pas dogs pa ni ma yin no zhe na/_de ltar na las des lus dang ngag gi nyes pa rnams pas yid kyi nyes pa ches kha na ma tho ba chen po dang
[\[9b.4\]]bcas par 'grub par ji ltar 'gyur te/_de'i yid 'khrugs pa tsam gyis sems can de snyed 'chi bar 'grub bo/_/gal te 'di dag rnam par rig pa tsam du zad na gzhan gyi sems rig [#]pas ci gzhan gyi sems shes sam 'on te mi shes she na/_'dis ci zhig bya/_gal te mi
[\[9b.5\]]shes na ni gzhan gyi sems rig pa zhes kyang ci skad du bya/_ji ste shes na yang /_gzhan sems rig pas shes pa ni/_/don bzhin ma yin ji ltar dper/_/rang sems shes pa/_de yang ji ltar don ji lta ba bzhin du ma yin zhe na/_sangs rgyas kyi spyod yul ji bzhin ma shes phyir/_
[\[9b.6\]]ji ltar de brjod du med pa'i bdag nyid du sangs rgyas kyi spyod yul du gyur pa de ltar des ma shes pa'i phyir de gnyi ga yang don ji lta ba bzhin ma yin te/_log par snang ba'i phyir ro/_/gzung ba dang 'dzin pa'i rnam par rtog pa ma spangs pa'i phyir ro/_/rnam par rig pa tsam gyis [#]rab tu dbye ba
[\[9b.7\]]rnam par nges pa mtha' yas la gting mi dpogs [#]shing zab pa'i/_rnam rig tsam du grub pa 'di/_/bdag gis bdag gi mthu 'dra bar/_/byas kyi de yi rnam pa kun/_/bsam yas/_bdag 'dra bas rnam pa thams cad ni bsam par mi nus te/_rtog ge'i spyod yul ma yin pa'i
[\[10a\]]
[\[10a.1\]]phyir ro/_/'o na de rnam pa thams cad du su'i spyod yul [#]snyam pa la/_sangs rgyas spyod yul lo zhes bya ba smos te/_de ni sangs rgyas bcom ldan 'das rnams kyi spyod yul [#]te/_shes bya thams cad kyi rnam pa thams cad la mkhyen pa thogs pa mi mnga' ba'i
[\[10a.2\]]phyir ro/_/slob dpon dbyig gnyen gyis mdzad pa [#]nyi shu pa'i 'grel pa rdzogs so//_//rgya gar gyi mkhan po dzi na mi tra dang /_shI len dra bo d+hi dang /_zhu chen gyi lo tsA ba ban de ye shes sdes zhus te gtan la phab pa/_/
[\[10a.3\]{D4058}#]@#/_/rgya gar skad du/_tri swa b+hA ba nir de sha/_bod skad du/_rang bzhin gsum nges par bstan pa/_bcom ldan 'das 'jig rten dbang phyug la [#]'tshal lo/_/brtags dang gzhan gyi dbang dang ni/_/yongs su grub pa nyid dag ste/_/rang bzhin gsum po brtan rnams kyi[#]/_/
[\[10a.4\]]zab mo yi ni shes byar 'dod/_/rkyen gyi dbang gis 'jug pa dang /_/brtags pa tsam gyi dngos yin pas/_/gang zhig snang de gzhan dbang ste/_/ji snang de kun brtags pa yin/_/gang snang de yi ji ltar snang /_/rtag tu med pa gang yin de/_/gzhan du 'gyur med ces bya
[\[10a.5\]]bas/_/yongs su grub pa'i rang bzhin yin/_/de dag [#]gang snang kun brtags te/_/ji ltar snang de gnyis po'o/_/de la de med gang yin pa[#]/_/de nyid de yi gnyis med chos/_/gang phyir de la med brtags dang /_/de yi [#]ji ltar don brtags pa/_/de ltar shin tu med pas na/_/
[\[10a.6\]]sems ni kun rtogs zhes [#]bya yin/_/rgyu dang 'bras bu'i dngos po yis/_/sems de rnam pa gnyis 'dod do/_/kun gzhi rnam shes zhes bya dang /_/'jug pa zhes bya rnam bdun no/_/dang po kun nyon mongs sa bon/_/bag chags bsags pas sems zhes bya/_/gnyis pa rnam
[\[10a.7\]]pa sna tshogs su/_/rab tu 'jug pas brjod pa yin/_/yang dag ma yin kun rtog de/_/rnam par smin dang de bzhin du/_/ngar 'dzin gzhan du snang ba yi[#]/_/dbye bas rnam pa gsum du'ang 'dod/_/dang po rnam smin bdag nyid de/_/'di ni rtsa ba'i rnam shes yin/_/gzhan
[\[10b\]]
[\[10b.1\]]ni 'jug pa'i rnam par shes/_/blta bya mthong byed rtog [#]pas 'jug_/yod dang med pa [#]gnyis dang gcig_/kun nas nyon mongs rnam byang dag_/mtshan nyid kyis [#]ni rab dbye bas/_/rang bzhin dag ni zab par 'dod/_/yod par bzung [#]ba gang yin pa/_/de nyid shin tu
[\[10b.2\]]med pa ste/_/des na brtags [#]pa'i rang bzhin te/_/yod dang med pa'i mtshan nyid 'dod/_/'khrul pa'i ngo bor yod pa dang /_/ji ltar snang bzhin med pa ste/_/des na gzhan gyi dbang de yang /_/yod dang med pa'i mtshan nyid 'dod/_/gang phyir gnyis [#]po med pa dang /_/gnyis
[\[10b.3\]]su med par yod pa ste/_/des na yongs su grub rang bzhin/_/yod dang med pa'i mtshan nyid 'dod/_/brtag [#]pa'i don gyi rnam gnyis te/_/yod dang med pa [#]ngo bor gcig_/des na byis pa [#]brtags rang bzhin/_/gnyis dang gcig gi bdag nyid 'dod/_/snang ba'i
[\[10b.4\]]cha yi [#]gnyis yin la/_/'khrul ba tsam dngos gcig yin pas/_/gzhan dbang zhes bya'i rang bzhin yang /_/gnyis dang gcig gi bdag nyid 'dod/_/gnyis kyi [#]ngo bo'i rang bzhin nyid/_/gnyis su med par gcig gyur pas/_yongs su grub pa'i rang bzhin yang /_/
[\[10b.5\]]gnyis dang gcig gi bdag nyid 'dod/_/brtags dang gzhan gyi dbang dag ni/_/shes bya kun nyon mongs mtshan nyid/_/yongs su grub pa rnam byang gi_/mtshan nyid du ni 'dod pa yin/_/mi bden gnyis po'i rang bzhin te[#]/_/dngos med rang bzhin nyid yin pas/_/
[\[10b.6\]]brtags pa'i rang bzhin zhes [#]bya las/_/grub pa'i mtshan nyid gzhan ma yin/_/gnyis med pa yi rang bzhin nyid/_/gnyis pos [#]med pa'i rang bzhin pas/_/yongs su grub las brtags pa yi/_/mtshan nyid gzhan min shes par bya/_/bden min ji ltar snang gyur pa/_/de
[\[10b.7\]]ltar med pa'i rang bzhin pas/_/[#]gzhan dbang zhes bya'i rang bzhin las/_/yongs grub mtshan nyid tha dad min/_/yang dag min pa gnyis rang bzhin/_/ji ltar snang ba'i dngos med pas/_/yongs grub las kyang gzhan dbang gi_/mtshan nyid tha dad min zhes bya/_/tha snyad
[\[11a\]]
[\[11a.1\]]la ni ltos [#]pa yi/_/rang bzhin dbye ba'i go rims dang /_/de la 'jug pa'i dbang byas pa'i/_/rtogs pa'i rim pa bzhin du brjod/_/kun brtags tha snyad bdag nyid de/_/tha snyad 'dogs pa gzhan bdag nyid/_/tha snyad yongs su chad pa yi/_/
[\[11a.2\]]rang bzhin yang ni gzhan du 'dod/_/sngon du gnyis po bdag med la/_/zhugs pas gzhan dbang la 'jug ste/_/yod pa ma yin gnyis po dag_/de la rtags [#]tsam yin phyir ro/_/de nas gnyis dngos med rang bzhin/_/yongs grub la ni 'dir 'jug ste/_/'di
[\[11a.3\]]ltar de nyid de yi tshe/_/yod dang med pa dag tu'ang brjod/_/rang bzhin gsum po de dag ni/_/dmigs med gnyis med mtshan nyid de/_/shin tu med dang de bzhin med/_/de dngos med pa'i rang bzhin no/_/sngags mthus sgyu ma byas pa yis/_/ji nas glang po snang
[\[11a.4\]]gyur pa/_/rnam pa tsam zhig snang bar 'dod/_/glang po kun du yod ma yin/_/brtags pa'i rang bzhin glang po 'dra/_/gzhan dbang de'i rnam lta bu'o/_/de la glang po dngos med gang /_/de 'dra yongs su grub par 'dod/_/rtsa ba'i sems las gnyis
[\[11a.5\]]bdag tu/_/yang dag ma yin kun rtog snang /_/gnyis po shin tu med pas na/_/de ni rnam pa tsam du yod/_/rtsa ba'i rnam shes sngags dang 'dra/_/de bzhin nyid ni shing 'drar 'dod/_/rnam rtog glang po'i rnam pa 'dra/_/gnyis ni glang po lta bu'o/_/don gyi de nyid
[\[11a.6\]]rig pa na/_/yongs su shes dang spang ba dang /_/thob bya go rims ji bzhin du/_/cig car mtshan nyid gsum rig byed/_/dmigs su med pa yong [#]shes dang /_/snang ba dag ni spong bar 'dod/_/gnyis su med pas dmigs pas na/_/thob bya mngon du byas
[\[11a.7\]]pa'ang yin/_/glang po dmigs su med pas na/_/de yi rnam pa nub 'gyur te/_/shing gi dum bu dmigs 'gyur ba/_/sgyu ma la ni ji bzhin du/_/'di ltar gnyis po mi dmigs tshe/_/gnyis su snang ba nub par 'gyur/_/nub na de yi yongs grub [#]pa/_/gnyis dngos
[\[11b\]]
[\[11b.1\]]mid pa rtog [#]par 'gyur/_/mi mthun blo yi [#]dbang sgyur dang /_/don med bzhin du blos mthong dang /_/ye shes gsum ga'i rjes 'brang dang /_/'bad med grol bar thal 'gyur phyir/_/sems tsam du ni nyer dmigs te/_/shes bya'i don la dmigs mi
[\[11b.2\]]bya/_/shes bya'i don ni dmigs med pas/_/sems kyang dmigs su med pa yin/_/gnyis po dmigs su med pas na/_/chos kyi dbyings la dmigs par 'gyur/_/chos kyi dbyings la dmigs pa yis/_/phun sum tshogs pa nyer dmigs
[\[11b.3\]]'gyur/_/phun sum tshogs pa nyer [#]dmigs pas/_/sku gsum bdag nyid bla med pa'i/_/byang chub blo ldan gyis thob nas/_/bdag gzhan don ni rab grub 'gyur/_/slob dpon dbyig gnyen gyis mdzad pa'i rang bzhin gsum nges par bstan pa rdzogs so//_//
[\[11b.4\]]paN+Di ta chen po shAn ti b+ha dra dang /_zhu chen gyi lo tsA [#]ba 'gos lhas [#]btsas kyis gtan la phab ste legs par bsgyur ba'o//[# {D4059}#]@#/_/rgya gar skad du/_pany+tsa skan+d+ha pra ka ra Na/_bod skad du/_phung po lnga'i rab tu byed pa/_'jam dpal
[\[11b.5\]]gzhon nur gyur pa la phyag 'tshal lo/_/phung po lnga ni gzugs kyi phung po dang /_tshor ba'i phung po dang /_'du shes kyi phung po dang /_'du byed kyi phung po dang /_rnam par shes pa'i phung po'o/_/gzugs gang zhe na/_gzugs gang yin pa ci yang rung ste/_de dag thams
[\[11b.6\]]cad 'byung ba chen po bzhi dag dang /_'byung ba chen po'i [#]bzhi dag rgyur byas pa'o/_/'byung ba chen po bzhi dag gang zhe na/_sa'i khams dang /_chu'i khams dang /_me'i khams dang /_rlung gi khams so/_/de la sa'i khams gang zhe na/_sra ba nyid do/_/chu'i khams
[\[11b.7\]]gang zhe na/_gsher ba nyid do/_/me'i khams gang zhe na/_tsha ba nyid do/_/rlung gi khams gang zhe na/_/yang zhing g.yo ba nyid do/_/rgyur byas pa'i gzugs gang zhe na/_mig gi dbang po dang /_rna ba'i dbang po dang /_sna'i dbang po dang /_lce'i dbang bo dang /_lus
[\[12a\]]
[\[12a.1\]]kyi dbang po dang /_gzugs dang /_sgra dang /_dri dang /_ro dang /_reg bya'i phyogs gcig dang /_rnam par rig byed ma yin pa'o/_/de la mig gi dbang po gang zhe na/_yul kha dog gzugs dang ba'o/_/rna ba'i dbang po gang zhe na/_yul sgra
[\[12a.2\]]gzugs dang ba'o/_/sna'i dbang po gang zhe na/_yul dri gzugs dang ba'o/_/lce'i dbang po gang zhe na/_yul ro gzugs dang ba'o/_/lus kyi dbang po gang zhe na/_yul reg bya gzugs dang ba'o/_/gzugs gang zhe na/_mig gi yul te/_kha dog dang /_dbyibs
[\[12a.3\]]dang /_rnam par rig byed do/_sgra gang zhe na/_rna ba'i yul te/_zin pa dang ma zin pa dang gnyi ga'i ste/_'byung ba chen po bzhi'i rgyu las byung ba'o/_/dri gang zhe na/_sna'i yul te/_dri zhim pa dang /_dring ba dang /_de las gzhan pa'o/_/ro gang zhe na/_lce'i yul te/_mngar
[\[12a.4\]]ba dang /_sgyur ba dang /_lan tshwa dang /_tsha ba dang /_kha ba dang /_bska ba zhes bya'o/_/reg bya'i phyogs gcig gang zhe na/_lus kyi yul te/_'byung ba chen po rnams bzhag ste/_'jam pa nyid dang /_rtsub pa nyid dang /_lci ba nyid dang /_yang ba nyid dang /_grang ba nyid
[\[12a.5\]]dang /_bkres pa nyid dang /_skam [#]pa'o/_/rnam par rig byed ma yin pa gang zhe na/_rnam par rig byed dang /_ting nge 'dzin las byung ba'i gzugs te/_bstan du med la thogs pa med pa'o/_/tshor ba gang zhe na/_myong ba rnam pa [#]gsum [#]ste/_bde ba dang sdug bsngal
[\[12a.6\]]ba dang /_sdug bsngal [#]yang ma yin/_bde ba yang ma yin pa ste[#]/_bde ba de [#]gang 'gags na phrad par 'dod pa'o/_/sdug bsngal ni gang byung na bral bar 'dod pa'o/_/bde ba yang ma yin/_sdug bsngal ba yang ma yin pa ni gang byung na gnyis kar 'dod par mi
[\[12a.7\]]'gyur ba'o/_/'du shes gang zhe na/_yul la mtshan mar 'dzin pa'o/_/de ni rnam pa gsum ste/_chung ngu dang /_rgya chen por gyur pa dang /_tshad med pa'o/_/'du byed rnams gang zhe na/_tshor ba dang 'du shes las gzhan pa [#]sems las byung ba'i chos rnams dang /_
[\[12b\]]
[\[12b.1\]]sems dang ldan pa ma yin pa rnams so/_/de la sems las byung ba'i chos rnams kyang gang zhe na/_chos gang dag sems dang mtshungs par ldan pa rnams so/_/de dag kyang gang zhe na/_reg pa dang /_yid la byed pa dang /_tshor ba dang /_'du shes dang /_sems
[\[12b.2\]]pa dang /_'dun pa dang /_mos pa dang /_dran pa dang /_ting nge 'dzin dang /_shes rab dang /_dad pa dang /_ngo tsha shes pa dang /_khrel yod pa dang /_ma chags pa'i dge ba'i rtsa ba dang /_zhe sdang med pa'i dge ba'i rtsa ba dang /_gti mug med pa'i dge ba'i rtsa ba dang /_brtson
[\[12b.3\]]'grus dang /_shin tu sbyangs pa dang /_bag yod pa dang /_btang snyoms dang /_rnam par mi 'tshe ba dang /_'dod chags dang /_khong khro ba dang /_nga rgyal dang /_ma rig pa dang /_lta ba dang /_the tshom dang /_khro ba dang /_khon du 'dzin pa dang /_'chab ba dang /_'tshig
[\[12b.4\]]pa dang /_phrag dog dang /_ser sna dang /_sgyu dang /_g.yo dang /_rgyags pa dang /_rnam par 'tshe ba dang /_ngo tsha med pa dang /_khrel med pa dang /_rmugs pa dang /_rgod pa dang /_ma dad pa dang /_le lo dang /_bag med pa dang /_brjed ngas pa dang /_rnam par g.yengs pa [#]dang /_
[\[12b.5\]]shes bzhin ma yin pa dang /_'gyod pa dang /_gnyid dang /_rtog pa dang /_dpyod pa'o/_de rnams las lnga ni kun tu 'gro ba'o/_/lnga ni yul so sor nges pa'o/_/bcu gcig ni dge ba'o/_/drug ni nyon mongs pa'o/_/lhag ma rnams ni nye ba'i nyon mongs pa'o/_/bzhi ni
[\[12b.6\]]gzhan du yang 'gyur ba'o/_/reg pa gang zhe na/_gsum 'dus nas yongs su gcod pa'o/_/yid la byed pa gang zhe na/_sems kyi [#]'jug pa'o/_/sems pa gang zhe na/_yon tan dang /_nyes pa dang /_gnyi ga ma yin pa [#]yin pa la sems mngon par 'du byed pa yid kyi [#]las so/_/
[\[12b.7\]]'dun pa gang zhe na/_bsam pa'i dngos po la 'dod pa'o/_/mos pa gang zhe na/_nges pa'i dngos po la de bzhin du nges par 'dzin pa'o/_/dran pa gang zhe na/_'dris pa'i dngos po nyid ma brjed pa ste/_sems kyi mngon par brjod pa nyid do/_/ting nge 'dzin gang zhe na/_brtag [#]pa'i
[\[13a\]]
[\[13a.1\]]dngos po la sems rtse gcig pa nyid do/_/shes rab gang zhe na/_de dag nyid la rab tu rnam par 'byed pa ste/_rigs [#]pa dang /_rigs pa ma yin pas bskyed pa dang /_gzhan pa'o/_/dad pa gang zhe na/_las dang 'bras bu dang /_bden pa dang /_dkon
[\[13a.2\]]mchog la mngon par yid ches pa dang /_'dod pa dang /_sems dang ba'o/_/ngo tsha shes pa gang zhe na/_bdag gam chos kyi dbang du byas te[#]/_kha na ma tho bas 'dzem pa'o/_/khrel yod ba gang zhe na/_'jig rten gyi dbang du byas te kha na ma tho bas [#]'dzem pa'o/_/ma chags
[\[13a.3\]]pa gang zhe na/_chags pa'i gnyen po ste/_yid byung zhing mi len pa'o/_/zhe sdang med pa gang zhe na/_zhe sdang gi gnyen po ste byams pa'o/_/gti mug med pa gang zhe na/_gti mug gi gnyen po ste[#]/_yang dag pa la yang dag par rtogs pa'o/_/brtson 'grus gang zhe na/_
[\[13a.4\]]le lo'i gnyen po ste/_dge ba la sems mngon par spro ba'o/_/shin du sbyangs pa gang zhe na/_gnas ngan len gyi [#]gnyen po ste/_lus dang sems las su rung ba nyid do/_/bag yod pa gang zhe na/_bag med pa'i gnyen po ste/_ma chags pa nas brtson 'grus kyi bar de
[\[13a.5\]]dag la gnas nas mi dge ba'i chos spang [#]zhing /_de'i gnyen po dge ba'i chos rnams bsgom pa'o/_/btang snyoms gang zhe na/_ma chags pa nas brtson 'grus kyi bar de dag nyid la gnas shing sems mnyam pa nyid dang /_sems rnal du 'dug pa dang /_sems lhun gyis
[\[13a.6\]]grub pa yang thob pa ste/_gang gi [#]nyon mongs pa can gyi [#]chos rnams bsal nas nyon mongs pa can med par gnas pa nyid do/_/rnam par mi 'tshe ba gang zhe na/_rnam par 'tshe ba'i gnyen po ste/_snying rje ba'o/_/'dod chags gang zhe na nye bar len pa'i phung po lnga [#]la mngon par zhen pa
[\[13a.7\]]dang /_lhag par chags pa'o/_/khong khro ba gang zhe na/_sems can rnams la kun nas mnar sems pa'o/_/nga rgyal gang zhe na/_nga rgyal rnam pa bdun ste[#]/_nga rgyal dang /_che ba'i nga rgyal dang /_nga rgyal las kyang nga rgyal dang /_/nga'o snyam pa'i nga rgyal dang /_/mngon pa'i nga rgyal
[\[13b\]]
[\[13b.1\]]dang /_cung zad snyam pa'i nga rgyal dang /_log pa'i nga rgyal lo/_/nga rgyal gang zhe na/_chung ngu bas bdag che ba'am/_mtshungs pa dang mtshungs so snyam du sems khengs pa gang yin pa'o/_/che ba'i nga rgyal gang zhe na/_mtshungs pa bas bdag che ba'am/_che ba
[\[13b.2\]]dang mtshungs so snyam du sems khengs pa gang yin pa'o/_/nga rgyal las kyang nga rgyal gang zhe na/_che ba [#]bas kyang bdag che'i snyam du sems khengs pa gang yin pa'o/_/nga'o snyam pa'i nga rgyal gang zhe na/_nye bar len pa'i phung po lnga po rnams la bdag gam bdag gir lta ba'i
[\[13b.3\]]sems khengs pa gang yin pa'o/_/mngon pa'i nga rgyal gang zhe na/_gong ma'i khyad par thob par bya ba [#]ma thob par bdag gis thob bo snyam du sems khengs pa gang yin pa'o/_/cung zad snyam pa'i nga rgyal gang zhe na/_khyad par [#]ches 'phags pa bas bdag cung zad chung ngo
[\[13b.4\]]snyam du sems khengs pa gang yin pa'o/_/log pa'i nga rgyal gang zhe na/_yon tan ma yin pa dang ldan pa la bdag yon tan dang ldan no snyam du sems khengs pa gang yin pa'o/_/ma rig pa gang zhe na/_las dang 'bras bu dang bden pa dang /_dkon mchog rnams mi
[\[13b.5\]]shes pa de/_de yang lhan cig skyes pa dang /_kun tu brtags pa'o/_/'dod pa na spyod pa'i 'dod chags dang /_khong khro ba dang /_'dod pa na spyod pa'i ma rig pa de dag ni mi dge ba'i rtsa ba gsum ste/_chags pa dang zhe sdang dang gti mug [#]mi dge ba'i rtsa ba'o/_/lta ba gang
[\[13b.6\]]zhe na/_lta ba lnga ste/_'jig [#]tshogs la lta ba dang /_mthar 'dzin par lta ba dang /_log par lta ba dang /_lta ba mchog tu 'dzin pa dang /_tshul khrims dang /_brtul zhugs mchog tu 'dzin pa'o/_/'jig [#]tshogs la lta ba gang zhe na/_nye bar len pa'i phung
[\[13b.7\]]po lnga rnams la bdag gam bdag gir lta ba'i shes rab nyon mongs pa can gang yin pa'o/_mthar 'dzin par lta ba gang zhe na/_de nyid kyi dbang du byas te/_rtag pa'am chad par lta ba'i shes rab nyon mongs pa can gang yin pa'o/_/log par lta ba gang zhe na/_rgyu
[\[14a\]]
[\[14a.1\]]'am 'bras bu'am/_byed pa la skur ba 'debs pa dang /_yod pa'i dngos po la 'jig [#]pa'i shes rab nyon mongs pa can gang yin pa'o/_/lta ba mchog tu 'dzin pa gang zhe na/_lta ba rnam pa gsum po de dag nyid dang /_de'i gnas phung po rnams
[\[14a.2\]]la mchog dang gtso bo dang khyad par du 'phags pa dang /_dam par lta ba'i shes rab nyon mongs pa can gang yin pa'o/_/tshul khrims dang brtul zhugs mchog tu 'dzin pa gang zhe na/_tshul khrims dang brtul zhugs dang /_de'i gnas phung po rnams la dag pa dang
[\[14a.3\]]grol ba dang nges par 'byin par lta [#]ba'i shes rab nyon mongs pa can gang yin pa'o/_/the tshom gang zhe na/_bden pa la sogs pa la gang yid gnyis za ba'o/_/nyon mongs ba de dag las lta ba 'og ma gsum dang /_the tshom ni kun tu brtags pa'o/_lhag ma
[\[14a.4\]]ni lhan cig skyes pa dang kun tu brtags pa'o/_/khro ba gang zhe na/_'phral du gnod pa byed pa la gnas te/_gang sems kyi kun nas mnar sems pa'o/_/khon du 'dzin pa gang zhe na/_mdud par 'dzin pa'o/_/'chab pa gang zhe na/_bdag gi kha na ma tho ba
[\[14a.5\]]mkhyud pa'o/_/'tshig pa gang zhe na/_tshig brlang pos zher 'debs pa nyid do/_/phrag dog gang zhe na/_gzhan gyi phun sum tshogs pa la sems khong nas 'khrug [#]pa'o/_/ser sna gang zhe na/_sbyin pa dang mi mthun pa'i sems kyis [#]kun tu 'dzin pa'o/_/sgyu gang zhe na/_
[\[14a.6\]]gzhan slu [#]ba yang dag pa ma yin pa'i don ston pa'o/_/g.yo gang zhe na/_bdag gi nyes pa bcab pa'i thabs gzung [#]ste sems gya gyu ba'o/_/rgyags pa gang zhe na/_bdag gi phun sum tshogs pa la chags pa'i rab tu dga' ba de sems yongs su 'dzin pa'o/_rnam par 'tshe ba
[\[14a.7\]]gang zhe na/_sems can rnams la rnam par tho 'tshams [#]pa'o/_/ngo tsha med pa gang zhe na/_kha na ma tho bas bdag la mi 'dzem [#]pa'o/_/khrel med pa gang zhe na/_kha na ma tho bas gzhan la mi 'dzem [#]pa'o/_/rmugs pa gang zhe na/_sems las su mi rung ba ste blang [#]ba nyid do/_/
[\[14b\]]
[\[14b.1\]]rgod pa gang zhe na/_sems rnam par ma zhi ba'o/_/ma dad pa gang zhe na/_las dang 'bras bu dang bden pa dang /_dkon mchog rnams la yid mi ches pa dang /_sems ma dad pa ste/_dad pa'i mi mthun pa'i phyogs so/_/le lo gang zhe na/_dge ba la sems
[\[14b.2\]]mngon par spro ba med pa ste/_brtson 'grus kyi mi mthun pa'i phyogs so/_/bag med pa gang zhe na/_chags pa dang /_zhe sdang dang /_gti mug dang /_le lo gang yin pa dag gis nyon mongs pa las sems mi srung ba dang dge ba mi bsgom [#]pa'o/_/brjed ngas pa gang
[\[14b.3\]]zhe na/_dran pa nyon mongs can te/_dge ba la mi gsal ba'o/_/rnam par g.yeng ba gang zhe na/_'dod chags dang zhe sdang dang gti mug gi cha shas kyis [#]'dod pa'i yon tan lnga po dag [#]la gang sems rnam par 'phro ba'o/_/shes bzhin ma yin pa gang zhe na/_nyon
[\[14b.4\]]mongs pa dang mtshungs par ldan pa'i shes rab ste/_des lus dang ngag dang yid kyi spyod pa la mi shes bzhin du 'jug pa'o/_/'gyod pa gang zhe na/_yid la gcags pa'o/_/gnyid gang zhe na/_'jug pa rang dbang med par sems sdud pa'o/_/rtog pa gang zhe na/_kun
[\[14b.5\]]tu tshol [#]ba'i yid kyis brjod pa ste/_sems pa dang shes rab kyi bye brag gang sems rtsing pa'o/_/dpyod [#]pa gang zhe na/_so sor rtog pa'i yid kyis brjod pa ste/_de bzhin du gang sems zhib pa'o/_/sems dang mi ldan pa'i 'du byed rnams gang zhe na/_gang dag gzugs
[\[14b.6\]]dang [#]sems las byung ba'i gnas skabs la gdags pa ste de nyid dang gzhan du mi gdags so/_/de dag kyang gang zhe na/_thob pa dang /_'du shes med pa'i snyoms par 'jug pa dang /_'gog pa'i snyoms par 'jug pa dang /_'du shes med pa [#]dang /_srog gi dbang po dang /_
[\[14b.7\]]ris mthun pa dang /_skye ba dang /_gnas pa dang /_mi rtag pa nyid dang /_ming gi tshogs dang /_tshig gi tshogs dang /_yi ge'i tshogs dang /_so so'i skye bo nyid dang /_de lta bu'i cha dang mthun pa dag go/_/de la thob pa gang zhe na/_rnyed pa dang ldan pa'o/_/de yang sa bon dang /_
[\[15a\]]
[\[15a.1\]]dbang dang /_mngon du gyur pa dang ci rigs su sbyar ro/_/'du shes med pa'i snyoms par 'jug pa gang zhe na/_dge rgyas kyi 'dod chags dang bral la/_gong ma'i ma yin pa 'byung ba'i 'du shes mngon du btang ba'i 'du shes [#]yid la byed pas
[\[15a.2\]]sems dang sems las byung ba'i chos brtan pa ma yin pa rnams 'gog pa gang yin pa'o/_/'gog pa'i snyoms par 'jug pa gang zhe na/_ci yang med pa'i skye mched kyi 'dod chags dang bral la/_srid pa'i rtse mo las gyen du bskyod pa'i gnas par 'du shes sngon [#]du btang
[\[15a.3\]]ba'i yid la byed pas/_sems dang sems las byung ba'i chos brtan pa ma yin pa rnams dang /_bstan [#]pa rnams las kyang kha cig 'gog pa gang yin pa'o/_/'du shes med pa gang zhe na/_'du shes med pa'i snyoms par 'jug pa'i 'bras bu ste[#]/_'du shes med
[\[15a.4\]]pa'i sems can gyi khrod kyi lha rnams kyi nang du bskyed pa'i sems dang /_sems las byung ba'i chos brtan [#]pa ma yin pa rnams dang 'gog pa'o/_/srog gi dbang po gang zhe na/_ris mthun pa rnams su sngon gyi las kyis 'phangs pas/_gang 'du byed rnams kyi gnas
[\[15a.5\]]pa'i dus [#]nges pa'o/_/ris mthun pa gang zhe na/_gang sems can rnams kyi [#]lus 'dra ba'o/_/skye ba gang zhe na/_ris mthun par 'du byed rnams ma byung ba las byung [#]ba gang yin pa'o/_/rga ba gang zhe na/_de ltar [#]de dag gi rgyun gzhan du 'gyur ba'o/_/gnas pa
[\[15a.6\]]gang zhe na/_de ltar de dag gi rgyun rgyud chags pa'o/_/mi rtag pa [#]nyid gang zhe na/_de ltar de dag gi rgyun chad pa'o/_/ming gi tshogs gang zhe na/_chos rnams kyi ngo bo nyid kyi tshig bla dgas so/_/tshig gi tshogs gang zhe na/_chos rnams kyi khyad par gyi tshig bla dgas so/_/
[\[15a.7\]]yi ge'i tshogs gang zhe na/_yi ge'i [#]rnams te/_de gnyis ka gsal [#]bar byed pa'i phyir ro/_/brjod pa yang de dag yin te/_ming dang tshig la brten [#]nas don brjod pa'i phyir ro/_/yi ge yang rnam grangs gzhan du mi 'gyur ba'i phyir ro/_/so so'i skye bo nyid gang
[\[15b\]]
[\[15b.1\]]zhe na/_'phags pa'i chos rnams ma thob pa'o/_/'di ni 'du byed kyi phung po zhes bya'o/_/rnam par shes pa gang zhe na/_dmigs pa rnam par rig pa'o/_/sems dang yid kyang de yin te/_/sna tshogs pa dang [#]yid rten byed pa'i phyir ro/_dngos su na
[\[15b.2\]]sems ni [#]kun gzhi rnam par shes pa ste/_'di ltar de ni 'du byed thams cad kyi sa bon bsags pa'o/_/de yang dmigs pa dang rnam pa yongs su ma chad pa'o/_/rigs gcig pa dang /_rgyun chags par 'jug pa'o/_/'di ltar 'gog pa'i snyoms par 'jug pa
[\[15b.3\]]dang /_'du shes med pa'i snyoms par 'jug pa dang /_'du shes med pa pa rnams [#]langs nas yang yul rnam par rig pa zhes bya ba 'jug pa'i rnam par shes pa 'byung ba dang /_dmigs pa'i rkyen la ltos [#]nas rnam pa gzhan du 'jug pa nyid dang /_chad nas yang 'byung ba
[\[15b.4\]]nyid dang /_'khor bar 'jug pa dang /_ldog pa'i phyir ro/_/kun gzhi rnam par shes pa de nyid ni sa bon thams cad kyi gzhi nyid dang /_lus kyi kun gzhi dang /_rgyu nyid dang /_lus la gnas pa nyid kyi yang phyir ro/_/len pa'i rnam par shes pa yang de yin te/_lus
[\[15b.5\]]len pa'i phyir ro/_/dngos su ni [#]yid ni kun gzhi rnam par shes pa la dmigs te/_rtag tu bdag tu rmongs pa dang /_/bdag tu lta ba dang /_bdag tu nga rgyal [#]dang /_bdag la chags pa la sogs pa dang mtshungs par ldan pa'i [#]rnam par shes pa ste/_rigs gcig
[\[15b.6\]]pa dang /_rgyun chags par 'jug pa ste/_dgra bcom pa dang /_'phags pa'i lam dang /_'gog pa'i snyoms par 'jug pa'i dus ma gtogs so/_ci'i phyir phung po zhes bya zhe na/_spungs pa'i phyir te dus dang rgyud dang rnam pa dang grol [#]ba dang /_yul tha dad pa'i
[\[15b.7\]]gzugs la sogs pa mdor bsdus pa nyid kyi phyir ro/_/skye mched bcu gnyis ni mig gi skye mched dang /_gzugs kyi skye mched dang /_rna ba'i skya mched dang /_sgra'i skye mched dang /_sna'i skye mched dang /_dri'i skye mched dang /_lce'i skye mched dang /_ro'i skye
[\[16a\]]
[\[16a.1\]]mched dang /_lus kyi skye mched dang /_reg bya'i skye mched dang /_yid kyi skye mched dang /_chos kyi skye mched do/_/mig la sogs ba dang /_gzugs dang sgra dang dri dang ro'i skye mched la sogs pa yang snga ma bzhin du bshad do/_/reg bya'i
[\[16a.2\]]skye mched ni 'byung ba chen po bzhi dag dang /_gang reg bya'i phyogs gcig bshad pa'o/_/yid kyi skye mched ni rnam par shes pa'i phung po gang yin pa'o/_/chos kyi skye mched ni gang tshor ba dang /_'du shes dang /_'du byed rnams dang /_rnam par rig byed
[\[16a.3\]]ma yin pa dang /_'dus ma byas so/_/'dus ma byas gang zhe na/_nam mkha' dang /_so sor brtags pa ma yin pa'i 'gog pa dang /_so sor brtags pa'i 'gog pa dang /_de bzhin nyid do/_/de la nam mkha' gang zhe na/_gzugs kyi go 'byed pa'o/_/so sor
[\[16a.4\]]brtags pa ma yin pa'i 'gog pa gang zhe na/_gang 'gog pa la bral ba ma yin pa ste/_de ni nyon mongs pa'i gnyen po med par phung po rnams gtan du mi skye ba'o/_/so sor brtags pa'i 'gog pa gang zhe na/_gang 'gog pa de ni bral ba ste/_de ni gang nyon mongs
[\[16a.5\]]pa'i gnyen pos phung po rnams gtan du mi skye ba'o/_de bzhin nyid gang zhe na/_gang chos rnams kyi chos nyid dang /_chos bdag med pa nyid do/_/ci'i phyir skye mched ces bya zhe na/_rnam par shes pa skye ba'i sgo'i phyir ro/_/khams bco brgyad ni mig gi khams dang /_
[\[16a.6\]]gzugs kyi khams dang /_mig gi rnam par shes pa'i khams dang /_rna ba'i khams dang /_sgra'i khams dang /_rna ba'i rnam par shes pa'i khams dang /_sna'i khams dang /_dri'i khams dang /_sna'i rnam par shes pa'i khams dang /_lce'i khams dang /_
[\[16a.7\]]ro'i khams dang /_lce'i rnam par shes pa'i khams dang /_lus kyi khams dang /_reg bya'i khams dang /_lus kyi rnam par shes pa'i khams dang /_yid kyi khams dang /_chos kyi khams dang /_yid kyi rnam par shes pa'i khams so/_/mig la sogs
[\[16b\]]
[\[16b.1\]]pa'i khams dang /_gzugs la sogs pa'i khams ni skye mched rnams ji lta ba bzhin no/_/rnam par shes pa'i khams drug po dag ni mig la sogs pa rnams la brten [#]te/_gzugs la sogs pa la dmigs pa rnam par rig pa'o/_/yid kyi khams ni de
[\[16b.2\]]dag nyid 'gags [#]ma thag pa ste/_rnam par shes pa drug pa'i gnas brtan [#]pa'i phyir ro/_/de ltar na khams bco brgyad du rnam par gzhag go/_/gzugs kyi phung po gang yin ba de ni skye mched dang /_khams bcu dang /_chos kyi skye mched dang /_khams
[\[16b.3\]]kyi phyogs gcig go/_/rnam par shes pa'i phung po gang yin pa de ni yid kyi skye mched dang /_sems kyi khams bdun no/_/gzhan phung po gsum po gang yin pa dag dang /_gzugs kyi phung po'i phyogs gcig po de dang /_'dus ma byas dang bcas pa ni chos kyi skye mched
[\[16b.4\]]dang /_chos kyi khams so/_/ci'i phyir khams zhes bya zhe na/_byed pa med la rang gi mtshan nyid 'dzin pa'i phyir ro/_/ci'i phyir phung po la sogs pa bshad ce [#]na/_bdag tu 'dzin pa rnam pa gsum gyi gnyen po [#]go rims bzhin no/_/bdag tu 'dzin pa rnam pa gsum ni
[\[16b.5\]]gcig pur 'dzin pa dang /_za bar 'dzin pa dang /_byed par 'dzin pa'o/_/khams bco brgyad la gzugs can du zhe na/_gang dag gzugs kyi phung po'i ngo bo nyid do/_/gzugs can ma yin pa du zhe na/_lhag ma rnams so/_/brten [#]du yod pa du zhe na/_
[\[16b.6\]]gzugs kyi khams gcig ste/_yul bstan du yod pa'o/_/bstan du med pa ni [#]du zhe na/_lhag ma rnams so/_/thogs pa dang bcas pa du zhe na/_gzugs can bcu ste/_gang la gang thogs pa'o/_/thogs [#]pa med pa du zhe na/_lhag ma rnams so/_zag
[\[16b.7\]]pa dang bcas pa du zhe na/_bco lnga dang tha ma gsum gyi cha'o/_/[#]de dag nyon mongs pa skye [#]ba'i mngon sum gyi spyod yul gyi phyir ro/_/zag pa med pa du zhe na/_tha ma gsum gyi cha'o/_/'dod pa dang rab tu ldan pa du zhe na/_thams cad do/_/gzugs dang rab tu ldan pa du zhe na/_
[\[17a\]]
[\[17a.1\]]bcu bzhi ste/_dri dang /_ro dang /_sna dang /_lce'i rnam par shes pa ma gtogs pa'o/_/gzugs med pa dang rab tu ldan pa du zhe na/_tha ma gsum mo/_/mi ldan ba du zhe na/_gsum gyi cha'o/_/phung por bsdus pa du zhe na/_'dus ma byas ma
[\[17a.2\]]gtogs pa'o/_/nye bar len pa'i phung pos bsdus pa du zhe na/_gang zag pa dang bcas pa rnams so/_/dge ba du/_mi dge ba du/_lung du ma bstan pa du zhe na/_bcu ni rnam pa gsum char te/_/sems kyi khams bdun dang /_gzugs dang /_sgra dang /_chos
[\[17a.3\]]kyi khams so/_/lhag ma rnams ni lung du ma bstan pa'o/_/nang gi du zhe na/_bcu gnyis te/_gzugs dang /_sgra dang /_dri dang /_ro dang /_reg bya dang /_chos kyi khams ma gtogs pa'o/_/phyi rol gyi du zhe na/_drug ste/_gang dag ma gtogs pa rnams so/_/
[\[17a.4\]]dmigs pa dang bcas pa du zhe na/_sems kyi khams bdun dang /_chos kyi phyogs gcig kyang yin te/_gang sems las byung ba'o/_/dmigs pa med pa du zhe na/_lhag ma bcu dang /_chos kyi khams kyi phyogs so/_/rnam par rtog pa dang bcas pa du zhe na/_yid
[\[17a.5\]]kyi khams dang /_yid kyi rnam par shes pa'i khams dang /_chos kyi khams kyi phyogs so/_/rtog pa med pa du zhe na/_lhag ma rnams so/_/zin pa du zhe na/_nang gi lnga dang /_bzhi'i [#]phyogs te/_gzugs dang /_sgra dang /_dri dang /_ro dang /_reg bya rnams kyi'o/_/zin
[\[17a.6\]]pa ma yin pa du zhe na/_bzhi'i phyogs so/_/bstan [#]pa mtshungs pa du zhe na/_nang gi gzugs can lnga ste/_rang gi rnam par shes pa dag dang yul thun mong ba nyid kyi phyir ro/_/de dag dang mtshungs pa du zhe na/_de dag nyid rang gi rnam par shes pas stong pa ste/_rang gi
[\[17a.7\]]rigs [#]dang mthun pa'i phyir ro/_/phung po lnga'i rab tu byed pa slob dpon dbyig gnyen gyis mdzad pa rdzogs so//_//rgya gar gyi mkhan po dzi na mi tra dang /_shI len+d+ra bo d+hi dang /_dA na shI la dang /_zhu chen gyi lo tsA [#]ba ban de ye shes sde la sogs pas bsgyur cing zhus te/_gtan la phab pa/
[\[17b\]]
[\[17b.1\]{D4060}#]@#/_/rgya gar skad du/_byA khyA yuk+ti sU tra khaN+Da sha taM/_bod skad du/_rnam par bshad pa [#]rigs pa'i mdo sde'i dum bu brgya/_'jam dpal gzhon nur gyur pa la phyag 'tshal lo/_/chos gang dag thog mar dge ba/_bar du dge ba/_tha mar dge
[\[17b.2\]]ba/_don bzang po/_/tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba/_tshangs par spyod pa/_mngon par brjod pas mngon par rjod [#]par byed pa ni mang du thos pa dang /_thos pa'i gzhi can dang /_thos pa
[\[17b.3\]]bsags pa yin te/_de [#]chos de lta bu mang po thos pa dang /_bzung [#]ba dang /_kha ton byed pa dang /_yid kyis brtags pa dang /_mthong bas shin tu rtogs pa yin no zhes bya ba dang /_'di ltar yang bcom ldan 'das de ni [#]de bzhin gshegs pa dgra bcom
[\[17b.4\]]pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur [#]ba/_bla na med pa/_lha dang mi rnams kyi ston pa/_sangs rgyas bcom ldan 'das so zhes bya ba dang /_
[\[17b.5\]]de'i tshe nga lha dang bcas pa'i 'jig rten dang /_bdud dang bcas pa dang /_tshangs pa dang bcas pa dang /_dge sbyong dang bram zer bcas pa'i skye dgu dang /_lha dang mir bcas pa'i tshogs las grol ba dang /_nges par byung ba dang /_bral ba dang /_rab
[\[17b.6\]]tu rnam par grol ba dang /_sems phyin ci ma log pas lan mang du gnas shing /_de'i tshe bdag ni bla na med pa yang dag par [#]rdzogs pa'i byang chub mngon par rdzogs par sangs rgyas par shes so zhes bya ba dang /_btsun pa bcom ldan 'das ni ma dul ba rnams
[\[17b.7\]]dul bar mdzad pa/_ma zhi ba rnams zhi bar mdzad pa/_dbugs ma phyin pa rnams dbugs 'byin par mdzad pa/_yongs su mya ngan las ma 'das pa rnams yongs su mya ngan las 'da' bar mdzad pa'o zhes bya ba dang /_de bzhin gshegs pa ni lam mkhyen pa/_
[\[18a\]]
[\[18a.1\]]lam [#]thugs su chud pa/_lam ston pa/_lam gsung ba/_lam yongs su 'dren pa lags so zhes bya ba dang /_bcom ldan 'das kyi chos ni legs par gsungs pa/_yang dag par mthong ba/_nad med pa/_dus chad pa med
[\[18a.2\]]pa/_nye bar gtod pa/_'di mthong ba la don yod pa/_mkhas pa rnams kyi [#]rang gis [#]rig par bya ba'o [#]zhes bya ba dang /_bcom ldan 'das kyis legs par gsungs pa'i chos 'dul ba ni legs par bstan [#]pa/_nges par 'byung ba/_rdzogs pa'i byang chub
[\[18a.3\]]tu 'gro bar byed pa/_mi mthun pa med cing 'dus pa dang ldan pa zhes bya/_rten [#]pa yod pa zhes bya/_'di ston pa de bzhin gshegs pa dgra bcom pa yang dag par rdzogs pa'i sangs rgyas so zhes bya ba dang /_dge slong dag nga'i chos ni legs par gsungs pa/_
[\[18a.4\]]gsal ba/_phye ba/_rgyu ba bcad pa/_lha dang ma'i bar dag la yang dag par shin tu bstan [#]pa'o zhes bya ba dang /_bcom ldan 'das kyi nyan thos kyi dge 'dun ni legs par zhugs pa/_rigs [#]par zhugs pa/_drang por zhugs pa/_mthun par zhugs pa/_chos
[\[18a.5\]]rjes su mthun par spyod pa'o zhes bya ba dang /_dge slong gang tshul khrims 'chal ba sdig pa'i chos can/_khong myags pa/_'dzag pa/_shing rul ba lta bu/_bong bu ltar kun tu spyod pa/_dge sbyong ma yin par dge sbyong du khas 'che ba/_tshangs par spyod pa can
[\[18a.6\]]ma yin par tshangs par spyod pa can du khas 'che ba de ni/_ji ltar rmig pa gcig la rwa ni med pa dang /_/rkang pa bzhi la dung gi kha can skad po che/_/rtag tu ba lang rnams kyi nang du rab 'gro de[#]/_/'di la khyu mchog sgra ni 'byin par mi byed ltar/_/de bzhin 'dir ni kha
[\[18a.7\]]cig dran nyer ma bzhag [#]cing /_/rtag tu bde bar gshegs pa mchog gi bstan pa la/_/gnas par mi byed le lo ldan zhing ma gus pa/_/'dus ma byas pa'i go 'phang de la 'dir mi reg_/gzhan yang bong bu de ni ba lang nang song yang /_/de ni ba lang rnams las
[\[18b\]]
[\[18b.1\]]ring par gyur pa yin/_/gzhan yang de lta bu ni dge 'dun nang 'dug kyang /_/'phags pa'i tshogs rnams dang ni ring ba yin zhes brjod/_/ces bya ba dang /_gau ta ma dag khyed ni skye dgu nyon mongs pa can/_sdug bsngal can/_mya ngan can/_'khrug
[\[18b.2\]]pa can dag yin na/_khyed cag la rnyed pa dag ni ci dag yod/_/legs par rnyed pa dag ni ci dag yod/_/ces bya ba dang /_dge slong dag dge sbyong ngam bram ze gang la la mig gis [#]ro myong bar byed pa de dag ni dge sbyong ngam bram ze'am [#]bdud nga la sdig 'dod kyi [#]dbang
[\[18b.3\]]du shas kyis song ba dang /_dbang du song ba dang /_lag tu song ba dang /_bdud nga la sdig 'dod kyi ci 'dod dgur bya ba dang /_bdud kyi bcing ba dag gis bcings pa dang /_bdud kyi zhags pa dag las yongs su ma grol ba zhes bya'o zhes bya ba dang /_mi dge
[\[18b.4\]]ba'i chos rnams yang dag par blangs pa'i rgyus mthong ba'i chos nyid la sdug bsngal ba dang /_sdug bsngal dang bcas pa dang /_phongs pa dang bcas pa dang /_gnod pa dang bcas pa dang /_yongs su gdung ba dang bcas par gnas pa dang /_lus zhig
[\[18b.5\]]nas ngan 'gror 'gyur bar rig par bya'o zhes bya ba dang /_srog gcod pa kun tu bstan [#]cing bsgoms la lan mang du byas pas sems can dmyal ba rnams su skye bar 'gyur ro zhes bya ba dang /_sgrib pa lnga po sems nye bar nyon mongs par byed pa dag ni
[\[18b.6\]]'dod pa la 'dun pa'i sgrib pa dang /_gnod sems dang /_rmugs pa dang /_gnyid dang /_rgod pa dang /_'gyod pa dang /_the tsom gyi sgrib pa'o zhes bya ba dang /_sgyu rtsal shes dag gsum po 'di dag ni sems can rnams kyi las kyi gzhi dang /_kun tu 'byung
[\[18b.7\]]ba dag yin par rig par bya ste/_sgyu rtsal shes dag gsum po gang zhe na/_chags pa ni sems can rnams kyi las kyi gzhi dang /_kun 'byung ba dag yin par rig par bya ste/_sgyu rtsal shes dag zhe sdang dang /_/gti mug ni sems can rnams kyi las kyi gzhi dang /_
[\[19a\]]
[\[19a.1\]]kun 'byung ba dag yin par rig par bya ste zhes bya ba dang /_de ltar rnam par rtog pa de dag ni mi dge ba rnams dang /_sdug bsngal ba rnams dang /_'phags pa ma yin pa rnams dang /_don med pa dang ldan pa rnams so zhes bya ba dang /_mi dag
[\[19a.2\]]gi 'dod pa rnams ni mi gtsang ba rnams dang /_dri mi zhim pa rnams dang /_dri nga ba rnams dang /_mi mthun pa rnams yin no zhes bya ba dang /_zas rnams dang ni skom rnams dang yang de bzhin ro rnams dang /_/bud med rnams ni 'dod rnams yin zhes 'di na kha cig
[\[19a.3\]]'chi/_/phung po 'di dag dri ma lags par yang dag rab mthong ste/_/de slad bdag ni sbyin [#]dang sbyin sreg la ni dga' ma mchis/_/zhes bya ba dang /_'dod pa'i rgyu dang /_'dod pa'i gzhi [#]dang /_'dod pa'i dbang du byas pa dang /_'dod pa rnams kho na'i rgyus ma dang bu dang [#]nas
[\[19a.4\]]rtsod par byed na zhes bya ba dang /_chags pa dang /_zhen pa dang /_'chums pa dang /_mdud pa bor ba dang /_brgyal ba dang /_lhag par chags pa dang /_lhag par zhen pa'o zhes bya ba dang /_'dod pa la 'dod chags dang /_lhag par zhen pa dang /_rnam par bcings
[\[19a.5\]]pa dang /_yongs su zhen pa dang /_kun tu 'dod chags kyi rgyus khyim pa rnams dang khyim pa rnams su rtsod par byed do/_/lta ba la 'dod chags dang /_lhag par zhen pa dang /_rnam par bcings pa dang /_yongs su zhen pa dang /_kun tu 'dod chags kyi [#]rgyus
[\[19a.6\]]rab tu byung ba rnams dang /_rab tu byung ba rnams su rtsod par byed do zhes bya ba dang /_dge slong dag sems can de dag la ni don spyod pa med/_chos spyod pa med/_bsod nams spyod pa med/_dge ba spyod pa med/_dge legs spyod pa med ces bya ba dang /_/dge slong
[\[19a.7\]]dag de ni chu gter chen po dang /_chu'i chu bo [#]chen po dang /_chu'i tshogs chen po dang /_chu'i chu chen po ma yin gyi zhes bya ba dang /_thags 'khrugs [#]pa lta bu dang /_gru [#]bu 'dzings pa lta bu dang /_rtswa mun dza dang /_bal ba dza lta bur 'ong ba dang 'gro bar gyur cing /_'jig rten
[\[19b\]]
[\[19b.1\]]'di nas 'jig rten pha rol dang /_'jig rten pha rol nas 'jig rten 'dir kun tu rgyug par byed/_'khor bar byed/_'khor ba las mi 'da' bar byed pa zhes bya ba dang /_sdug bsngal ba [#]mi bzad [#]ba rtsub pa tsha ba yid du mi 'ong ba srog 'phrog pa dag gis zhes bya ba
[\[19b.2\]]dang /_ci khyod la tshor ba sdug bsngal ba mi bzad pa rtsub pa tsha ba yid du mi 'ong ba srog 'phrog pa skyes pa lus las bral zhing mi skye la/_de bral zhing mi skye bar mngon pa yin nam zhes bya ba dang /_sdug bsngal nyid gsum ste/_sdug bsngal gyi sdug bsngal nyid dang /_'du byed kyi sdug
[\[19b.3\]]bsngal nyid dang /_'gyur ba'i sdug bsngal nyid do zhes bya ba dang /_ji skad du/_'du byed sdug bsngal nyid dang ni/_/'gyur ba nyid du mkhyen nas ni/_/rdzogs sangs rab tu mkhyen pa yis/_/tshor ba sdug bsngal nyid du gsungs/_/zhes gsungs pa lta bu dang /_
[\[19b.4\]]srog gcod pa dang /_drag shul can dang /_lag pa khrag dmar ba dang /_gsod pa dang /_rab tu gsod pa la gnas pa dang /_sems can srog chags su gyur pa la ngo tsha med cing snying mi brtse ba la zhugs pa yin la/_tha na srog chags srin bu phre'u dang /_/
[\[19b.5\]]grog sbur yan chad kyi srog gcod pa mi spang [#]ba yin no zhes bya ba dang /_dge slong dag gson pa rnams las gnyid log pa ni stong pa dang /_gsog dang /_'bras bu med pa dang /_don med pa dang /_phan yon med pa yin no zhes bya ba dang /_byis pa rmongs pa mi
[\[19b.6\]]gsal ba [#]mi mkhas pa zhes bya ba dang /_byis pa'i rang bzhin can rmongs pa'i rang bzhin can/_shes rab 'chal pa'i rang bzhin can zhes bya ba dang /_gro bzhin skyes dge sbyong ngam bram ze gang la la dag gzugs mi rtag pa mi brtan pa yid brtan [#]du mi rung ba/_'gyur
[\[19b.7\]]ba'i chos can gyis che ba yin no snyam du rlom par byed/_khyad par du 'phags so snyam du rlom par byed/_dman pa ma yin no snyam du rlom par byed/_gro bzhin skyes dge sbyong ngam bram ze de dag thams cad ni de ltar yang dag pa ji lta ba bzhin du ma mthong ba'i phyir ro/_/
[\[20a\]]
[\[20a.1\]]gzugs ji lta ba bzhin du rnam par shes pa'i bar du'ang de bzhin no zhes bya ba dang /_gzugs gang rtag pa dang /_brtan pa dang /_ther zug pa dang /_mi 'gyur ba'i chos can dang /_yang dag par de bzhin du gnas par 'gyur ba'i
[\[20a.2\]]gzugs de lta bu 'ga' yod dam zhes bya ba dang /_'phags pa nyan thos shes nas dad pa bzhi dag dang ldan pa ni 'tsho ba dag gis dbul ba ma yin/_bkren pa ma yin/_phongs pa ma yin par 'tsho zhing zhes bya ba dang /_gal te ting nge 'dzin 'du byed pas zin cing chu
[\[20a.3\]]bzhin du bzung ba yin la/_chos nyid kyis zin cing zhi ba ma yin pa dang /_gya nom pa ma yin pa dang /_lam shin tu sbyangs pa thob pa ma yin pa dang /_sems rgyud gcig tu gyur pa rtogs [#]pa ma yin pa zhes bya ba dang /_de [#]de ltar sems mnyam par gzhag [#]pa yongs
[\[20a.4\]]su dag pa dang /_yongs su byang ba dang /_nyon mongs pa med pa dang /_nye ba'i nyon mongs pa dang bral ba dang /_drang por gyur pa dang /_las su rung ba dang /_gnas pa dang /_mi g.yo ba thob na zhes bya ba dang /_ting nge 'dzin dang gnas dang ldang /_/nyams
[\[20a.5\]]bde ba dang spyod yul dang /_/mngon par bsgrub dang sprod pa dang /_/mi sprod de bzhin gnyis ka dang /_/skye dang 'bri [#]dang de bzhin thabs/_/zhi gnas rab 'dzin btang snyoms so/_/zhes bya ba dang /_sred pa yang srid pa 'byung bar byed pa dga' ba'i 'dod
[\[20a.6\]]chags dang ldan pa de dang de la mngon par dga' ba de ma lus par spangs pa dang /_bor ba dang /_bsal ba dang /_zad pa dang /_'dod chags dang bral ba dang /_'gog pa dang /_rnam par zhi ba dang /_nub pa gang yin pa zhes bya ba dang /_rtog ge ba yin/_dpyod [#]
[\[20a.7\]]pa pa dang /_rtog ge la zhugs pa dang /_rang gi spobs pa dang ldan pa dang /_so so'i skye bo dang ldan pa dang /_dpyod pa dang [#]'brel pa'i sa la gnas pa yin zhes bya ba dang /_'chi ba ni bzang po ma yin/_dus [#]byas pa ni bzang po ma yin/_tshe phyi ma ni bzang po ma
[\[20b\]]
[\[20b.1\]]yin no zhes bya ba dang /_tsher ma phyung ba rnams dang /_tsher ma dkrugs [#]pa rnams dang /_tsher ma dang bral ba rnams dang /_tsher ma med pa rnams gang yin [#]zhes bya ba dang /_dad pa skyes na 'gro bar byed/_song nas chos nyan par byed do/_/des na chos
[\[20b.2\]]de thos nas sems par byed do/_/bsams nas 'jal bar byed cing /_nye bar rtog par byed la/_bden pa de yang lus kyis mngon sum du byed cing shes bar [#]kyis so sor 'bigs par byed do zhes bya ba dang /_gzhi de las sbyin pa po dang /_sbyin pa dag gi
[\[20b.3\]]bsod nams rgyun rgyas pa dang /_dge ba rgyun rgyas pa dang /_bde ba 'dren pa tshad med pa yod par zhes bya ba dang /_rdzu 'phrul gyi yul rnam pa mang po nyams su myong bar byed de/_gcig tu gyur nas mang por 'gyur/_/mang por gyur nas gcig tu 'gyur la/_
[\[20b.4\]]snang bar gyur cing mi snang bar 'gyur ba yang shes pa dang /_mthong bas nyams su myong bar byed pa dang /_rtsig pa la yang thad kar 'gro/_ri la yang thad kar 'gro/_ra ba la yang thad kar 'gro ste/_lus kyis thogs [#]par 'gro la/_sa la yang steng
[\[20b.5\]]du 'byung ba dang /_bye'u zul byed de/_dper na chu la bya ba bzhin no/_/chu la yang mi nub pa'i rgyun gyis 'gro ste/_dper na sa chen po la bya ba bzhin no/_/nam mkha' la yang skyil mo krung gis 'gro ste/_dper na 'dab chags bya bzhin no/_/nyi ma dang zla ba 'di
[\[20b.6\]]gnyis 'di ltar rdzu 'phrul che ba/_'di ltar mthu che ba/_'di ltar gzi brjid che ba la yang lag pas 'dzin cing nyug par byed kun tu nyug par byed do/_/tshangs pa'i 'jig rten gyi bar du sems can rnams la lus kyis dbang bsgyur [#]ro zhes bya ba dang /_'jig tshogs 'gog pa
[\[20b.7\]]mya ngan las 'das pa la sems 'jug par byed/_dad par byed/_kun tu gnas par byed/_rnam par grol bar byed ces bya ba dang /_dge slong dag 'di la mig gi dbang po bsrung ba'i phyir dang /_sba ba'i phyir dang /_dul bar gnas par bya ba'i phyir rab tu zhugs pa yin no
[\[21a\]]
[\[21a.1\]]zhes bya ba dang /_dge slong dag dbang po drug po 'di dag shin tu dul ba dang /_shin tu sbas pa dang /_shin tu bsrungs ba dang /_shin tu bsdams [#]pa dang /_shin tu bsgoms pa ni zhes bya ba dang /_de byams pa dang ldan pa'i sems kho na med
[\[21a.2\]]pa/_'gran zla med pa/_gnod pa med pa/_yangs pa/_rgya chen por gyur pa/_tshad med pa/_shin tu bsgoms pas phyogs gcig tu mos te khyab par byas nas rdzogs par byas te gnas so/_/de bzhin du gnyis pa dang /_de bzhin du gsum pa dang /_de bzhin du
[\[21a.3\]]bzhi pa dang /_bla dang 'og dang thad kar rnam pa thams cad du thams cad dang ldan pa'i 'jig rten 'di byams pa dang ldan pa'i sems kho na med pa/_'gran zla med pa/_gnod pa med pa/_yangs pa/_rgya chen por gyur pa/_tshad med pa/_shin tu bsgoms pas mos te khyab
[\[21a.4\]]par byas nas rdzogs par byas te gnas so zhes bya ba dang /_brtson 'grus brtsams shing zhum pa med pa yin/_lus shin tu sbyangs shing nyes par brtsams pa med pa yin/_dran pa nye bar gzhag [#]cing kun tu rmongs pa med pa yin/_sems mnyam par
[\[21a.5\]]gzhag cing rtse gcig pa yin zhes bya ba dang /_dge slong dag 'di ni sdug bsngal 'phags pa'i bden pa'o zhes sngar ma thos pa'i chos rnams la tshul bzhin yid la byed pa na mig skyes shing /_shes pa dang /_rig pa dang /_blo skyes pa yin no zhes bya ba dang /_
[\[21a.6\]]dge slong dag 'di ni khyed la phan pa'i phyir dang /_'di ni bde ba'i phyir dang /_'di ni phan pa dang /_bde ba'i phyir zhes bya ba dang /_shing thags btsugs pa ni zab [#]ring /_legs par btsugs pa/_sra [#]ba/_brtan pa/_mkhregs pa dang ldan pa/_mi g.yo ba/_mi chags [#]
[\[21a.7\]]pa yin no [#]zhes bya ba dang /_des longs spyod skyed pa dang /_brtson 'grus kyis thob pa/_lag mthus bsgrubs pa/_rdul med med [#]dri ma chags chags su bsgrubs pa/_chos dang ldan pa'i chos kyis [#]rnyed pa zhes bya ba dang /_yon dbul bar byed pa ni tshe phyi ma la 'gro
[\[21b\]]
[\[21b.1\]]ba gong mar 'gyur ba dang /_skal ba bzang por 'gyur ba dang /_rnam par smin pa bde bar 'gyur ba dang /_mtho ris 'grub par byed par 'gyur ba'o zhes bya ba dang /_dge slong ngas khyed la skyes bu dam pa rnams kyi 'gro ba bdun dang /_len pa med par mya ngan las 'das
[\[21b.2\]]pa bshad par bya'o/_/skyes bu dam pa rnams kyi 'gro ba bdun gang zhe na/_dge slong dag 'di la dge slong ni 'di ltar bdag ma byung yang rung /_bdag gi ma byung yang rung /_bdag mi 'byung bar 'gyur ro/_/bdag gi mi 'byung bar 'gyur ro snyam du zhugs pa yin
[\[21b.3\]]no/_/de ltar na gang yod pa dang /_gang byung ba de spang ngo snyam du btang snyoms thob la/_de la chags par mi byed cing /_de'i 'og tu zhi ba'i go [#]'phang gong ma la shes rab kyis so sor rtog par byed do zhes bya ba dang /_yod pa la yang yod pa nyid dang /_med pa la yang med
[\[21b.4\]]pa nyid dang /_bla ma dang bcas pa la yang bla ma [#]dang bcas pa nyid dang /_bla na med pa la [#]yang bla na med pa nyid du shes par 'gyur zhes bya ba dang /_legs par mthong ba dang /_legs par rig pa dang /_legs par yid la byas pa dang /_legs par brtan pa dang /_
[\[21b.5\]]legs par rtogs [#]pa zhes bya ba dang /_'dun pa skyed par byed/_rtsol bar byed/_brtson 'grus rtsom par byed/_sems rab tu 'dzin par byed/_rab tu 'jog par byed do zhes bya ba dang /_'dus pa dang ldan pa/_tshogs dang ldan pa/_tshogs kyi slob dpon
[\[21b.6\]]skye bo mong [#]pos zhi ba'i rang bzhin du kun tu shes pa/_tshogs chen pos mdun gyis bdar ba zhes bya ba dang /_dmag ldan chos 'di ni zab pa/_zab par snang ba/_mthong bar dka' ba/_khong du chud par dka' ba/_brtag mi nus pa/_rtog ge'i spyod yul ma yin
[\[21b.7\]]pa/_zhib mos [#]brtags pa'i mkhas pa dang /_mdzangs [#]pas rig par bya ba yin no zhes bya ba dang /_de bzhin gshegs pas phan yon bcu gzigs nas 'dul ba la nyan thos rnams kyi bslab pa'i gzhi 'cha' bar mdzad do/_/bcu gang zhe na/_'di lta ste/_
[\[22a\]]
[\[22a.1\]]dge 'dun bsdu ba'i phyir dang /_dge 'dun legs par bya ba'i phyir dang /_dge 'dun bde [#]bar bya ba'i phyir dang /_mngon par ma dad pa rnams dad par bya ba'i phyir dang /_mngon par dad pa rnams phyir zhing 'byung bar bya ba'i phyir dang /_gang zag gnong
[\[22a.2\]]mi bkur [#]ba rnams tshar bcad [#]pa'i phyir dang /_ngo tsha shes pa rnams bde bar gnas par bya ba'i phyir dang /_mthong ba'i chos kyi zag pa rnams bsdam pa'i phyir dang /_tshe rabs phyi ma'i zag pa rnams bzlog pa'i phyir dang /_tshangs par spyod pa rjes su gzung [#]ba'i phyir dang /_
[\[22a.3\]]tshangs par spyod pa yun ring du gnas par bya ba'i phyir ste [#]nga'i tshangs par spyad pa spyod pa yun ring du gnas par 'gyur ba dang /_skye bo mang po la phan pa dang /_rgyas pa dang /_lha dang mi rnams kyi bar dag la yang dag par legs par rab tu bstan pa'o zhes bya ba dang /_
[\[22a.4\]]dge slong dgra bcom pa zag pa [#]zad pa sdug bsngal gang yin pa de 'gags pa [#]dang /_de nye bar zhi ba dang /_de bsil bar gyur pa dang /_de nub pa zhes bya ba dang /_bram ze de som nyi med cing 'gyod pa chad pa dang /_'byung ba dang /_'jig pa la sred pa dang bral ba
[\[22a.5\]]dang /_chags pa rgyas par mi 'gyur ba yin zhes bya ba dang /_dge slong dag mi rtag pa'i 'du shes sgoms [#]shig_/dge slong dag mi rtag pa'i 'du shes kun tu bsten cing bsgoms la lan mang du byas pa dang /_bgrod par byas/_rten du byas/_nan tan du byas shing shin tu
[\[22a.6\]]rdzogs par byas la legs par brtsams pa ni 'dod pa'i 'dod chags thams cad yang dag par 'joms shing /_gzugs kyi 'dod chags thams cad dang /_gzugs med pa'i 'dod chags thams cad dang /_rgod pa dang /_nga rgyal dang /_ma rig pa thams cad yang
[\[22a.7\]]dag par 'joms te/_dper na khyim bdag zhing pa dbyar 'das nas ston gyi dus kyi tshe gshol [#]chen pos zhing rnams rmed cing rmed pa na ram pa'i rtsa rgyus thams cad gcod par byed/_kun tu gcod [#]par byed/_mngon du gcod par byed pa de bzhin du/_dge slong dag mi rtag
[\[22b\]]
[\[22b.1\]]pa'i 'du shes kun tu bsten [#]cing snga ma bzhin du nga rgyal dang ma rig pa'i bar du yang dag par 'joms so/_/dge slong dag dper na mi rtswa bal ba dza brnga ba zhig gis [#]rtswa bal ba dza chung zhing nyung la mi mang ba shas [#]shig mchog ma nas bzung ste/_sprug cing bar bur thams
[\[22b.2\]]cad sel bar byed pa de bzhin du mi rtag pa'i 'du shes kun tu bsten [#]cing zhes bya ba nas/_nga rgyal dang /_ma rig pa'i bar du yang dag par 'joms so/_/dper na shing thog [#]a mra'i dog [#]pa la a mra gang ci yod pa de thams cad ni rtsa rgyus dang ldan pa/_rtsa rgyus la/_
[\[22b.3\]]brtan [#]pa/_rtsa rgyus dang 'brel pa/_rtsa rgyus su 'du ba/_rtsa rgyus dang ma bral ba dag yin zhing de dag las 'byung ba yin pa [#]de bzhin du mi rtag pa'i 'du shes kun tu bsten [#]cing ste snga ma bzhin no/_/dper na gtsang khang phyur bu'i phyam dgu po gang ji snyed pa de dag [#]thams
[\[22b.4\]]cad ni spyi rten la gnas/_spyi rten la brten/_spyi rten la rag las/_spyi rten la gzhol bas spyi rten ni de rnams kyi mchog yin par bstan te/_'di lta ste kun tu 'dzin pa'i phyir ro/_/de bzhin du mi rtag pa'i 'du shes kyang snga ma bzhin no/_/dper na srog chags
[\[22b.5\]]dud 'gro'i skye gnas su gtogs pa'i 'gro ba rnams kyi [#]rjes gang ji snyed pa de dag thams cad glang po che'i rjes su 'dus shing khongs su chud pas glang po che'i rjes ni de rnams kyi mchog tu bstan te/_'di lta ste/_che ba nyid kyi phyir ro/_/de bzhin du mi rtag pa'i 'du shes kyang [#]snga ma
[\[22b.6\]]bzhin no/_/dper na 'dzam bu'i gling du 'bab chu gang ji snyed pa de dag thams cad ni rgya mtshor gzhol ba/_rgya mtshor 'bab pa yin/_rgya mtshor bab [#]pa yin pas rgya mtsho ni de rnams kyi mchog yin par bstan te/_'di lta ste/_kun tu sdud pa'i phyir ro/_/de bzhin
[\[22b.7\]]du mi rtag pa'i 'du shes kyang snga ma bzhin no/_/dper na gnam las nyi ma shar ba ni gnam la yogs [#]pa'i mun pa thams cad 'od kyi [#]zil gyis mnan nas lham me lhan ne lhang nge'o/_/de bzhin du mi rtag pa'i 'du shes kyang snga ma bzhin no/_/dper na 'khor los sgyur [#]ba'i
[\[23a\]]
[\[23a.1\]]rgyal po ni khams kyi rgyal po gang ji snyed pa de rnams kyi mchog yin te/_'di lta ste/_dbang byed pa nyid kyis so/_/de bzhin du mi rtag pa'i 'du shes kun tu bstan [#]cing bsgoms la lan mang du byas pa dang /_bgrod par byas/_rten du
[\[23a.2\]]byas/_nan tan du byas shing shin tu rdzogs par byas la/_legs par brtsams pa ni 'dod pa'i 'dod chags thams cad yang dag par 'joms shing /_gzugs kyi 'dod chags thams cad dang /_gzugs med pa'i 'dod chags thams cad dang /_rgod pa dang /_
[\[23a.3\]]nga rgyal dang /_ma rig pa thams cad yang dag par 'joms so/_/sdom ni/_zhing pa dang ni gres ma brda/_dog pa dang ni spyi rten dang /_/rjes dang 'bab chu nyi ma dang /_/brgyad pa rgyal po yin par 'dod/_/ces bya ba dang /_tshe dang ldan pa dag dge slong chos
[\[23a.4\]]smra ba pos chos kyi gtam byed pa na rnam pa nyi shu po 'di dag dang ldan pas gtam bya ste/_dus su dang /_gus pa dang /_go rims dang /_'tshams sbyar ba dang /_rjes su mthun pa dang /_dga' bar bya ba dang /_'dod par bya ba dang /_mgu bar bya ba
[\[23a.5\]]dang /_spro ba skyed [#]pa dang /_mi smad pa dang /_rigs pa dang /_'brel pa dang /_ma 'dres pa dang /_chos dang ldan pa dang /_'khor ji lta ba bzhin dang /_byams pa'i sems dang /_phan pa'i sems dang /_snying brtse [#]ba'i sems dang /_rnyed pa
[\[23a.6\]]dang /_bkur sti [#]dang tshigs su bcad pa la mi rten [#]pa dang /_gtam de dag brjod pa na bdag la bstod par mi bya zhing gzhan la smad par mi bya la gtam yang bya ba ste/_rnam pa nyi shu po 'di dag dang ldan pas gtam bya'o zhes bya ba dang /_tshe dang ldan pa dag chos
[\[23a.7\]]mnyan [#]par 'dod pas ni rnam pa bcu drug dang ldan pas chos mnyan [#]par bya ste/_dus su chos mnyan [#]par bya ba dang /_gus pa dang /_nyan par gus pa dang /_ma rangs pa med pa dang /_bsgo [#]ba bzhin byed pa dang /_klan ka mi tshol [#]ba dang /_chos la gus pa nye bar
[\[23b\]]
[\[23b.1\]]gzhag pa dang /_gang zag chos smra ba la gus pa nye bar gzhag pa dang /_chos la brnyas pa med pa nyid dang /_gang zag chos smra ba la brnyas pa med pa nyid dang /_bdag nyid la brnyas pa med pa nyid dang /_kun tu shes par bya ba'i sems dang /_sems rtse
[\[23b.2\]]gcig tu bya ba dang /_rna blags pa dang /_sems kun tu btud pa dang /_sems thams cad kyis bsams nas chos mnyan par bya ste/_tshe dang ldan pa rnam pa bcu drug po 'di dag dang ldan pas chos mnyan par bya'o zhes bya ba dang /_gsung gsal ba dang /_
[\[23b.3\]]snyan cing 'jebs pa dang /_rnam par gsal ba dang /_rnam par shes par bya ba dang /_mnyan par 'os [#]pa dang /_mi rten [#]pa dang /_mi mthun pa med pa dang /_yongs su gtugs [#]pa med pas chos ston par mdzad do zhes bya ba dang /_de nas tshe dang ldan
[\[23b.4\]]pa sa ga dge slong rab tu mang po dag rim gro'i gnas su tshogs shing 'dus par gyur pa dag la skad gsal ba dang /_snyan cing 'jebs pa dang /_rnam par gsal ba dang /_rnam par shes par bya ba dang /_mnyan par 'os pa dang /_mi rten pa dang /_mi
[\[23b.5\]]mthun pa med pa dang /_yongs su gtugs pa med par chos ston par byed pa dang /_de la dge slong de dag gis bkur stir byas/_bla mar byas/_yod [#]par byas/_yid la byas/_sems rtse gcig tu byas te/_rna blags shing sems thams cad kyis [#]
[\[23b.6\]]bsams nas chos mnyan [#]par byed do zhes bya ba dang /_chos mngon pa dang 'dul ba mngon pa las dri ba dris pas [#]yang shes shing /_tshig dang yig 'bru rigs [#]pa dang /_'brel pa dang /_rjes su mthun pa dang /_'byor pa dang /_thabs dang ldan pa dang /_
[\[23b.7\]]'tsham [#]pa dang /_mthun pa dang /_rtag [#]'grus skyong gi yan lag gi tshogs rnams kyis [#]lan ldon par byed do zhes bya ba dang /_dge slong dag gtam la 'jug par bya na[#]/_'dun pa dang /_zhe sdang dang /_nga rgyal dang /_'chab pa dang /_kun nas mnar sems
[\[24a\]]
[\[24a.1\]]dang /_mi bzod pa dang /_yid mi ches pa dang /_spangs la sems kyi tha ba dang /_'chab [#]pa'i gzhi yang bor te lta ba'i yongs su gdung ba yang bsal nas ha cang smra bar yang mi bya zhing /_'gal tshabs can du yang mi bya la/_tshig rtsub
[\[24a.2\]]po smra bar yang mi bya ste/_don dang chos bstan par bya/_kun shes par bya/_yang dag par shes par bya/_nges par shes par bya/_nges par sems su zhugs par bya zhing mgu bar bya/_yang dag par mgu bar bya/_yongs su mgu bar bya la/_dad par bya
[\[24a.3\]]zhing dad pa bskyed par bya ste/_'phags pa rnams ni de ltar brjod cing /_'phags pa rnams kyi brjod pa ni de lta bu yin no zhes bya ba dang /_dge slong dag bdag nyid gling du 'gyur ba dang /_bdag nyid skyabs su 'gyur ba dang /_chos gling du 'gyur ba dang /_chos
[\[24a.4\]]skyabs su 'gyur ba dang /_gling gzhan ma yin pa dang /_skyabs gzhan ma yin par gnas par gyis shig ces bya ba dang /_dge slong dag log par lta ba spongs shig_/de ci'i phyir zhe na/_dge slong dag [#]log par lta ba ni spang bar [#]rung bas so/_/dge slong dag
[\[24a.5\]]gal te log par lta ba spang bar mi rung na ni log par lta ba spongs shig ces nga mi zer ba zhig na/_gang gi phyir log par lta ba spang du rung ba de'i phyir dge slong dag log par lta ba spongs shig ces nga de skad zer ro/_/dge slong dag gal te log par lta ba spongs [#]
[\[24a.6\]]pas dus ring por don med pa dang /_mi phan pa dang /_sdug bsngal ba 'grub par 'gyur ba ni log par lta ba spongs shig ces nga [#]de skad mi zer ba zhig na/_gang gi phyir log par lta ba spangs pas don dang phan pa dang /_bde ba 'grub par 'gyur ba de'i phyir dge
[\[24a.7\]]slong dag log par lta ba spongs shig ces nga de skad zer ro zhes bya ba dang /_dge slong dag gang zag gis gang zag la tshod ma bzung shig[# ]gang zag la tshad kyang [#]ma 'dzin cig_/de ci'i phyir zhe na/_gang zag gis [#]gang zag la tshod 'dzin pa dang /_gang zag la
[\[24b\]]
[\[24b.1\]]tshad 'dzin pa ni gnod par 'gyur te/_nga'am nga 'dra ba gang yin pas gang zag tshod bzung ba'am tshad 'dzin pa yin no zhes bya ba dang /_de 'di snyam du kye ma bdag gis [#]'di lta ste/_lus dang ngag dang yid kyis sdig pa byas shing /_kye ma bdag gis [#]'di lta ste/_lus dang
[\[24b.2\]]ngag dang yid kyis bsod nams ma byas pas sdig pa byed byed pa rnams dang /_drag shul byed byed pa rnams dang /_/gdug pa byed byed pa rnams dang /_bsod nams ma byas pa rnams dang /_/dge ba ma byas pa rnams dang /_'jigs pas bag tsha ba rnams la [#]
[\[24b.3\]]skyob pa ma byas pa rnams kyi 'gro ba gang yin pa'i 'gro ba de dag tu 'gro bar 'gyur ro snyam du sems nas yid la gcags [#]pa 'byung ste/_dge slong dag gang zag yid la gcags pa'i 'chi ba ni bzang po ma yin la/_dus [#]byed pa ni bzang po ma yin zhing tshe phyi mar 'gro ba yang
[\[24b.4\]]bzang po ma yin no zhes bya ba dang /_dge slong dag gson po rnams las gnyid log pa ni brdzun pa dang /_shin te ma dang /_'bras bu med pa dang /_don med pa dang /_phan yon med pa ma [#]yin gyis kyang /_dge slong dag gnyid log pa ni bla'i[#]/_'thab mo dang /_
[\[24b.5\]]mtshang [#]'dru ba dang /_rtsod pa dang /_'gyed pa gang dag skye bo mang po la mi phan [#]pa dang /_don med par 'gyur ba dang /_lha dang mi rnams la mi phan pa dang /_sdug bsngal bar 'gyur ba'i rnam par rtog pa gang la brten nas chags pa dang /_'thab mo dang /_mtshang 'dru [#]
[\[24b.6\]]dang /_rtsod pa dang /_'gyed pa [#]'byung ba'i rnam par rtog pa'i rnam par brtag pa ni de lta bu ma yin no zhes bya ba dang /_dge sbyong du byed pa'i chos bzhi ni gshe yang slar mi gshe/_khros kyang slar mi khro/_/brdegs kyang slar mi brdeg_/mtshang [#]brus kyang slar mtshang [#]mi 'bru
[\[24b.7\]]pa'o zhes bya ba dang /_'di la 'phags pa nyan thos ni bdag nyid kyi tshul khrims dag la tshul khrims 'di dag ni ma nyams pa dang [#]/_skyon med pa dang [#]/_'dren mar ma gyur pa dang [#]/_thun tshags ma yin pa/_rang dbang can/_nog nog por ma gyur pa/_legs par
[\[25a\]]
[\[25a.1\]]chub pa/_legs par brtsams pa/_mkhas pa rnams kyis bsngags pa/_mkhas pa rnams kyis ma smad pa yin no zhes bya bar [#]rnam pa yang dag par [#]rjes su dran no zhes bya ba dang /_dge slong dag gang zag bden pa mthong ba/_'bras
[\[25a.2\]]bu thob pa/_mngon par rtogs [#]pa dang ldan pa'i sdug bsngal ni rdzing bu la brten pa'i chu ji tsam yod pa de snyed tsam zhig yod de spangs pa dang yongs su shes pa ste zhes bya ba dang /_dge slong dag gsum po 'di dag ni nang gi dri ma yin/_nang gi 'gran [#]zla dang bcas pa yin/_
[\[25a.3\]]nang gi phyir rgol ba yin/_nang gi dgra bo yin no/_/gsum gang dag ce na/_dge slong dag 'dod chags ni nang gi dri ma yin/_nang gi 'gran zla dang bcas pa yin/_nang gi phyir rgol ba yin/_nang gi dgra bo yin no/_'dod chags ji lta ba de [#]bzhin du/_zhe sdang dang
[\[25a.4\]]gti mug kyang de bzhin no zhes bya ba dang /_dge slong dag mig ni skyes [#]bu'i rgya mtsho yin te/_de las gzugs las byung ba'i shugs dag las 'byung ngo /_/gang zhig gzugs las byung ba'i shugs de bzod pa de ni mig gi rgya mtsho dba' rlabs dang bcas pa/_glog dang
[\[25a.5\]]bcas pa/_'dzin khri dang bcas pa/_srin po dang bcas pa las brgal ba yin no zhes bya ba dang /_shes rab myur ba/_shes rab mgyogs pa/_shes rab rno ba/_nges par 'byung ba'i shes rab can/_nges par 'byed pa'i shes rab can/_shes rab che ba/_shes
[\[25a.6\]]rab yangs pa/_shes rab zab pa/_shes rab mnyam pa med pa/_shes rab rin po che dang ldan pa zhes bya ba dang /_'di la 'phags pa nyan thos thos pa dang ldan pa ni bdag ni skye dgu ser sna'i dri mas kun nas dkris pa rnams las sems ser sna'i dri ma dang bral bas lhug
[\[25a.7\]]bar gtong ba dang /_lag brkyang [#]ba dang /_rnam par gtong ba la dga' ba dang /_sbyin pa la rgyun mi 'chad pa dang /_gtong ba phun sum tshogs pa dang /_sbyin pa la 'ged par dga' bas khyim na gnas pa ni bdag gi rnyed pa legs par rnyed do zhes sbyin par bya ba'i chos kyi rnam
[\[25b\]]
[\[25b.1\]]pa yang dag par rjes su dran no zhes bya ba dang /_de la rigs kyi bu dga' bo'i zas la tshod zin pa ni 'di yin te/_dge slong dag rigs kyi bu dga' bo ni longs pa'i phyir ma yin/_rgyags pa'i phyir ma yin/_cha ba'i phyir ma yin/_brgyan pa'i phyir ma yin gyi/_lus 'di kho na
[\[25b.2\]]gnas par bya ba'i phyir dang /_gso ba'i phyir dang /_bkres pa dang bral bar bya [#]ba'i phyir dang /_tshangs par spyod pa rjes su gzung [#]ba'i phyir te/_de lta bus tshor ba rnying ni gzhil bar bya la/_tshor ba gsar ni mi skye bar byas na/_bdag 'tsho ba dang /_stobs dang /_
[\[25b.3\]]bde ba dang /_kha na ma tho ba med pa dang /_reg par gnas par 'gyur ro zhes so sor brtags nas zas za'o/_/dper na skyes bu shing rta bas mar ram 'bru mar gyis shing rta'i srog shing la skud par byed na/_longs pa'i phyir ma yin/_rgyags pa'i phyir ma yin/_
[\[25b.4\]]cha ba'i phyir ma yin/_brgyan pa'i phyir ma yin gyi/_khal kho na theg pa'i phyir [#]yin no/_/skyes bu rmas [#]gzir ba yang mar ram [#]'bru mar gyis rma la skud [#]pa na/_longs pa'i phyir ma yin[#]/_rgyags pa'i phyir ma yin/_cha ba'i phyir ma yin/_brgyan pa'i phyir
[\[25b.5\]]ma yin gyi/_rma kho na gso ba'i phyir yin no/_/de bzhin du rigs kyi bu dga' bo yang longs pa'i phyir ma yin/_rgyags pa'i phyir ma yin/_cha ba'i phyir ma yin/_brgyan pa'i phyir ma yin gyi/_lus 'di kho na gnas par bya ba'i phyir dang /_gso ba'i phyir dang /_bkres
[\[25b.6\]]ba dang bral bar bya'i [#]phyir dang /_tshangs par spyod pa rjes su gzung [#]ba'i phyir te/_de lta bus/_tshor ba rnying ni gzhil bar bya la/_tshor ba gsar ni mi skye bar byas na/_bdag 'tsho ba dang /_stobs dang /_bde ba dang /_kha na ma tho ba med pa dang /_reg par gnas
[\[25b.7\]]par 'gyur ro zhes so sor brtags nas zas za'o zhes bya ba dang /_de la rigs kyi bu dga' bo dran pa dang /_shes bzhin mchog dang ldan pa ni 'di yin te/_dge slong dag rigs kyi bu dga' bo ni gal te shar phyogs su rnam par lta na sems thams cad kyi [#]bsams
[\[26a\]]
[\[26a.1\]]nas rnam par lta'o/_/de de ltar rnam par lta ba na brnab sems dang /_yid mi bde ba dang /_sdig pa mi dge ba'i chos rnams sems la rjes su mi 'dzag par 'gyur la/_gal te lho dang nub dang byang phyogs su rnam par lta na yang sems thams
[\[26a.2\]]cad kyis bsams te rnam par lta'o[#]/_/de de ltar rnam par lta ba na snga ma bzhin du sems la rjes su mi 'dzag pa'i bar du 'gyur te/_dge slong dag rigs kyi bu dga' bo'i tshor ba yang shes bzhin du skye/_shes bzhin du gnas shes bzhin du nub pa dang /_zad pa dang gtugs par 'gyur [#]
[\[26a.3\]]la/_'du shes kyang shes bzhin du skye/_shes bzhin du gnas/_shes bzhin du nub pa dang /_zad pa dang gtugs par 'gyur ro zhes bya ba dang /_dge slong dag rgyal po lags [#]mthong chen po ni ha cang mi dro ba dang /_dus tshigs bde ba dang /_gnod pa med pa dang /_gang gis
[\[26a.4\]]na des zos shing 'thungs pa dang /_'chos pa dang /_myangs pa rnams legs par bde bar 'ju ste/_pho ba'i drod snyoms shing 'ju ba dang ldan pas gnod pa nyung ba dang /_nad med pa'i rang bzhin can du gyur to zhes bya ba dang /_dge slong dag dge slong 'di la brnyas pa'i sems
[\[26a.5\]]ma skyed cig_/de ci'i phyir zhe na/_dge slong dag dge slong 'di ni lhag pa'i sems mthong ba'i chos la bde bar gnas pa dang ldan pa bzhi rnams ci 'dod pa bzhin thob pa/_tshegs med par thob pa/_ngan ngon ma yin par thob pa yin no zhes bya ba dang /_dge slong dag
[\[26a.6\]]dper na me tog ut+pa la'i phreng ba'am/_tsam pa ka'i phreng ba'am/_bar shi ka'i phreng ba'am/_a ti mug ta [#]ka'i phreng ba phrag pa la thogs pa'am/_snod du bzhag pa'i mtshan mo dang nyin mo de dang /_de dag 'das/_skad cig dang /_thang cig dang /_yud tsam de dang de
[\[26a.7\]]dag las 'das pa dang zegs pa nyid du 'gyur/_rnyings pa nyid du 'gyur/_bskams [#]pa nyid du 'gyur ro/_/dge slong dag me tog ut+pa la'i phreng ba'am/_tsam pa ka'i phreng ba'am/_bar shi ka'i phreng ba'am/_a ti mug ta [#]ka'i phreng ba gang yin pa de zegs [#]pa dang /_rnyings
[\[26b\]]
[\[26b.1\]]pa dang /_bskams [#]pa dang /_phyag dar gyi phung po la thug par 'gyur ba de ni dus la bab pa yin no/_/dge slong dag de bzhin du lus gzugs can rags [#]pa 'byung ba chen po bzhi las gyur pa/_pha dang ma'i khu chu nur nur po las byung ba/_chan dang nam [#]bus gso gso ba/_rtag tu bsku
[\[26b.2\]]ba dang /_bkru [#]ba dang /_mnye ba byas pa/_'gyes pa dang 'jig pa'i chos can 'di yang rga ba nyid du 'gyur/_'chi ba nyid du 'gyur ro/_/dge slong dag lus gzugs can rags [#]pa 'byung ba chen po bzhi las gyur pa/_pha dang ma'i khu chu nur nur po las byung ba/_chan dang
[\[26b.3\]]nom [#]bus gso gso ba/_rtag tu bsku ba dang /_bkru ba dang mnye ba byas pa/_'gyed [#]pa dang 'jig pa'i chos can gang yin pa 'di mtshan mo dang nyin mo de dang de dag 'das/_skad cig dang /_thang cig dang /_yud tsam de dang de dag 'das na rgas pa dang nad bu can dang shi ba dang dur
[\[26b.4\]]khrod du thug par 'gyur ba de ni dus la bab pa yin no zhes bya ba dang /_'dod pa la rnam par rtog pa byung ba dang du mi len cing spong bar byed la sel bar byed cing byang bar byed do/_/gnod sems la rnam par rtog pa byung [#]ba dang /_rnam par 'tshe ba la rnam par rtog pa byung ba dang
[\[26b.5\]]du mi len cing spong bar byed la sel bar byed cing byad bar byed do zhes bya ba dang /_bram ze'i khye'u sems can rnams ni las bdag gir bya ba/_las kyi bgo skal spyod pa dang [#]/_las kyi skye gnas pa/_las la ston pa/_las kyis [#]sems can rnams la mthon po dang /_
[\[26b.6\]]dma' ba dang /_ngan pa dang /_gya nom pa 'ged par byed pa dag yin no zhes bya ba dang /_'dod pa rnams la yid 'byung bar bya ba'i phyir dang /_'dod chags dang bral bar bya [#]ba'i phyir dang /_'gog par bya ba'i phyir bsgrub [#]pa yin no zhes bya ba dang /_gzugs rnams la yid
[\[26b.7\]]'byung bar bya ba'i phyir dang /_'dod chags dang bral bar bya ba'i phyir dang /_'gog par 'gyur bar bya ba'i phyir bsgrub [#]pa yin no zhes bya ba dang /_chags pa zad par bya ba'i phyir dang /_sred pa zad par bya ba'i phyir dang /_sdug bsngal zad par bya ba'i phyir dang /_bsags pa zad par bya ba'i phyir bsgrub [#]pa
[\[27a\]]
[\[27a.1\]]yin no zhes bya ba dang /_gro bzhin [#]skyes de ltar na ha cang brtson 'grus brtsam drags [#]na ni rgod pa nyid du 'gyur la/_ha cang zhum ches na ni le lor 'gyur ro/_/gro bzhin skyes de bas na mnyam pa nyid du rtogs par byas la de la yang mtshan mar zung shig_/des rlom [#]sems
[\[27a.2\]]kyang ma byed la/_de la bag med par yang ma byed cig ces bya ba dang /_bcom ldan 'das kyis rgyang ring po nas shing gi phung po chen po zhig 'bar rab tu 'bar/_kun tu rab tu mched cing me lce gcig tu gyur te/_lham [#]mer 'bar ba gzigs so zhes bya ba dang /_dge slong dag
[\[27a.3\]]byis pa so so'i skye bo thos pa dang mi ldan pa rnams ni phung po lnga po 'di dag la rtag pa nyid dang /_brtan pa nyid du yang dag par rjes su blta[#]/_bde ba nyid dang /_nad med pa nyid dang /_bdag dang bdag gi nyid du yang dag par rjes su blta'o [#]zhes bya ba dang /_tshul 'chos pa dang /_
[\[27a.4\]]kha gsag dang /_gzhogs slong [#]dang /_thob kyis 'jal ba dang /_rnyed pas rnyed par byed 'dod pa zhes bya ba dang /_zla ba [#]phyed phyed cing tshes bco lnga la rgyal po chen po bzhi dag rang nyid ci [#]mi'i 'jig rten na/_mar 'dzin pa dang /_phar 'dzin pa dang /_dge sbyong du 'dzin pa
[\[27a.5\]]dang /_bram zer 'dzin pa dang /_rigs kyi nang nas rgan rabs la ri mo byed pa dang /_don byed pa dang /_bya ba byed pa dang /_bsod nams byed pa dang /_'jig rten 'di dang /_'jig rten pha rol gyi kha na ma tho ba rnams la 'jig par lta ba dang /_sbyin par byed pa
[\[27a.6\]]dang /_bsod nams byed pa dang /_bsnyen gnas la nye bar gnas pa dang /_tshul khrims yang dag par blangs [#]nas gnas pa'i mi dag mang ngam zhes 'jig rten rnam par lta bar byed do zhes bya ba dang /_kye shA ri'i bu 'jig rten na chos smra ba ni su dag yin/_legs par
[\[27a.7\]]zhugs pa ni su dag yin/_bde bar gshegs pa ni su dag yin/_'dzam bu'i grib ma can gang su dag 'dod chags gdul ba'i phyir dang /_zhe sdang gdul ba'i phyir dang /_gti mug gdul ba'i phyir chos ston pa 'di ni 'jig rten na chos smra ba dag ces bya'o/_/gang
[\[27b\]]
[\[27b.1\]]su dag 'dod chags gdul ba'i phyir zhugs pa dang /_zhe sdang gdul ba'i phyir dang /_gti mug gdul ba'i phyir zhugs pa 'di ni legs par zhugs pa dag ces bya'o/_/gang su dag 'dod chags ma lus par spangs pa dang /_yongs su shes pa dang /_zhe sdang dang gti
[\[27b.2\]]mug ma lus par spangs pa dang /_yongs su shes pa 'di ni 'jig rten na bde bar gshegs pa dag ces bya'o zhes bya ba dang /_dge slong dag 'di ltar sa bon kyang yod la/_ma grugs pa dang /_ma rul ba dang /_rlung dang nyi mas ma [#]gdungs pa dang /_gsar pa dang /_snying po
[\[27b.3\]]dang ldan pa dang /_legs par gnas pa yang yin la/_sa'i snag dang chu yang yod na de lta bu'i sa bon de dag ni 'phel zhing rgyas la yangs par 'gyur ro/_/dge slong dag de bzhin du 'di ltar las kyang yod/_/nyon mongs pa rnams dang /_sred pa dang /_lta ba dang /_nga rgyal
[\[27b.4\]]dang /_ma rig pa yang yod na de lta bu ni tshe phyi ma la 'du byed rnams 'byung bar 'gyur ro zhes bya ba dang /_dge slong dag dge slong gsar bu 'di dag ni dge sbyong gi gnod [#]pa gces pa/_tshangs par spyod pa'i 'dam gyis zil gyis non pa/_sdig pa mi dge ba'i chos kun nas nyon
[\[27b.5\]]mongs pa can/_yang srid pa pa/_rims nad dang bcas pa/_sdug bsngal gyi rnam par smin pa can/_tshe phyi ma la skye ba dang /_rga ba dang /_'chi bar 'gyur ba rnams kyis zil gyis non pa zhes bya'o zhes bya ba dang /_dge slong ngam dge slong ma gang la la chung zad chung [#]
[\[27b.6\]]zad dang /_yud tsam yud tsam dang /_tha na se gol gtogs pa tsam yang sems can srog [#]chags su gyur pa thams cad la byams pa'i sems sgom [#]par byed pa'i dge ba'i [#]dge slong ngam/_dge slong ma 'di ni ston pa'i bstan pa bzhin byed pa/_mi gtong bar bsgom [#]
[\[27b.7\]]pa/_lhag mthong dang ldan pa/_khyim stong pa rnams rgyas par byed pa dang /_rang gi don gyi sbyor ba la rjes su brtson pa/_tshangs pa mtshungs par spyod pa mkhas pa rnams kyis ma smad pa/_yul 'khor gyi bsod snyoms la 'bras bu yod par za ba zhes bya ba dang /_
[\[28a\]]
[\[28a.1\]]kye gau ta ma gang gis na da [#]ltar mi rnams stobs chung ba dang /_gnod pa mang ba dang /_mthu chung ba dang /_tshe thung ba'i rgyu ni gang lags/_de skad ces gsol ba dang /_bcom ldan 'das kyis [#]bram ze gro bzhin skyes la 'di skad ces bka' stsal to/_/
[\[28a.2\]]bram ze da [#]ltar mi rnams ni chos ma yin par chags pas chags pa dang /_mi rigs par chags pas zil gyis non pa dang /_log pa'i chos kyis dkris pa yin no zhes bya ba dang /_sangs rgyas bcom ldan 'das rnams kyi [#]gtam dus sngar bya ba de ni 'di lta ste/_sbyin pa'i
[\[28a.3\]]gtam dang /_tshul khrims kyi gtam dang /_mtho ris kyi gtam dang /_'dod pa rnams la ro myang ba dang /_nyes dmigs dang /_nges par 'byung ba dang /_rab tu dben pa dang /_phan yon dang /_rnam par byang ba'i phyogs kyi chos rnams rgya cher yang dag par rab tu
[\[28a.4\]]ston par mdzad pa yin no/_/gang gi tshe de sems rangs pa dang /_sems nyams bde ba dang /_sems dga' ba dang /_sems sgrib [#]pa med pa dang /_yang dag phul can gyi chos bstan pa la kun shes par bya bar skal ba dang ldan pa dang /_nus pa kun tu mkhyen par 'gyur ba [#]de'i
[\[28a.5\]]tshe sangs rgyas bcom ldan 'das rnams kyis yang dag phul can gyi chos bstan pa gang yin pa de ni 'di lta ste/_sdug bsngal dang /_kun 'byung ba dang /_'gog pa dang /_lam mo zhes bcom ldan 'das kyis de la 'phags pa'i bden pa bzhi po dag yang dag par rab tu ston par
[\[28a.6\]]mdzad pa yin no zhes bya ba dang /_dge slong dag gzugs mi rtag pa ste/_gang mi rtag pa de ni sdug bsngal ba'o/_/gang sdug bsngal ba de ni bdag med pa'o/_/gang bdag med pa de [#]thams cad ni bdag ma yin/_de ni nga bdag ma yin/_de ni bdag gi bdag ma yin no zhes
[\[28a.7\]]des de ltar yang dag pa ji lta ba bzhin gyi legs pa'i shes rab kyis blta bar bya'o/_/gzugs la ji lta ba bzhin du rnam par shes pa'i bar la yang legs pa'i shes rab kyis blta bar bya'o/_/'phags pa nyan thos thos pa dang ldan pas de ltar mthong na gzugs la yid 'byung bar
[\[28b\]]
[\[28b.1\]]'gyur zhing /_tshor ba dang /_'du shes dang /_'du byed rnams dang /_rnam par shes pa la yid 'byung bar 'gyur ro/_/yid byung na 'dod chags dang bral bar 'gyur ro/_/'dod chags dang bral na rnam par grol bar 'gyur ro zhes bya ba dang /_sems zhes bya ba
[\[28b.2\]]'am/_yid ces bya ba'am/_rnam par shes pa zhes bya ba yang rung ste/_gang 'di skad ces bya ba 'di ni byis pa so so'i skye bo thos pa dang mi ldan pas yun ring po nas byi dor [#]byas shing sbas la/_bdag gis byas pa dang /_'di ni bdag gi yin/_'di ni nga bdag yin/_
[\[28b.3\]]'di ni bdag gi bdag yin no zhes khas [#]blangs la bzung ba yin no zhes bya ba dang /_bcom ldan 'das kyis [#]dper na grong ngam grong rdal dang ha cang mi ring ba zhig na/_mdag ma me lce med pa du ba med pa'i mdag mas gang ba'i klung zhig yod la/_de nas mi byis pa'i rang
[\[28b.4\]]bzhin can ma yin pa/_rmongs pa'i rang bzhin can ma yin pa/_shes rab kyi rang bzhin can/_bde ba 'dod pa/_sdug bsngal la mi dga' ba/_gson par [#]'dod pa/_'chi bar mi 'dod pa/_'chi ba la mi dga' ba zhig 'ongs pa dang /_de 'di snyam du mdag
[\[28b.5\]]ma me lce med pa du ba med pa'i mdag mes gang ba'i klung 'dir bdag lhung na bdag 'chi ba'am/_'chi ba la thug ba tsam gyis [#]sdug bsngal bar 'gyur ro snyam du bsams nas/_de de las bsring bar sems [#]dang /_bsring ba [#]don du gnyer bar byed cing bsring ba yid la byed do/_/
[\[28b.6\]]mdag me'i klung dang 'dra bar 'dod pa rnams kyang de bzhin no zhes gsungs pa zhes bya ba dang /_dge slong dag dge slong chos shes pa'ang yin no/_/ji lta bu yin zhe na/_'di la dge slong gis chos shes pa ni 'di lta ste/_mdo'i sde dang /_dbyangs kyis [#]bsnyad pa'i sde dang /_
[\[28b.7\]]lung du bstan pa'i sde dang /_tshigs su bcad pa'i sde dang /_ched du brjod pa'i sde dang /_gleng gzhi'i [#]sde dang /_rtogs pa brjod pa'i sde dang /_de lta bu byung ba'i sde dang /_skyes pa'i [#]rabs kyi sde dang /_shin tu rgyas pa'i sde dang /_rmad du byung ba'i chos kyi sde dang /_gtan la dbab par
[\[29a\]]
[\[29a.1\]]bstan pa'i sde'o zhes bya ba'o/_/[#]rnam par bshad pa'i rigs pa'i mdo sde'i dum bu brgya rdzogs so//_//rgya gar gyi mkhan po bi shud+d+ha [#]sid+ha dang /_sarba dz+nyA de wa [#]dang /_lo tsA ba ban de rtsangs de ban+d+ra [#]rak+Shi tas bsgyur cing /_zhu chen gyi lo tsA [#]ba ban
[\[29a.2\]]de many+dzu shrI warmas zhus te gtan la phab pa//[ {D4061}#]@#/_/rgya gar skad du/_byakhyAyuka ti/_bod skad du/_rnam par bshad pa'i rigs pa/_bam po dang po/_/'jam dpal gzhon nur gyur pa la phyag 'tshal lo/_/blo ldan rnams kyi spyi la
[\[29a.3\]]bzhugs/_/gti mug gnyid gnyis zad phyir dang /_/blo rgyas phyir na [#]sangs rgyas pa/_/thub la spyi bos phyag 'tshal te/_/gang dag bdag pas blo chung ba/_/mdo rnams 'chad 'dod de dag la/_/de la phan par bya ba'i phyir/_/man ngag cung zad bstan par bya/_mdo
[\[29a.4\]]rnam par 'chad par 'dod pas thog ma kho nar thos pa mang ba dang /_thos pa'i gzhi [#]can dang /_thos pa bsags [#]par bya'o/_/ji ltar na thos pa mang ba dang /_thos pa'i gzhi can dang /_thos pa bsags pa yin zhe na/_chos gang dag thog mar dge ba zhes bya ba mdo las
[\[29a.5\]]rgya cher ji skad bstan pa lta bu'o/_/de la chos ni mdo la sogs pa ste/_rigs pa ston pa'i don dang /_don phyin ci ma log par nges par 'dzin pa'i don gyis so/_/tshangs par spyod pa ni mya ngan las 'das pa'i lam [#]yin no/_/mya ngan las 'das pa ni mchog tu gtso bo yin
[\[29a.6\]]pa'i don gyis tshangs pa yin te/_zhi ba dang bsil bar gyur pa dang tshangs par gyur pa zhes gsungs pa'i phyir ro/_/der gang gis spyod par byed pa dang /_'gro bar byed pa dang /_thob par byed pa de ni tshangs par spyod pa yin te/_'dis myos par 'gyur bas chang zhes bya ba
[\[29a.7\]]bzhin no/_/de'i thog ma dang bar dang tha ma dag ni tshul khrims dang /_ting nge 'dzin dang /_shes rab kyi phung po dag yin te/_'di ltar 'od srung ba'i [#]sde pa dag gi mdo las/_dge slong dag khyed la ngas [#]chos thog mar dge ba/_bar du dge ba/_tha mar dge ba dag bstan pa yin te tshangs
[\[29b\]]
[\[29b.1\]]par [#]spyod pa'i thog ma gang zhe na/_tshul khrims dang ldan par gnas pa dang zhes rgya che ra 'byung ba dang /_tshangs par spyod pa'i bar gang zhe na/_'dod pa dag las dben pa zhes bya ba nas rgyas par bsam gtan bzhi pa'i bar du rdzogs par byas te gnas pa yin no zhes 'byung ba
[\[29b.2\]]dang /_tshangs par spyod pa'i tha ma gang zhe na/_'di ni sdug bsngal 'phags pa'i bden pa yin no zhes yang dag pa ji lta ba bzhin du rab tu shes pa nas/_rnam par grol ba la rnam par grol lo snyam du ye shes mthong ba 'byung ba yin no zhes bya ba'i bar du rgya cher 'byung ba yin
[\[29b.3\]]no/_/dge ba yang yongs su nyams pa med pas mi slu [#]ba'i phyir ro/_/don bzang po tshig 'bru bzang po ni go rims bzhin du phyin ci ma log pa dang go bar byed pa gnyis kyis brjod par bya ba dang /_rjod [#]pa phun sum tshogs pa'i phyir ro/_/ma 'dres pa la sogs pa ni thun mong
[\[29b.4\]]pa [#]ma yin pa'i phyir dang /_nyon mongs pa thams cad kyi gnyen po'i phyir dang /_ngo bo nyid dang rgyud rnam par grol ba gnyis kyis rnam par grol ba'i phyir te/_go rims bzhin no/_/gzhan yang thog ma dang bar dang /_tha mar dge ba ni don bzang po dang tshig 'bru bzang po
[\[29b.5\]]dang /_ma 'dres pa la sogs pa yin pa'i phyir ro/_/gzhan yang phyi rol pa'i chos kyi gnyen por 'di pa'i chos rnams kyi che ba'i bdag nyid yongs su bstan pa yin te/_phyi rol pa dag gi chos rnams ni thog ma dang bar dang tha ma dag tu tshangs par spyod pa rab tu mi ston te/_
[\[29b.6\]]snga [#]phyi 'gal ba'i phyir ro/_/dge ba yang ma yin te[#]/_don dang tshig 'bru skyon dang ldan pa'i phyir ro/_ma 'dres pa yang ma yin te/_gzhan dang thun mong yin pa'i phyir ro/_/yong su rdzogs pa yang ma yin te/_nyi tshe'i gnyen po yin pa'i phyir ro/_/yongs su dag pa yang ma yin
[\[29b.7\]]te/_rang gi sa pa'i nyon mongs pa kun tu spyod pa'i rten du gyur pa'i phyir ro/_/yongs su byang ba yang ma yin te/_sa gzhan pa'i nyon mongs pa'i bag la nyal dang ldan pa'i phyir ro/_/'di pa'i chos rnams ni de las bzlog pa yin no/_/kha cig ni don dang ldan pa dang /_
[\[30a\]]
[\[30a.1\]]tshig 'bru dang ldan pa zhes 'don te/_de las ni don dang bcas pa dang /_tshig 'bru dang bcas pa [#]dge ba yin par ston to/_/mngon par brjod pas mngon par rjod par byed pa zhes bya ba [#]ni rtogs par [#]byed pa yin te/_'di dag gis ni bshad pa'i chos
[\[30a.2\]]bstan pa yin no/_/de kun nas slong bar byed pa'i chos rnams ni ngag gi rang bzhin ma yin pa'i phyir rang gis don go bar [#]mi nus kyis brgyud [#]pas go bar byed do/_/gzhan yang gang dag de'i rang bzhin yin pa'i phyir mngon par brjod pas mngon par brjod pa yin gyi yi ge bsgyur te
[\[30a.3\]]rnam par bshad pas mngon par brjod pas ni ma yin te/_ha cang yang thal bar gyur na ni [#]mi rung ba'i phyir ro/_/gang dag mngon par brjod pa na mngon par rjod [#]par byed pa zhes de skad du 'don pa de'i don ni tshig gi don grags pas bdag nyid brjod pa na yin gyi/_yi ge bsgyur te/_
[\[30a.4\]]rnam par bshad pas mngon par brjod pa na na ma yin te/_ji ltar bdud kyis smras pa'i tshigs su bcad pa las/_mi rnams tshe ni ring ba ste/_/skyes bu dam pa slu mi byed/_/'dir ni 'chi bdag 'ong ba med/_/'phyar [#]ba dang ni bag med spyod/_/ces bya ba/_mi rnams tshe ni
[\[30a.5\]]mi ring bas/_/skyes bu dam pa rnams la bslu/_/'dir ni 'chi bdag 'od yod pas/_/'phyir [#]dang bag med spyad mi bya/_/zhes yi ge rnams bsgyur nas rnam pa gzhan du rnam par bshad par nus pa lta bu'o zhes [#]bya ba 'di yin no[#]/_/gzhan yang tshangs par spyod pa mngon par
[\[30a.6\]]brjod pa na mngon par rjod [#]par byed pa zhes bya ba ni gzhan ma yin par brjod pa nyid du bstan pa yin no/_/thos pa zhes bya ba nas/_mthong bas shin tu rtogs pa yin no zhes bya ba'i bar ni nyan pa dang /_'dzin pa dang /_'jug par byed pa dang /_don sems pa dang /_de
[\[30a.7\]]dmigs kyis phyed pa'i sgo nas te [#]go rims bzhin no/_/de la gnyis kyis ni mang du thos pa dang thos pa'i gzhi can yin no/_/lhag ma rnams kyis [#]ni thos pa bsags pa yin te/_bstan [#]par byed pa'i phyir ro/_/lung las ni bstan par 'dzin pa dang /_klog pa dang /_
[\[30b\]]
[\[30b.1\]]'don pa dang /_sems dang ba dang ldan pa dang /_gtsug lag nyid du dmigs kyis phyed pa'i sgo nas thob [#]pa nas mthong bas shin tu rtogs pa'i bar yin no zhes 'byung ngo /_/bshad pa 'di ni gang las ji ltar na mang du thos pa la sogs pa yin pa de yongs su ston pa
[\[30b.2\]]yin par rigs [#]par bya'o/_/de lta bur gyur pa des ji ltar mdo sde rnam par bshad par bya zhe na/_rnam pa lnga dag gis te/_mdo sde'i dgos pa dang /_bsdus pa'i don dang /_tshig gi don dang /_mtshams sbyar ba dang /_brgal ba dang /_lan gnyis brjod par
[\[30b.3\]]bya'o/_/'dir smras pa/_mdo don smra ba dag gis ni/_/dgos pa bsdus pa'i don bcas dang /_/tshig don bcas dang mtshams sbyar [#]bcas/_/brgal lan bcas par bsnyad par bya/_/brgal ba dang lan gnyis gcig tu bya ba ni brgal ba'i lan gdab pa'i don
[\[30b.4\]]gyi phyir ro/_ci'i phyir 'di dag brjod par bya zhe na/_mdo sde'i don gyi [#]che ba nyid thos na nyan pa dang 'dzin pa la 'bad par byed pas dgos pa brjod par bya'o/_/dgos pa de'ang mdo sde'i bsdus pa'i don las rtogs par 'gyur ro/_/bsdus pa'i don yang tshig gi don las so/_/
[\[30b.5\]]tshig gi don gyi go rims mi 'gal ba ni mtshams sbyar ba las so/_/rigs pa dang mi 'gal ba dang /_snga phyi mi 'gal ba ni brgal ba dang lan las yin pas na bsdus pa'i don la sogs pa yang brjod par bya'o/_/'dir [#]smras pa/_mdo don che ba nyid thos na/_/nyan pa dang ni
[\[30b.6\]]'dzin pa la/_/nyan pa po ni gus byed pas/_/thog mar dgos pa brjod par bya/_/de 'grub de yi [#]bsdus don las/_/bsdus pa'i don ni tshig don las/_/go rims rigs pa snga phyi dag_/mi 'gal ba ni gnyis las so/_/gzhan yang dgos pa brjod pa las
[\[30b.7\]]ni mdo sde'i 'bras bu phun sum sogs pa shes par 'gyur zhing /_bsdus pa'i don brjod pa las ni don gyi dbang du byas pa yin la/_tshig gi don brjod pa las ni bsdus pa'i don dang /_chos kyi mtshan nyid dang /_dgongs pa'i mtshan [#]yin la/_mtshams sbyar ba brjod pa
[\[31a\]]
[\[31a.1\]]las ni tshig rnams kyi go rims 'brel pa'o/_/brgal ba dang lan brjod pa las ni rigs pa dang snga phyi mi 'gal ba'o/_/'dir smras pa/_lnga po bstan pa byas pa las/_/'bras bu phun sum dbang byas dang /_/de bzhin bsdus don la sogs gsum/_/
[\[31a.2\]]'brel dang mi 'gal shes par 'gyur/_/de la chos kyi mtshan nyid ni ji ltar gzugs ni mi rtag pa'o zhes bya ba lta bu'o/_/tshig 'dis [#]rang dang spyi'i mtshan nyid kyi don bstan pa na dgos [#]pa'i mtshan nyid ni ji ltar mi rtag pa gang yin pa de ni sdug bsngal ba'o zhes bya ba lta bu ste/_zag pa dang
[\[31a.3\]]bcas pa dang /_'du byed kyi sdug bsngal la dgongs pa yin no/_/de bzhin du rnyed pa dang bkur sti [#]ni pags pa nas rkang gi bar du 'chad do zhes bya ba lta bu ni 'dir dbang po lnga po dag tu dgongs pa ste/_dad pa la sogs pa ni pags pa la sogs pa bzhin du 'og ma 'og ma nang du gyur pa'i phyir
[\[31a.4\]]dang /_gces rim [#]yin pa'i phyir ro/_/lung las kyang dad pa tsam ni pags pa lta bu yin te/_srab pa'i phyir ro/_/brtson 'grus ni sha lta bu yin te/_rtag tu rtsom [#]pas sdug pa'i phyir ro/_/dran pa ni rgyus pa lta bu yin te/_thos pa dang bsam [#]pa'i don 'brel bar byed pa'i phyir ro/_/ting
[\[31a.5\]]nge 'dzin ni rus pa lta bu yin te/_rtog pa ngan pas phyed par dka' ba'i phyir ro/_/shes rab ni rkang lta bu yin te/_mnyam par gzhag pa'i sems la gnas pa'i phyir ro zhes 'byung ngo /_/de la mdo sde'i dgos pa ni bsdu na rnam pa bzhir rig par bya ste/_kun tu rmongs pa rnams la yang dag
[\[31a.6\]]par bstan pa dang /_bag med pa rnams la yang dag par len du gzhug pa dang /_kun tu zhum pa rnams la yang dag par gzengs [#]bstod pa dang /_yang dag par zhugs pa rnams la yang dag par dga' bar bya ste/_ji ltar rigs par kha cig tu ni gcig yin pa nas kha cig tu ni bzhi
[\[31a.7\]]yin pa'i bar du sbyar bar bya'o/_/de'i phyir de dang de las yang dag par ston par mdzad/_yang dag par len du 'jug par mdzad/_yang dag par gzengs stod [#]par mdzad/_yang dag par dga' bar mdzad ces bya ba smos so/_/gang zag kha cig gcig pu yin yang don kha cig la kun
[\[31b\]]
[\[31b.1\]]tu rmongs la/_kha cig la zhes bya ba nas yang dag par zhugs pa'i bar du yin pas gcig la yang bzhi 'thad do/_/de la kun tu rmongs pa rnams ni [#]mi shes pa dang the tshom dang log par shes pa dang ldan pa'i phyir ro/_/bag med pa rnams ni le lo dang 'dun pa med pa dang g.yen spyor
[\[31b.2\]]ba dang ldan pa'i phyir ro/_/kun tu zhum pa rnams ni dman pa la mos pa dang bdag nyid mi nus par sems pa dang 'gyod pa dang bya ba mang pos 'jigs pa dang ldan pa'i phyir ro/_/yang dag par zhugs pa rnams ni phyin ci ma log pa dang mnyam pa dang chog [#]mi shes pa'i brtson 'grus bsgrub pa dang
[\[31b.3\]]ldan pa'i phyir ro/_/nag po'i phyogs las 'dun pa bzlog pa yang dgos pa yin no/_/yang na de yang yang dag bar lan du 'jug pa nyid yin te/_de bzlog pa la 'dzud pa'i phyir ro/_/yang dag par bstan pa la sogs pa de dag kyang yon tan gyi khyad par gyi don nam/_yongs su spong bar byed
[\[31b.4\]]pa'i don nam/_rten par byed pa'i don nam/_skyo ba'i [#]don nam/_dad pa'i don nam/_de lta bu la sogs pa yin par ci rigs [#]par bya'o/_/mdo las ma dad pa gnyis ni dad pa phun sum tshogs pa la yang dag par len du 'jug_/'dul bar byed/_'dzud par byed/_rab tu
[\[31b.5\]]'jog par byed ces 'byung ba gang yin pa de ci don gcig pa zhig yin nam 'on te don [#]tha dad pa yin/_de las cir 'gyur gal te don gcig pa zhig yin na ni don zlos pa nyid kyi skyon du 'gyur ro/_/'on te don tha dad pa zhig yin na ni ji ltar na yang dag par bstan pa la sogs pa kho
[\[31b.6\]]na mdo sde'i dgos pa dag [#]tu 'gyur zhe na/_re zhig don gcig pa zhig yin te mdo [#]don zlos na skyon cir 'gyur/_de ni [#]don med par 'gyur te/_tshig 'jug pa don med pa [#]yin na ni ci'i phyir bzlog par 'gyur la/_ci'i phyir rnam grangs rnams kyis [#]bstan gyi/_de nyid kyis ma yin
[\[31b.7\]]zhe na/_gal te sangs rgyas rnams kyis [#]rnam grangs gsungs pa dgos pa med pa zhig yin na ni skyon der 'gyur ro/_/'dir dgos pa gang yin zhe na/_dgos pa dag ni brgyad de rnam grangs gsungs pa ni 'dul ba tha dad pa'i phyir te/_de'i tshe dang phyi ma'i tshe kha cig la [#]la las khong du chud
[\[32a\]]
[\[32a.1\]]par bya ba'i phyir dang /_de'i tshe rnam par g.yengs pa rnams la brjod pa de nyid kyi [#]ni gzhan dag gis [#]smad par 'gyur bas rnam grangs kyis de'i don bstan par bya ba'i phyir dang /_yid mi gzhungs pa rnams la yang dang yang du de'i don yang dag par mtshon pas
[\[32a.2\]]mi brjed par bya ba'i phyir dang /_tshig gcig la don du ma byung bas don gzhan du rtog [#]pa bsal ba'i phyir dang /_gzhan du ming de rnams kyis de'i don yang dag par bsgrub pa'i phyir sgra nges par sbyor ba lta bu dang /_chos sgrogs pa rnams don gyi bshad sbyar dang go bar byed pa gnyis
[\[32a.3\]]la thabs mkhas pa nyid du bsgrub pa'i phyir dang /_nyid la chos so sor [#]yang dag par rig pa mnga' bar bstan pa'i phyir dang /_gzhan dag la de'i sa bon bskyed pa'i phyir te/_rnam par bshad pa byed pa thams cad kyang rnam grangs bshad pa dag gis [#]slob ma rnams la go bar [#]byed
[\[32a.4\]]pas na de lta bu'i rang bzhin can la zlos pa'i skyon du mi 'gyur ro/_/yang na don tha dad pa yin du chug ste/_'di ltar byos shig ces bya ba ni yang dag par len du 'jug pa'o/_/'dul bar byed pa ni gus par [#]byed pa nyid du bsgrub [#]pa'i phyir ro/_/'dzud par byed pa ni [#]sgrub pa la
[\[32a.5\]]'jog par byed pa'i phyir ro/_/rab tu 'jog par byed pa ni mi 'phrogs [#]pa nyid kyis rnam par mi g.yo bar [#]bya ba'i phyir ro/_/rnam grangs gzhan yang 'dul bar byed pa ni bgegs sel ba'i phyir ro/_/ji ltar [#]na mdo sde las dgos pa mang po mi 'byung zhe na/_mi 'byung ste/_'dul bar
[\[32a.6\]]byed pa la sogs pa rnams kyi 'bras bu ni nye bar 'dun par byed pa yin pa'i phyir ro/_/'o na rnam grangs kyis [#]nye bar 'dun par byed pa'am/_'dun par [#]zlog par byed pa 'di lta ste/_sbyor bar bya ba ni rigs so/_/bag yod par bya ba ni rigs so/_/ston pa'i bstan pa la rnal
[\[32a.7\]]'byor du bya ba ni rigs so zhes bya ba dang /_kun dga' bo dge slong 'du 'dzi la kun dga' ba dang /_'du 'dzi la dga' ba dang /[# ]'du 'dzi la kun dga' ba'i sbyor ba la [#]mngon par brtson zhing gnas pa [#]ni legs pa ma yin no zhes bya ba gang yin pa ji lta bu zhe na/_de dag kyang 'dul [#]ba
[\[32b\]]
[\[32b.1\]]bag med pa'i rang bzhin can gyi dbang du mdzad nas ni yang dag par len du 'jug pa yin no/_/kun tu rmongs pa'i dbang du mdzad nas ni yang dag par bstan pa yin te/_rigs pa dang rigs pa ma yin pa nyid gnyis yang dag par ston pa'i phyir ro/_/de la mdo sde'i dum bu dang
[\[32b.2\]]po 'di ni gang la brten nas gang bya ba de la nye bar 'dun par byed pa yin te/_ci la brten nas she na/_brtson 'grus brtsams pa la'o/_/ci zhig bya zhe na/_mi mthun pa'i phyogs spang ba [#]dang /_gnyen po'i phyogs bsten par bya'o/_/gzhan yang 'dul [#]ba le lo can gyi dbang
[\[32b.3\]]dang /_rnyed [#]pa dang bkur sti'i don du thos pa dang /_bsam pa la brtson pa dang /_ting nge 'dzin tsam gyis chog par 'dzin pa'i rang bzhin can las brtsams nas nye bar 'dun par byed pa 'di yin par rig par bya'o/_/gzhan yang ting nge 'dzin dang de la ro myang ba med pa dang de tsam
[\[32b.4\]]gyis chog mi shes par nye bar 'dun par byed pa yin no/_/lung las ni go rims bzhin du bslab pa gsum la brtsams nas zhes 'byung ngo /_/a lam zhes bya ba'i sgra 'di ni nus pa la yang mthong ste/_lam 'di yang shes par nus pa ma yin mthong bar [#]nus pa ma yin zhes bya ba ste/_
[\[32b.5\]]mi phod cing mi nus so zhes bya ba'i tha tshig go/_/bzlog pa'i don la yang mthong [#]ste/_rgyal po chen po re zhig bdag la byas [#]pa ni zhes bya ba nas sems rab tu dang bas ni chog go/_/'du byed thams cad kyis ni chog go zhes bya'o[#]/_/rgyan gyi don la yang mthong ste/_rul ba'i [#]
[\[32b.6\]]lus ni mngon par brgyan byas shing /_/mig sman bskus pa ji ltar gsar bris bzhin/_/zhes bya ba'o/_/rigs pa'i don la yang mthong ste/_dmag ldan pa khyod som nyi za ba ni rigs pa yin no/_/the tshom za ba ni rigs pa yin no zhes bya ba ste/_the tshom za bar bya ba'i gnas
[\[32b.7\]]la the tshom skyes pa yin pas so/_/skyo bar rigs pa yin no/_/'dod chags dang bral bar [#]rigs pa yin no/_/rnam par grol bar bya ba ni rigs pa yin no zhes bya ba ni rung ba zhes bya ba'i tha tshig go/_/'dir yang sbyor bar bya ba ni rigs so zhes bya ba ni rung ba'i don du blta
[\[33a\]]
[\[33a.1\]]bar bya'o/_/mdo sde'i dum bu gnyis pa las 'byung ba ni da ltar byung ba dang /_'das pa dang ma 'ongs pa'i 'du 'dzi las brtsams nas tshig [#]gsum po dag rig [#]par bya ste/_de la dga' ba dang ro myong [#]bar byed pa dang mngon par dga' ba'i phyir ro/_/spang [#]ba
[\[33a.2\]]la kun dga' ba zhes bya ba de la yang de bzhin no/_/dgos pa bshad zin to/_/bsdus pa'i don ni mdo sde'i lus [#]yin te/_'di lta ste/_yang dag par ldan pa'i lung las/_dge slong dag gzugs yod pa 'di la zhes bya ba la sogs pa'i mdo sde lta bu ste/_de las ni bsdu na
[\[33a.3\]]gang zhig ji ltar yongs su shes par bya ba dang /_yongs su shes pa gang yin pa dang /_yongs su shes pa'i 'bras bu gang yin pa dang /_de rjod [#]par byed pa gang yin pa de la [#]bstan pa ni bsdus pa'i don to[#]/_/ci zhig yongs su shes par bya zhe na/_gzugs la sogs pa [#]
[\[33a.4\]]sdug bsngal gyi bden pas bsdus pa'o/_/ji ltar yongs su shes par bya zhe na/_mi rtag par ro/_/yongs su shes pa gang zhe na/_yang dag pa'i lta ba'o/_/yongs su shes pa'i 'bras bu gang zhe na/_skyo ba la sogs pa'i rim gyis [#]sems shin tu rnam par grol ba
[\[33a.5\]]nyid do/_/de rjod [#]par byed pa gang yin zhe na/_bdag gi skye ba zad do zhes bya ba de lta bu la sogs pa'o/_/gzhan yang bsdus pa'i don ni bsdu na 'dir yang dag pa [#]ji lta ba bzhin du mthong ba dang /_skyo ba dang /_'dod chags dang bral ba dang /_rnam par grol ba dang /_rnam par
[\[33a.6\]]grol ba'i ye shes mthong ba yin par bstan to/_/de lta bu'i rang bzhin can ni mdo sde rnams kyi [#]bsdus pa'i don du rig par bya'o/_/tshig gi don ni rjod [#]pa gang gi brjod par bya ba gang yin pa ste/_de yang kha cig ni gcig la du ma 'byung ba dang /_kha cig ni du ma la gcig 'byung ba ste/_re zhig cig la
[\[33a.7\]]du ma 'byung ba ni dper na/_ma zla ba'i bu mo'i bu'i [#]mdo las/_de'i sems de 'dod chags dang bral ba dang /_zhe sdang dang bral ba dang /_gti mug dang bral ba yin no zhes bya ba 'byung ba lta bu ni de dag dang mi ldan par shes par bya ste/_kun tu chags pa ma yin pa'i chos can zhes bya ba la
[\[33b\]]
[\[33b.1\]]sogs pa gsungs pa'i phyir dang /_phyir mi ldog pa'i chos can zhes gsungs pa'i [#]phyir te/_yongs su nyams pa med pa dang /_phyir ldog pa med pas phyi rol pa'i 'dod chags dang bral ba dang chos mi mthun pa'i phyir ro/_/yan lag lnga ba'i phywa mkhan gyi mdo las/_dge ba'i
[\[33b.2\]]tshul khrims 'di dag ni sems kyis kun nas bslang ba dag ste/_sems de gang zhe na/_'dod chags dang bral ba dang zhe sdang dang bral ba dang gti mug dang bral ba yin no zhes bya ba ni ma chags pa la [#]sogs pa dag dang mtshungs par ldan par shes par bya'o/_/'dod chags la sogs pa
[\[33b.3\]]dag dang mi ldan pa yang ma yin la/_lung du ma bstan pa yang ma yin te/_so so thar pa'i sdom pa'i dbang du mdzad pa'i phyir ro/_/sems kyi rnam grangs mngon par shes pa bstan pa las/_sems 'dod chags dang bral na sems 'dod chags dang bral lo snyam du yang dag pa
[\[33b.4\]]ji lta ba bzhin du rab tu shes pa dang /_zhe sdang dang bral ba dang gti mug dang bral ba zhes bya ba ni 'dod chags la sogs pa dag dang mtshungs par ldan pa ma yin par shes par bya'o/_mi ldan pa yang ma yin la/_/gdon mi za bar ma chags pa la sogs pa dang mtshungs par ldan
[\[33b.5\]]pa yang ma yin no/_/ci'i phyir mi ldan pa ma yin zhe na/_'dod chags la [#]sogs pa dang bral ba nyid rnam par grol ba nyid du 'gyur bas so/_/cir 'gyur zhe na/_de logs shig tu bstan par mi 'gyur la/_mngon par shes pa spyi [#]bo dag la yang 'dod chags la sogs pa
[\[33b.6\]]dang bral bar smos par mi 'gyur te/_rnam par grol ba bzhin no/_/gal te 'dod chags la sogs pa dang bral ba de dang mi ldan pa yin na/_'o na ni 'dod chags la [#]sogs pa dang bcas pa yang de dang ldan pa yin gyi de dang mtshungs par ldan pa ni ma yin no/_/cir 'gyur
[\[33b.7\]]zhe na/_tha dad pa smos [#]par mi 'gyur te/_gcig la yang gsum char dang ldan pa'i phyir ro/_/rnam par ma grol ba yang logs shig tu smos par mi 'gyur ro/_/gal te 'dod chags dang bral ba mi ldan pa yin yang 'dod chags dang bcas pa ldan pa tsam la mi brjod par
[\[34a\]]
[\[34a.1\]]mtshungs par ldan pa la bya'o zhes pa ni gal te nag po'i phyogs dang mthun pa de dang mtshungs par ldan pa yin la/_dkar po'i phyogs dang mthun pa ni de dang mi ldan pa yin na cir 'gyur zhe na/_rnam par grol ba logs shig tu smos par mi 'gyur zhing /_'dod chags
[\[34a.2\]]la sogs pa dang mtshungs par ldan pa yang ma yin mi ldan pa yang ma yin pa'i dge ba zag pa dang bcas pa dang /_lung du ma bstan pa gang yin pa [#]de yang smos par mi 'gyur ro/_/re zhig nyon mongs pa gzhan dang nye ba'i nyon mongs pa dang mtshungs par ldan pa'i sems kyang ji ltar smos
[\[34a.3\]]par 'gyur te/_de la yang de bzhin du 'gyur ro zhe na/_tshor ba rnam pa gsum la gnas pa'i sems kyi dbang du byas nas de dang mtshungs par ldan pa'i nyon mongs pa'i rtsa ba gsum po dag smos pa'i phyir/_de la gnas pa'i sems dang mtshungs par ldan pa'i nyon mongs pa dang
[\[34a.4\]]nye ba'i nyon mongs pa dang /_nye ba'i nyon mongs pa de'i phyogs dang mthun pa gzhan rnams kyang smos pa kho na yin pas de dang mtshungs par ldan pa'i sems ma smos pa ma yin no/_/gal te 'o na 'dod chags dang mtshungs par ldan pa ma yin pa 'dod chags dang bral ba yin na/_
[\[34a.5\]]zhe sdang dang mtshungs par ldan pa yang 'dod chags dang bral ba yin no zhe na/_de la de ltar bzung [#]ba go ba ma yin te/_de la ni zhe sdang dang bcas pa nyid du bzung [#]ste/_ji lta bu dang mtshungs par ldan par bzung ba'i phyir de kho na bzhin du bstan to/_/'dod chags la sogs pa
[\[34a.6\]]dang bral ba ni tha dad par yang bzung [#]ste/_gang dang mtshungs par ldan pa de dang bral ba dang /_gzhan dang yang mtshungs par ldan pa ma yin pa las so/_/tha dad pa ma yin par yang yin te/_thams cad dang mtshungs par mi ldan pa'i las so/_/gang zhig 'di skad du/_gal te
[\[34a.7\]]'dod chags dang ldan pa 'dod chags dang bcas pa yin na de ni pha rol gyi sems shes pas [#]'dzin par mi 'thad de/_ci'i phyir zhe na/_'dod chags dang ldan pa ni des dmigs pa'am de'i [#]thob pa'i sgo nas yin grang [#]na/_de gnyis kyang des mi 'dzin te/_pha rol gyi sems shes
[\[34b\]]
[\[34b.1\]]pas de la dmigs pa can dang /_sems dang mi ldan pa la dmigs pa can du gyur na mi rung bas so zhes zer ba de la 'di skad ces re zhig ji ltar na pha rol gyi sems shes pas sems rnam par grol ba 'dzin par 'gyur te/_de la yang de bzhin du 'gyur ro zhes brjod par bya'o/_/
[\[34b.2\]]de yang ji ltar 'dzin par 'gyur zhe na/_'di ni bsam gyis mi khyab pa sems pa ste/_bcom ldan 'das kyis bsam gtan pa rnams kyi [#]bsam gtan gyi yul ni bsam gyis mi khyab po zhes gsungs so/_/'on kyang 'dod chags la sogs pa'i bag chags dang bcas
[\[34b.3\]]pa'i sems khyad par can la 'dzin to/_/de ltar na tshig gcig la don du ma byung ba yin no/_/yang dper brjod par bya ste/_dper na/_gzugs zhes [#]bya ba gzugs phung dang /_/kha dog bsam gtan rnam [#]par 'dren/_/gzugs zhes bya ba gzugs kyi phung po
[\[34b.4\]]la ni gzugs la bdag tu rjes su lta zhing rnam par shes pa'i bar du zhes 'byung ba lta bu'o/_/kha dog la ni mig gis gzugs rnams mthong nas zhes 'byung ba lta bu'o/_/bsam gtan rnams la ni gzugs kyi 'dod chags dang /_gzugs med pa'i 'dod chags zhes 'byung ba
[\[34b.5\]]lta bu'o/_/rnam pa la ni gzugs rnams kyi sdug pa'i gzugs dag la kun tu chags zhes 'byung ba lta bu'o/_/mtha' ni zad dang 'jug cha dang /_/nye dang phyogs dang smad pa [#]la'o/_/mtha'i sgra zad pa la ni sdug bsngal gyi mthar [#]'byin zhes 'byung ba lta bu'o/_/mjug la ni/_'tsho
[\[34b.6\]]ba'i mtha' ni 'chi ba yin [#]zhes 'byung ba dang /_'dir ni 'gro bas 'jig rten mthar/_/nam yang phyin par mi 'gyur ro zhes 'byung ba lta bu'o/_/cha la ni mtha' gsum ste/_'jig [#]tshogs kyi mtha' dang /_'jig tshogs kun 'byung ba'i mtha' dang /_'jig tshogs
[\[34b.7\]]'gog pa'i mtha'o zhes 'byung ba lta bu'o/_/nye ba la ni sa blangs [#]nas chu'i mthar 'gro'o zhes 'byung ba lta bu'o/_/phyogs la ni mtha' gang du phyin zhes 'byung ba dang /_mtha' gcig tu 'dug go zhes 'byung ba lta bu'o/_/smad pa la ni 'di ni 'tsho ba rnams kyi mtha' ste/_
[\[35a\]]
[\[35a.1\]]'di lta ste/_slong [#]mo'i zhes bya ba lta bu ste tha chad do zhes bya bar mngon no/_/mchog gi sgra ni gtso bo dang /_/dang po rtse mo mdun don dang /_/tshig dang mang po dag dang ni/_/dmigs pa la yang yod par mthong /_/gtso bo la ni sems can gang su dag
[\[35a.2\]]yod pa de rnams kyi mchog ni de bzhin gshegs pa yin par bshad ces 'byung ba lta bu'o/_/dang po la ni stan gyi thog ma dang /_chu'i thog ma dang /_bsod snyoms kyi thog ma zhes 'byung ba lta bu'o/_/rtse mo la ni skra'i rtse mos sam/_rtswa'i [#]mchog mas sam zhes 'byung ba lta
[\[35a.3\]]bu'o/_/mdun gyi don la ni mdun du 'gro'o zhes 'byung ba lta bu'o/_/tshig [#]la ni tshigs [#]kyi sa bon zhes 'byung ba lta bu'o/_/mang po la ni khrom gyi ru zhes 'byung ba lta bu'o/_/dmigs pa la ni sems rtse gcig pa nyid dang /_sems mi 'brel ba zhes 'byung ba lta bu'o/_/nye bar sgyur [#]
[\[35a.4\]]ba dang bcas pa dang [#]yid bde ba la yang mthong ste/_mgu ba nyid du gyur yi [#]rangs pa nyid du gyur zhes 'byung ba lta bu'o/_/blo gcig pa nyid la yang yod de/_nyan thos kyi dge 'dun rnams mthun pa rnams la ltos zhes 'byung ba lta bu'o/_/mtha' dag nyid la yang yod de/_
[\[35a.5\]]rkyen rnams tshogs pa zhes 'byung ba lta bu'o/_/gzhon pa nyid la yang yod de/_lang tsho gzhon nu dang ldan pa zhes 'byung ba lta bu'o/_/'jig rten zhes bya sems can dang /_/snod dang sdug bsngal 'gro 'dod la'o/_/sems can dag la ni chos gsum po 'di dag ni 'jig
[\[35a.6\]]rten gyi [#]mi 'dod pa dang /_mi sdug pa dang /_mi dga' ba dang /_yid du mi 'ong ba'o zhes 'byung ba lta bu'o/_/snod la ni 'jig rten gyi bar gyi 'jig rten dag yod do zhes 'byung ba lta bu'o/_/sdug bsngal gyi bden pa la ni 'jig rten gang zhe na/_nye bar len pa'i phung
[\[35a.7\]]po lnga po [#]rnams so zhes 'byung ba lta bu'o/_/'gro ba la ni lan cig 'jig rten 'dir 'ongs na sdug bsngal gyi mthar 'byin to zhes 'byung ba lta bu'o/_/'dod pa rnams la ni kun tu rgyu dag 'dod pa'i yon tan lnga po 'di dag ni 'phags pa'i chos 'dul ba la ni 'jig rten zhes bya'o
[\[35b\]]
[\[35b.1\]]'byung ba lta bu'o/_/zang zing zhes bya rnyed pa dang /_/'dod yon gzugs dang zad [#]la yod/_/rnyed pa la ni dge slong dag nga ni chos kyi bgo skal la spyod cing gnas pa yin gyi/_zang zing gi bgo skal la spyod pa ni ma yin no zhes 'byung ba lta bu'o/_/'dod pa'i yon tan rnams la ni gang
[\[35b.2\]]la so so'i skye bo rnams chags pa 'di ni 'jig rten gyi zang zing drag po yin no zhes 'byung ba lta bu'o/_/gzugs la ni zang zing dang bcas pa'i rnam par thar pa gang zhe na/_gzugs dang ldan pa gang yin pa'o zhes 'byung ba lta bu'o/_/zas la ni lag pa zas dang 'bags pas chu snod la mi
[\[35b.3\]]gzung [#]zhes 'byung ba lta bu'o/_/'jig rten na zang zing gi sgra ni sha la yang yod do[#]/_/sha med pa'i zas dang zhes 'byung ba lta bu'o/_/'byung ba zhes bya skyes bden dang /_/sa khams sogs dang 'dus byas dang /_/yod dang sems can rnams dang ni/_/mi ma yin pa rnams la
[\[35b.4\]]yod/_/skyes pa la ni zas bzhi ni sems can 'byung ba rnams gnas pa'i phyir ro zhes 'byung ba lta bu ste/_skyes pa rnams zhes [#]bya bar shes so/_/bden pa la ni de yang dus bzhin du smra ba dang /_yang dag par smra ba yin zhes 'byung ba lta bu'o/_/sa'i khams la sogs pa la [#]ni 'byung ba
[\[35b.5\]]chen po bzhi dag ces 'byung ba lta bu'o/_/'dus byas la [#]ni dge slong byung ba la skyo bar bya ba'i phyir dang /_'dod chags dang bral bar bya ba'i phyir dang /_'gog par bya ba'i phyir zhugs pa yin no zhes 'byung ba lta bu'o/_/yod pa la ni bdag nyid la ji ltar yod pa bzhin du smra ba yin
[\[35b.6\]]zhes 'byung ba lta bu'o/_/sems can rnams la ni 'byung po thams cad la dbyug pa spangs nas zhes 'byung ba lta bu'o/_/mi ma yin pa rnams la ni/_'byung po gang dag 'dir ni lhag [#]gyur cing /_/sa'am 'on te bar snang 'khod pa dag_/ces 'byung ba dang /_'byung pos zin
[\[35b.7\]]pa dang /_'byung po'i sman pa zhes 'byung ba lta bu'o/_/pa [#]da zhes bya mya ngan 'das/_/rkang pa cha dang yud tsam dang /_/bzhi [#]dang bden gnyis rkang pa'i phyogs/_/rjes dang tshig la yod pa yin/_/mya ngan las 'das pa la ni zhi ba'i go 'phang bla na med pa zhes 'byung ba lta bu'o/_/rkang
[\[36a\]]
[\[36a.1\]]pa la ni sems can gang dag rkang pa med pa'am/_rkang gnyis sam/_rkang mangs sam zhes 'byung ba lta bu'o/_/cha la ni chos kyi rnam grangs tshig bzhi pa zhes 'byung ba lta bu'o/_/yud tsam la ni sems yud tsam yud tsam la ni yi [#]chad cing rnam par rtog pa
[\[36a.2\]]rnams kyi dbang du song zhes 'byung ba lta bu'o/_/gzhi la ni bag yod pa ni mi 'chi ba'i gzhi yin te/_bag med pa ni 'chi ba'i gzhi yin zhes 'byung ba lta bu'o/_/bden pa rnams la ni slob pa'i gzhi mthong ba zhes 'byung ba lta bu'o/_/rkang pa'i phyogs la ni [#]bram ze bre bo dang rus gcig
[\[36a.3\]]pas bcom ldan 'das kyi gom gnas su zhabs la 'khor lo dag mthong ngo zhes 'byung ba lta bu'o/_/rjes la ni/_mkha' la bya yi rjes bzhin du/_/de dag rtogs par dka' ba yin/_zhes 'byung ba lta bu'o/_/tshig la ni legs par bshad pa'i tshig gcig gi don kyang shes
[\[36a.4\]]par byas nas zhes 'byung ba lta bu'o/_/chos ni shes bya lam dang ni/_/mya ngan 'das dang yid kyi yul/_/bsod nams tshe dang gsung rab dang /_/'byung 'gyur nges dang chos lugs la'o/_/chos kyi sgra zhes bya ba la ni chos gang la la 'dus byas sam 'dus ma byas sam de rnams
[\[36a.5\]]kyi mchog ni 'dod chags dang bral ba yin par bshad do zhes 'byung ba lta bu'o/_/lam la ni dge slong dag log pa'i lta ba ni chos ma yin la yang dag pa'i lta ba ni chos yin no zhes rgyas par 'byung ba lta bu'o/_/mya ngan las 'das pa la ni chos la skyabs su song ba zhes
[\[36a.6\]]'byung ba lta bu'o/_/yid kyi yul la ni chos kyi skye mched ces 'byung ba lta bu ste/_de ni yid kho na'i yul yin zhing yul kho na yin gyi rten ni ma yin no/_/bsod nams la ni btsun mo'i 'khor dang gzhon nu ma [#]rnams dang lhan cig tu chos spyod ces rgyas par 'byung ba lta bu'o/_/
[\[36a.7\]]tshe 'di la ni mthong ba'i chos la myong bar 'gyur ba dang /_byis pa ni mthong ba'i chos gces par 'dzin pa yin zhes 'byung ba lta bu'o/_/gsung rab la ni 'di la dge slong chos shes pa ni 'di lta ste/_mdo'i sde dang /_dbyangs kyis bsnyad [#]pa'i sde dang zhes rgya cher 'byung ba lta bu'o/_/
[\[36b\]]
[\[36b.1\]]'byung bar 'gyur ba la ni 'du byed kyi rdzas rnams ni de'i chos so zhes 'byung ba dang /_de ltar 'di lta ste/_lus 'di ni rga ba'i chos yin no zhes 'byung ba lta bu'o/_/nges pa la ni dge slong gi chos bzhi rnams zhes [#]'byung ba lta bu [#]dang /_de bzhin du dge slong dag srog gcod pa ni
[\[36b.2\]]chos ma yin la srog gcod pa spangs pa [#]ni chos yin no zhes rgya cher 'byung ba lta bu'o/_/chos lugs la ni yul chos dang rigs chos zhes 'byung ba lta bu'o/_/spangs pa zhes bya btang ba dang /_/bral dang gnod [#]dang bag la nyal/_/bton pa'o spangs pa la [#]sogs pa'i/_/spangs pa
[\[36b.3\]]zhes bya gnyis su bzhed/_/spangs pa zhes bya ba btang ba la ni longs spyod kyi phung po che ba'am/_chung ba yang spangs nas zhes 'byung ba lta bu'o/_/rgyun dang bral ba la ni sdig pa mi dge ba'i chos skyes pa rnams spangs nas zhes 'byung ba lta bu'o/_/'jig rten pa'i lam
[\[36b.4\]]gyis gnon pa la ni/_'dod pa rnams la [#]'dod pa'i 'dun pa spangs nas des lan mang du gnas shing /_tshangs pa'i 'jig rten dang skal ba mnyam par skyes zhes 'byung ba lta bu'o/_/bag la nyal yang dag par bcom pa la ni kun tu sbyor ba gsum spangs pa las/_rgyun tu
[\[36b.5\]]zhugs pa yin no zhes 'byung ba lta bu'o/_/de bzhin du spangs par mthong [#]ba dang /_sdom pas spong ba dang /_rjes su srung bas [#]spong ba dang /_bsgom pas spong ba ste/_nyan thos la bshad pa'i mdo sde gnyis las rnam pa gnyis su rnam par phye'o/_/tshul gyi sgra ni bden pa dang /_/lam
[\[36b.6\]]dang 'brel 'byung rig pa dang /_/nges 'byed cha dang mya ngan 'da'/_/thabs dang rigs pa nyid la yod/_/sdom gyi tshigs su bcad pa/_bden dang yan lag brgyad dang 'byung /_/zhes bya ba 'di las/_'phags pa'i tshul gyi sgra ni bden pa rnams dang /_lam dang rten cing
[\[36b.7\]]'brel par [#]'byung ba la yang mthong ngo /_/rig pa rnams la yang mthong ste/_bram ze nga ni 'phags pa'i chos 'dul ba 'di la 'phags pa'i tshul gyis [#]gsum rig pa yin par smra'o zhes 'byung ba lta bu ste 'di las so/_/nges par 'byed pa'i cha dang mthun pa rnams la yang mthong
[\[37a\]]
[\[37a.1\]]ste/_gang su dag dran pa nye bar gzhag pa bzhi rnams dang mi mthun par [#]byed pa de dag ni 'phags pa'i tshul la de dag gis mi mthun par byas pa yin no zhes 'byung ba lta bu'o/_/tshul gyi sgra ni mya ngan las 'das pa la yang mthong ste/_khyim pa'am rab
[\[37a.2\]]tu byung ba'am/_gang zhig yang dag grub byed pa[#]/_/des ni bla med tshul nyid kyi/_/chos ni kun tu thob par 'gyur/_/zhes 'byung ba lta bu'o/_/thabs la yang mthong ste/_tshul gyi [#]brtson 'grus brtsams pa la/_/bya bar dka' ba ci yang med/_/ces 'byung ba lta bu'o/_/
[\[37a.3\]]rigs pa la ni tshul bzhin byed do zhes 'byung ba lta bu'o/_/las mtha' zhes bya nor tshol dang /_/gsum bdun spangs pa rnams la'ang yod/_/las kyi mtha' zhes bya ba nor tshol ba la ni des gal te zhing dang /_gal te tshong gi las kyi mtha' de dang de byed do zhes
[\[37a.4\]]rgyas par 'byung ba lta bu'o/_/gsum pa [#]spangs pa la yang yod de/_'jig rten pa'i yang dag pa'i las kyi mtha' gang zhe na zhes rgyas par 'byung ba nas/_srog gcod pa'i bar du spangs nas srog gcod pa las phyir ldog pa yin/_de bzhin du 'dod pa las [#]log par g.yem pa las
[\[37a.5\]]zhes bya ba'i bar du 'byung ba lta bu'o/_/bdun spangs pa la yang yod de/_las kyi mtha' phun sum tshogs pa gang zhe na/_srog gcod pa spangs pa nas srog gcod pa las phyir log pa yin zhes bya ba'i bar dang /_de bzhin du tshig 'khyal pa smra ba las zhes bya ba'i bar du 'byung
[\[37a.6\]]ba lta bu'o/_/las kyi mtha'i sgra ni mtshams med pa la yang yod de/_log pa'i las kyi mtha' med pa nyid ces gsungs pa'i phyir te/_chos 'dul ba 'di las log cing drang du mi rung ba rnams ni gang zag lnga dag [#]ste/_ma gsod [#]pa dang zhes mdo las rgyas par gsungs
[\[37a.7\]]pa [#]las so/_/log pa de rnams kyi las kyi mtha' ni log pa'i las kyi mtha' ste/_mtshams med pa lnga po dag go/_/'di la log pa'i las kyi mtha' med pas na log pa'i las kyi mtha' med pa ste/_de dngos po ni log pa'i las kyi mtha' med pa nyid do/_/phung po zhes bya ba
[\[37b\]]
[\[37b.1\]]spungs pa dang /_/phrag pa sdong po cha nyid la'o/_/phung po zhes bya ba spungs pa la ni de thams cad gcig tu bsdus nas [#]gzugs kyi phung po zhes bya ba'i grangs su 'gro'o zhes bya ba dang /_de bzhin du nor gyi phung po chen po bsgrubs nas gnas so zhes 'byung ba lta bu'o/_/phrag pa la ni dper na mi zhig
[\[37b.2\]]sa las khri'u'i steng du 'jog [#]nas rta'i steng nas glang po che'i [#]phrag pa la zhon no zhes bya ba'i bar du 'byung ba lta bu'o/_/sdong po la ni shing ljon pa rtsa ba dang ldan pa dang /_sbom pa dang ldan pa chen po'o zhes 'byung ba lta bu'o/_/cha la ni sbyin par bya ba phung po gsum dag tu sbyin no zhes 'byung ba lta bu'o/_/
[\[37b.3\]]bsdu ba zhes bya rang bzhin dang /_/rjes su mthun dang dga' ba dang /_/nyams med khong su gtogs pa dang /_/'dzin par byed dang don drug go/_/rang bzhin la ni gzugs kyi phung po ni skye mched bcu dang gcig gi phyogs kyis bsdus so zhes 'byung ba lta bu'o/_/rang bzhin dang rjes su
[\[37b.4\]]mthun pa la ni 'phags pa'i lam yan lag brgyad ni phung po gsum dag gis bsdus so zhes 'byung ba lta bu'o/_/dga' bal ni bsdu ba'i dngos po bzhi po dag ces 'byung ba lta bu'o/_/yongs su nyams pa med pa la ni 'di ni dbang po lnga po de dag sdud par byed pa yin te/_'di lta ste/_shes
[\[37b.5\]]rab kyi dbang po zhes 'byung ba lta bu'o/_/khongs su gtogs pa la ni 'gro ba dud 'gro'i skyes gnas su song ba'i srog chags gang su yang rung ba de thams cad kyi rjes ni glang po che'i rjes su 'dus shing 'du ba yin no zhes 'byung ba lta bu'o/_/'dzin par byed pa la ni khang pa brtsegs pa'i
[\[37b.6\]]phyam dgu po gang dag yin pa de dag gi mchog ni spyi rten yin te/_'di lta ste/_sdud pa'i phyir ro zhes 'byung ba lta bu ste/_de lta bu ni dper brjod pa tsam du zad do/_/de ltar tshig gcig la don du ma byung ba yin te/_gang la gang rigs [#]pa de la de brjod par bya'o/_/tshig du ma la don gcig
[\[37b.7\]]pa ni dper na rnam grangs kyi tshig lta bu'o/_/gzhan yang don rnam pa gsum ste/_so so re re la brjod par bya ba'i don dang /_bsdus pa'i don dang /_dgos pa'i don no/_/de la so so re re la brjod par bya ba'i don ni rjod [#]pa gang gi brjod par bya ba yang yin te/_dper na ma rig pa'i
[\[38a\]]
[\[38a.1\]]rkyen gyis 'du byed rnams zhes [#]bya ba lam rig pa gang zhe na/[ #]zhes bya ba de lta bu la sogs pa bshad pa gang yin pa'o/_/bsdus pa'i don ni don tha dad pa'i tshig rnams kyi don bsdus pa gang yin pa ste/_ji lta bur [#]srid pa'i yan lag bcu gnyis pa'i tshig
[\[38a.2\]]rnams kyis [#]mdor kun nas nyon mongs pa gsum po nyon mongs pa dang /_las dang /_skye ba'i kun nas nyon mongs pa rnams bstan pa lta bu dang /_de bzhin du ma dad pa ni dad pa phun sum tshogs pa la yang dag par len du 'jug pa nas/_shes rab 'chal ba ni shes rab phun sum tshogs
[\[38a.3\]]pa'i bar tshig 'di rnams kyis ni mdor na 'jug pa dang bcas pa'i mngon par mtho ba dang nges par legs pa'i rgyu yang dag par len du 'jug pa yongs su bstan pa yin te/_'di ltar dad pas tshul khrims la sogs pa la 'jug la/[# ]tshul khrims dang gtong ba gnyis kyis ni lus dang longs
[\[38a.4\]]spyod phun sum tshogs pas bsdus pa'i mngon par mtho ba 'thob bo/_/shes rab kyis ni nges par legs pa 'thob bo zhes bya ba [#]de lta bu la sogs pa'o/_/dgos pa'i don ni rnam grangs gsungs pa rnams kyi don brjod pa gang yin pa ste/_de dag la ni so so re re la brjod par bya ba'i don
[\[38a.5\]]kyang med la/_bsdus pa'i don kyang med de/_brjod par bya ba gcig tu zad pa'i phyir dang /_de bzhin du bstan pa'i tshig rnams kyang bshad pa las brjod par bya ba'i don tha dad pa med pa'i phyir ci'i phyir bstan pa byas zhes dgos pa'i don brjod dgos te/_ji ltar dge slong ma'i don [#]mdo
[\[38a.6\]]sde las kun dga' bo yid phyi rol du bzhag nas yid phyi rol du bzhag go snyam pa dang /_de'i 'og tu snga ma bzhin du mngon par bsdus nas bdag gi yid phyi rol du bzhag cing rnam par grol lo snyam du yang dag pa ji lta ba bzhin du [#]rab tu shes so zhes bya ba ni bstan pa'o/_/lhag ma ni bshad
[\[38a.7\]]pa'o/_/de bzhin du dge slong dag nga ni shin tu gzhon nur rab tu byung ngo zhes bya ba ni [#]bstan pa'o/_/mchog tu gzhon nu dang rab tu gzhon nu zhes bya ba ni bshad pa yin te/_rang bzhin dang dus kyi khyad par gnyis kyis shin tu gzhon pa nyid rdzogs par bshad pa'i phyir ro/_/lhag ma [#]bde
[\[38b\]]
[\[38b.1\]]ba phun sum tshogs pa yang dag pa bsngags pa ni rgyas par bshad pa yin te/_mchog tu rab tu shin tu gzhon pa de nyid rgyas par bshad pa'i phyir ro/_/de bzhin du rten cing 'brel par 'byung ba gang zhe na/_'di lta ste/_'di yod pas 'di 'byung 'di skyes pa'i phyir 'di skye zhes bya ba ni
[\[38b.2\]]bstan pa'o/_/'di lta ste/_ma rig pa'i rkyen gyis 'du byed rnams zhes rgyas par 'byung ba ni bshad pa'o/_/de bzhin du tshe dang ldan pa dag bcu gnyis po 'di dag ni khom par gyur pa yin no zhes 'byung ba 'di las bdag dang gzhan phun sum tshogs pa zhes 'byung ba ni bstan pa yin la/_
[\[38b.3\]]lhag ma ni bshad pa yin te/_bstan pa dang bshad pa gnyis kyis bcu gnyis su 'gyur te/_de lta bu la sogs pa bstan pa'i tshig rnams kyi dgos pa'i don yang brjod dgos so/_/ji skad du phung po lnga rnams dang /_nang gi skye mched drug rnams zhes bya ba de lta bu la sogs pa
[\[38b.4\]]grangs gsungs pa lta bu dag kyang de dag gi brjod par bya ba'i don mi go ba ni ma yin na[#]/_ci'i phyir grangs gsungs pa'i dgos pa'i don yang brjod dgos so/_/de bzhin du tshig gzhan gang dag gi brjod par bya ba'i don ni grags na/_de'i don gyi nus pa nyid [#]ma yin pas de dag
[\[38b.5\]]gi [#]dgos pa'i don yang brjod dgos te/_dper na mnyan yod ga la ba [#]der rgyu zhing gshegs so zhes bya ba'i brjod par bya ba'i don ni 'jig rten na grags na/_ci'i phyir sangs rgyas sam nyan thos ljongs rgyu zhing gshegs pa dang /_de bzhin du ci'i phyir bcom ldan 'das zla ba
[\[38b.6\]]phyed dang gsum nang du yang dag par 'jog par mdzad pa dang /_ci'i phyir tshe dang ldan pa gsus po che chen po tshe dang ldan pa shA ri'i bu ga la ba der song ngo zhes bya ba de lta bu la sogs pa'i dgos pa yang brjod dgos so zhe na/_/de la rnam grangs gsungs pa dag gi dgos pa'i don ni sngar
[\[38b.7\]]bshad par zad kyi lhag ma rnams brjod par bya ste/_re zhig bstan pa'i tshig ni mdos 'grel pa'i don 'dzin par byed pa bzhin du bstan pa tsam gyis de bshad pa'i don 'dzin par bya ba'i phyir dang /_gdul bya [#]mgo smos pas go ba rnams rjes su gzung [#]ba'i phyir dang /_de las gzhan pa rnams
[\[39a\]]
[\[39a.1\]]la [#]phyi ma la mgo smos pas go ba nyid [#]kyis bsags pa'i phyir dang /_bsdu ba dang rgyas par bshad pa la mnga' ba dang ldan pa yang dag par [#]bstan pa'i phyir dang /_gzhan rnams de lta bu la goms pa las de'i sa bon bskyed pa'i phyir ro/_/lung las bstan
[\[39a.2\]]pa tsam la ni rnal 'byor pa rnams kyi sems mnyam par gzhag pa yin na/_ji ltar na de rgyas pa'i don thams cad la mnyam par gzhag par 'gyur zhig gu/_zhes de'i don du bstan pa dang bshad pa gnyis kyis bstan to zhes 'byung ngo /_/grangs gsungs pa ni/_kha cig ni
[\[39a.3\]]bgrang bar bya ba nges par gzung [#]ba'i phyir te/_dper na phung po lnga rnams dang /_nang gi skye mched drug rnams zhes 'byung ba lta bu'o/_/grangs smos pas mi brjed pa'i phyir kha cig ni bde blag tu bzung [#]ba'i phyir te/_dper na gang la la'i sems nye ba'i nyon mongs pa nyi shu rtsa [#]gcig
[\[39a.4\]]gis nye bar nyon mongs pa can yin na zhes 'byung ba dang /_bcur bskyed pa las kyang /_chos gcig ni gces spras su byed pa yin te zhes bya ba nas sa bcu'i bar du 'byung ba lta bu'o/_/kha cig ni gang dag rgyas par bshad par dgos pas nyan par mi byed pa mang du mnyan pa dang /_gzung [#]
[\[39a.5\]]bas 'jigs pa nyan du gzhug pa'i phyir te/_dper na 'di dag ni dbang po gsum po dag ste/_mo'i dbang po dang pho'i dbang po dang srog gi dbang po zhes 'byung ba lta bu'o/_/kha cig ni bya ba mang pos 'jigs pa dag spro ba bskyed pa'i phyir te/_dper na dge slong dag chos gcig spongs
[\[39a.6\]]shig dang khyed phyir mi 'ong bar 'gyur bar ngas [#]khas len te zhes 'byung ba lta bu'o/_/kha cig ni gcig gis gcig bsdu ba [#]bstan pa'i phyir te/_dper na 'di dag ni lnga dag tu gyur na gsum dag tu 'gyur la gsum dag tu gyur na lnga dag tu 'gyur ro zhes 'byung ba lta bu'o/_/kha cig ni tshad
[\[39a.7\]]shes par bya ba'i phyir te/_dper na bzang po'i sde pa drug cu dag gi tshogs zhes 'byung ba lta bu'o[#]/_/kha cig ni dngos po gcig tu shes par bya ba'i phyir te/_chos gnyis kyi bya ba dang zas dang gnyen po mtshungs pa'i phyir na/_dper na sgrib pa lnga rnams 'byung ba lta bu'o/_/kha cig ni
[\[39b\]]
[\[39b.1\]]nyid la lnga nas so so yang dag par rig par gyur pa'i don gsung ba nyid du yang dag par bstan pa'i phyir te/_ji skad du bshad pa'am gzhan las kyang rung te [#]gar rigs pa'o/_/de lta bu la sogs pa ni grangs [#]gsungs pa'i dgos pa yin no/_/sangs rgyas rnams rgyu zhing gshegs pa ni
[\[39b.2\]]rgyu bdun dag gis rig par bya ste/_yul gzhan na 'khod pa rnams 'dul ba'i phyir dang /_de na 'khod pa rnams skom par bya ba'i phyir dang /_nyan thos rnams gcig na ha cang yun ring du gnas pa spang ba'i [#]phyir dang /_nyid de la chags pa mi mnga' bar yang dag par bstan
[\[39b.3\]]pa'i phyir dang /_yul rnams mchod rten du 'gyur ba'i phyir dang /_srog chags mang po rnams de'i drung du blta ba dang 'gro ba la sogs pas bsod nams bskyed pa'i phyir dang /_yams kyi nad dang than pa la sogs pa'i skyon rab tu zhi bar bya ba'i phyir ro/_/bsdus pa'i tshigs su bcad
[\[39b.4\]]pa ni[#]/_yul gzhan 'dul bar bya phyir dang /_/de na 'khod pa bsgom [#]bya'i phyir/_/nyan thos du ma gnas bya'i phyir/_/chags pa mi mnga' bstan phyir dang /_/yul rnams mchod rten 'gyur phyir dang [#]/_/lus can rnams kyi bsod nams phyir/_/yams nad la sogs zhi [#]bya'i
[\[39b.5\]]phyir/_/sangs rgyas rgyu zhing gshegs par mdzad/_/nyan thos dag ni rgyu bco lnga dag gis rgyu bar rig par bya ste/_ji skad du bcom ldan 'das kyis [#]nyes dmigs lnga dag ste/_ha cang yun ring du gnas na bya ba mang zhing byed pa mang ba yin pa dang /_snod spyad mang zhing 'tshog [#]chas mang
[\[39b.6\]]ba yin pa dang /_gnas la ser sna byed cing gnas la zhen pa yin pa dang /_khyim la ser sna byed cing khyim la zhen pa yin pa dang /_chags pa dang bcas bzhin du gnas de nas 'gro bar byed do zhes 'byung ba'i nyes dmigs lnga bstan pa'i phyir dang /_de bzhin du chos gos la
[\[39b.7\]]sogs pa dang mi ldan pa'i phyir dang /_mi dga' bas gnod pa'i phyir dang /_nad kyis gzir ba'i phyir dang /_'dod chags kyis gzir ba'i phyir dang /_mi dang mi ma yin pas byas pas gzhan gyi [#]lus dang sems la gnod pa byed pa'i phyir dang /_rnyed pa la sogs pa 'dod
[\[40a\]]
[\[40a.1\]]pa'i phyir dang /_gzhan la dga' ba'i phyir dang /_gzhan la snying brtse [#]ba'i phyir dang /_bla ma la zhes bya ba'i phyir dang /_yul la sogs pa la ltad mo lta ba'i phyir dang /_dge ba'i phyogs khyad par du bya ba'i phyir dang /_ltung ba bshags pa'i phyir dang /_
[\[40a.2\]]dkon mchog gsum la bkur sti bya ba'i phyir dang /_mchod rten la phyag bya [#]ba'i phyir ro/_/bsdus pa'i tshigs su bcad pa ni/_/nyes dmigs lnga dang mi ldan dang /_/mi dga' nad chags gnod pa'i phyir/_/rnyed sogs sred dang dga' ba dang /_/snying brtse bla ma zhe sa dang /_ltad
[\[40a.3\]]mo khyad par bya phyir dang /_/btung ba dkon mchog bkur sti'i phyir/_/mchod rten phyag ni bya ba'i phyir/_/dge slong rgyu zhing 'gro bar byed/_/bcom ldan 'das zla ba phyed dang gsum nang du yang dag par 'jog par mdzad pa ni nyan thos rnams skom par bya ba'i phyir te/_'dir/_da ltar
[\[40a.4\]]nga ni snying brtse ba/_/mi chung chos la'ang ser sna med/_/dpe mkhyud med cing mi nus med/_/nga ni sdug bsngal rang bzhin min/_/nga yi bstan pa ma zad la/_/khyed las re ba'ang yod min te/_/'dul bas nga'i shes mi nus shing /_/gus dang bcas pa'ang med pas na/_/des na
[\[40a.5\]]bstan par mi bya bar/_/mkhyen cing skom par bya ba'i phyir/_/zla ba phyed dang gsum dag tu/_/bcom ldan nang du yang dag 'jog_/ces gsungs pa lta bu'o/_/bsod nams ye shes zang zing skyabs[#]/_/dga' dang glan [#]ka btsal ba dang /_/shes [#]dang byas gzo yon gnas
[\[40a.6\]]dang /_/de dang gzhan dang gnyis brtse dang /_/'jigs dang ltad mo gnyis dang ni/_/gzhan gyi rjes su 'brang ba'i phyir/_/rgyu ni bcu dang lnga rnams kyis/_/song ba yin par rab tu 'dod/_/de ni ci rigs par rig par bya'o/_/rnam par bshad pa'i rigs pa las/_
[\[40a.7\]]le'ur byas pa dang po'o//_//bam po gnyis pa/_/'di man chad ni gzhan dag la tshig gi [#]don bshad pa la mkhas pa nyid bskyed pa'i phyir mdo sde'i dum bu kha cig ni tshig gi don bshad pa'i phyir phyogs phal cher bstan par bya ste/_sangs rgyas kyi bsngags pa las
[\[40b\]]
[\[40b.1\]]brtsams nas ni 'di ltar yang bcom ldan 'das de ni zhes rgyas par 'byung ba dang /_de'i tshe lha dang bcas pa dang zhes rgya cher 'byung ba dang /_ma dul ba rnams dul bar mdzad pa zhes rgyas par 'byung ba dang /_de bzhin gshegs pa ni lam mkhyen pa lam thugs su chud pa
[\[40b.2\]]zhes rgyas par 'byung ba mdo sde'i dum bu bzhi dag ste/_de la mdo sde'i dum bu dang po las 'byung ba'i tshig rnams kyi bsdus pa'i don [#]ni/_bgegs bcom nas ston pa nyid [#]phun sum tshogs pa gang du/_gang gis/_ji ltar gshegs pa dang /_ston pa'i phrin las gang yin pa
[\[40b.3\]]dang /_gang dag gis yongs su gzung ba zhes bya ba 'di yongs su bstan to/_/de la bgegs ni bdud sdig can du 'dod de/_de bcom pa dang ldan pa'i phyir bcom ldan 'das zhes bya'o/_/ston pa nyid phun sum tshogs pa ni ji lta ba bzhin du gsung ba nyid dang grub [#]pa nyid
[\[40b.4\]]de/_go rims bzhin du ma nor bar gsung ba'i phyir dang /_spangs pa dang mkhyen pa phun sum tshogs pa'i phyir te nyon mongs pa ma lus par spangs pa'i phyir dang /_thams cad mkhyen pa nyid kyis yang dag pa [#]ji lta ba bzhin du rdzogs par byang chub pa'i phyir ro/_/gzhan yang ma
[\[40b.5\]]nor ba dang /_nyon mongs pa can ma yin pa dang /_ji tsam du gsung bar bya ba gsung ba nyid ston pa nyid phun sum tshogs pa yin te/_de ni de bzhin gshegs pa la sogs pa nyid kyis [#]rnam pa gnyis ka yang yin par bstan to/_/gang gis gshegs pa zhes bya ba ni rig pa dang
[\[40b.6\]]zhabs su ldan pa nyid kyis te/_de la rig pa ni yang dag pa'i lta ba ste/_yang dag pa ji lta ba bzhin du lta ba'i phyir ro[#]/_/zhabs ni lam gyi yan lag lhag ma dag ste/_de ltar na 'phags pa'i lam yan lag brgyad kyis gshegs pa [#]yin par bstan pa yin te/_mi mthong ba'am/_
[\[40b.7\]]rkang pa med pa ni 'gro bar mi nus pas so/_/gzhan yang rig pa ni yang dag pa ji lta ba bzhin gyi [#]shes rab yin la/_de'i zhabs ni tshul khrims dang ting nge 'dzin [#]yin te/_de ltar na bslab pa gsum po dag gis [#]gshegs pa yin par bstan pa yin no/_/shes rab sngar smos pa ni gtso
[\[41a\]]
[\[41a.1\]]bo nyid yin pa'i phyir te/_de'i dbang gis [#]tshul khrims la sogs pa rtsom pa rnam par dag pa'i phyir la/_rig pa mig dang 'dra bas mthong ste/_zhabs rkang pa lta bus gshegs pa'i phyir ro[#]/_/gzhan yang mi slob pa'i rig pa gsum dag ni rig pa zhes bya
[\[41a.2\]]ba la/_zhabs ni tshul khrims nas gzung [#]nas/_mngon par shes pa gsum po'i bar dag ste/_de ltar na rig pa [#]gsum tshogs dang bcas pa rnams kyis ston pa nyid [#]phun sum tshogs pa mnyes par bstan pa yin no/_/ji ltar gshegs pa zhes bya ba ni phyir mi ldog pa dang /_ji tsam du
[\[41a.3\]]gshegs par bya bar te/_des na bde bar gshegs pa zhes bya ba ste/_phyi rol pa'i 'dod chags dang bral ba dag [#]dang /_de las gzhan pa dgra bcom pa dag las khyad par du bya ba'i phyir ro/_/ston pa nyid kyi phrin las ni rnam pa gnyis te/_'jig rten skal ba dang ldan pa
[\[41a.4\]]dang skal ba dang [#]mi ldan pa la gzigs par mdzad pa ste/_des na 'jig rten mkhyen pa zhes bya'o/_/gdul ba 'dul ba yang yin te/_des na skyes bu 'dul [#]ba'i kha lo sgyur ba bla na med pa zhes bya ste/_skyes bu 'dul ba chu klung 'od srungs dang /_dga' bo dang /_sor mo'i phreng ba
[\[41a.5\]]la sogs pa gdul dga' [#]ba rnams kyang thabs sla ba dang kha na ma tho ba med pas 'dul ba'i phyir dang /_gtan du don gyi mchog mya ngan las 'das par 'dul ba'i phyir ro/_/gang dag gis [#]yongs su bzung [#]ba zhes bya ba ni lha dang mi rnams kyis [#]bstan pa nyid yongs su bzung ba
[\[41a.6\]]bstan to[#]/_/lha dang mi rnams kyi [#]ston pa zhes gsungs pa'i phyir ro/_/de ni zhes gsungs pa de gang yin zhe na/_sangs rgyas bcom ldan 'das so zhes bya ba gsungs te/_gang zhig sangs rgyas so zhes de ltar grags pa ste/_grags pa dang bcom pa ni [#]rnam grangs yin
[\[41a.7\]]pa'i phyir ro/_/'dir bshad pa/_dbang phyug dang ni gzugs bzang [#]dang /_/grags dang dpal dang ye shes dang /_/brtson 'grus phun sum ldan pa yi[#]/_/drug po dag la bcom zhes bshad/_/gzhan yang bsdus pa'i don ni de ni rgyas pa dang mdor bstan pa'i yon
[\[41b\]]
[\[41b.1\]]tan bsngags pa yin te/_rgyas pa ni tshig dgu po dag gis ji skad gsungs pa lta bu'o/_/mdor ni sangs rgyas bcom ldan 'das te/_shes bya thams cad thugs su chud pa'i phyir dang /_bdud dang phas kyi rgol ba thams cad rab tu 'joms pa'i phyir ro/_/mdo sde'i dum bu gnyis
[\[41b.2\]]pa las mdor [#]bstan pa dang bshad pa gnyis kyis nyid kyi nyon mongs pa'i sgrib pa dang /_shes bya'i sgrib pa las rnam par grol ba'i khyad par ston par mdzad de/_de la lha dang bcas pa'i 'jig rten zhes bya ba ni bstan pa yin no[#]/_/de la rnam par grol ba'i khyad par ni lha dang mi'i gtso bo dang /_
[\[41b.3\]]gtso bo ma yin pa rnams la [#]rnam par grol ba la sogs pas ston te/_lha gtso bo rnams ni 'dod pa'i dbang phyug bdud rnams dang /_rnal 'byor gyi dbang phyug tshangs pa rnams so/_/mi'i gtso bo rnams ni dge sbyong dang bram ze rnams te/_rgyal pos kyang mchod pa'i phyir ro/_/lha dang
[\[41b.4\]]mi'i gtso bo ma yin pa rnams ni de las gzhan pa'i lha dang mi rnams dang bcas pa'i skye dgu ste/_lha dang bcas pa'i 'jig rten de las so/_/so so'i skye bo 'dod chags dang ma bral ba rnams ni ma grol ba dag yin la/_'jig rten pa'i lam gyis [#]'dod chags dang bral ba mthong ba'i
[\[41b.5\]]chos las yongs su nyams pa'i chos can rnams ni grol ba ni yin na/_nges par 'byung ba dag ni ma yin zhing yongs su mi nyams pa'i chos can [#]rnams ni grol ba dang nges par 'byung ba dag ni yin na bral ba dag ni [#]ma yin te/_rus sbal gyi phru gu rnyis [#]zin pa bzhin du bag la nyal rjes
[\[41b.6\]]su 'brang ba'i phyir ro/_/rab tu rnam par grol ba dag kyang ma yin te/_slar 'ong [#]ba'i phyir la slar 'ong ba dang bral bar 'gro ba ni rab tu [#]rnam par grol ba dag yin pas so/_/de dag dang chos mi mthun pas bcom ldan 'das kyis nyid kyi rnam par [#]grol ba la sogs pa nyid ston par mdzad
[\[41b.7\]]do/_/rnam grangs gzhan yang 'di las phyi rol pa rnams ni tshangs pa dang bcas pa'i 'jig rten gyis sa de'i [#]nyon mongs pa kun nas dkris pa'i 'ching ba chad pa las grol ba yang yin/_sa de'i btson ra nas nges par 'byung ba yang yin mod kyi/_phyi bzhin 'brang ba'i mi lta bu'i
[\[42a\]]
[\[42a.1\]]kun tu sbyor ba gsum rnams kyis bral ba ma yin pa nyid do/_/des na [#]sa 'og ma pa'i nyon mongs pa kun nas dkris pa'i 'ching ba dang /_skye bo'i btson ra nas rab tu rnam par ma grol ba yang yin te/_yang slar ldog pa'i phyir ro/_/de dag las
[\[42a.2\]]khyad par du bya ba'i phyir bcom ldan 'das kyis nyid kyi [#]rnam par grol ba rnam pa bzhi ston par mdzad do/_/rnam grangs gzhan yang 'di las [#]phyi rol pa rnams ni sa 'og ma pa'i nyon mongs pa'i 'ching ba las grol ba dag kyang yin/_sdug bsngal gyi btson ra nas nges par 'byung ba
[\[42a.3\]]dag kyang yin mod kyi/_sa gzhan pa'i nyon mongs pa dang yang ma bral ba yin la/_sdug bsngal las kyang rab tu rnam par ma grol ba dag yin te/_de dag las kyang [#]khyad par du bya ba'i phyir snga ma bzhin no/_/'di ltar yang yin te/_'di las phyi rol pa dag ni 'di [#]ltar nyon
[\[42a.4\]]mongs pa'i 'ching ba las grol zhing skye ba'i btson ra nas nges par 'byung ba yin la/_de las bral ba ni ma yin te/_pad ma'i rtsa ba bcag pa rtsa rgyus kyis 'brel pa bzhin du bag la nyal dang 'brel pa'i phyir ro/_/rab tu rnam par ma grol ba dag kyang yin te/_yang sa der slar 'ong ba'i
[\[42a.5\]]phyir ro/_/de dag las kyang [#]khyad par du bya ba'i phyir snga ma bzhin no/_/de dag ni gnas skabs de dag na bdag nyid yang dag pa ji lta ba bzhin [#]rab tu mi shes nas grol ba la sogs par mngon pa'i nga rgyal gyi sems phyin ci [#]log dang ldan pas lan mang du gnas pa yin gyi/_bcom ldan
[\[42a.6\]]'das la ni de mi mnga' ba'i phyir sems phyin ci ma log pas so/_/de ltar nyon mongs pa'i sgrib pa las rnam par grol ba'i khyad par bstan nas/_shes bya'i sgrib pa las rnam par grol ba'i khyad par ni de'i tshe bdag ni bla na med pa yang dag par rdzogs pa'i [#]byang chub mngon par sangs
[\[42a.7\]]rgyas par shes so zhes bya ba ston te/_thugs su chud pas mkhyen pa'i phyir ro/_/mdo sde'i dum bu gsum pa las 'dul bar mdzad pa ni nyon mongs pa spangs pa la rab tu 'jog par mdzad pa'i phyir ro/_/zhi bar mdzad pa ni zhi ba'i snyoms [#]par 'jug pa'i bde bar gnas pa la
[\[42b\]]
[\[42b.1\]]rab tu 'jog par mdzad pa'i phyir ro/_/de gnyis dang ldan pa'i phyir mdo sde gzhan las thugs dul ba dang /_rnam par zhi ba mchog dang ldan pa zhes gsungs so/_/dbugs 'byin par mdzad pa ni ngan 'gro las yang dag par 'das pa la rab tu 'jog par mdzad pa'i phyir ro[#]/_/
[\[42b.2\]]yongs su mya ngan las 'das par mdzad pa ni yang srid pa las yang dag par 'das pa la rab tu 'jog par mdzad pa'i phyir ro/_/mdor na ni [#]dul ba dang dul ba'i phan yon la rab tu 'jog par mdzad pa nyid du bstan pa yin te/_dul ba ni nyon mongs pa spangs pa'o/_/dul ba'i phan
[\[42b.3\]]yon ni mthong ba'i chos la zhi ba'i bde bar gnas pa dang tshe phyi ma la ngan song dang yang srid pa mi 'byung ba'o/_/gzhan yang go rims bzhin du/_nyon mongs pa dang sdug bsngal las/_/gtan dang ma lus grol mdzad phyir/_/phyi rol pa ni gtan du'ang min/_/ma lus las kyang
[\[42b.4\]]grol byed min/_/gzhan yang /_lus ngag dbang po dul ba dang /_/bsam gtan bden mthong zad pa la/_/'jog phyir 'dul mdzad la sogs nyid/_/rig bya n+ya gro d+ha'i mdo bzhin/_/de la bsam gtan ni shes bzhin du gnas pa las gzung [#]nas bsam gtan bzhi dag gi
[\[42b.5\]]bar dag yin par rig par bya ste/_sbyor ba dang bcas bar bzung [#]ba'i phyir ro/_/lung las ni 'dul bar mdzad pa ni dbang po dul bas tshul khrims rnam par dag pa la rab tu 'jog par mdzad pa'i phyir ro/_/zhi bar mdzad pa ni ting nge 'dzin [#]rnam par dag pa la rab tu 'jog par mdzad
[\[42b.6\]]pa'i phyir ro/_/dbugs 'byin par mdzad pa ni/_shes rab rnam par dag pas dbugs 'byin pa dang /_dbugs mchog tu phyin pa gnyis la rab tu 'jog par mdzad pa'i phyir ro/_/yongs su mya ngan las 'das par mdzad pa ni de nyid kyis [#]bsil bar gyur pa dang /_mchog tu bsil
[\[42b.7\]]bar gyur pa gnyis la rab tu 'jog par mdzad pa'i phyir ro zhes 'byung ngo /_/'dis ni mdor na rgyu dang bcas pa'i bslab pa gsum yongs su rdzogs pa la rab tu 'jog par mdzad pa nyid du bstan pa yin no/_/mdo sde'i dum bu [#]bzhi pa las ni mdor tshig dang po gnyis dang gsum gyis
[\[43a\]]
[\[43a.1\]]bcom ldan 'das kyis [#]rang gi don phun sum tshogs pa dang /_gzhan gyi don grub pa phun sum tshogs pa yongs su bstan to/_/de la lam mkhyen pa lam thugs su chud pa ni lam dang /_lam ma yin pa gnyis mkhyen pa'i phyir ro/_/lam ston pa lam gsung ba
[\[43a.2\]]ni lam dang lam ma yin pa gnyis yang dag par rab tu ston pa'i phyir ro/_/gzhan yang 'jig tshogs kun 'byung ba dang /_'gog par 'gyur ba gnyis kyis [#]sgrub pa gnyis yongs su mkhyen pa'i phyir dang /_thugs su chud pa'i phyir dang /_yang dag par rab tu ston pa'i phyir te/_go
[\[43a.3\]]rims bzhin no/_/lam yongs su 'dren pa ni lam mthong ba rnams lam gyi gong nas gong du khyad par du 'gro bas lam gyi mthar thug par 'dren pa'i phyir ro/_/gzhan yang lam mkhyen pas na lam mkhyen pa'o/_/lam nyid thugs su chud pas na lam thugs su chud pa'o/_/bsam
[\[43a.4\]]pa yongs su smin pa rnams la lam ston par mdzad pas na lam ston pa'o/_/lam nyid du gsung pa'i dang tshul can yin pas na lam gsung ba'o/_/lam yongs su 'dren pa ni [#]bsam pa yongs su ma smin pa rnams la rnam par grol ba yongs su smin par byed pa'i shes
[\[43a.5\]]rab yongs su smin par mdzad pa'i phyir ro/_/gzhan yang lam mkhyen pa ni de [#]mkhyen pa'i phyir ro/_/lam thugs su chud pa ni de brnyes pa'i phyir te/_thugs su chud pa ni rnyed pa'i don yin pa'i phyir ro/_/lam ston pa ni de'i dus na 'gro ba rnams la'o/_/lam gsung ba ni dus
[\[43a.6\]]gzhan na 'gro ba rnams la'o/_/lam yongs su 'dren pa ni de nas 'gro ba'i bar du gcod pa sel ba'i phyir ro/_/chos kyi bsngags pa las brtsams na ni bcom ldan 'das kyi chos ni legs par gsungs pa yang dag par mthong ba zhes rgyas par 'byung ba dang /_bcom ldan
[\[43a.7\]]'das kyis [#]legs par gsungs pa'i chos 'dul ba ni legs par bstan pa zhes rgyas par 'byung ba dang /_dge slong dag nga'i chos ni legs par gsungs pa gsal ba che ba zhes rgyas par 'byung ba mdo sde'i dum bu gsum pa dag [#]ste/_de la mdo sde'i dum bu dang po las 'byung ba'i bsdus
[\[43b\]]
[\[43b.1\]]pa'i don gyi phyi rol pa dag gi chos las sangs rgyas pa'i chos khyad par yod pa [#]yongs su bstan te/_de la phyin ci ma log par yang dag par gsungs pa'i phyir legs par gsungs pa'o/_/don mthong ba'i phyir yang dag par mthong ba yin gyi dad pa tsam khong du chud par bya ba ni ma yin
[\[43b.2\]]te/_ji skad du sa ri'i [#]mdo las dge slong dag khyed kyis [#]gang dang gang yang dag pa ji lta ba bzhin du yang dag pa'i shes rab kyis mthong ba ni zhes rgyas par gsungs pa lta bu'o/_/nyon mongs pa'i bag la nyal gyi gnyen por gyur pa'i phyir nad med pa'o/_/yongs su nyams pa med pas dus
[\[43b.3\]]chad pa med pa ste/_dus nges pa med pa'i phyir ro/_/sdug bsngal ma lus pa las nges par 'byung ba la nye bar gtod pa'i phyir nye bar gtod pa'o/_/thun mong ma yin pa'i phyir 'di mthong ba la yod pa ste/_'di mthong ba rnams la yod pa'i phyir ro/_/brtag mi nus pa'i phyir mkhas
[\[43b.4\]]pa rnams kyi rang gis [#]rig par bya ba'o[#]/_/phyi rol pa rnams kyi chos ni de las bzlog pa'i phyir ro/_/gzhan yang dus thams cad du bya sla ba'i phyir dus chad pa med pa ste/_ji skad du sangs rgyas kyi gsung ni 'gro ba na yang bya sla ba yin la zhes bya ba rgyas par gsungs pa lta bu'o/_/slob dpon
[\[43b.5\]]gyi dpe mkhyud dang bral ba'i phyir tshur shog ltos shig pa yang yin te/_tshur shog ltos shig ces bya ba'i skabs dbye ba dang ldan pa'i phyir te/_/ji skad du nga'i nyan thos kyi dge slong [#]tshur shog shig dang zhes bya ba rgyas par gsungs pa lta bu'o/_/lhag ma ni snga ma bzhin no/_/'dir
[\[43b.6\]]bshad pa/_'phags pa'i lam gyi yan lag brgyad po ni/_yang dag don dang don ni mthong ba dang /_/gnyen po dang ni gtan dang ma lus dang /_/thun mong min dang rtog ge'i yul min dang /_/gzhan yang de ni dus chad med pa'i phyir/_/bya sla ba dang tshur shog ltos shig ces/_/
[\[43b.7\]]slob dpon dpe mkhyud bral ba shes bya zhing /_/lhag ma snga ma bzhin du shes par bya/_/lung las ni legs par gsungs pa zhes bya ba ni bstan pa yin la/_lhag ma ni bshad pa yin no/_de la gzhan gyi rkyen gyis [#]kha na ma lus pa'i phyir yang [#]yang dag par mthong ngo [#]/_/zag pa med pa
[\[44a\]]
[\[44a.1\]]yin pa'i phyir nad med pa'o/_/dus yongs su chad pa med pa'i phyir dus chad pa med pa ste/_yongs su nyams pa mi srid pa'i phyir ro/_/mya ngan las 'das pa la nye bar gtod pa'i phyir nye bar gtod pa'o/_/thun mong ma yin pa'i phyir 'di mthong ba la don [#]
[\[44a.2\]]yod pa'o/_/brjod par bya ba ma yin pa'i phyir mkhas pa rnams kyi [#]rang gis rig par bya'o zhes 'byung ba'o/_/[#]mdo sde'i dum bu gnyis pa las ni phyi rol pa dang chos mi mthun pas chos 'dul ba [#]'di'i yon tan yang dag par bstan pa yin te/_phyi rol pa dag gi chos 'dul ba
[\[44a.3\]]ni nye bar bstan pa nyid kyis nyes par bshad pa yin no/_/rdzogs pa'i byang chub tu 'gro bar mi 'gyur ba nyid kyis nges par mi 'byung ba yin no/_/'dus pa dang mi ldan pa nyid kyis mi mthun pa yin te/_'dus pa dang ldan pa ni tshogs pa yin pa'i phyir ro/_/ston pa de bzhin
[\[44a.4\]]gshegs pa la sogs pa ma yin pa nyid kyis rten [#]pa med pa yin/_mdor na skyon rnam pa 'di bzhi bstan pa yin te/_/bstan pa'i chos la don phyin ci log pa nyid kyi skyon dang /_sgrub pa'i chos la mya ngan las 'das par mi 'gro ba nyid kyi skyon dang /_nyan pa po rnams la blo du ma dang [#]ldan
[\[44a.5\]]pa nyid kyi [#]skyon dang /_ston pa la the tshom thams cad gcod mi nus pa'i skyon no/_/rnam grangs gzhan yang /_tshig 'bru bzang min don bzang min/_/grol dang rigs [#]pa'i thabs ma yin/_/snga ma phyi ma 'gal ba yin/_/de bzhin bsdu ba bzhi dang ni/_/bstan pa bzhi dag spangs pa
[\[44a.6\]]dang /_/ston pa'ang ston pa'i mtshan nyid med/_/de ltar gzhan gyi bstan bcos dang /_/slob ma bstan [#]pa skyon can yin/_/chos 'dul ba 'di ni de las bzlog pas skyon med pa yin no/_/don phyin ci ma log pa nyid kyis rigs [#]pa yin pa'i phyir chos so/_/nyon mongs pa 'dul ba'i
[\[44a.7\]]phyir 'dul ba'o/_/de ltar na sangs rgyas kyi bstan pa ni yang dag pa'i ye shes dang spangs pa 'dren pa nyid yin par bstan pa yin no/_/[#]mdo sde'i dum bu gsum pa las 'byung ba ni rnam pa drug dag gis chos kyi yon tan yongs su bstan pa yin te/_don phyin ci ma log pa nyid dang /_
[\[44b\]]
[\[44b.1\]]bde bar 'jug pa nyid dang /_gong na med pa nyid dang /_lha dang mis yang dag par bzung ba nyid dang /_ji ltar 'os pa'i gdul ba la bstan pa nyid dang /_slob dpon gyi dpe mkhyud med par rgyun du bstan pa nyid kyis so/_/de la bde bar 'jug pa nyid ni gsal ba nyid kyis te/_
[\[44b.2\]]tshig dang yig 'bru gsal ba'i phyir ro/_/phye ba nyid kyis kyang yin te/_don shin tu rnam par phye ba'i phyir ro/_/gong na med pa nyid ni rgyu ba bcad pa nyid kyis te/_ches [#]shin tu mchog tu 'gro ba ni rgyu ba'o/_/de 'dir yang dag par chad pas na rgyu ba bcad pa'o/_/lhag ma
[\[44b.3\]]gsum ni go rims bzhin du lha dang mi'i bar dag la yang dag par shin tu bstan pa las rig par bya'o/_/bsdus pa'i tshigs su bcad pa/_de nyid don ni legs gsungs phyir/_/bde bar 'jug phyir bla med phyir/_/rab tu gzung [#]phyir ji ltar 'os/_/ma lus par ni bstan
[\[44b.4\]]phyir ro/_/phyi rol pa'i chos ni 'di las bzlog pa'i phyir ro[#]/_/bcom ldan 'das kyis nyid kyi chos kyi yon tan thun mong ma yin pa nyid du yongs su bstan pa yin no/_/[#]dge 'dun gyi [#]bsngags pa las brtsams nas ni/_bcom ldan 'das kyi [#]nyan thos kyi dge 'dun ni legs par zhugs
[\[44b.5\]]pa zhes bya ba'i mdo sde'i dum bu ste 'dis ni nyan thos kyi dge 'dun ni dge sbyong gi tshul gyi don dang /_dge sbyong gi tshul dang /_dge sbyong dang /[# ]dge sbyong gi tshul bstan pa las brtsams nas legs par zhugs pa nyid du ston to/_/dge sbyong gi tshul gyi don ni mya ngan las 'das pa ste/_der
[\[44b.6\]]zhugs pa ni rigs par zhugs pa ste/_de'i [#]rigs pa'i chos ni bla na med pa kun tu 'thob par 'gyur ba nyid yin la zhes bya ba gsungs pa'i phyir ro/_/nges pa'i tshig tu na gnas par bya ba ni gnas te/_rtag tu gnas su gyur pas na rigs pa'o/_/dge sbyong gi tshul ni 'phags pa'i
[\[44b.7\]]lam yan lag brgyad de/_der zhugs pa ni drang por zhugs pa ste/_bdud rtsi'i sgo ni phye mdzad cing /_/drang po'i lam ni rab tu bstan/_/zhes gsungs pa'i phyir ro/_/de bzhin du drang po ci zhe na/_'phags pa'i lam mo/_/gya gyu ba ci zhe na/_lta ba sdig pa can no zhes 'byung ba lta
[\[45a\]]
[\[45a.1\]]bu'o/_/dge sbyong rnams la yang dag pa'i rang bzhin du zhugs pa ni mthun par zhugs pa ste/_yang dag pa'i rang bzhin yang byams pa'i lus la sogs pa'i las kyis mthun par gyur pa nyid dang /_longs spyod dang /_tshul khrims dang lta ba mthun pa nyid kyis
[\[45a.2\]]so/_/dge sbyong gi tshul bstan pa ni chos yin te/_de la ji skad bstan pa bzhin du spyod par byed pas na chos dang /_rjes su mthun par spyod pa'o/_/rnam grangs gzhan yang [#]don gyi mchog bsgrub [#]pa dang /_phyin ci ma log pa sgrub pa dang /_tha mi dad pa sgrub pa dang /_ji ltar
[\[45a.3\]]rjes su bstan pa bzhin du bsgrub pa la brtsams nas legs par zhugs pa nyid du ston to/_/lung las ni mu stegs can gyi 'khor rnams la ni log par bsgrub pa rnam pa bzhi yod de/_chos 'dul ba nyes par bshad pa la zhugs pa nyid do[#]/_/tshul 'chos pa nyid dang /_
[\[45a.4\]]bdag gi lta ba mchog tu 'dzin pa nyid dang /_rnyed pa dang bkur sti la lhag par chags pa nyid do/_/de med pa'i phyir bcom ldan 'das kyi nyan thos kyi dge 'dun ni rigs par zhugs pa nas[#]/_chos dang rjes su mthun par spyod pa'o zhes bya ba'i bar du 'byung ngo /_/kun nas
[\[45a.5\]]nyon mongs pa'i phyogs las brtsams nas ni dge slong gang tshul khrims 'chal pa sdig pa'i chos can zhes bya ba ni mdo sde'i dum bu ste/_de la tshul khrims 'chal ba ni rtsa ba'i ltung ba lhag par spyod pa'i phyir ro/_/sdig pa'i chos can ni ngo tsha shes pa dang /_khrel yod pa chud
[\[45a.6\]]gson pa'i phyir ro/_/khong myags pa ni kha na ma tho ba de 'chab pa'i phyir ro/_/'dzag pa ni kun tu spyod pa mi spong pa nyid kyi phyir ro/_/shing rul pa lta bu ni dam pa'i chos mi skye ba'i phyir ro/_/bong bu ltar kun tu spyod pa ni lung bong ltar kun tu spyod pa'i phyir te/_ji skad du lung [#]bong gi mdo
[\[45a.7\]]las gsungs pa lta bu ste/_ji ltar/_dung gi kha can skad po che/_/zhes tshigs su bcad pa lta bu'o/_/de yang rgyun [#]rnam pa gnyis kyis te/_sdig pa 'dod pa la bstan [#]nas don med [#]pa'i dge sbyong gi tshul khas 'che ba'i phyir ram/_'khrig pa spong bar khas 'che ba'i phyir ro/_/mdor
[\[45b\]]
[\[45b.1\]]na dge slong tshul khrims log par bsgrub [#]pa la skyon rnam pa drug yongs su bstan pa yin te/_sbyor ba log pa'i skyon dang /_bsam pa log pa'i skyon dang /_kha na ma tho ba de las mi ldong [#]ba'i skyon dang /_thal ba'i skyon dang /_rtogs pa'i skal pa med pa nyid kyi skyon dang /_
[\[45b.2\]]log par 'tsho ba'i skyon no/_/gzhan yang khong myags pa ni rtog pa mi bzad pa sbang rgyag [#]la gnas par byed pa'i phyir ro/_/'dzag pa ni dbang po drug gi rma [#]mi sbed pa'i phyir ro/_/rnam grangs 'dis ni log pa rnam pa drug yongs su bstan pa yin te/_sbyor ba log pa dang /_bsam pa
[\[45b.3\]]log pa dang /_gnas pa log pa dang /_rgyu ba log pa dang /_skal ba nyid [#]log pa dang /_'tsho ba log pa'o/_/[#]gau ta ma dag khyed ni skye dgu nyon mongs pa can/_sdug bsngal can/_mya ngan can/_'khrug pa can yin na/_khyed cag la rnyed pa [#]dag ni ci dag yod/_
[\[45b.4\]]legs par rnyed pa dag ni ci dag yod ces bya ba 'byung ba ni mdo sde'i dum bu ste/_de la rnyed pa dag ni ci dag yod ces bya ba ni dge ba'i chos dang mi [#]ldan pa nyid du ston to/_/legs par rnyed pa dag ni ci [#]yod ces bya ba ni de dang mi ldan pa nyid kyi phyir sngon gyi dge ba'i 'bras bu mi la
[\[45b.5\]]sogs pa rnyed pa legs par rnyed pa ma yin pa nyid du ston to/_/nyon mongs pa la sogs pa can nyid kyis ni sdug bsngal gyi rgyu dang /_sdug bsngal rnam pa mang po la skye dgu gnas par ston to/_/de la nyon mongs pa mang ba nyid kyi phyir nyon mongs pa can te/_ji ltar phal cher thams
[\[45b.6\]]cad chom rkun du gyur to zhes bya ba lta bu'o/_/skye ba dang /_rga ba dang /_na ba dang /_'chi ba dang /_mi sdug pa dang phrad pa'i sdug bsngal phal che ba nyid kyi phyir sdug bsngal can no/_/sdug pa dang bral bas mya ngan mang ba nyid kyi phyir mya ngan can no/_/yongs su tshor ba na 'dod pa mi rnyed pa
[\[45b.7\]]mang ba nyid kyi phyir 'khrug pa can no/_/de ni dus gsum dag tu sdug bsngal la sogs pa can yin te/_mi sdug pa'i dngos po dang phrad pa dang /_sdug pa'i dngos po dang bral ba dang /_sdug pa'i dngos po dang mi ldan pas tshol [#]ba na'o/_/nyon mongs pa can de dag gsum char la khong khro
[\[46a\]]
[\[46a.1\]]ba [#]dang /_sdug pa'i dngos po dang phrad pa la 'dod chags pas so/_/gzhan yang dbul ba dang /_phyug pa dang /_'bring ni sdug bsngal la sogs pa can dang go rims bzhin du rig par bya ste/_'tsho bas phongs pa dang /_rgud pa dang /_des dogs [#]pa dang /_
[\[46a.2\]]tshegs chen pos 'tsho ba 'byor pas go rims bzhin no/_/dge sbyong ngam bram ze gang la la mig gi ro myong [#]bar byed pa ni zhes bya ba ni mdo sde'i dum bu'o/_/de la nyon mongs pa kun tu spyod pa'i phyir ni bdud kyi dbang du shas kyis song ba yin par rig par [#]bya ste/_shas zhes bya ba ni cung
[\[46a.3\]]zad kyi don yin pa'i phyir shas kyis ser skya zhes bya ba bzhin no/_/de dang du len pa'i phyir ni dbang du song ba'o/_/de'i dbang gis las kun nas slong bar byed pa'i phyir ni lag tu song ba'o/_/des mi 'dzem pa'i phyir ni ci 'dod dgur bya ba'o[#]/_/bdud kyi bcing ba dag gis ni gnas
[\[46a.4\]]skabs de thams cad du bcing ba'o/_/bdud kyi zhags pa dag las ni mngon sum du ma gyur pa yin yang ma spangs pa dag yin pas rab tu ma grol ba'o/_/thams cad la rnam pa thams cad du [#]'byung ba ma yin gyi/_ro myong [#]bar byed pa dag la de 'byung ba'i phyir gang la la zhes bya ba
[\[46a.5\]]gsungs so/_/dge sbyong dang bram ze smos pa'i thar pa ni de dag gi dbang du byas pa yin pas bcings pa nyid kyis [#]skyo bar bya ba'i phyir ro/_/mdor na 'dir nyon mongs pa'i rten dang /_dmigs pa dang /_rang bzhin dang /_gnas skabs kyi dbye ba las nyes dmigs bstan pa
[\[46a.6\]]yin te/_dge sbyong dang [#]bram ze ni rten yin no/_/dmigs pa la sogs pa ni dmigs pa yin no/_/ro myong bar [#]byed pa ni rang bzhin yin no/_/de yang sred pa yin par rig par bya'o/_/gnas skabs kyi dbye bas [#]ni rnam pa drug ste/_kun tu spyod pa dang /_dang du len pa
[\[46a.7\]]dang /_zil gyis gnon pa dang /_yon tan du blta [#]ba dang /_mngon du gyur pa dang /_ma spangs pa'i gnas skabs kyi dbye ba las so/_/mi dge ba'i chos rnams yang dag par blangs pa'i [#]rgyus mthong ba'i chos nyid la sdug bsngal bar gnas pa dang zhes bya ba ni mdo sde'i dum
[\[46b\]]
[\[46b.1\]]bu'o/_/de la sdug bsngal ba zhes bya ba ni bstan pa'o/_/lhag ma ni bshad pa'o/_/de la sdug bsngal dang bcas pa ni yongs su tshol ba'i tshe grang ba na lhags pas sbrebs pa dang zhes bya ba rgyas par 'byung bas so/_/phongs pa dang bcas pas ni 'dod pas phongs pa dang ldan pa'i
[\[46b.2\]]phyir 'byor pa med pa'i tshe na'o/_/gnod pa dang bcas pa ni rgyal po dang chom rkun la sogs pa'i gnod pa dang ldan pa'i phyir kun tu srung [#]ba'i tshe dbyug pa dang mtshon cha'i gnod pa la sogs pas so/_/yongs su gdung ba dang bcas pa ni mya ngan dang /_mi tshim pa dang yid la gcags
[\[46b.3\]]pa'i yongs su gdung ba dang ldan pa'i phyir te/_rgud pa dang /_longs spyod pa [#]dang /_'chi ba'i dus dag tu ste go rims bzhin no/_/srog gcod pa kun tu bsten cing bsgoms la lan mang du byas pas zhes bya ba ni mdo sde'i dum bu'o/_/de la kun tu bsten cing zhes bya ba ni byas pa nyid du
[\[46b.4\]]ston la/_bsgoms la lan mang du byas pas zhes bya ba ni bsags pa nyid de brtson pa dang /_phyir zhing byed pa gnyis bsam pa dang sbyor bas de brtas par bya ba'i [#]phyir ro/_/'di la bsgom pa byas pa'am/_bsgom [#]pa byung bas sam nges pa'i tshig gis na bsgoms par gyur pas na
[\[46b.5\]]bsgom [#]pa ste/_bsam pa nyid kyis te/_ji skad du/_sdig pa byas par gyur na yang /_/de la yang dang yang mi bya/_/sdig pa kun bsags [#]sdug bsngal bas[#]/_/'di la 'dun pa mi bya'o/_/zhes gsungs pa lta bu'o/_/'dir 'dun pas ni brtson pa ston to/_/yang dang yang du
[\[46b.6\]]byed pa dang /_'dun par byed pas ni bsags pa yin te/_kun du bsags pa'i rnam grangs kyis [#]yin no/_/bsags pa'i las gang yin pa de ni rnam par smin pa nges par 'gyur ro/_/kha cig la ni byas par [#]yang 'gyur te/_skal pa chung ba'i phyir ram[#]/_zhing dang sems pa'i
[\[46b.7\]]khyad par las so/_/gal te kun tu bsten pa la sogs pas byas pa dang bsags pa nyid du ston na/_mi sdug pa kun tu bsten cing bsgoms la lan mang du byas pas ni 'bras bu chen por 'gyur ro zhes bya bar [#]ji ltar rung zhe na/_de la yang brtson pa dang /_lan mang du bya ba bya
[\[47a\]]
[\[47a.1\]]dgos so/_/'di ltar yang yin te/_de la skye ba dang gnas pa dang 'phel ba dang ldan par yang ston to/_/gzhan yang sbyor ba dang /_rnyed pa dang /_'grub pa'i gnas skabs so/_/gzhan yang stobs dang skabs dang bcas pa dang /_skabs med pa 'byung
[\[47a.2\]]ba'i yid la byed pa'i gnas skabs te/_ting nge 'dzin la [#]ma thob pa dang /_thob pa dang /_goms pa na'o/_/[#]yang rnal 'byor spyod pa rnam pa gsum gyi gnas skabs yin te/_rnal 'byor spyod pa rnam pa gsum ni las dang po pa dang /_yongs su sbyang ba byas pa dang /_yid la
[\[47a.3\]]byed pa las 'das pa'o/_/rnam grangs gzhan yang mngon sum du byed pa'i phyir dang /_sems la de'i sa bon brtas [#]par byed pa'i phyir dang /_brtas [#]pa de phyir zhing mngon du gyur pa nyid kyi phyir kun tu bsten pa la sogs pa gsum yin no/_/brjod par bya ba rnam pa du ma yin kyang rjod [#]
[\[47a.4\]]pa ni gcig yin no zhes bya ba de ni bsgrubs zin to/_/sgrib pa lnga po zhes bya ba ni mdo sde'i dum bu'o/_/de la lnga kho na'i dgos pa ni ting nge 'dzin la sbyor ba la sgrib pa ni [#]sgrib pa gnyis yin no/_/ting nge 'dzin du zhugs pa'i sgrib pa ni gsum yin te/_sems nang du sdud pa'i phyir dang /_
[\[47a.5\]]phyi rol du rnam par g.yeng ba'i phyir dang /_yang dag par sbyor ba la nges pa ni mi rnyed pa'i phyir ro/_/gzhan yang zhi gnas dang lhag mthong la sbyor ba'i sgrib pa ni sgrib pa gnyis yin la/_zhi gnas la zhugs [#]pa'i ni zhum pa'i skyon yod pa'i phyir zhi gnas kyi sgrib pa ni gcig
[\[47a.6\]]yin zhing /_lhag mthong la zhugs pa yin na [#]ni rnam par ma zhi ba dang /_ma nges pa'i skyon yod pa'i phyir lhag mthong gi sgrib pa ni gnyis so/_/gzhan yang tshul khrims kyi sgrib pa ni gnyis te/_'dod chags dang /_zhe sdang gnyis kyis 'chal ba'i tshul khrims kun nas
[\[47a.7\]]slong bar byed pa'i phyir ro/_/ting nge 'dzin gyi sgrib pa yang gnyis te/_sems nang du sdud pa'i phyir dang /_phyi rol du rnam par g.yeng ba'i phyir ro/_/shes rab kyi sgrib pa ni gcig ste/_yang dag par nges pa mi rnyed pa'i phyir ro/_/lung las tshul khrims kyi sgrib pa ni gcig ste/_
[\[47b\]]
[\[47b.1\]]tshangs par spyod pa las nyams par byed pa'i phyir ro/_/gdams [#]ngag gi sgrib pa yang gcig ste/_des tshig mi bzod pa'i phyir ro/_/zhi gnas dang rab tu 'dzin pa dang btang snyoms kyi dus dag tu ste [#]'grub pa'i sgrib pa gsum mo zhes 'byung ngo /_/sgyu rtsal shes dag gsum
[\[47b.2\]]po 'di dag ni sems can rnams kyi las kyi gzhi dang kun 'byung ba dag ces [#]bya ba ni mdo sde'i dum bu'o/_/de la las kyi gzhi dang kun 'byung ba dag ces bya ba ni rab tu 'jug par byed pa dang /_rjes su 'jug par byed pa'i rgyu ston pa yin te/_chags pa la sogs pa gang dang du
[\[47b.3\]]len pa na nyes par spyod pa kun nas slong bar byed pa dang /_gang gis mi 'dzem pa na nyes par spyod pa las mi ldog pa yin no/_/de ltar na de byas pa dang bsags pa'i [#]yin no/_/gzhan yang chags pa la sogs pa ni kun tu spyod pa'i gnas skabs dang zil gyis gnon pa'i gnas
[\[47b.4\]]skabs kyang yin par ston to/_/de nyid kyi phyir chags pa dang chags pas zil gyis gnon pa zhes bya ba gsungs te/_zil gyis ma non na ni des de las skyes pa'i las slong bar mi byed do/_/gzhan yang sbyor ba'i gnas skabs dang mthar thug pa'i gnas skabs kyang yin no/_/
[\[47b.5\]]yid kyis [#]nyes par spyod pa la sbyor ba'i gnas [#]skabs gang yin zhe na/_chags pa la sogs pa gang gis gzhan gyi rdzas bdag gir bya ba la sogs pa [#]phyis nges pa rnyed pa'o/_/gzhan yang chags pa la sogs pa ni lus dang ngag dang yid la [#]byed pa dang smra ba dang rtog pa'i gzhi sems kyi
[\[47b.6\]]kun 'byung ba dag go/_/de lta na ni [#]dkar po'i phyogs la yang kun [#]'byung ba smos par 'gyur ro/_/rnam grangs dang po dag tu ni gzhi zad pa zhes 'byung ba nyid kyis kun 'byung ba zad pa yang rab tu grub pa'i phyir na mi 'gyur la/_btsun pa 'od srungs pa'i gzhung las/_gzhi gsum
[\[47b.7\]]dag ni las kun 'byung bar bya ba'i phyir zhes 'don pa de dag gi ltar na zlos pa'i skyon yang med pa kho na yin no/_/ma chags pa la sogs pa yang dge ba'i rtsa ba yin pa'i phyir las kyi gzhi dang /_kun 'byung ba dag ces ci'i phyir mi [#]smos she na/_chags pa la sogs pa'i gnyen po
[\[48a\]]
[\[48a.1\]]nyid du [#]yang dag par bstan pa'i phyir te/_gzhan du na ni de dag gi gnyen po yang dag par ma bstan par 'gyur ro/_/de ltar na rnam par rtog pa 'di dag ni mi dge ba rnams dang /_sdug bsngal ba rnams dang /_'phags pa ma yin pa rnams dang /_don med
[\[48a.2\]]pa dang ldan pa rnams so zhes bya ba ni mdo sde'i dum bu'o/_/de la mi dge ba rnams ni 'bras bu mi sdug pa'i phyir ro/_/sdug bsngal ba rnams ni mthong ba'i chos la sdug bsngal gyi rgyu yin pa'i phyir ro/_/'phags pa ma yin pa rnams ni dge ba'i chos yongs su nyams par 'gyur ba
[\[48a.3\]]nyid kyis [#]rnam par byang ba dang 'gal ba can nyid yin pa'i phyir ro/_/don med pa dang ldan pa rnams ni kun nas nyon mongs pa dang mthun pa'i phyir ro/_/mi dag gi [#]'dod pa [#]rnams ni mi gtsang ba rnams dang /_dri [#]mi zhim pa rnams dang /_dri nga ba rnams dang /_dri mi mthun pa rnams
[\[48a.4\]]yin no zhes bya ba ni mdo sde'i dum bu'o/_/de la 'khrig pa'i gzhi'i 'dod pa rnams ni mi gtsang ba rnams te/_lus dri ma can du 'gyur ba [#]nyid kyis bkru dgos pa'i phyir ro/_/dri mi zhim pa rnams ni gcin dang phyi sa 'dzag pa'i phyir ro/_/dri nga ba rnams ni rang bzhin gyi [#]sha
[\[48a.5\]]dang khrag la sogs pa'i rang bzhin yin pa'i phyir ro/_/mi mthun pa rnams ni rdzas re re yang skyug bro ba'i gzhi yin pa'i phyir dang /_'khrig pa bsten pa'i mjug tu [#]mi mthun pa skye ba'i phyir ro/_/de ltar na tshig gcig dang [#]gcig dang gnyis kyis 'dod pa rnams kyi 'brel ba dang /_
[\[48a.6\]]'dzag pa dang /_rang gi mtshan nyid kyi skyon yongs su bstan pa yin no/_/'dir yang /_'di ltar 'dod pa mi gtsang rnams/_/dri mar 'gyur nas [#]bkru bya [#]dang /_/chu ser gcin rkyags [#]dri mi zhim/_/dri nga rnams ni rang bzhin gyis/_/mi mthun rnams ni rdzas re yang /_/gang phyir
[\[48a.7\]]de dag smad pa dang /_/'khrig pa bsten pa'i mjug [#]tu yang /_/mi mthun pa ni skye phyir ro/_/zhes bya ba smos so/_/gzhan yang mi gtsang ba nyid rnam pa gnyis te/_rnag mi gtsang ba nyid dang /_nyon mongs pa mi gtsang ba nyid de/_ji skad du/_lus 'di nyid mi gtsang ba rnam pa sna
[\[48b\]]
[\[48b.1\]]tshogs kyis gang bar so sor rtog go zhes gsungs pa lta bu'o/_/nyon mongs pa mi gtsang ba nyid ni ji skad du/_mi gang cung [#]mi gtsang bar byed pa zhes 'byung ba lta bu'o/_/de'i [#]phyir rnag mi gtsang ba nyid yang dag par bstan pa'i phyir dri mi zhim pa rnams zhes bya ba gsungs so/_/dri mi
[\[48b.2\]]zhim pa nyid kyi rnam pa'i khyad par bstan pa'i phyir dri nga ba rnams zhes bya ba gsungs so/_/mi mthun pa rnams ni snga ma bzhin no/_/mi gtsang ba ma brjod na ni rnag mi gtsang ba nyid kyis [#]dri mi zhim pa'i mtshan nyid ma bstan par 'gyur bas so/_/dri mi zhim pa ma brjod na ni dri nga ba smad pa nyid
[\[48b.3\]]du ma bstan par 'gyur bas so/_/lung las ni mi gtsang ba rnams ni bstan pa yin la/_/lhag ma ni bshad pa yin no[#]/_/de la mdor na 'dod pa dag ni rnam pa gnyis dag ste/_kha zas kyi 'dod pa rnams dang /_'khrig pa'i 'dod pa rnams te/_ji skad du ral pa can gyi mdo sde las/_
[\[48b.4\]]zas rnams dang ni skom rnams dang yang [#]de bzhin ro rnams dang /_/bud med rnams ni 'dod rnams yin zhes [#]'di na kha cig 'chi/_/zhes gsungs pa lta bu'o/_/de la kha zas kyi 'dod pa rnams ni yongs su 'gyur ba nyid kyis dri mi zhim pa rnams dang /_dri nga ba rnams te/_gcin dang phyi sa'i
[\[48b.5\]]dngos po dang /_sha la sogs pa'i dngos por yongs su 'gyur ba'i phyir ro/_/'khrig pa'i 'dod pa rnams ni yongs su 'gyur ba nyid kyis mi mthun pa rnams te/_yongs su gdung ba dang bral na mi mthun pa skye ba'i phyir ro zhes 'byung ngo /_/'dod pa'i rgyu dang 'dod pa'i gzhi zhes bya ba
[\[48b.6\]]ni mdo sde'i dum bu'o/_/de la nyon mongs pa'i 'dod pa ni rnam pa gnyis su rig par bya ste/_'dun pa dang 'dod chags so/_/gzhi'i 'dod pa yang rnam pa gnyis te/_thob pa dang /_ma thob pa'o/_/de la 'dod pa'i rgyu dang 'dod pa'i gzhi nyon mongs pa'i 'dod pa rnam pa gnyis
[\[48b.7\]]kyis so/_/'dod pa'i dbang du bya ba dang /_'dod pa rnams kho na'i rgyus [#]zhes bya ba ni gzhi'i [#]'dod pa rnam pa gnyis kyi don du ste/[ #]de ltar na rgyu gang gis [#]gang gi don du rtsod pa de yongs su bstan pa yin no/_/chags pa dang /_zhen pa dang /_'chums pa dang /_mdud pa bor
[\[49a\]]
[\[49a.1\]]ba dang /_brgyal [#]ba dang /_lhag par chags pa dang /_lhag par zhen par gyur pa zhes bya ba ni mdo sde'i dum bu ste/_'dod chags kyis kun nas dkris pa skyes pa'i phyir dang /_skyes pa dang du len pa'i phyir dang /_thob pa dang longs spyod 'dod pa'i phyir
[\[49a.2\]]dang /_de'i thabs la lan mang du rjes su rnam par rtog pa'i phyir dang /_nyes dmigs mi mthong ba'i phyir dang /_yongs su bzung ba la [#]kun tu 'dzin pa skye ba'i phyir dang /_mi tshim pa nyid kyi rgyus de bsten [#]pa la sems gzhol bas lan mang du gnas pa'i phyir go rims bzhin du rig
[\[49a.3\]]par bya'o/_/'dod pa la 'dod chags dang /_lhag par zhen pa dang /_rnam par bcings pa dang /_yongs su zhen pa dang /_kun tu 'dod chags kyi rgyus zhes bya ba ni mdo sde'i dum bu ste/_kun tu spyod pa dang /_dang du len pa dang /_zil gyis gnon pa dang /_des mi 'dzem pa dang /_
[\[49a.4\]]de la kun tu dga' ba nyid dang go rims bzhin no/_/gzhan yang rang gi 'dod pa la mngon par dga' ba dang /_yongs su bzung ba dang /_mi 'bral bar 'dod pa dang /_gzhan gyi 'dod pa la mngon par dga' bar byed pa dang /_kun tu 'dod chags pa gnyis te/_'dod pa la 'dod
[\[49a.5\]]chags dang /_lhag par zhen pa dang /_rnam par bcings pa dang /_yongs su zhen pa dang /_kun tu 'dod chags dang go rims bzhin no/_/lta ba rnams la yang lta ba la 'dod chags pa [#]dang /_lhag par zhen pa dang /_rnam par bcings pa [#]ni de bzhin no/_/lta ba ni mi mthun pa
[\[49a.6\]]rnams yin na ni rang gi lta bar mngon par dga' bar byed pas yongs su zhen pa'o/_/lta ba mthun pa dag yin na ni de'i lta ba la rjes su chags pas kun tu 'dod chags su rig par bya'o/_/de lta bu'i tshig rnams ni rnam grangs su gsungs pa yin kyang nyes pa med de/_dgos pa dang
[\[49a.7\]]bcas pa yin pa'i phyir sngar ji skad bshad pa lta bu'o/_/dge slong dag sems can de dag la ni don spyod pa med/_chos spyod pa med/_bsod nams spyod pa med/_dge ba spyod pa med/_dge legs spyod pa med do zhes bya ba ni mdo sde'i dum bu'o/_/mdo sde'i don tshol [#]ba dang /_nyan
[\[49b\]]
[\[49b.1\]]pa dang /_sems pa dang /_rab tu ston pa dag ni don spyod pa'o/_/chos tshol [#]ba dang nyan pa dang klog pa dang 'don pa dang ston pa ni chos spyod pa'o/_/de gnyis ka la brten nas mngon par mtho [#]ba las brtsams te/_bsod nams kyi las byed pa ni bsod nams spyod pa'o/_/mi g.yo ba'i
[\[49b.2\]]las byed pa ni dge ba spyod pa ste mi dge ba spangs pa'i phyir ro/_/nges par legs pa las brtsams te byang chub kyi phyogs bsgom [#]pa ni dge legs spyod pa ste/_dri ma med pa'i phyir dang /_yongs su nyams pa med pa nyid kyis 'gyur ba med pa'i phyir ro/_/gzhan yang sbyin pa ni bsod
[\[49b.3\]]nams spyod pa'o/_/tshul khrims ni dge ba spyod pa ste/_bde ba'i don gyis na gzhan la mi gnod pa'i phyir ro/_/sgom pa ni dge legs spyod pa'o/_/dge slong dag de ni chu gter chen po zhes bya ba'i [#]mdo sde'i dum bu'o/_/de la snod che ba nyid kyi phyir chu gter chen po'o/_/ye nas
[\[49b.4\]]chu che ba nyid kyi phyir chu'i chu bo chen po'o/_chu klung sna tshogs nas glo bur du 'bab pa'i phyir chu'i tshogs chen po'o/_/skams par mi 'gyur ba nyid kyi phyir chu'i chu chen po ste/_rtag tu chur 'dug pa'i phyir ro/_/lung las ni chu chen po sdud pa'i don dang /_mi skye ba'i don dang /_
[\[49b.5\]]gcig tu 'gyur ba'i don dang /_mi zad pa'i don gyis [#]chu gter chen po dang /_chu'i chu chen po'i bar dag yin no zhes 'byung ngo /_/thags 'khrugs pa lta bu zhes bya ba [#]ni mdo sde'i dum bu'o/_/de la nor dang khyim dang bu dang chung ma la sogs pa la sred pas phan tshun du
[\[49b.6\]]sems 'phrog [#]pa nyid kyi phyir thags 'khrugs pa lta bu'o/_/de dang 'brel pa'i rnam par rtog pa mang du byed pa'i phyir rnam par grol ba dka' ba nyid kyis gru [#]bu 'dzings pa lta bu'o/_/de yongs su bzung [#]ba la kun tu 'dzin pas sdug bsngal mang pos gzir ba'i rten du gyur pa nyid
[\[49b.7\]]kyi phyir rtswa mun dza dang /_bal ba dza lta bur gyur pa'o/_/[#]lta bu dang gyur pa'i sgra gnyis ni rnam pa'i don nam[#]/_dpe'i don gnyis su rig par bya'o/_/de ltar na 'dun pa dang rnam par rtog pa dang /_lhag par zhen pa dang ldan pa'i phyir go rims bzhin du thags 'khrugs pa [#]lta
[\[50a\]]
[\[50a.1\]]bu la sogs pa yin par rig par bya'o/_/gzhan yang phrad pa dang mi 'bral ba la sred pa dang /_nyes dmigs kyi gnod pa dang ldan pa'i phyir yang go rims bzhin no/_/sdug bsngal ba mi bzad pa zhes bya ba ni [#]mdo sde'i dum bu'o/_/de la sdug bsngal ba
[\[50a.2\]]ni rang bzhin gyis mi mthun pa nyid kyis so/_/mi zad [#]pa ni che ba nyid kyis so/_/rtsub pa ni rtag tu rtse mi 'jil ba'i rgyun nyid kyis so/_/tsha ba ni phrad pa'i dus na mi bzod pa nyid kyis so/_/yid du mi 'ong ba ni dran pa'i dus na brjod du mi stong ba [#]nyid kyis so/_/srog 'phrog
[\[50a.3\]]pa ni srog gi dbang po dang 'gal ba nyid kyis so/_/mdor na rang bzhin dang /_rnam pa dang /_gnas pa dang /_las kyi khyad par gyis tshor ba'i khyad par ston par byed do/_/de la las kyi khyad par ni lus dang sems dang srog la gnod pa nyid kyis rig par bya'o/_/gang las
[\[50a.4\]]drag pa sdug bsngal ba zhes 'byung ba der ni rang bzhin la sogs pa'i khyad par gyis drag pa nyid khyad par du byed do/_/'bral zhing mi skye la zhes bya ba ni 'bral ba'am mi ldan pa 'dri ba yin no/_/de 'bral zhing mi skye bar mngon pa yin nam zhes bya ba ni skabs skabs su de yod par 'dri
[\[50a.5\]]ba'o/_/yang na ma lus par bral ba dang mi ldan pa'i skabs 'dri ba'o/_/sdug bsngal nyid gsum ste zhes bya ba ni [#]mdo sde'i dum bu'o/_/de la 'du byed rnams kyi rang gi mtshan nyid mi mthun pa nyid kyis sdug bsngal gyi sdug bsngal nyid do/_/[#]gzhan du 'gyur ba'i mtshan nyid
[\[50a.6\]]mi mthun pa nyid kyis 'gyur ba'i sdug bsngal nyid yin no/_/ji skad du/_'du byed sdug bsngal nyid dang ni/_/'gyur ba nyid du mkhyen nas ni/_/rdzogs sangs rab tu mkhyen pa yis/_/tshor ba sdug bsngal nyid du gsungs/_/zhes bya ba ni gang zhig sdug bsngal nyid
[\[50a.7\]]dgongs pa can yin pa de'i dgongs pa ston [#]pa yin no/_/lung las ni rang dang spyi'i mtshan nyid gnyis kyis rang bzhin gyis sdug bsngal nyid kyi dbang du mdzad de/_sdug bsngal dang 'du byed kyi sdug bsngal nyid gnyis gsungs la/_'gyur ba'i sdug bsngal nyid kyi dbang du
[\[50b\]]
[\[50b.1\]]mdzad nas ni/_'gyur ba'i sdug bsngal nyid gsungs so zhes 'byung ngo /_/srog gcod pa dang drag shul can dang lag pa khrag dmar ba dang zhes bya ba ni mdo sde'i dum bu'o/_/de la bsad pa'i bsam pa nyid dang /_bsad [#]par sbyor ba nyid dang /_de gnyis ka la mngon par dga' ba nyid
[\[50b.2\]]dang /_de'i gzhi nyid dang /_de dang rjes su 'brel pa nyid kyis srog gcod pa yongs su bstan to/_/de'i gzhi yang kha na ma tho ba de la ngo tsha ba med pa dang /_snying mi brtse ba yang yin te/_srog chags phra mo sdug bsngal ba mi mkho ba rnams la yang ngo /_/de dang rjes su 'brel pa [#]nyid ni ji srid
[\[50b.3\]]du mi spong ba'o/_/gsod pa ni gsod par byed pa ste 'chi bar byed pa zhes bya'o/_/rab tu gsod pa ni rnam pa nas gsod pa ste/_rnam pa re re nas 'chi bar byed pa'o/_/rnam grangs gzhan yang drag shul can nyid kyis ni shan pa la sogs pa'i srog gcod pa nyid khyad par du byed pa yin no/_/
[\[50b.4\]]drag shul can nyid kyang lus drag shul can nyid dang /_sems drag shul can nyid dang /_der gcig tu nges pa nyid dang /_der gtan du ba [#]nyid kyis ston par byed do/_/de la ngo tsha ba med pa nyid [#]dang /_snying mi brtse ba dang ldan pa nyid kyis ni der gcig tu nges pa nyid yin
[\[50b.5\]]la/_mi spong ba nyid kyis ni der bstan [#]du ba nyid yin par rig par bya'o/_/dge slong dag gson pa rnams las gnyid log pa ni stong pa dang zhes bya ba ni mdo sde'i dum bu'o/_/gson pa rnams las gnyid log par [#]stong pa zhes bya ba ni bstan pa yin la/_lhag ma rnams ni bshad pa
[\[50b.6\]]yin no/_/de la gang [#]dag la gnyid [#]mi 'byung ba gson pa'i bya ba dag ni rnam pa bzhi ste/_gson pa dag ni brtson 'grus rtsom/_/de las phyi mar 'bras bu [#]dang /_/dge sbyong [#]tshul don rnams gzhan yang /_/'di yi [#]longs spyod bde ba 'byung /_/de dag [#]phyir gnyid log pa yi/_/srog
[\[50b.7\]]ni gsog dang 'bras med dang /_/don med pa dang de bzhin du/_/phan yon med pa nyid du 'dod/_/gzhan yang skyes bu'i rtsal med pa'i phyir gsog [#]yin na[#]/_phal cher rnam par smin par mi 'gyur ba'i phyir 'bras bu med pa'o/_/yang dag pa yul du ma gyur pa nyid kyi phyir don med pa'o/_/
[\[51a\]]
[\[51a.1\]]dus ma yin par gnyid log pa ni lus dang sems las su mi rung ba nyid 'du byed pa'i phyir phan yon med pa'o/_/rnam grangs gzhan yang gnyid [#]kyi gnas skabs sems med pa ni stong pa yin la/_gnyid kyi gnas skabs sems dang bcas pa ni [#]lhag
[\[51a.2\]]ma ste snga ma bzhin no/_/byis pa rmongs pa mi gsal ba mi mkhas pa zhes bya ba ni mdo sde'i dum bu'o/_/de la byis pa zhes bya ba ni bstan pa yin la/_lhag ma bshad pa yin te/_mi shes pa dang /_the tshom dang /_log pa'i shes pa dang ldan pa'i phyir ro/_/tshul bzhin [#]yin pa la
[\[51a.3\]]mkhas pa ni mi mkhas pa'o/_/rnam grangs gzhan yang gnyis te/_byis pa ni nyes par bsams [#]pa sems pa la sogs pas so/_/rmongs pa dang mi gsal ba dang mi mkhas pa ni thos pa dang /_bsams [#]pa dang /_bsgoms pa las byung ba'i shes rab rnams dang mi ldan
[\[51a.4\]]pa'i phyir go rims bzhin no/_/lhan cig skyes pa dang /_thos pa dang /_bsams [#]pa dang /_bsgoms pa [#]las byung ba'i shes rab rnams dang mi ldan pa'i phyir yang byis pa nas mi mkhas pa'i bar ro/_/byis pa'i rang bzhin can/_rmongs pa'i rang bzhin can/_shes rab 'chal
[\[51a.5\]]pa'i rang bzhin can zhes bya ba ni mdo sde'i dum bu ste/_de ni go rims bzhin du mi shes pa dang /_the tshom dang /_log pa'i shes pa dang ldan pa las rig par bya'o/_/gzhan yang shes rab ma byang ba dang /_zhan pa dang /_log pa rnams dang go rims bzhin no/_/gzhan yang rang gis
[\[51a.6\]]legs par bshad pa dang /_nyes par bshad pa'i chos rnams kyi [#]don shes bar mi nus pa nyid kyi phyir byis pa'i rang bzhin can no/_/thos kyang mi nus pa nyid kyi phyir rmongs pa'i rang bzhin can no/_/phyin ci log tu mngon du zhen pa'i phyir shes rab 'chal ba'i rang bzhin can no/_/gro bzhin
[\[51a.7\]]skyes dge sbyong ngam bram ze gang la la dag gzugs mi rtag pa zhes bya ba ni mdo sde'i dum bu'o/_/de la gzugs mi rtag pa nas rnam par shes pa mi rtag pa nyid kyi bar gyis ni lus skye ba dang 'jig pa nyid ston par byed la/_mi brtan pas ni dus yun mi ring bar 'jig pa nyid do/_/yang
[\[51b\]]
[\[51b.1\]]yid brtan [#]du mi rung ba las [#]ni dus ma nges par 'jig pa nyid do/_/'gyur ba'i chos can gyis ni [#]gnas skabs mi 'dra ba nyid kyis [#]'jig pa nyid yin te/_gnas skabs mi 'dod pa nyid du 'gro ba'i phyir ro/_/gcig gis ni 'dus byas kyi mtshan nyid gnyis dang ldan par stan
[\[51b.2\]]par byed la/_gnyis kyis ni gnas pa'i khyad par te/_rgyun ni yun mi ring ba dang /_dus ma nges pa nyid kyi phyir ro/_/bzhi pas ni gnas pa de nyid gzhan du 'gyur ba nyid do/_/gzhan yang gcig gis ni lus mi 'jig par 'gog par byed la/_gnyis pas ni [#]yun ring po
[\[51b.3\]]nas 'jig pa'o/_/gsum pas ni dus nges par 'jig pa'o/_/bzhi pas ni 'gyur ba med par 'jig pa'o/_/gzhan yang gcig gis ni skad cig mar 'jig pa'i mi rtag pa nyid ston par byed la/_gnyis kyis ni rgyun gyi 'jig pa'i mi rtag pa nyid de ris mthun pa las
[\[51b.4\]]yun ring du mi gnas pa nyid kyi phyir dang /_dus ma yin par 'chi srid pa'i phyir ro/_/bzhi pas ni 'gyur ba'i mi rtag pa nyid do/_/dang po ni rang gi sgras bstan pa yin te/_don dam pa pa yin pa'i phyir ro/_/'dir smras pa/_mi 'jig yun ring 'jig pa dang /_/dus dang
[\[51b.5\]]'gyur ba med pa bkag_/skad cig dang ni tshe dang ni/_/'gyur zad rnam pa gsum yang bstan//_//bam po gsum pa/_gzugs gang rtag pa dang /_brtan pa dang ther zug pa zhes bya ba ni mdo sde'i dum bu'o/_/de la rtag pa ni mi rtag pa nyid med pa'i
[\[51b.6\]]phyir ro/_/brtan pa ni skad cig mar 'jig pa med pa'i phyir te dus gzhan du gnas pa nyid kyis so/_/ther zug ni rgyud 'jig pa med pa'i phyir ro/_/mi 'gyur ba'i chos can ni 'gyur ba med pa'i phyir ro/_/yang dag par de bzhin du gnas par 'gyur ba zhes bya ba ni ji ltar 'dod
[\[51b.7\]]pa ste/_rnam pa snga ma mi srid na phyi ma 'dri ba yin no/_/rnam grangs gzhan yang skad cig mar 'jig pa la sogs pa med pa'i phyir yang brtan pa la sogs par rtag pa nyid 'dri bar byed pa yin no/_/rnam grangs gzhan yang rtag pa ni ther zug gi don gyis yin la/_brtan
[\[52a\]]
[\[52a.1\]]pa ni mi 'gyur ba'i don gyis yin te/_tshig gnyis ni tshig gnyis kyis rnam par bshad pa yin par yang 'og nas bstan par bya'o/_/'phags pa nyan thos shes nas dad pa gzhi [#]dag dang ldan pa ni 'tsho ba dag gis dbul ba ma yin zhes bya ba ni mdo sde'i dum
[\[52a.2\]]bu'o/_/de la 'phags pa'i nor bdun dang ldan pa'i phyir 'tsho ba dag gis dbul ba ma yin no/_/'tsho ba med pa'i 'jigs pa spangs pa'i phyir bkren pa ma yin no/_/log pa'i 'tsho ba spangs pa'i phyir phongs pa ma yin no/_/nor dang sems dang 'tsho ba ngan pa dang ldan
[\[52a.3\]]pa'i phyir ni dbul ba dang /_bkren pa dang /_phongs pa nyid du rig par bya'o/_/gal te ting nge 'dzin 'du byed pas zin zhing zhes bya ba ni mdo sde'i dum bu'o/_/'du byed pas zin pa ni yun ring po nas mngon du 'gyur ba'i phyir ro/_/chu bzhin du 'tshor [#]ba ni myur bar 'bral
[\[52a.4\]]ba'i phyir ro/_/chos nyid kyis zin pa ni rtag tu bag yod pas bsrung bar bya ba nyid kyi phyir ro/_/zhi ba ma yin pa ni de'i mi mthun pa'i phyogs sa 'og ma pa'i nyon mongs pa shin tu ma thul ba'i phyir ro/_/gya nom pa ma yin pa ni rang gi sa pa'i nyon mongs pa dang 'dres pa nyid kyi
[\[52a.5\]]phyir ro/_/lam bag yangs su gyur pa [#]thob pa ma yin pa ni shin tu ma goms pa nyid kyi rgyus rang gi ngang gis mi 'byung ba'i phyir ro/_/sems rgyud gcig tu gyur pa rtogs pa ma yin pa ni g.yo ba dang bcas pa nyid kyi phyir ro/_/de la rtag tu bag yod pas bsrung bar bya ba nyid ni [#]ma
[\[52a.6\]]zhi ba la sogs pa'i rgyus rig par bya'o/_/dkar po'i phyogs ni de las bzlog par rig par bya'o/_/'dir smras pa/_myur du mngon du 'gyur ba dang /_/myur du 'bral bar mi 'gyur dang /_/rtag tu bag yod bsrung bya min/_/de yi mi mthun phyogs bcom phyir/_/rang gi nyon
[\[52a.7\]]mongs ma 'dres phyir/_/shin tu goms 'bad med 'byung phyir/_/'du byed zin la sogs pa min/_/rgyud gcig yin te mi g.yo'i [#]phyir/_/lung las ni/_myur bar [#]mngon gyur [#]nyid kyi phyir/_/mi nyams phyir dang rtag bsrung phyir/_/nyon mongs min phyir dge nyid phyir/_/ngang gis
[\[52b\]]
[\[52b.1\]]'byung phyir yongs rdzogs phyir/_/go rims bzhin du 'du byed pas ma zin pa nas rgyud gcig tu gyur pa rtogs pa'i bar du yin no zhes 'byung ngo /_/de de ltar sems mnyam par gzhag pa yongs su dag pa dang zhes bya ba ni [#]mdo sde'i dum bu'o/_/de la sems yongs su dag pa
[\[52b.2\]]ni yongs su byang ba'i don gyis te/_de'i mi mthun pa'i phyogs sa 'og ma pa'i dri ma spangs pa'i phyir ro/_/nyon mongs pa med pa ni nye ba'i nyon mongs pa dang bral ba'i don gyis te/_rang gi sa pa'i nyon mongs pas nyon mongs pa can ma yin pa'i phyir ro/_/drang por gyur pa
[\[52b.3\]]ni las su rung ba'i don gyis te/_'bad pa med par 'byung ba nyid kyi phyir ro/_/gnas pa ni mi [#]g.yo ba thob pa'i don gyis te/_bsam gtan bzhi pa na g.yo ba med pa'i phyir ro/_/de ltar ting nge 'dzin de ni dge ba nyid dang /_ji ltar na de dag [#]dge ba nyid dang dbang du bya ba nyid dang /_
[\[52b.4\]]yongs su grub pa nyid rnam grangs kyi mtshan nyid dang bcas pa yongs su bstan pa yin no/_/res 'ga' tshig gnyis ni gzhan gnyis kyi rnam par 'chad de/_dper na sems mgu ba dang sems nyams bde ba zhes bya ba ni sems dga' ba dang /_sems sgrib pa med pa zhes bya ba
[\[52b.5\]]'dis so zhes 'byung ba lta bu'o/_/res [#]'ga' tshig gcig gzhan gcig gis yin te/_dper na yang dag phul gyi [#]chos bstan pa kun tu shes par skal ba yod cing nus pa yin zhes 'byung ba lta bu ste/_'di ni dper brjod pa tsam du zad do/_/'dir yang smras pa/_mi
[\[52b.6\]]mthun phyogs dri grol phyir dang /_/nyon mongs med sgrib med 'byung phyir/_/g.yo ba med phyir gnyis pos ni/_/yongs dag la sogs rig par bya'o[#]/_/gnyis dang gnyis kyi [#]ting 'dzin gyis/_/dge ba [#]nyid dang de ji lta/_/dbang bya nyid dang grub pa nyid/_/mtshan
[\[52b.7\]]nyid bcas par rab tu bstan/_/rnam grangs gzhan yang yongs su dag pa ni nyon mongs pa med pa dang /_nye ba'i nyon mongs pa dang bral ba nyid kyis te/_go rims bzhin du rnyed pa dang bkur sti dang tshigs su bcad pa dang ldan pa'i 'dod pa rgyu bdag [#]dang /_sred pa dang /_lta ba
[\[53a\]]
[\[53a.1\]]dang /_nga rgyal dang /_the tshom gyi nye ba'i nyon mongs pa dag [#]dang bral ba'i phyir ro/_/yongs su byang ba ni drang por gyur pa la sogs pa nyid kyis te/_de la drang por gyur pa ni 'bad pa med par 'byung ba nyid kyis shin tu thul pa'i phyir ro/_/las su rung ba
[\[53a.2\]]ni mngon par shes pa bsgrub par rung ba nyid kyi phyir ro/_/gnas pa ni yongs su nyams par mi 'gyur ba nyid kyi phyir ro/_/mi g.yo ba thob pa ni bsam gtan bzhi pa ni g.yo ba thams cad dang bral ba'i phyir ro/_/'dir yang smras pa/_gnyis kyis yang [#]dag yin la tshig_/
[\[53a.3\]]gzhan dag gis ni yongs byed nyid/_/rnyed 'dod la sogs sred la sogs/_/bral phyir shin tu thul ba'i phyir/_/mngon shes yon tan rang [#]nyid phyir/_/nyams med phyir g.yo zad pa'i phyir/_/don grub dag gis go rims bzhin/_/nyon mongs med sogs nyid
[\[53a.4\]]shes bya/_/rnam grangs gzhan yang yongs su dag pa ni de'i mi mthun pa'i phyogs su 'og ma pa spangs pa'i phyir ro/_/yongs su byang ba ni de thag ring du byas pa'i phyir ro/_/nyon mongs pa med pa ni rang gis pa'i phyogs nyon mongs pa dang ma 'dres pa'i phyir ro/_/nye ba'i nyon
[\[53a.5\]]mongs pa dang bral ba ni de kun tu rgyu ba thag ring du byas pa'i phyir ro/_/drang por gyur pa ni 'bad pa med pa dang ji ltar 'dod par 'byung ba'i phyir ro/_/las su rung ba ni mngon par shes pa rung ba nyid kyi phyir ro/_/gnas pa ni mi nyams pa'i cha dang mthun pa'i phyir ro/_/mi g.yo ba thob
[\[53a.6\]]pa ni snga ma bzhin no/_/ting nge 'dzin dang gnas dang ldang /_/zhes bya ba ni sdom gyi tshigs su bcad pa ste/_de la gnas pa ni ji srid 'dod par [#]rjes su 'jug pa yin no/_/ldang ba ni mnyam par ma bzhag pa'i sems mngon du gyur [#]pa 'am sa gzhan pa'o/_/nyams bde ba ni las su rung
[\[53a.7\]]ba nyid dang nye ba'i nyon mongs pa dang bral ba nyid do/_/spyod yul ni dmigs pa yin no/_/mngon par sgrub [#]pa ni skyed pa yin no/_/'phrod pa ni rnyed pa dang mthun pa yin no/_/mi 'phrod pa ni de dang mi mthun pa yin no/_/gnyis ka ni de gnyis ka dang bcas pa'o/_/skye ba ni 'phel ba
[\[53b\]]
[\[53b.1\]]yin no/_/'bri ba ni 'grib pa yin no/_/thabs ni de gnyis ka'i gzhi [#]yin no/_/sred pa yang srid par 'byung bar byed pa dga' ba'i 'dod chags dang ldan pa zhes bya ba ni mdo sde'i dum bu'o/_/de la ma lus par spang ba [#]zhes bya ba ni bstan pa yin [#]la lhag ma ni bshad pa yin te/_
[\[53b.2\]]gnas skabs thams cad kyi spong ba kun tu bstan pa'i phyir ro/_/gnas skabs thams cad [#]kyi spong ba ni sel ba'i gnas skabs dang /_rnam par gnon pa'i gnas skabs dang /_mthong ba'i lam gyi gnas skabs dang /_bsgom pa'i lam gyi gnas skabs dang /_mi slob
[\[53b.3\]]pa'i lam gyi gnas skabs dang /_kun nas dkris pa dang bral ba'i gnas skabs dang /_bag la nyal ba dang bral ba'i gnas skabs so/_/sred pa langs pa ni kun nas dkris pa yin te/_des sems rnam par ma zhi bar 'dug go/_/de'i phyir de [#]dang bral ba ni rnam par
[\[53b.4\]]zhi ba yin no/_/sred pa nyal ba ni sa bon gyi gnas skabs bag la nyal ba [#]yin te/_de yang rtag tu rgyud las [#]gnas so/_/de'i phyir de dang bral ba ni nub pa yin no/_/rnam pa gcig kyang ma brjod na srid [#]pa'i gnas skabs thams cad spong ba'i rab tu dbye ba kun tu ma bstan par
[\[53b.5\]]'gyur bas so/_/de lta bu'i tshig rnams ni rnam grangs su brjod pa yin kyang skyon med par sngar ji skad bstan pa lta bu yin no/_/rtog ge pa dang zhes bya ba ni mdo sde'i dum bu'o/_/de la rnam pa gnyis kyis rtog ge pa yin te/_mngon par rtogs [#]pa nyid dang /_de'i spyod yul las
[\[53b.6\]]mi 'da' ba nyid kyis so/_/des na spyod pa pa dang /_rtog ge la zhugs pa'i sa la gnas pa zhes bya ba smos so/_/rtog ge la zhugs pa'i sa gang zhe na/_rang gi spobs pa dang ldan pa rnams dang /_so so'i skye bo rnams kyis mngon par rtogs pa dang ldan pa gang yin
[\[53b.7\]]pa ste/_de kho na'i lung dang ldan pa yin no/_/sa ni yul zhes bya ba'i tha tshig go/_/de ltar na [#]tshig gcig ni bstan pa yin la gnyis ni bshad pa yin zhing /_tshig gsum ni bstan pa yin la/_gsum pa [#]ni bshad pa yin par rig par bya'o/_/gzhan yang tog ge pa ni
[\[54a\]]
[\[54a.1\]]rnam grangs nyid dang /_mtshan nyid nyid kyis kun tu bstan pa yin no/_/dpyod [#]pa ba zhes bya ba ni rnam grangs yin te/_khyad par du bya ba'i phyir te don du gnyer ba de gang yin pa yang rtog par byed ces bya ba yin pas der thal bar gyur na mi rung bas so/_/rtog
[\[54a.2\]]ge la zhugs pa'i sa la gnas pa zhes bya ba ni mtshan nyid yin te/_de yang tshe rabs snga ma la rtog ge la goms pas bsgoms pa'i rgyu dang /_de kho na mthong ba dang bral ba dang /_rtog ge la 'dris par byas pa [#]thog ma med pa nas zhugs pa'o/_/gzhan yang lung las ni rtog ge
[\[54a.3\]]ba sngar [#]rig par bya ste/_de'ang [#]phyir brtag rtog phyir dang /_/sngon goms phyir mngon ma byas phyir/_/lung la mi brten nyid phyir dang /_/brtson phyir yid la byed phyir dang /_/sngon phangs phyir dang yongs gzung [#]phyir/_/yongs su bya ba byas pa'i phyir/_/rtog ge phun
[\[54a.4\]]sum rnam lngar 'dod/_/de de dang ldan pa ni rtog ge pa yin no zhes 'byung ngo [#]/_/de la yid la byed phyir zhes bya ba ni brtag par bya ba'i gnas yid la byed pa'i phyir ro/_/yongs gzung [#]phyir zhes bya ba ni tshad ma'i rig pa rnam [#]pa gsum yongs su gzung [#]ba'i phyir ro/_/de ni
[\[54a.5\]]so so'i skye bo rnams kyis yin no/_/'chi ba ni bzang po ma yin zhes bya ba ni mdo sde'i dum bu'o/_/de la sems nyams pa dang rmongs pas 'chi ba'i phyir dang /_bsod nams ma byas par [#]'chi 'pho ba'i phyir dang /_'gro ba mi 'dod par 'gro ba'i phyir go rims bzhin du
[\[54a.6\]]'chi ba ni bzang po ma yin/_dus byed pa ni bzang po ma yin/_tshe phyi ma ni bzang po ma yin zhes bya bar rig par bya'o/_/bzlog pa'i phyir dgra bcom pa ni bzlog pa ste/_sems ma nyams pa dang /_ma rmongs pa 'chi ba'i phyir dang /_bsod nams byas nas 'chi 'pho
[\[54a.7\]]ba'i phyir dang /_phung po lhag ma med pa [#]mya ngan las 'das pa'i [#]phyir bzang po gsum yin no/_/tsher ma phyung ba zhes bya ba ni mdo sde'i dum bu'o/_/de la so sor rtog pa'i stobs la brten nas nyon mongs pa'i kun nas dkris pa bsal ba'i phyir tsher ma phyung pa rnams yin no/_/
[\[54b\]]
[\[54b.1\]]bsgoms pa'i stobs la brten nas 'jig rten pa'i lam gyi [#]nyon mongs pa'i bag la nyal 'joms pa'i phyir tsher ma dkrugs pa rnams yin no/_/mthong ba'i lam gyis [#]bag la nyal gyi phyogs yang dag par bcom pa'i phyir tsher ma dang bral ba rnams yin no/_/bsgom
[\[54b.2\]]pa'i lam gyis [#]bag la nyal thams cad yang dag par bcom pa'i phyir tsher ma med pa rnams yin no/_/gzhan yang 'bras bu dang po la mthong bas spang bar [#]bya ba'i bag la nyal yang dag par bcom pa'i phyir tsher ma phyung [#]ba rnams yin no/_/gnyis pa la 'dod pa na
[\[54b.3\]]spyod pa'i bsgoms [#]pas spang bar bya ba nyung zad cig lus pa'i phyir tsher ma dkrugs pa rnams yin no/_/gsum pa la de mtha' dag spang ba'i phyir tsher ma dang bral ba rnams yin no/_/bzhi pa la [#]khams gsum pa'i nyon mongs pa thams cad spangs pa'i phyir tsher ma med pa
[\[54b.4\]]rnams yin no/_/dad pa skyes nas 'gro bar byed/_/song na chos nyan par byed do zhes bya ba ni mdo sde'i dum bu'o/_/de la nyan par byed do zhes bya ba ni tshig 'bru dang don gyis so[#]/_/sems par byed pa ni ji ltar thos pa'i don nges par sems pa'i phyir ro/_/'jal bar byed pa ni
[\[54b.5\]]rigs [#]pa ste/_legs par gsungs pa nyid kyis khyad par dmigs kyis 'byed pa'i phyir ro/_/nye bar rtog par byed pa ni bsgom [#]pa'i rnam pa ste/_ji ltar gzung ba'i don so sor rtog pa'i phyir ro/_/bden pa de yang lus kyis mngon sum du 'du [#]byed pa ni gnas gyur pa'i tshe yang
[\[54b.6\]]dag pa ji lta ba bzhin du mngon par rtogs pa'i phyir ro/_/shes rab kyis so sor 'bigs par byed pa ni bdag gis [#]mngon sum du byas so zhes 'jig rten las 'das pa'i ye shes kyi rjes las thob pa 'jig rten pa'i ye shes kyis nges par 'dzin pa'i phyir ro/_/gzhan
[\[54b.7\]]yang nyan pas ni thos pa las byung ba'i ye shes ston par byed do/_/sems pas ni bsams [#]pa las byung ba'o/_/'jal ba dang nye bar rtog pa gnyis kyis ni mthong ba dang /_bsgom [#]pa'i lam gyi [#]bsgoms pa las byung ba ste/_mthong ba'i lam gyis ni de bzhin nyid so
[\[55a\]]
[\[55a.1\]]sor rtog [#]pa'i phyir sgro 'dogs pa med pa [#]dang skur pa 'debs pa med pa gnyis kyis mnyam pa la 'jog par byed pa'i phyir 'jal bar byed pa yin no/_/bsgom [#]pa'i lam gyis ni ji ltar 'jal ba la yang dang yang du rtog par byed pa'i phyir nye bar rtog par
[\[55a.2\]]byed pa yin no/_/bden pa de yang zhes bya ba ni gang gi dbang du mdzad nas chos bstan pa'i mya ngan las 'das pa yin no/_/lus kyis mngon sum du byed cing zhes bya ba ni gnas gyur pa nyid kyis te/_rnam par grol ba thob pa'i phyir ro/_/shes rab kyis so sor 'bigs par byed
[\[55a.3\]]do zhes bya ba ni rnam par grol ba'i ye shes kyis so/_/de ltar na dad pa la brten nas tshogs dang bcas pa'i lam dang /_lam gyi 'bras bu rnam par grol ba dang /_rnam par grol ba'i ye shes kun tu ston par byed do/_/gzhi de las sbyin pa po dang sbyin bdag gi [#]bsod
[\[55a.4\]]nams rgyun rgyas pa zhes bya ba ni mdo sde'i dum bu'o/_/de la sbyin pa po ni gzhan gyi nor yang bdag gis sbyin par byed pa'o[#]/_/sbyin bdag ni gang gis nor sbyin par byed pa'o[#]/_/bsod nams kyi las byed pa na rgyud la bag chags rnam pa gnyis gnas te/_'bras
[\[55a.5\]]bu rnam par smin pa yid du 'ong ba 'grub par byed pa dang /_dad pa la sogs pa dge ba'i chos kyi rgyu mthun pa'i 'bras bu 'grub par byed pa ste/_yon gnas kyi khyad par gyis de'i sbyin par bya ba'i dngos po yongs su spyad pa'i phyir ro/_/de gnyis brtas [#]pa'i khyad par du 'gro ba
[\[55a.6\]]ni go rims bzhin du bsod nams rgyun rgyas pa dang /_dge ba rgyun rgyas pa tshad med pa [#]rig par bya'o/_/de rgyun rgyas pa yang bde ba'i rgyun yin pa'i phyir bde ba 'dren pa zhes bya ba ni phan yon yongs su ston par byed pa yin no/_/gzhan yang sbyin pa las byung ba'i bsod nams gang yin
[\[55a.7\]]pa dang /_de rab tu 'jug par byed pa'i dge ba yang dag pa'i lta ba gang yin pa de gnyis kyis khams brtas [#]pa ni go rims bzhin du bsod nams rgyun rgyas pa dang /_dge ba rgyun rgyas pa yin no/_/de gnyis kyi [#]'bras bu yid du 'ong ba'i sa bon brtas [#]pa ni bde ba 'dren pa yin no/_/
[\[55b\]]
[\[55b.1\]]gzhan yang sbyin pa las byung ba'i bsod nams rgyun rgyas pa de nyid dge ba rgyun rgyas pa yin te/_dge ba'i rgyu mthun pa'i 'bras bu'i rgyu yin pa'i phyir ro/_/bde ba 'dren pa yang yin te/_'bras bu rnam par smin pa yid du 'ong ba'i rgyu yin pa'i phyir ro/_/rdzu 'phrul gyi yul rnam pa
[\[55b.2\]]du ma nyams su myong bar 'gyur ba yin te zhes bya ba ni mdo sde'i dum bu'o/_/de la rdzu 'phrul gyi yul rnam pa du ma nyams su myong bar 'gyur ba yin no zhes bya ba ni bstan pa yin la/_lhag ma ni bshad pa yin no/_/dbang rnam pa lnga thob pas de nyams su myong bar ston te/_dbang
[\[55b.3\]]rnam pa lnga ni rdzu 'phrul la dbang ba ni de rgyas par byed pa dang bsdus pa'i phyir ro/_/ston pa dang mi ston pa la dbang ba ni lus snang bar byed pa dang snang bar mi byed pa'i phyir ro/_/'gro ba la dbang ba ni thad ka dang bla dang 'og thogs pa can la yang 'gro ba'i phyir ro/_/gnas pa la dbang
[\[55b.4\]]ba ni thogs pa med pa las kyang mi ltung ba'i phyir ro/_/'gro ba dang khams khyad par du 'phags pa gnyis su rang gi lus 'jug pa la dbang ba'o/_/rtsig pa dang ri dang ra ba smos pa ni gtsug lag khang dang /_ri dang /_grong na gnas pa na rig par bya'o/_/'jig tshogs 'gog
[\[55b.5\]]pa mya ngan las 'das pa la sems 'jug par byed ces bya ba ni mdo sde'i dum bu'o/_/de la/_mi skrag phyir dang mngon dga'i phyir/_/rtse gcig ma chags 'byung ba'i phyir/_/sems ni 'jug par byed pas na/_/grol byed rab tu [#]shes par bya/_/bzlog pa'i phyir ni bzlog pa yin no/_/
[\[55b.6\]]gzhan dag na re 'jug par byed pa ni thos pa las byung ba'i shes rab kyis so/_/dad par byed pa ni bsams [#]pa las byung bas so/_/kun tu gnas par byed pa ni 'jig rten pa'i bsgoms pa las byung bas so/_/rnam par grol bar byed pa ni 'jig rten las 'das pas so
[\[55b.7\]]zhes zer ro/_/de lta [#]na ni rgyu bstan pa yin gyi don ni ma yin no/_/tshe dang ldan pa 'dun pas kyang 'on kyang bdag 'du byed thams cad zhi bar gnas pa dang /_stong pa nyid du dmigs pa dang /_sred pa zad pa dang /_'dod chags dang bral ba dang /_'gog pa dang /_mya ngan las 'das
[\[56a\]]
[\[56a.1\]]pa la sems 'jug par mi byed/_dad par mi byed do zhes smras pa ni de la thos pa las byung ba dang bsams [#]pa las byung ba'i shes rab kyang med pa ni ma yin te/_gnas brtan bdag kyang 'di snyam du 'du byed thams cad ni mi rtag pa/_chos thams cad
[\[56a.2\]]ni bdag med pa/_zhi ba ni mya ngan las 'das pa'o snyam du sems so zhes kyang 'byung ba'i phyir te/_mang du thos pa nyid kyi [#]phyir dang /_rgyud yongs su smin pa nyid kyi phyir ro/_/de lta bas na shes rab rnam pa gsum char dang ldan pa dag yin yang /_nam yang mya ngan las 'das pa
[\[56a.3\]]la sems mi 'jug ste/_nga'o snyam pa'i nga rgyal rags pa bar chad dang bcas pa dang /_bar chad med par kun tu rgyu ba'i phyir ro/_/de nyid kyi phyir 'o na nga dang [#]nga'i bdag gang yin snyam du yongs su yi chad pa'i rgyus [#]yid phyir ldog go/_/gang gi tshe na bsgoms pa las byung ba'i
[\[56a.4\]]shes rab kyis nga'o snyam pa'i nga rgyal kun tu rgyu ba de gnyen pos bsal ba de'i tshe de la mi skrag pa la sogs pa dang ldan pa'i phyir 'jug par byed pa nas rnam par grol bar byed pa'i bar du yin no/_/mig gi dbang po bsrung ba'i phyir dang /_sba ba'i phyir dang /_dul bar gnas par
[\[56a.5\]]bya'i [#]phyir rab tu zhugs pa yin no zhes bya ba ni mdo sde'i dum bu'o/_/de la dran pa dang /_ting nge 'dzin dang /_shes rab la brten nas go rims bzhin du mig gi dbang po bsrung ba'i phyir dang /_sba ba'i phyir dang /_dul bar gnas par bya ba'i phyir rab tu zhugs pa yin no/_/
[\[56a.6\]]gzhan yang [#]yul gang la 'jug par bya ba de la bsrung bar bya ba'i phyir te/_dran pas byin gyis brlab [#]pa'i phyir ro/_/gang la 'jug par bya ba [#]ma yin pa de las ni sba ba'i phyir te/_de mi 'jug pa'i phyir ro/_/de'i sgo nas nyon mongs pas kun tu rgyu'i [#]bag la nyal yang dag
[\[56a.7\]]par gzhom pa'i phyir gnyen po bsgoms [#]pas na dul bar gnas par bya ba'i phyir rab tu zhugs pa yin par rig par bya'o/_/dbang po drug po 'di dag shin tu dul ba dang /_shin tu sbas pa dang zhes bya ba ni mdo sde'i dum bu'o/_/de la nyon mongs pa'i bag la nyal thams cad
[\[56b\]]
[\[56b.1\]]yang dag par bcom pa'i phyir shin tu dul ba yin no/_/so sor rtog pa'i stobs la brtan [#]nas dran pa dang shes bzhin gnyis kyis nyon mongs pa'i kun nas dkris pa mi skyed pa'i phyir shin tu sbas pa yin la/_skyes pa dang du mi len pa'i phyir shin tu bsrungs
[\[56b.2\]]pa yin no/_/'jig rten pa'i bsgom pa'i stobs la brtan [#]nas shin tu bsdams pa yin no/_/'jig rten las 'das pa la brtan [#]nas shin tu bsgoms pa yin no/_/de ltar na [#]sems dul ba thabs dang bcas pa yongs su brtan [#]pa yin no/_/'dir yang smras pa/_dran
[\[56b.3\]]pas ma skyes phyir sbas shing /_/shes bzhin gyis ni skyes las bsrungs/_/gnon dang rtsa ba bcom gnyis kyis/_/bsdams dang bsgoms pa yin par 'dod/_/lung las ni 'jug par bya ba ma yin pa la mi 'jug pa'i phyir shin tu sbas pa yin no/_/'jug par bya ba la dran
[\[56b.4\]]pa shin tu nye bar gzhag pas 'jug pa'i phyir shin tu bsrungs pa yin no/_/rang nyid yul la mi rgyug pa'i phyir shin tu bsdams pa yin no/_/rang nyid kun nas nyon mongs par mi 'gyur ba'i phyir shin tu bsgoms pa yin no/_/de ltar na shin tu dul ba yin no zhes 'byung ngo /_/de byams
[\[56b.5\]]pa dang ldan pa'i sems khon med pa 'gran zla med pa zhes bya ba ni mdo sde'i dum bu'o/_/de la sems can pha rol dag la phan pa dang bde ba'i bsam pa ni byams pa'o/_/de dang mtshungs par ldan pa'i sems ni byams pa dang ldan pa'o/_/de ni nye ba'i nyon mongs pa rnam pa
[\[56b.6\]]gsum gyi gnyen po yin pa'i phyir khon med pa dang 'gran zla med pa dang /_gnod pa med pa'o/_/nye ba'i nyon mongs pa rnam pa gsum ni sems can mnyam pa dang khyad par du 'phags pa gnod pa byed pa dag la khon du 'dzin pa dang /_gnod pa mi byed pa dag la phrag dog dang /_
[\[56b.7\]]de gnyis dang ldan pa'i [#]dman pa dag la ni gang gis na de dag la gnod par 'gyur ba'i zhe sdang ngo /_/'bras bu che ba nyid yin pa'i phyir yangs pa'o/_/gzugs na spyod pa nyid yin pa'i phyir rgya chen por gyur pa'o/_/sems can dpag tu med pa la dmigs pa nyid yin pa'i phyir tshad med
[\[57a\]]
[\[57a.1\]]pa'o/_/mi mthun pa'i phyogs shin tu thul ba'i phyir shin tu bskoms [#]pa'o/_/de ltar na gnyen po nyid dang /_'bras bu nyid dang /_sa nyid dang /_dmigs pa nyid dang /_rnam par dag pa nyid kyi sems de yongs su bstan pa yin no/_/phyogs
[\[57a.2\]]gcig tu zhes bya ba ni gnas kyi [#]gnas pa po bstan pa yin te/_dper na khri dag 'bod do/_/ri dgas tshig go zhes bya ba lta bu'o/_/mos te zhes bya ba ni mos pa yid la byed pa nyid ston pa yin no/_/khyab par byas nas zhes bya ba ni khyab par ston pa yin te/_cig car du
[\[57a.3\]]mtha' dag la mos pa'i phyir ro/_/rdzogs par byas te zhes bya ba ni dngos gzhi'i snyoms par 'jug pa mngon du gyur pa yin par de [#]ston pa yin no/_/gnas so zhes bya ba ni dus gzhan du yang rjes su 'jug par ston pa yin no/_/brtson 'grus brtsams shing
[\[57a.4\]]zhum pa med pa yin/_lus shin tu sbyangs shing nyes par brtsams pa med pa yin zhes bya ba ni mdo sde'i du ma bu'o/_/de la tshig [#]phyi mas rnam par bshad pa dang bcas pa'i tshig bzhi po dag ni go rims bzhin du sems rnam pa bzhi'i gnyen por rig par bya'o/_/
[\[57a.5\]]sems rnam pa bzhi ni ha cang zhum pa dang /_ha cang rab tu bzung ba dang /_nang du bsdus pa dang /_phyi rol du rnam par g.yengs pa ste/_de kho na'i gnyen por spong ba'i 'du byed rnam pa gnyis gnyis yin no/_/gzhan yang zhi gnas dang rab tu 'dzin pa'i nye ba'i nyon
[\[57a.6\]]mongs pa'i gnyen por tshig gnyis te/_zhum pa dang /_rgod pa'i gnyen po yin pa'i phyir ro/_/btang snyoms kyi nye ba'i nyon mongs pa'i gnyen po yang tshig gnyis yin no/_/de [#]gnyis kyang gang gis na dran pa kun tu rmongs par 'gyur ba'i ma rig pa dang /_gang gis na ro
[\[57a.7\]]myang ba la sems rnam par g.yengs par 'gyur ba'i sred pa'o/_/gzhan yang skyon rnam pa [#]bzhi'i gnyen por tshig bzhi dag yin no/_skyon rnam pa bzhi ni brtson 'grus ma brtsams na sems zhum par 'gyur ba dang /_ha cang brtsams na lus dub bar 'gyur ba dang /_brjed ngas ba
[\[57b\]]
[\[57b.1\]]dang sems nyams pa ste gang gis na lus nyes par [#]brtsams pa dang /_dran pa kun tu rmongs pa dang sems rtse gcig pa ma yin pa ste yul [#]rnam par g.yengs pa'i phyir ro/_/de nyid kyi phyir de'i gnyen po nyid yang dag par bstan pa'i phyir brtson 'grus la sogs pa tshig phyi mas
[\[57b.2\]]khyad par du byed pa yin par rig par bya'o/_/tshul bzhin yid la byed pa ni mig skyes shing zhes bya ba ni mdo sde'i dum bu'o/_/de la don mngon sum du gyur pa'i phyir zag pa med pa'i shes rab ni mig go/_/the tshom med pa'i phyir shes pa'o/_/yang dag pa mngon [#]du gyur pa'i phyir
[\[57b.3\]]rig pa'o/_/rnam par dag pa'i phyir blo ste/_nges pa'i tshig gi chos nyid kyi rgyus na rnam par dag pa'i phyir blo yin no/_/mig la zhan [#]pa dang /_nor ba dang /_rnyog pa nyid med par [#]yang dag par bstan pa'i phyir rnam pa [#]gsum gyi khyad par du byed pa yin no/_/gzhan yang phyi rol pa
[\[57b.4\]]rnams kyi lta ba ni bden pa rnams la ngan par lta ba dang /_the tshom dang /_ma rig pa rnams kyi [#]gnyen po ma yin pa dang /_zag pa dang bcas pa yin pas de las khyad par du bya ba'i phyir mig la sogs pa smos so/_/gzhan yang bzlas pa gsum dag la thog mar mthong ba ni
[\[57b.5\]]mig go/_/ji ltar mthong ba la rnam par dpyod pa ni shes pa'o/_/gnyis po de nyid ji snyed yod pa can nyid la brten nas rig pa ste/_ji snyed yod pa la 'dzin pa'i phyir ro/_/ji ltar yod pa can nyid la brten nas blo ste/_yang dag pa ji lta ba bzhin du rtogs pa'i phyir
[\[57b.6\]]ro/_/gzhan yang chos ma thos pa rnams la rjes su dpag pa dgag pa'i phyir mig ces bya ba gsungs so/_/mos pa las byung ba'i mthong ba dgag pa'i phyir shes pas so[#]/_/mngon pa'i nga rgyal dgag pa'i phyir rig pa'o/_/zag pa dang bcas pa nyid dgag pa'i phyir blo ste/_rnam
[\[57b.7\]]par dag pa'i don gyis so/_/kha cig na re bzod pa ni mthong ba nyid yin pa'i phyir mig yin [#]la/_shes pa ni shes pa nyid yin no zhes zer te/_de ni bzlas pa gsum dag la 'thad pa ma yin te/_de dag ni mthong ba dang /_bsgom [#]pa dang /_mi slob ba'i lam gyis
[\[58a\]]
[\[58a.1\]]bsdus pa'i phyir ro/_/dge slong dag 'di ni khyed la phan pa'i phyir dang zhes bya ba ni mdo sde'i dum [#]bu'o/_/phan pa'i phyir ni 'dod pa bsod nyams kyi rjes su sbyor ba'i mtha' yongs su spang [#]pa yin no/_/bde ba'i phyir ni bdag nyid dub par gnas pa'i rjes su sbyor ba'i
[\[58a.2\]]mtha' yongs su spong ba yin no/_/phan pa dang bde ba'i phyir ni gnyis ka'i mtha' spangs nas dbu ma pa'i lam bsgom pa yin no/_/gzhan yang phan pa'i phyir ni sdug bsngal dang bcas pa'i nye ba'i nyon mongs pa'i gnyen po bsten [#]pa yin no/_/bde ba'i phyir ni nyon mongs pa rnams
[\[58a.3\]]med par sdug bsngal gyi [#]gnyen po bsten [#]pa yin no/_/phan pa dang bde ba'i phyir ni bde ba dang bcas pa'i nyon mongs pa'i gnyen po bsten [#]pa yin no/_/gzhan yang phan pa'i phyir ni lhag pa'i sems mthong ba'i chos la bde bar gnas pa rnams ma rtogs par nyon mongs pa zad pa'i
[\[58a.4\]]lam mo/_/bde ba'i phyir ni 'dir nyon mongs pa zad pa'i lam ma gtogs [#]pa'i lhag pa'i sems mthong ba'i chos la bde bar gnas pa'i lam mo/_/phan pa dang bde ba'i phyir ni lhag pa'i sems mthong ba'i chos la bde bar gnas pa rnams dang bcas pa'i nyon mongs pa
[\[58a.5\]]zad pa'i lam mo/_/gzhan yang phan pa'i phyir ni slob pa rnams kyi [#]dka' ba'i lam mo/_/bde ba'i phyir ni mi slob pa rnams kyi sla ba'i [#]lam yin no/_/phan pa dang bde ba'i phyir ni slob pa rnams kyi sla ba'i lam yin te go rims bzhin no/_/shing thags btsugs pa ni zhes
[\[58a.6\]]bya ba ni mdo sde'i dum bu'o/_/de la zabs ring ba ni zabs [#]ring du btsugs [#]pa yin pa'i phyir ro/_/legs par btsugs pa ni blo nas legs par brtan por byas pa'i phyir ro/_sra ba ni mi 'drul ba'i phyir ro/_/brtan pa ni yun ring du gnas pa'i shing [#]yin pa'i phyir
[\[58a.7\]]ro/_/mkhregs pa dang ldan pa ni shun pa med pa dang /_khong na lung [#]med pa'i phyir ro/_/mi g.yo ba ni mi 'gul ba'i phyir la/_mi 'chag [#]pa ni mi chogs [#]pa'i phyir te/_zabs ring ba dang legs par btsugs pa'i gzhi'i khyad par gyis ni mi g.yo ba yin la/_sra ba dang brtan
[\[58b\]]
[\[58b.1\]]pa dang mkhregs [#]pa dang ldan pa'i rang bzhin gyi khyad par gyis mi 'chag [#]pa yin pas gzhi dang rang bzhin gyi [#]khyad par de gnyis dang go rims bzhin no/_/de ltar na de dag ni rnam pa gnyis dang /_gsum dang /_gnyis kyi gzhi nyid dang /_rang bzhin nyid dang /_des byas
[\[58b.2\]]pa'i phan yon gyi phyir phun sum tshogs pa ni phyi rol pa rnams kyi gnas mi thod [#]pa yin no/_/longs spyod bskyod pa dang brtson 'grus kyis thob pa zhes bya ba ni mdo sde'i dum bu'o/_/de la bskyod pa dang brtson 'grus kyis thob pa zhes bya ba ni sems kyi [#]rtsal gyis
[\[58b.3\]]bsgrubs pa nyid du yongs su bstan pa yin te/_gnyid kyi bde ba dang /_glos 'bebs pa dang /_nyal ba'i bde ba gnyis kyi [#]gnyen por go rims bzhin no/_/lag mthus bsgrubs pa zhes bya ba ni lus kyi rtsal gyis bsgrubs [#]pa nyid yin no/_/rdul med med [#]dri ma chags
[\[58b.4\]]chags su bsgrubs pa zhes bya ba ni ngal bas bsgrubs pa yin no/_/chos dang ldan zhing chos kyis thob pa zhes bya ba ni rigs pas bsgrubs pa nyid yin te/_yang dag pa'i 'tsho ba dang ma bral ba nyid kyi phyir chos dang ldan zhing ngo /_/bsod nams kyis thob pa'i phyir chos kyis thob pa'o/_/
[\[58b.5\]]gzhan yang sangs rgyas la sogs par [#]gtogs pa nyid ma yin pa'i phyir chos dang ldan zhing ngo /_/log pa'i 'tsho bas thob pa ma yin pa'i phyir chos kyis thob pa'o/_/phan yon tshe phyi ma la 'gro ba gang [#]mar 'gyur zhes bya ba ni mdo sde'i dum bu'o/_/de la 'gro ba 'og ma ni
[\[58b.6\]]ngan song rnams yin no/_/de'i 'gro ba gong mar gyur pa ni mi rnams te/_der 'gro bar byed pa'i phan yon ni 'gro ba gang [#]mar 'gyur ba'o/_/de las kyang gang zhig mi'i skal ba [#]bzang po'i 'bras bu [#]smin par byed pa de ni skal ba [#]bzang por 'gyur ba'o/_/de las kyang gang
[\[58b.7\]]zhig lus dang longs spyod yid du 'ong ba'i 'bras bu smin par byed pa de ni rnam par smin pa bde bar [#]'gyur ba'o/_/gang zhig lhar skye bar byed pa de ni mtho ris 'grub par byed pa'o/_/gzhan yang 'gro ba gong mar 'gyur ba de nyid lhag mas gsal bar byed pa yin no/_/skyes bu dam
[\[59a\]]
[\[59a.1\]]pa'i 'gro ba bdun dag gang zhe na zhes bya ba ni mdo sde'i dum bu'o/_/'dir 'gro ba ci zhe na 'jig rten pha rol du 'gro ba'i skye ba gzhan gyi [#]gnas skabs so/_/bdun nyid ni mya ngan las 'das pa 'thob pa'i dus kyis dbye ba las so/_/'phags pa ma yin pa yang
[\[59a.2\]]srid pa bdun dag gis sam/_lan cig phyir 'ong bas yongs su mya ngan las 'das pa'i phyir la/_bar ma dor yongs su mya ngan las 'da' ba ni ma yin pa nas gong du 'pho ba'i bar du yang mi 'gyur bas 'di dag kho na skyes bu dam pa'i 'gro ba bdun dag yin no/_/mya ngan las
[\[59a.3\]]'das pa'i [#]yang 'gro ba kun tu gcod pa yin pa'i phyir 'gro ba ma yin no/_/'o na tshigs su bcad pa las/_dgra bcom 'gro ba mya ngan 'das/_/zhes gang gsungs pa ji lta bu zhe na/_de las ni rton [#]pa la 'gro ba zhes bya bar bstan pa yin no/_/bdag ma byung yang rung bdag
[\[59a.4\]]gi yang srid pa ma byung yang rung zhes bya ba rnam pa 'di gnyis kyis ni mya [#]las 'das pa la 'dod pa'i phyir mtshan ma med pa la sbyor ba yin no/_/bdag mi 'byung bar 'gyur/_bdag gi lus 'di mi 'byung bar 'gyur ro zhes bya ba yin te/_mi rtag pa'i rnam pa gnyis kyis [#]
[\[59a.5\]]skye ba sun 'byin pa'i phyir smon pa med pa la sbyor ba yin no/_/rnam grangs gzhan yang smon pa dang nges pa'i dus gnyis su mya ngan las 'das pa la sems rab tu 'jug par byed pa'i phyir gnyis ka yang mtshan ma med pa la sbyor ba kho na yin no/_/de ltar na gang yod pa zhes bya ba
[\[59a.6\]]ni phung po tsam mo/_/gang 'byung ba zhes bya ba ni 'dus byas so/_/de spong ngo zhes bya ba ni 'dus byas mi rtag pa tsam 'gog par mthong ba'i phyir btang snyoms 'thob kyi [#]bdag mi 'byung bar 'gyur ro snyam du dngang [#]bar mi 'gyur ro/_/len pa med par mya ngan las 'das pa ni kha cig [#]
[\[59a.7\]]las ni phung po'i lhag ma med pa yin par 'byung ste/_dper na rnam par grol ba'i rgyus len pa med par yongs su mya ngan las 'das pa yin no zhes 'byung ba lta bu'o/_/kha cig las ni phung po'i lhag ma dang bcas pa yin par 'byung ste/_dper na kye ma dge slong nye bar zhi ba zag
[\[59b\]]
[\[59b.1\]]pa med pa dang ldan pa/_'dod chags dang bral ba mi ldan par gyur pa/_len pa med par mya ngan las 'das pa 'di ni legs so zhes 'byung ba lta bu'o/_/'di [#]ni phung po'i lhag ma med pa la bya bar mngon te/_tshe phyi ma'i 'gro ba'i dbang du mdzad pa'i phyir dang /_shar
[\[59b.2\]]phyogs su 'gro bar mi smra zhing zhes bya ba rgyas par gsungs pa'i [#]phyir ro/_/yod pa la yod pa nyid dang zhes bya ba ni mdo sde'i dum bu'o/_/de la/_stong pa nyid kyis yod pa la/_/yod nyid med la med nyid rig_/de nas ji ltar gang yod la/_/gnyis kyis [#]bla bcas bla med
[\[59b.3\]]rig_/gnyis kyis [#]zhes bya ba ni mtshan ma med pa dang smon pa med pa gnyis kyis so/_/stong pa nyid la sogs pa'i ting nge 'dzin rnams kyi go rims kyang de nyid kyi phyir ro/_/yod pa dang med pa'i dngos po [#]shes pa ni yod pa la bla ma dang bcas pa dang bla ma med pa gnyis su shes
[\[59b.4\]]par nus kyi/_gyi na ni ma yin la/_shes na yod pa bla ma dang bcas pa yin na ni yid kyis smon par mi byed la/_bla na med pa yin na ni smon par byed do/_/gzhan yang smras pa/_bdag 'dzin phyir dang srid la srid[#]/_/des na sred zad [#]mi 'dod de/_/gsum po de yi gnyen
[\[59b.5\]]por ni/_/stong nyid la sogs ting [#]'dzin rnams/_/gcig gis yod dang med pa dang /_gnyis kyis [#]yod la skyon yon rig_/de phyir gsum ste de dag gi[# ]/rim pa snga mas phyir ma drangs/_/de ltar na yod pa [#]la skyon yon zhes bya ba ni 'dus byas dang 'dus ma byas la ste
[\[59b.6\]]go rims bzhin no/_/lung las ni/_med dang de bzhin skyon ldan dang /_/de bzhin yon tan ldan dngos la/_/yod 'dzin yon tan ldan 'dzin dang /_/yon tan mi ldan 'dzin gzhom phyir/_/go rims bzhin du stong pa nyid la sogs pa'i ting nge 'dzin rnams so zhes
[\[59b.7\]]'byung ngo /_/legs par mthong ba legs par rig pa zhes bya ba ni mdo sde'i dum bu'o/_/de la legs par mthong ba ni bstan pa yin la/_lhag ma ni bshad pa yin no/_/de la [#]legs par rig pa ni thos pa las byung ba'i shes rab kyis so/_/legs par yid la byas pa
[\[60a\]]
[\[60a.1\]]ni bsams [#]pa las byung bas so/_/legs par bsten [#]pa ni 'jig rten pa'i bsgoms pa [#]las byung ba ste/_dga' ba dang bcas pa yin pa'i phyir ro/_/legs par rtogs pa ni 'jig rten las 'das pa ste don dam pa la 'jug pa'i phyir ro/_/de ltar
[\[60a.2\]]na legs par mthong ba yin no/_/'dun pa skyed [#]par byed rtsol bar byed ces bya ba ni mdo sde'i dum bu'o/_/mnyam par ma bzhag pa'i sbyor ba spang ba la sogs par 'dod pa nyid kyi phyir dang /_de'i thabs yongs su bzung ba nyid kyi phyir dang /_de lan mang du bya ba dang /_brtan
[\[60a.3\]]por bya ba nyid kyi phyir dang /_mnyam par gzhag pa'i sbyor ba zhum pa dang /_rgod pa'i gnyen po'i bsgom pa nyid kyi phyir de dag go rims bzhin du rig par bya'o/_/gzhan yang spang ba la sogs par 'dod pa nyid kyi phyir dang /_de dag la sbyor ba nyid kyi phyir dang /_de la brtson
[\[60a.4\]]pa'i lus dang sems dub par gyur na brtson 'grus rgyun mi chad [#]pa nyid kyi phyir dang /_zhi gnas dang lhag mthong gi nye ba'i nyon mongs pa spangs pa [#]nyid kyi phyir yang go rims bzhin no/_/gzhan yang rtsol [#]bar byed pa ni so sor rtogs [#]pa'i dus na brtson 'grus brtsams pa la
[\[60a.5\]]brten pa nyid kyi phyir dang /_bsgom [#]pa'i dus na [#]ting nge 'dzin la brten pa nyid kyi phyir te/_sems zhum pa rab tu bzung nas nang du rab tu 'jog pa'i phyir na dge slong ma'i mdo sde las 'byung ba bzhin no/_/'dus pa dang ldan pa tshogs dang ldan pa zhes bya ba ni mdo sde'i dum
[\[60a.6\]]bu'o[#]/_/'khor dang /_blo dang /_yid ches pa dang /_mchod pa phun sum tshogs pa nyid du ston to/_/'dus pa dang ldan pa tshogs dang ldan pa zhes bya ba ni 'khor phun sum tshogs pa nyid yin te/_nyan pa po'i tshogs 'dus pa dang 'khod pa dang go rims bzhin no/_/tshogs kyi
[\[60a.7\]]slob dpon zhes bya ba ni blo phun sum tshogs pa nyid yin te/_de rnams la rang gi bstan bcos kyi [#]rjes su ston pa'i phyir ro/_/skye bo mang pos dge ba'i rang bzhin du kun tu shes pa zhes bya ba ni yid ches pa phun sum tshogs pa yin te/_mang po rnams kyis rtogs pa la yid
[\[60b\]]
[\[60b.1\]]ches pa nyid yin pa'i phyir ro/_/tshogs chen pos mdun gyis bdar ba zhes bya ba ni mchod pa phun sum tshogs pa nyid yin no/_/dmag ldan chos 'di ni zab pa zhes bya ba ni mdo sde'i dum bu'o/_de yang de las bcom ldan 'das kyis chos bdag med pa thugs su chud pa gang
[\[60b.2\]]yin pa de'i dbang du mdzad pa yin pa'i phyir ro/_/de ni sngon [#]shes rab ma sbyangs bas rang gis mthong bar dka' ba yin te des na zab pa'o/_/ston pa na khong du chud par dka' ba yin te/_des na zab par snang ba'o/_/rang gi rtag [#]par mi nus pa yin te/_des na mthong
[\[60b.3\]]bar [#]dka' ba'o/_/ston pa na rtog ge'i spyod yul ma yin te/_des na khong du chud par dka' ba ste/_de ni rtog ge la ma grags pa nyid yin pa'i phyir ro/_/gzhan yang 'dir bdag med pa ston pa kho na chos yin te/_don dam par mthong bar dka' ba nyid kyi phyir zab
[\[60b.4\]]pa'o/_/kun rdzob kyi don du [#]khong du chud par dka' ba nyid kyi phyir zab par snang ba'o/_/don dam par brtag par mi nus pa nyid kyi phyir mthong bar [#]dka' ba'o/_/kun rdzob kyi don du rtog ge spyod pa ma yin pa nyid kyi [#]phyir khong du chud par dka' ba ste/_don dam pa'i dbang du
[\[60b.5\]]mdzad pas de'i rtog ge la rgyu ba ma yin pa'i phyir ro/_/de ltar na ji ltar na zab pa zab par snang ba dang /_rgyu gang gi yin pa de tshig gnyis dang gnyis kyis [#]yongs su bstan pa yin no/_/da ni de lta bu'i chos de sus rig par nus she na/_zhib mor brtags pa'i mkhas pa
[\[60b.6\]]dang mdzangs [#]pas rig par zhes bya ba smras te/_de la zhib mo ni de kho na'i don la 'jug pa'i phyir la/_brtags pa ni don mtha' dag la 'jug pa'i phyir te/_ji lta ba bzhin dang ji snyed yod pa nyid can gyi [#]rgyus so/_/de gnyis kyang rnam pa gnyis te/_mkhas pa rnams
[\[60b.7\]]te so so'i skye bo gang dag sngon blo yongs su smin par byas pa skye bas thob pa de gnyi ga'i [#]don la 'jug nus pa'i shes rab dang ldan pa rnams dang /_mdzangs [#]pa rnams te bden pa mthong ba rnams so/_/de rnams ni de gnyis ka'i don la zhugs pa'i shes rab [#]can nyid yin
[\[61a\]]
[\[61a.1\]]pa'i phyir mdzangs [#]pa rnams so/_/de bzhin gshegs pas phan yon bcu gzigs nas 'dul ba la nyan thos rnams kyi bslab pa'i gzhi 'cha' bar mdzad do zhes bya ba ni mdo sde'i dum bu'o/_/de la bslab pa ni gang yin/_bslab pa'i gzhi ni gang yin zhe na/_
[\[61a.2\]]yang dag par blang ba dang /_rjes su bsrung [#]ba dang /_sor zhugs pa rnams ni bslab pa yin no/_/bya ba ma yin pa dang /_bya ba yang dag par blang bar bya ba dang /_rjes su bsrung bar bya ba dang /_sor gzhug [#]par bya ba ni bslab pa'i gzhi yin no/_/gzhan yang spang
[\[61a.3\]]ba dang /_blang ba dang /_so sor bshags pa dang /_nyin dang [#]mtshan du slob pa ni bslab pa yin te/_/sgra gcan zin gyi mdo sde las 'byung [#]ba bzhin no/_/tshul khrims kyi yan lag rnams ni bslab pa'i [#]gzhi yin no/_/gzhan yang bslab pa nyid gzhi yin te/_bslab pa
[\[61a.4\]]'dod pa rnams khyad par du 'gyur ba'i phyir ro/_/dge 'dun bsdu ba'i phyir ni bslab pa dang [#]mthun pa nyid kyis so/_/dge 'dun legs par bya ba'i phyir ni mdzes pa nyid kyis so/_/dge 'dun bde bar bya ba'i phyir ni yang dag par blang [#]ba sgrub pa mchog tu dga' ba mang ba nyid
[\[61a.5\]]kyis so/_/mngon par ma dad pa rnams dad par bya ba'i phyir ni mdzes pa nyid kyis dad pa skyes pas so/_/mngon par dad pa rnams phyir zhing 'byung bar bya ba'i phyir ni de nyid kyis [#]de 'phel bar byed pa nyid kyis so/_/gang zag gnang [#]mi bkur ba rnams tshar gcad [#]pa'i phyir
[\[61a.6\]]bslab pa las 'da' bas [#]mi mdzes pa rnams te/_bslab pa ni 'dod pa rnams gnas nas dbyung ba dang bskrad pa nyid kyis so/_/ngo tsha shes pa rnams bde bar gnas par bya ba'i phyir ni bslab pa 'dod pa rnams tshul khrims mtshungs pa nyid kyis bskyod pa med par
[\[61a.7\]]'grogs na bde ba nyid kyis so/_/mthong ba'i chos kyi zag pa rnams bsdams pa'i phyir ni/_da ltar byung ba'i zag pa rnams bzlog pa'i phyir bslab pa'i gzhi 'cha' ba'o/_/tshe rabs phyi ma'i zag pa rnams [#]bzlog pa'i phyir ni ma 'ongs pa'i gang zag la mi 'jug par
[\[61b\]]
[\[61b.1\]]bya ba'i phyir bslab pa'i [#]gzhi 'cha' ba'o/_/tshangs par spyod pa rjes su gzung [#]ba'i phyir dang /_tshangs par spyod pa yun ring du gnas par bya ba'i phyir te/_nga'i [#]tshangs par spyod pa yun ring du gnas par 'gyur ba ni tshangs par spyod pa brda can dang don dam pa'i rjes su 'jug pa
[\[61b.2\]]ste/_rab tu byung ba dang rtog [#]par brgyud pa gnyis so/_/de rnams las gcig ni bstan pa mi phyed par bya ba'i dbang du mdzad nas so/_/gcig ni kha na ma tho ba med pa [#]nyid kyi'o/_/gcig ni rgyu phun sum tshogs pa'i'o/_/gnyis ni zang zing gi longs spyod phun sum tshogs pa'i'o/_/
[\[61b.3\]]gnyis ni chos kyi longs spyod phun sum tshogs pa'i'o/_/gnyis ni mya ngan las 'das pa 'thob pa phun sum tshogs pa'i'o/_/gcig ni bstan pa'i don che ba nyid [#]phun sum tshogs pa'i'o/_/dge slong dgra bcom pa zag pa zad pa'i sdug bsngal gang yin pa de 'gag pa zhes
[\[61b.4\]]bya ba ni mdo sde'i dum bu'o/_/de la yang 'byung ba pa'i sdug bsngal gang yin pa de 'gags pa ste/_'jug pa'i gags su gyur pa'i phyir ro/_/de nye bar zhi ba ni gtan du mi skye ba'i chos nyid yin pa'i phyir ro/_/'jig rten pa'i 'gog pa las khyad par du bya ba'i phyir
[\[61b.5\]]nye bar zhi ba smos te/_bsrabs pa'i dngos por nye bar zhi ba las khyad par du bya ba'i phyir 'gog pa smos so/_/tshe 'di pa'i gang yin pa de ni bsil bar gyur pa ste/_nyon mongs pa'i bag la [#]nyal gyi drod dang bral ba'i phyir na bum pa'i gyo mo tsha ba bsil bar gyur pa bzhin no/_/
[\[61b.6\]]de nub pa ni phung po'i lhag ma med pa'i mya ngan las 'das par ro/_/gzhan yang 'jig rten pa'i 'dod chags dang bral ba rnams ni sa 'og ma pa'i sdug bsngal 'gag [#]pa yin gyi nye bar zhi ba ni ma yin te/_phyis skye ba'i chos nyid yin pa'i phyir ro/_/bsil [#]bar gyur pa
[\[61b.7\]]yang ma yin te/_bag la nyal lus pa'i phyir ro/_/sa gong ma pa yang ma nub pa yin no/_/dgra bcom pa'i ni de las bzlog nas nye bar zhi ba dang nub pa'i bar du yin no/_/gzhan yang 'jig rten pa rnams kyi 'gog pa ni zhi ba ma yin te/_sa 'og ma'i sdug bsngal
[\[62a\]]
[\[62a.1\]]gyi sdug bsngal dang bcas pa yin pa'i phyir ro/_/bag la nyal ma spangs pas gya nom pa yang ma yin no/_/yang 'jug pa nyid kyis nges par 'byung ba yang ma yin no/_/de las bzlog [#]nas 'phags pa rnams kyi sdug bsngal 'gog pa'i zhi ba dang /_
[\[62a.2\]]gya nom pa dang /_nges par 'byung ba yin no/_/de'i rnam pa dang mthun par dgra bcom pa'i sdug bsngal 'gags pa dang nub pa zhes bya ba'i bar yin par bstan to/_/bram ze ni 'di lta ste som nyi med cing zhes bya ba ni mdo sde'i dum bu'o[#]/_/'di las ni ye shes dang spangs
[\[62a.3\]]pa phun sum tshogs pas don dam pa'i bram ze'i mtshan nyid bstan to/_/som nyi med pa nyid kyis ni ye shes phun sum tshogs pa ste/_don dam pa dang rang gis thob pa las [#]som nyi med pa'i phyir ro/_/lhag mas ni spangs pa phun sum tshogs pa ste/_ngan song pa dang yang 'byung ba
[\[62a.4\]]pa'i kun nas nyon mongs pa spangs pa'i phyir ro/_/'gyod pa chad pa nyid kyis ni nyon mongs par 'gyur ba'i las spangs pa'i phyir ngan song ba'i kun nas nyon mongs pa spangs par yongs su ston to/_/lhag mas ni yang 'byung ba pa'i kun nas nyon mongs pa spangs pa yin te/_'dun
[\[62a.5\]]pa dang 'dod chags spangs par yongs su bstan pa'i phyir ro/_/'byung ba dang 'jig pa la sred pa ni 'byung bar 'gyur bar bya'o/_/mi 'byung bar 'gyur bar bya'o snyam du 'dun pa'o/_/chags pa ni de nyid la 'dod pa dang gzugs dang gzugs med pa'i 'dod chags rnams
[\[62a.6\]]so/_/sred pa thams cad rnam spangs nas/_/'du byed thams cad zad phyir dang /_/phung po thams cad yongs shes na/_/yang sred par ni [#]'dod mi 'gyur/_/zhes bya ba'i tshigs su bcad pa 'di dang /_las dang srid [#]dang de bzhin ma rig pa/_/tshe rabs phyi ma'i 'du byed rnams
[\[62a.7\]]kyi rgyu/_/zhes bya ba 'di dang [#]yang sbyar bar bya ste/_go rims tha dad pa tsam zhig khyad par yod do/_/gzhan yang som nyi med pa nyid kyis ni shes nas tha [#]dad pa gsum 'thob par ston la/_'gyod pa chad pa nyid kyis ni 'phags pa dgyes pa'i tshul khrims 'thob par ston te/_
[\[62b\]]
[\[62b.1\]]de ltar na mthong ba'i lam gyis bram ze'i tshul gyis ni slob pa'i bram ze'i mtshan nyid yongs su bstan to/_/lhag mas ni mi slob pa'i bram ze'i mtshan nyid yongs su bstan te/_'dun pa dang 'dod chags spangs par yongs su bstan pa'i phyir ro/_/'byung ba dang 'jig pa
[\[62b.2\]]la sred pa dang bral ba zhes bya ba ni gson pa dang 'chi ba la mngon par mi dga' ba'i phyir 'dun pa spangs pa yin te/_ji skad du/_'chi la mngon par mi dga' la/_/gson la 'ang mngon par mi dga'o/_/zhes tshigs su bcad pa 'di [#]gsungs pa lta bu'o/_/chags pa
[\[62b.3\]]rgyas par mi 'gyur ba/_/zhes bya ba ni 'dod pa dang gzugs dang gzugs med pa'i 'dod chags spangs pa yin no/_/rnam grangs gzhan yang mngon pa'i nga rgyal can gyi nye ba'i nyon mongs pa'i [#]gnyen por bram ze nyid la mngon pa'i nga rgyal med pa nyid du yongs su bstan pa
[\[62b.4\]]yin no[#]/_/mngon pa'i nga rgyal can ni zab mo stong pa nyid dang ldan pa rten cing 'brel par 'byung ba rkyen 'di pa nyid dang mthun pa'i gtam brjod pa na som nyi zal/_phyis kyang yid la gcags par 'gyur te/_ji skad du lha'i mdo las gsungs pa lta bu yin zhing /_lus sam
[\[62b.5\]]snyoms par 'jug pa la sred pa kun tu rgyu la/_'dod chags kyi bag la nyal yang rtag tu rjes su 'brang ba kho na yin no/_/mi rtag pa'i 'du shes zhing pa la sogs pa'i dpe dang bcas pa ni mdo sde'i dum bu'o/_/'dir zhing pa'i dpes ni mi rtag pa'i 'du shes bag la nyal
[\[62b.6\]]gyi gnyen po nyid du yongs su bstan la/_rtsa bal ba dza'i dpes ni kun nas dkris pa'i gnyen po nyid du yongs su bstan pa yin te/_nyon mongs pa ma byung ba dang /_byung ba'i dbang du byas pa'i phyir ro/_/a mra'i dog pa'i dpes ni de las gzhan bag la nyal gyi gnyen po
[\[62b.7\]]smon pa med pa dang /_mtshan ma med pa'i 'du shes dag 'dren par byed pa nyid yin no[#]/_/spyi rten gyi [#]ni de las gzhan pa kun nas dkris pa'i gnyen po mi sdug pa la sogs pa'i 'du shes dag tu [#]kun tu 'dzin par byed pa nyid yin te/_yongs su mi nyams par 'gyur ba'i phyir
[\[63a\]]
[\[63a.1\]]ro/_/glang po che'i rjes kyis ni de dag mi rtag pa'i 'du shes kyis spyod yul gyi nang du chud pa nyid yin te/_mi rtag pa nyid du yongs su rtag [#]par bya ba nyid yin pa'i phyir ro/_/'bab chu rnams kyis ni de las gzhan pa sun 'byin pa'i rnam pa [#]dag der thug pa nyid
[\[63a.2\]]yin te/_'du byed kyi sdug bsngal nyid la 'jug pa nyid yin pa'i phyir ro/_/nyi ma dang khams kyi [#]rgyal pos ni mi slob pa'i gnas skabs na go rims bzhin du mi brjed pa'i chos nyid du byed pa dang /_'jig rten pa'i 'du shes gzhan la dbang sgyur [#]ba nyid yin no/_/de ltar na ji
[\[63a.3\]]ltar mi rtag pa'i 'du shes ni mtha' dag gi gnyen po yin pa yang yin te/_bag la nyal ba [#]dang /_kun nas dkris pa'i gnyen po nyid yin pa'i phyir ro/_/ji ltar na gnyen po'i rtsa ba yin pa yang yin te/_gnyen po gzhan 'dren pa'i phyir ro/_/ji ltar na kun nas
[\[63a.4\]]dkris pa'i gnyen po gzhan las khyad par rnam pa gsum dag gis khyad par du 'phags pa yin pa yang yin no/_/ji ltar na gnyen po bla na med pa nyid yin pa de yang yongs su bstan pa yang yin te/_ma rig pa dang rig pa gzhan thams cad zil gyis [#]gnon pa'i phyir ro/_/
[\[63a.5\]]rnam pa nyi shu po 'di dag dang ldan pas gtam bya'o zhes bya ba ni mdo sde'i dum bu'o/_/de la dus su zhes bya ba ni nyan 'dod pa nyid dang bshad pa'i 'os su gyur pa nyid du shes nas te/_/kat+ya'i bu [#]mo smyug ma can bzhin no/_/bsgrim pa zhes bya ba ni brnyas pa med pa ste/_seng ge
[\[63a.6\]]mchong ba bzhin no/_/go rims zhes bya ba ni dus sngar bya ba sbyin pa la sogs pa dang /_yang dag phul can gyi gtam las brtsams nas so/_/mtshams sbyar ba zhes bya ba ni mdo sde rnam par bshad pa las brtsams nas so/_/rjes su mthun pa zhes bya ba ni dri [#]ba lung
[\[63a.7\]]bstan pa las brtsams nas te/_mgo gcig tu lung bstan pa la sogs pa rnams la de bzhin du lung ston pa'i phyir ro/_/dga' bar bya ba ni dad pa can rnams la'o/_/'dod par bya ba ni sngar gnas pa dang zhe [#]'gras pa rnams la'o/_/[#]spro ba mi bskyed pa dang
[\[63b\]]
[\[63b.1\]]mi smad pa ni gang su dag 'di 'dra ba thams cad ni yang dag pa la zhugs pa dag go zhe'am/_log pa la zhugs pa dag go zhes bya ba lta bu ste/_ji skad du nyon mongs pa med pa'i mdo las gsungs pa lta bu'o[#]/_/gdul ba'i [#]khyad par mngon par mi shes pa de lta bur
[\[63b.2\]]byed pa ni des gdul ba ma yin pa rnams snying na bar 'gyur ro/_/rigs [#]pa ni tshad ma dang mi 'gal ba'i phyir ro/_/'brel pa ni snga phyi 'brel ba'i phyir ro/_/ma 'dres pa ni gtam gzhan du 'phro ba spangs pa'i phyir ro/_/chos dang ldan pa ni dge ba dang mthun
[\[63b.3\]]pa'i phyir ro/_/'khor ji lta ba bzhin ni gdul ba dang 'tsham pa'i phyir ro/_/byams pa'i sems ni nyan pa po bde bar smon [#]pas so/_/phan pa'i sems ni de la nyon mongs pa med par smon [#]pas so/_/snying brtse ba'i sems ni de la sdug bsngal med par smon [#]pas so/_/
[\[63b.4\]]gzhan yang dge ba dang mi dge ba la sogs [#]pa dang /_tha mal pa dag la byams pa la sogs pa'i sems kyis [#]te go rims bzhin no/_/rnyed pa dang bkur sti dang [#]tshigs su bcad pa la mi brten [#]pa ni de 'dod pa nyid spangs pas so/_/bdag la bstod par mi bya zhing gzhan la
[\[63b.5\]]smad par mi bya ba ni smra ba po nyid kyis [#]bdag la lhag par yid ches par byed 'dod pa nyid spangs pas so/_/de ltar na ji lta bur dang /_gang gi don du dang /_gang 'dra ba dang /_gang 'dra bas gtam bya ba de lnga lnga dag gis yongs su bstan to/_/lung las ni skyon bcu
[\[63b.6\]]gcig gi gnyen por gtam rnam pa nyi shu dang ldan pa'o [#]zhes 'byung ngo /_/skyon bcu gcig ni snod ma yin pa la brjod pa'i skyon dang /_brjod pa yongs su ma rdzogs pa'i skyon dang /_brjod pa bar chad pa'i skyon dang /_brjod pa go bar mi byed pa'i skyon dang /_brjod pa
[\[63b.7\]]mchod par mi 'gyur ba'i skyon dang /_don 'thad pa med par brjod pa'i skyon dang /_spyod yul ma yin pa brjod pa'i skyon dang /_rnam par g.yengs nas brjod pa'i skyon dang /_don med pa dang ldan pa brjod pa'i skyon dang /_mi 'tsham par brjod pa'i skyon dang /_nyon mongs
[\[64a\]]
[\[64a.1\]]pa can gyi bsams [#]pas brjod pa'i skyon no/_/de la snod ma yin pa ni spyod lam mi sdug par 'dug pa'o/_/brjod pa bar chad pa'i skyon gyi gnyen por ni go rims la sogs pa rnam pa gsum po dag yin par rig par bya ste/_bstan pa dang rgol ba'i
[\[64a.2\]]tshig dang /_lan gyi tshig gis dbang du mdzad nas so/_/brjod pa go bar mi byed pa'i skyon gyi gnyen por drug pa dang /_bdun pa dang brgyad pa dag ste/_dad pa can dang /_zhe 'gras pa dang /_bar na gnas pa'i dbang du mdzad nas so/_/brjod pa mchod par mi 'gyur
[\[64a.3\]]ba'i skyon gyi gnyen por dgu pa dang bcu pa gnyis te/_sdig pa'i las can la ni spro ba bskyed par 'os pa ma yin la/_smad na yang mchod par mi 'gyur ba'i skyon du 'gyur bas so/_/spyod yul ma yin pas ni don zab [#]mo ste/_dbang po tha ma la'o/_/nyon mongs pa can gyi
[\[64a.4\]]bsam pa ni rnam pa gsum ste/_yid ches par bya ba'i bsam pa dang /_dad nas bkur sti byed pa'i bsam pa dang /_phrag dog gi bsam pa'o/_/dang po'i gnyen por byams pa dang /_phan pa dang /_snying brtse ba'i sems kyi rnam pa dag ste/_mya ngan las 'das pa
[\[64a.5\]]dang /_de'i lam rtogs par bya ba'i bsam pa nyid dang /_bshad pa'i don khong [#]du chud par bya ba'i bsam pa nyid kyis so/_/gzhan yang mdor na 'di las gtam gyi sbyor ba dang /_gtam gyi las dang /_gtam gyi yon tan dang /_smra ba po'i yon tan las brtsams nas rnam
[\[64a.6\]]pa lnga lnga dag tu rig par bya'o//_//bam po bzhi pa/_rnam pa bcu drug po 'di dag dang ldan pas chos mnyan par bya'o zhes bya ba ni mdo sde'i dum bu'o/_/de la rnam pa bcu drug po dag ni skyon rnam pa bcu gsum gyi gnyen po yin par rig par bya'o/_/skyon rnam
[\[64a.7\]]pa bcu gsum ni smra ba po la bdag nyid kyis bskyod pa dang spyod lam gyi skyon dang /_'gying ba'i skyon dang /_don du mi gnyer ba'i skyon dang /_gzhan gyi phyogs byed pas snying na ba'i skyon dang /_mchod par mi 'gyur bas smra ba po rab tu mi 'dzin pa'i skyon dang /_sun phyin ci log [#]
[\[64b\]]
[\[64b.1\]]du brgal ba'i bsam pa'i skyon dang /_chos dang chos smra ba la yid la mi byed pa'i phyir rim gro mi byed pa'i skyon dang /_skyon yid la byed pa'i phyir brnyas [#]pa'i skyon dang /_smon [#]pa'i skyon dang /_rnyed pa dang bkur sti 'dod pa nyid kyi skyon dang /_rnam par g.yengs pa dang bsdus
[\[64b.2\]]pa gnyis kyis [#]mi nyan pa'i skyon dang /_legs par yid la mi byed pa'i skyon dang /_rab tu yid la mi byed pa'i skyon dang /_de la nang du yang dag [#]'jog pa'i tshe spyod lam gyi mi sdug pa'i phyir skyon dang po yin no/_/rigs mthon po nyid la sogs par nga rgyal 'byung ba'i phyir 'gying
[\[64b.3\]]ba'i skyon dang [#]/_chos la ni yon tan dang legs par gsungs pa dang 'bras bu chen po nyid du'o/_/chos smra ba la ni dge ba'i bshes gnyen nyid du'o/_/chos la skyon ni tshig dang yig 'bru ma 'brel pa nyid du'o/_/chos smra ba la ni tshul khrims dang /_rigs dang /_byad
[\[64b.4\]]gzugs dang /_tshig dang /_tshig 'byin pa ma tshang ba nyid du'o/_/rnam par g.yengs pa ni sems gzhan du 'phros pa'o/_/bsdus pa ni rmugs pa dang /_gnyid kyis sems zhum pa nyid du'o[#]/_/legs par yid la mi byed pa ni dgongs pa dang chos nyid la phyin ci log
[\[64b.5\]]pa nyid kyis so/_/rab tu yid la mi byed pa ni 'dun pa dang 'jug pa zhan pa nyid kyis so/_/lung las ni skyon rnam pa drug gi gnyen por rnam pa bcu drug dag yin no zhes 'byung ste/_skyon drug [#]ni las kyi skyon dang /_mos pa med pa'i skyon dang /_mchod par mi
[\[64b.6\]]'gyur ba'i skyon dang /_bsam pa'i skyon dang /_mi mthun pa nyid kyi skyon dang /_'dzin pa'i skyon no/_/de la las kyi skyon ni rnam pa gsum ste/_lus kyi las kyi skyon ni spyod lam mi sdug par 'dug pa'i phyir ro/_/lus dang ngag gi skyon ni de nyid [#]kyis skul bar mi byed pa'i
[\[64b.7\]]phyir ro/_/yid kyi las kyi skyon ni nyan par [#]mi 'dod pa nyid kyis so/_/bsam pa'i skyon ni gzhan la klan ka btsal ba dang /_'di lta bu zhig tu rgol ba las thar bar bya ba'i bsam pa nyid kyis so/_/mi mthun pa nyid kyi skyon ni rnam pa lnga dag ste/_de la chos la ni nges par 'byin
[\[65a\]]
[\[65a.1\]]pa ma yin par go ba nyid kyis gus pa med pa dang /_tshig dang yi ge ma 'brel ba nyid kyis brnyas pa'o/_/gang zag la ni tshul khrims dang /_tshig dang /_tshig 'byin pa'i skyon gyis gus pa med pa dang /_rigs kyi skyon gyis brnyas pa'o/_/khong
[\[65a.2\]]du chud pa dang /_sgrub pa'i nus pa mi 'byung snyam pa'i bdag nyid la brnyas pa'o/_/'dzin pa'i skyon yang rnam pa lnga ste/_log par 'dzin pa dang /_don mi 'dzin pa dang /_tshig 'bru mi 'dzin pa dang /_brda ma sprad par 'dzin pa dang /_ma lus par mi 'dzin pa'o/_/lhag
[\[65a.3\]]ma ni go sla ba'i phyir rnam par ma phye'o/_/gsung grong khyer ba dang zhes bya ba ni mdo sde'i dum bu ste/_'dis ni yang dag par sdud par byed pa rnams kyis gsung yon tan drug dag dang ldan par yongs su ston pa yin no[#]/_/gsung snyan pa nyid dang tshig 'bru bzang po nyid dang /_don bzang
[\[65a.4\]]po nyid dang /_zang zing med pa nyid dang /_ji ltar 'os pa nyid dang /_rgya che ba nyid do/_/de la rnam pa gnyis kyis na gsung snyan pa nyid du rig par bya'o[#]/_/gsung rgya che ba nyid kyis te[#]/_'khor la chun [#]par mdzad pa'i phyir dang /_gsung 'jam pa nyid kyis so/_/gnyis kyis [#]
[\[65a.5\]]na tshig 'bru bzang po nyid yin te/_tshig 'bru'i nges pa'i tshig legs pa nyid dang /_brjod pa go bar mdzad pa nyid kyis so/_/lhag ma rnams ni re res te rigs pa'i don dang ldan pa nyid kyis te/_mnyan par 'os pa'i phyir dang /_rnyed pa la sogs pa'i bzhed pa
[\[65a.6\]]dang mi ldan pa nyid kyis dang /_'khor ji lta ba bzhin du sbyor ba nyid kyis dang /_spobs pa dpag tu med pa dang ldan pa nyid kyis so/_/lung las ni mya ngan las 'das pa'i grong khyer gyi dbang du mdzad pa nyid dang /_gsung 'jam pa nyid dang /_tshig 'bru'i nges pa'i
[\[65a.7\]]tshig legs pa nyid dang /_go bar mdzad pa nyid dang /_chos dang don dang ldan pa nyid dang /_dad nas bkur sti byed pa la mi brten pa nyid dang /_ran par gsung ba [#]nyid dang /_rgya che zhing thabs mkhas pa nyid kyi rgyus na gsung grong khyer gsal [#]ba nas yongs su
[\[65b\]]
[\[65b.1\]]gtugs pa med pa'i bar yin par 'byung ste/_gsung rnam pa brgyad dang ldan pa 'di ni mdor na yon tan gsum dang ldan par rig par bya ste/_dbang du mdzad pa nyid ni rnam pa gcig gis so/_/rang bzhin nyid ni gnyis kyis so/_/sbyor ba nyid ni lhag ma rnams kyis so
[\[65b.2\]]zhes 'byung ngo /_/de nas tshe dang ldan pa sa ga dge slong rab tu mang po dag rim gro'i gnas su tshogs shing 'dus par gyur pa dag la zhes bya ba ni mdo sde'i dum bu'o/_/de la bkur sti byas zhes bya ba ni bstan pa'o/_/bla mar byas pa nas sems thams cad kyis bsams nas zhes bya
[\[65b.3\]]ba'i bar ni bshad pa'o/_/'dis ni bkur sti byas nas nyan pa skyon drug dang bral bar bstan pa yin no/_/skyon drug ni nga rgyal gyi skyon dang /_ma dad pa'i skyon dang /_ma mos pa'i skyon dang /_phyi rol du rnam par g.yengs pa'i skyon dang /_nang du bsdus pa'i skyon
[\[65b.4\]]dang /_skyo ba'i skyon no/_/'dir yang smras pa/_nga rgyal dang ni ma dad dang /_/don du gnyer ba med nyid dang /_/phyi rol rnam g.yengs nang bsdus dang /_/skyo ba nyan pa'i dri ma yin/_/chos mngon pa dang 'dul ba [#]dri ba dris pa yang shes shing tshig dang yig 'bru rigs pa
[\[65b.5\]]dang 'brel pa dang zhes bya ba ni mdo sde'i dum bu'o[#]/_/'di las ni 'dri ba rnam pa gsum la lan gdab pa yon tan brgyad dang ldan par yongs su bstan pa yin no/_/don dang mtshams sbyar ba'i dbang du byas nas mi shes nas 'dri ba la ni don phyin ci ma log pa nyid
[\[65b.6\]]kyis dang /_mtshams sbyar ba 'brel par bya ba nyid kyis so/_/chos nyid dang snga phyi'i dbang du byas nas 'gal ba'i 'dri [#]ba la chos nyid kyi rjes su mthun pa nyid kyis dang /_dgongs pa bstan pa nyid kyis so/_/'dri ba gnyis ka la yang go bar byed pa nyid kyis dang /_gdul
[\[65b.7\]]ba ji lta ba bzhin du 'chad pa nyid kyis so/_/rtogs [#]pa'i dbang du byas nas gdams ngag 'dri ba la ni 'jig rten pa'i yon tan mngon par bsgrub pa dang rjes su mthun pa nyid kyis dang /_'jig rten las 'das pa'i yon tan mngon par bsgrub pa dang rjes su mthun pa
[\[66a\]]
[\[66a.1\]]nyid kyis te/_rtag 'grus skyong gi 'phags pa'i lam gyi yan lag gi tshogs yin pa'i phyir ro/_/rtag pa dang 'grus par skyong ba ni rtag 'grus skyong ste/_rtag tu dang bsgribs [#]pas zag pa rnams las sems srung [#]ba'i phyir ro/_/gzhan yang
[\[66a.2\]]rigs pa nyid ni 'brel pa nyid kyis gsal bar byed pa yin te/_snga phyi [#]ma 'brel ba med pa nyid [#]kyis so/_/rjes su mthun pa nyid ni sbyor ba nyid kyis te/_chos nyid dang mi mthun pa med pa nyid kyis so/_/thabs dang ldan pa nyid ni 'tsham pa nyid kyis te/_gdul ba
[\[66a.3\]]dang rjes su mthun par 'chad pa nyid kyis so/_/mthun pa nyid ni rtag 'grus skyong gi yan lag gi tshogs nyid kyis te/_tshangs par spyod pa'i rjes su mthun pa nyid kyis so/_/ji ltar gsung dbyangs yan lag lnga dang ldan pa bshad pa las 'byung ba lta bu ste/_tshig snga ma
[\[66a.4\]]phyi mas gsal bar byed pa yin no/_/tshig phyi ma rnam par bshad pa dang bcas pa bzhi po 'di rnams kyis ni 'dri ba thams cad la lan gdab pa yon tan bzhi dang ldan par bstan pa yin te/_snga phyi mi 'gal ba dang /_chos nyid dang mthun pa dang /_gdul ba dang mthun pa
[\[66a.5\]]dang /_don gyi mchog dang mthun pa'o/_/lung las ni tshig brgyad po dag gis lan gdab pa yon tan brgyad dang ldan par yongs su bstan pa yin no zhes 'byung ngo /_/yon tan brgyad dag ni don la 'jug pa nges par 'dzin [#]pa nyid dang /_'jig rten la grags pa'i tshig
[\[66a.6\]]dang yig 'bru dang 'brel pa nyid dang rgol ba 'gal ba'i rjes su mthun pa nyid dang /_tshig zab mo'i don nges par byas pa nyid dang /_nyan pa po la phan 'dogs pa'i tshig dang yig 'bru rnam par g.yeng ba med pa'i gzhir gnas pa nyid dang /_gdul ba'i bsam pa dang
[\[66a.7\]]mos pa ji lta ba bzhin du rab tu rnam par phye [#]ba nyid dang /_lung 'bogs [#]pa dang /_kha don [#]byed pa dang /_mos pa dang sems pa dang bsgom pa dang mthun pa nyid dang /_sgra ji lta ba bzhin du mngon par mi zhen par gtan la dbab par bstan pa nyid do/_dge slong dag gtam la
[\[66b\]]
[\[66b.1\]]'jug par bya ba [#]na 'dun pa dang zhe sdang dang zhes bya ba ni mdo sde'i dum bu ste/_/'di las ni nyon mongs pa can gyi gtam gzhi dang bcas pa spangs nas gtam gang bya ba dang /_gang gi don du bya ba de yongs su bstan [#]to/_/de la kun nas nyon mongs pa can gyi gtam gyi
[\[66b.2\]]gzhi ni rnam pa dgu ste/_rang gi phyogs rgyal bar 'dod pa dang /_rang pham [#]na phyir rgol ba la khong khro ba nyid dang /_rang gi phyogs grub na sems khengs pa nyid dang /_phyir rgol bas skyon byung ba glengs na de bcas [#]par 'dod pa nyid dang /_skyon ma byung ba glengs na khro ba
[\[66b.3\]]dang /_khros nas sha glan pa'i phyir khon du 'dzin pa dang /_pham na yid mi bde ba'i mtshan nyid sems mi gsal ba nyid do/_/'di thams cad kyi rtsod pa'i rtsa ba'i [#]sngon du 'gro ba ni gnyis yin te/_rab tu byung ba'i yang sems kyi tha ba dang /_'chab pa'i gzhi ni
[\[66b.4\]]zag pa'i gnas dang mthun pa rnyed [#]pa dang bkur sti dang ldan pa'i yul rnams yin te/_de la ltos [#]pa dang bcas pa ni de'i dgra bor gyur pa dag la zhe sdang skyed pa'i phyir dang /_bdag nyid kyi skyon 'chab par byed pa'i phyir ro/_/de la mi ltos [#]pa nyid kyis ni de spangs
[\[66b.5\]]pas na rtsod [#]pa'i rtsa ba dang po yongs su spangs pa yin no/_/gnyis pa ni lta ba'i yongs su gdung ba bsal ba'i phyir ro/_/lta ba ngan pa'i sems yongs su gdung ba yin te/_rab tu ma zhi ba'i mtshan nyid yin pa'i phyir ro/_/'dir yang smras pa/_rgyal dang pham [#]
[\[66b.6\]]byed 'dod grub dang /_/byung dang ma byung glengs pa dang /_/ma byung glengs [#]na khro ba las/_/khon du 'dzin pa 'byung ba dang /_/pham na gdug pa la sogs pa/_/bdun ni spangs nas gtam gtan [#]bya/_/rtsod pa'i gzhi gnyis snga ma ste/_/gang las skyon 'di
[\[66b.7\]]'byung ba'o/_/de la kun nas nyon mongs pa can gyi gtam ni rnam pa gsum dag gis yongs su bstan pa yin te/_ma zhi zhing tshod mi 'dzin par smra ba nyid kyi phyir dang /_grub pa'i mtha' las 'das par byed pa nyid kyi phyir dang /_gzhan la smod pa nyid kyi phyir ro/_/gtam rgyu
[\[67a\]]
[\[67a.1\]]dang bcas pa 'di lta bu spangs nas gtam ci zhig smra bar bya zhe na/_don dang chos te gang zhig gang don du gnyer ba 'am/_chos dang don gang gi yul la 'bab pa'o/_/ci'i phyir gtam smra bar bya zhe na/_gzhan dag la shes rab rnam pa gsum nye bar
[\[67a.2\]]bsgrubs [#]pas bzod pa chung ngu dang 'bring dang chen po bskyed pa'i phyir dang [#]/_bdag dang gzhan gnyis dad pa bskyed pa'i phyir ro/_/'phags pa rnams ni de ltar brjod cing zhes bya ba ni gzhan dag ma yin pa'o/_/'phags pa rnams kyi brjod pa ni de lta bu yin no zhes bya ba ni
[\[67a.3\]]rnam pa gzhan du ma yin no/_/'di ni gang zag nges par bzung [#]ba dang /_gtam nges par bzung ba yin par [#]rig par bya'o/_/gzhan yang 'dod chags dang ma bral ba rnams ni so sor brtags nas de ltar brjod la/_'dod chags dang bral ba rnams kyi rang bzhin [#]brjod
[\[67a.4\]]pa ni de lta bu yin no/_/'dis ni gang zag so sor rtog [#]pa dang /_bsgom [#]pa'i stobs can gnyis nges par bzung [#]ba yin no/_/gzhan yang da ltar byung ba dang lkog tu gyur pa 'das pa dang /_ma 'ongs pa'i dus la'o/_/gzhan yang de dag ji ltar brjod pa dang /_'bras bu
[\[67a.5\]]brjod pa de ji lta bu yin pa yongs su bstan pa yin te/_gang zag dang 'bras bu khyad par can dang ldan pas gtam rab tu bsngags par bya ba'i phyir ro/_/lung las ni gtam la 'jug pa rnam pa gsum dang bcas pa yin te/_phyir rgol ba dang /_bar na gnas pa
[\[67a.6\]]dang /_chos mthun pa dang ngo zhes 'byung ste/_de las ni mdo sde'i dum bu 'dis dge slong gi sems yongs su dag pa dang /_ngag yongs su dag pa yongs su ston pa yin no/_/phyir rgol ba ni rgol ba la sbyor ba rnam pa gsum gyis nye bar gnas pa yin te/_phyir rgol
[\[67a.7\]]ba'i sbyor ba dang /_bkur sti ma yin pa'i sbyor ba dang /_tshig rtsub po'i sbyor bas so/_/de la dge slong [#]gis ni phyir rgol ba'i sbyor ba byung na/_de pham par 'dun pa spangs shing phyir rgol ba de nyid la yang zhe sdang spangs la gtam bya'o/_/ma byung ba dang byung ba'i skur
[\[67b\]]
[\[67b.1\]]pa gnyis kyis bkur sti ma yin pa'i sbyor ba byung na nga rgyal dang 'chab ba spangs nas so/_/tshig rtsub po'i sbyor ba byung na kun nas mnar sems te sems 'khrugs pa dang /_mi bzod pa ste slar gshe ba dang /_khro ba la sogs pa 'dod pa nyid dang /_yid mi ches pa ste
[\[67b.2\]]rang gi sems kyi yang dag par sdom pa ma nges pa yang spangs pa'o/_/bar na gnas pa dang lhan gcig [#]gtam la 'jug pa na sems kyi tha ba dang 'chab pa'i gzhi ste/_'di lta ste/_slob dpon gyi dpe mkhyud las byung ba bar chad dang bcas par bstan pa'i bsam pa dang /_
[\[67b.3\]]dad pa [#]nas bkur sti byed 'dod pa la [#]yang bor te'o/_/lta ba'i yongs su gdung ba ste rang gi lta ba mchog tu 'dzin pa yang bsal nas so/_/'di ni de'i sems yongs su dag pa yin no/_/ha cang brjod pa yang mi bya zhing 'gal bar yang mi bya la/_tshig rtsub po smra bar yang [#]mi
[\[67b.4\]]bya ste zhes bya ba ni phyir rgol ba dang lhan cig gtam la zhugs pa na nyes rtsom gyi tshig dang /_mi rigs pa dang ldan pa'i tshig dang /_kha na ma tho ba [#]dang bcas pa'i tshig las zlog par byed pa'o/_/bar na gnas pa dang lhan cig [#]gtam la 'jug pa na the tshom can dang /_
[\[67b.5\]]bye brag mi phyed pa las brtsams nas don dang chos bstan par bya'o/_/bye brag phyed pa la ni kun du shes par bya ba nas yongs su mgu bar bya ba'i bar du drug bya'o/_/'di ni de'i ngag yongs su dag pa yin no/_/de la bsam gyis mi khyab pa'i gnas la sems pa la ni
[\[67b.6\]]kun du shes par bya/_bsam gyis mi khyab pa'i gnas la the tshom zos pa la ni yang dag par shes par bya/[ #]rtogs par bya ba'i phyir bsgom pa la ni nges par sems su gzhug par bya'o/_/de dag kho nas mchog tu dga' ba rnam pa gsum bskyed pa'i phyir na mgu bar bya/_yang
[\[67b.7\]]dag par mgu bar bya/_yongs su mgu bar bya ba yin no/_/mchog tu dga' ba rnam pa gsum ni sems g.yengs pa spong ba'i mchog tu dga' ba dang /_the tshom gcod pa'i mchog tu dga' ba dang /_'bras bu yongs su 'dzin pa'i mchog tu dga' ba'o/_/chos mthun pa
[\[68a\]]
[\[68a.1\]]dang lhan [#]cig gtam la 'jug pa na [#]dad par bya ba ni sems yongs su dag pa ste legs par yongs su 'dri [#]ba'i phyir ro/_/dad pa bskyed par bya ba ni ngag yongs su dag pa yin te/_legs par lung ston pa'i phyir ro/_dge sbyong [#]dag bdag nyid gling du
[\[68a.2\]]gyur pa dang zhes bya ba ni mdo sde'i dum bu'o/_/ji ltar na bdag nyid gling du 'gyur ba dang /_bdag nyid skyabs su 'gyur bar gnas she na/_nang gi sems kyi zhi gnas la brtson pa'i phyir ro/_/ji ltar na chos gling dang chos skyabs su 'gyur ba yin zhe na/_lhag pa'i
[\[68a.3\]]shes rab chos kyi lhag mthong la brtson ba'i phyir ro/_/ji ltar na gling gzhan ma yin pa dang /_skyabs gzhan ma yin pa yin zhe na[#]/_de'i mi mthun pa'i phyogs 'dod pa'i bsod snyoms [#]dang bdag nyid dub par gnas pa la brtson pa gnyis yongs su spangs pa'i phyir
[\[68a.4\]]ro/_/de ltar na sred pa dang ma rig pa'i gnyen po zhi gnas dang lhag mthong gnyis so sor bsten [#]pa'i phyir dang /_de'i mi mthun pa'i phyogs mtha' gnyis yongs su spangs pa'i phyir bdag nyid la sogs pa gling dang skyabs su gyur pa [#]nyid du yongs su ston pa yin no/_/gzhan
[\[68a.5\]]yang rang gi skyes bu'i rtsa ba [#]dpung gnyen nyid yin pa'i phyir ni bdag nyid gling du 'gyur ba yin te/_'dis ni brtson 'grus brtsams pa nyid la sbyor bar mdzad pa yin no/_/lung dang rtogs pa'i chos dpung gnyen nyid yin pa'i phyir ni chos gling du 'gyur ba yin te/_'dis ni
[\[68a.6\]]thabs shes par bya ba la sbyor bar mdzad pa yin no/_/de dag la gcig tu nges pa nyid kyi phyir ni gling gzhan ma yin pa ste/_'dis ni gnyis la skyon mi 'byung ba nyid du sbyor bar mdzad pa yin no/_/dran pa nye bar gzhag pa bsgoms [#]pas de ltar gnas par 'gyur ro zhes
[\[68a.7\]]yang dag par ston pa yin te/_'di la dge slong nang gi lus la lus kyi rjes su lta zhing zhes rgyas par gsungs pa'i phyir ro/_/sdud pa'i tshigs su bcad pa ni/_brtson 'grus ldan dang thabs shes dang /_/rtag tu de la dga' ba gang /_/de ni bdag la sogs
[\[68b\]]
[\[68b.1\]]pa gsum/_/gling 'gyur go rims bzhin shes bya/_rnam grangs gzhan yang /_rang gi tshul bzhin yid byed dang /_/gzhan gyi sgra la brtan [#]pa dang /_/bsgom la [#]gcig tu nges pa 'di/_/bdag sogs gling 'gyur shes par bya/_/'di gsum don gang gis [#]na
[\[68b.2\]]gling du 'gyur/_don gang gis na skyabs su 'gyur zhe na/_chu bo bzhis ded pa las yongs su skyob pa'i don gyis [#]na gling du 'gyur ba yin la/_skye ba la sogs pa'i sdug bsngal las yongs su skyob pa'i don gyis na skyabs su 'gyur ba yin no/_/gzhan yang go
[\[68b.3\]]rims bzhin du nyon mongs pa skyes pa dang /_ma skyes [#]pa'i gnyen po nyid yin pa'i phyir ro/_/bsdus pa'i tshigs su bcad pa ni/_de dag [#]chu dang thang 'dra ba'i/_/nyon mongs sdug bsngal skyob phyir dang /_/nyon mongs skyes dang ma skyes dang /_/'di yi gnyen
[\[68b.4\]]po yin [#]phyir ro/_/yang gzhan dag na re/_bdag nyid skyabs min 'dod pa rnams la brten/_/chos skyabs 'gyur min sdug bsngal rnams la ste/_/bdag la rag las mkhas dang de gnyi ga_/skyabs su 'gyur byed pa ni zhi bar 'gyur/_/zhes 'chad de/_de
[\[68b.5\]]dag ni mtha' gnyis kyi gnyen po la brten pa'i phyir dang /_srid pa gzhan nye bar mi len pa'i phyir bdag nyid la sogs pa gling du 'gyur ba nyid du yongs su ston pa yin no/_/lung las ni grogs la sred pa dang /_rnyed pa la sred pa dang /_yang srid pa la srid pa'i gnyen
[\[68b.6\]]por go rims bzhin du bdag nyid dang chos dang gling gzhan ma yin pa nyid du bstan to/_dge slong dag log par lta ba spongs shig ces bya ba ni mdo sde'i dum bu'o/_de la log par lta ba spongs shig ces bya ba ni bka' yin no/_lhag mas ni bka' bzhin du bsgrub pa'i
[\[68b.7\]]rgyu rnam pa gsum ston pa yin te/_nus pa nyid dang /_skyon med pa nyid dang /_yon tan mang ba nyid do/_/skyon med pa nyid ni don med pa la sogs pa mi 'grub pa yin pa'i phyir ro/_/yon tan mang ba nyid ni don la sogs pa 'grub pa'i phyir ro/_/mi sgrub na yang skyon mang
[\[69a\]]
[\[69a.1\]]ba nyid kyi rgyu rnam pa bzhi pa glengs pa yin te/_ma spangs na don med pa la sogs pa 'grub par glengs pa'i phyir ro/_/de la don ni dge ba'i chos 'byung ba ste/_ji ltar yang dag par spang [#]ba phyi ma gnyis lta bu ste/_rgyan can gyi bu'i mdo sde las
[\[69a.2\]]gsungs pa lta bu'o/_/phan pa ni mi dge ba'i chos dang 'bral [#]ba ste/_ji ltar yang dag par spong ba snga ma gnyis lta bus so/_/bde ba ni mthong ba'i chos la bde bar gnas pa yin te/_lus dang sems shin tu sbyang ba'i [#]khyad par dang ldan pa'i phyir ram/_rnam par grol
[\[69a.3\]]ba'i dga' ba dang bde ba myong ba'i phyir ro/_/don ni dge sbyong gi don ni [#]tshul gyi don te/_gang gi don du rab tu byung ba rnams yin no/_/phan pa ni de 'dren par byed pa dge sbyong gi tshul yin no/_/bde ba ni snga ma bzhin no/_/gzhan yang don ni bstan pa yin la/_
[\[69a.4\]]phan pa dang bde ba zhes bya ba ni bshad pa yin te de la dge ba'i don gyis [#]de la phan pa yin la/_rjes su 'dzin pa'i don gyis na bde ba yin te/_de dag la ni sems can thams cad kyi don du gnyer bar byed pa yin pas de'i phyir 'di gnyis kho na don yin no/_/rnam grangs
[\[69a.5\]]gnyis ka yang lung yin no/_/dge slong dag gang zag gis gang zag la tshod ma bzung shig [#]ces bya ba ni mdo sde'i dum bu'o/_/de la yon tan yod pa dang /_med pa nyid kyi [#]gang zag la tshod 'dzin pa yin la/_yon tan gyi tshad 'dzin pas ni gang zag la tshad 'dzin pa yin
[\[69a.6\]]no/_/gzhan yang 'di ni 'di ji lta ba de lta bu yin no zhes gzhan la [#]brten nas gang zag la tshod 'dzin pa yin la/_gzhan la mi brten par 'di la yon tan 'di snyed cig yod do zhes gang zag la tshod 'dzin pa'o/_/[#]de 'di snyam du kye ma bdag gi 'di lta ste/_lus dang ngag
[\[69a.7\]]dang /_yid kyis sdig pa byas shing zhes bya ba ni mdo sde'i dum bu'o/_/de la sdig pa ni tha chad kyi don gyis na nyes par spyad pa yin te/_ji skad du/_lus kyis [#]nyes bar spyad pa'i rnam par smin pa sdig pa zhes bya ba dang /_che ge mo nga ni khyed la mi 'jigs kyi gnyis [#]na khyod dang reg [#]
[\[69b\]]
[\[69b.1\]]sdig par 'gyur ro zhes gsungs pa lta bu yin pas tha chad yin par mngon no/_/nyes par spyad pa de nyid drag shul yin te/_gzhan la gnod pa byed pa'i don gyis so/_/de nyid gdug pa yin te/_tshe phyi ma la rang gi lus la gnod pa byed pa'i don gyis so/_/bsod nams
[\[69b.2\]]ni bkra shis pa'i don gyis na legs par spyad pa yin te/_ji skad du dri ni bsod pa yin no zhes bya ba lta bu'o/_/de nyid ni [#]dge ba yin te/_tshe phyi ma la 'bras bu yid du 'ong ba'i don gyis so/_/de nyid 'jigs pas bag tsha ba rnams las skyob pa yin te ngan 'gro [#]'jigs
[\[69b.3\]]pas bag tsha ba las yongs su skyob pa'i don gyis so/_/'di ni don tha dad pas de skad gsungs pa yin gyi/_gzhi tha dad pas ni ma yin no/_/'di ji ltar shes she na/_kye ma bdag gis 'di lta ste/_lus dang /_ngag dang /_yid kyis [#]sdig pa byas shing /_kye ma bdag
[\[69b.4\]]gi 'di lta ste/_lus dang ngag dang yid kyis [#]bsod nams ma byas pas zhes thog mar sdig pa dang bsod nams gnyis kho na smos pa'i phyir ro/_/'thab [#]mo dang mtshang 'dru [#]ba dang rtsod pa dang 'gyed pa zhes bya ba ni mdo sde'i dum bu'o/_/de la nyes par rtsom pa rnams kyis
[\[69b.5\]]smra ba dang /_slar smra ba tsam ni 'thab [#]mo yin no/_/gcig la gcig skyon smra ba ni mtshang 'dru [#]ba yin no/_/de mi bzod pa ni rtsod pa yin no/_/rtsod pa rnams phal cher [#]grar phan tshun mi mthun par smra ba ni 'gyed pa yin no/_/gshe yang slar mi gshe zhes bya ba ni mdo sde'i
[\[69b.6\]]dum bu'o/_/de la khros pas tshogs par [#]mi dbyung ba'i skur pa gleng ba ni 'dir gshe ba yin no/_/khro ba bskyed pa'i bsam [#]pas ngag dang byed pa yid du mi 'ong ba ni khro ba yin no/_/sdug bsngal bar bya ba'i bsam [#]pas snur bar [#]byed pa ni rdeg pa yin no/_/mtshang
[\[69b.7\]]'dru [#]ba ni snga ma bzhin no/_/tshul khrims 'di dag ni ma nyams pa skyon med pa zhes bya ba ni mdo sde'i dum bu'o/_/de la ma nyams pa ni bslab [#]pa las mi 'da' ba'i phyir ro/_/skyon med pa ni bar bar du yang yongs su mi gtang [#]ba'i phyir ro/_/'dren mar [#]ma gyur pa ni 'chab
[\[70a\]]
[\[70a.1\]]pa'i tshul khrims dang ma 'dres pa nyid kyi phyir ro/_/thun tshags ma yin pa ni de'i rgyu rnam par rtog pa dang ma 'dres pa nyid kyi phyir ro/_/rang dbang can ni de'i gnyen po yongs su bzung bas bdag gis dbang nyid du gyur pa'i phyir te/_rkyen gyis mi 'phrogs pa nyid
[\[70a.2\]]kyi [#]rgyus so/_/nog nog por ma gyur pa ni lta ba ngan pa dang smon lam gnyis kyis te/_nges par 'byin pa nyid kyi rgyus so/_/'dis ni tshul khrims yon tan bzhi dang ldan par ston te/_tshul khrims de'i rgyus mi thub dang /_de'i gnyen po la brten pa ste/_tshig gsum
[\[70a.3\]]dag gis dang lhag ma rnams kyis ni [#]re re dang go rims bzhin du sbyar ro/_/rnam pa dang po [#]gsum po dag gis ni legs par chub pa yin te/_yongs su rdzogs pa nyid kyi phyir ro/_/gsum po gzhan dag gis ni legs par brtsams pa yin te/_legs par
[\[70a.4\]]yongs su dag pa nyid kyi phyir ro/_/mkhas pa rnams kyis bsngags pa ni 'phags pa rnams kyis bsngags pa nyid kyi phyir te/_dge ba nyid kyi [#]rgyus so/_/mkhas pa rnams kyis ma smad pa ni rnam grangs kyis kyang ma smad pa nyid kyi phyir te/_zag pa med pa nyid kyi rgyus so/_/
[\[70a.5\]]gang zag bden pa mthong ba 'bras bu thob pa [#]mngon par rtogs pa dang ldan pa zhes bya ba ni mdo sde'i dum bu ste/_'di las ni dmigs pa dang /_las dang rang bzhin gyis lta ba phun sum tshogs par yongs su brtan [#]pa yin te/_bden pa la dmigs pa dang /_'bras bu
[\[70a.6\]]thob par byed pa dang mngon par rtogs pa'i mtshan nyid kyi [#]lta ba phun sum tshogs pa ni lta ba phun sum tshogs pa'o/_/de la mngon par rtogs pa ni bdag nyid kyis [#]yang dag pa ji lta ba bzhin du rtogs pa yin par rig par bya'o/_yid ches pa las ni/_mngon sum nyid
[\[70a.7\]]kyis don gyis su/_/shes bya shes par byed pa ste/_/des na mngon par rtogs par 'dod/_/ces 'byung ste/_de yang 'jig rten las 'das pa'i shes rab yin no/_/dge slong dag gsum po 'di dag ni nang gi dri ma yin/_nang gi 'gran zla dang bcas pa
[\[70b\]]
[\[70b.1\]]yin zhes bya ba ni mdo sde'i dum bu'o/_/'dod chags dang zhe sdang dang gti mug rnams ni nang gi sems skye ba na skyon rnam pa bzhi dag byed de/_sems dri ma can du byed pa ste kun nas nyon mongs par byed pa'i phyir dang /_dge ba'i chos ma skyes pa rnams skye ba'i
[\[70b.2\]]gegs byed pa dang /_dge ba'i chos skyed [#]pa rnams las yongs su nyams par byed pa dang /_gang gis [#]ngan song rnams su yun ring por 'gro bar gyur pa de 'dra ba'i mi dge ba'i las kun nas slong bar byed pa'o/_/de'i phyir nang gi dri ma yin/_nang gi 'gran zla dang
[\[70b.3\]]bcas pa yin/_nang gi phyir rgol ba yin/_nang gi dgra bo yin no zhes bya ba ste/_go rims bzhin no/_de ni mig gi rgya mtsho dba' rlabs dang bcas pa glong [#]dang bcas pa 'dzin khri dang bcas pa srin po dang bcas pa las brgal ba yin no zhes bya ba ni mdo sde'i dum
[\[70b.4\]]bu'o/_/de la [#]dba' rlabs zhes bya ba ni rnam par rtog pa nyon mongs pa can yin te/_sems kun tu 'khrugs [#]par byed pa'i phyir ro/_/glong ni nyon mongs pa gang gis bslabs [#]pa btang nas nyams par bya ba'i phyir gnas pa'o/_/'dzin khri ni nyon mongs pa gang
[\[70b.5\]]gis rnyed pa dang bkur sti la bying bar byed pa'o/_/srin po ni gang gis 'chal pa'i tshul khrims bskyed nas ngan song rnams su skye bar 'gyur ba'o/_/de ltar na bstan pa 'di la rab tu byung ba'i mig gis bdag po byas na chud za ba gzhi [#]dang bcas pa rnam pa gnyis yang
[\[70b.6\]]dag par bstan pa yin te/_bslab pa gtang [#]ba dang nyams par byed pa yin no/_/shes rab myur ba [#]shes rab mgyogs pa zhes bya ba ni mdo sde'i dum bu'o/_/de la de bzhin gshegs pas gsungs pa'i chos 'dul ba la don myur ba dang /_mang po dang /_phra ba
[\[70b.7\]]la 'jug pa'i phyir shes rab myur ba dang mgyogs pa dang rno ba yin te go rims bzhin no/_/mang po dag tu 'gro ba la ni mgyogs pa zhes bya'o/_/'di la shes rab 'khor ba las nges par 'byung ba dang de kho na nges par 'byed pa yod pas nges par 'byung ba'i shes
[\[71a\]]
[\[71a.1\]]shes [#]rab can yin no/_/'di la shes rab chen po yod de/_'dri ba dang lan gdab pa dag [#]la phugs thug par mi 'gyur ba'i phyir ro/_/yangs pa yang yin te/_mngon par shes pa lnga rgya che ba dang yongs su rdzogs pa'i phyir ro/_/zab pa yang
[\[71a.2\]]yin te/_gzhan dag gis rtogs par dka' ba'i phyir ro/_/mnyam pa med pa yang yin te/_'jig rten pa thams cad las khyad par du 'phags pa'i phyir ro/_/rin po che lta bu yang yin te/_rnyed par dka' ba'i phyir dang /_don chen po yang dag par sgrub [#]pa'i
[\[71a.3\]]phyir dang /_dga' bar byed pa'i phyir te/_rang dang gzhan gyi rgyud [#]dag la rnam par grol ba dang dga' ba skyed par byed [#]pa'i phyir ro/_/de'i phyir shes rab che ba/_shes rab yangs pa/_shes rab zab pa/_shes rab mnyam pa med pa/_shes rab rin po che dang
[\[71a.4\]]ldan pa yin te go rims bzhin no/_/'dir gnyi ga'i [#]don gyi dbang du mdzad pa'i chos kyi don la brtsams nas shes rab kyi yon tan gsum dag tu rig par bya'o/_/gnyis ni rang gi don ste[#]/_'jig rten las 'das pa yin pa'i phyir ro/_/lhag ma rnams ni
[\[71a.5\]]gzhan gyi don yin te/_the tshom gcod pa'i phyir dang /_'dud pa'i phyir dang /_ri mo'i khyad par skyed [#]pa'i phyir dang /_don gyi mchog thob par byed pa'i [#]phyir ro/_/zab pa dang mnyam pa med pa gnyis kyi [#]ni ri mo'i khyad par skyed [#]pa yin par rig par bya'o/_/gzhan
[\[71a.6\]]yang 'phags pa shA ri'i bu'i [#]dbang du mdzad nas tshig 'di dag gsungs pa yin te/_de la shes rab myur ba ni tshe dang ldan pa rta thul las lan cig tshigs su bcad pa thos pas don la zhugs pa'i phyir ro/_/shes rab mgyogs pa ni de thos pa na don [#]mang po la zhugs pa'i phyir ro/_/
[\[71a.7\]]shes rab rno ba ni don phra ba la zhugs pa'i phyir ro/_/nges par 'byung ba'i shes rab can nges par 'byed pa'i shes rab can ni de nyid las 'jig rten las 'das pa'i shes rab thob pa'i phyir te/_nyon [#]nyon mongs pa spangs pa dang de kho na rtogs pa'i phyir ro/_/shes rab che
[\[71b\]]
[\[71b.1\]]ba ni ji skad du bdag ni dri ba dris na don 'di kho na yang nyin mtshan bdun du tshig gzhan dang yig 'bru gzhan dag gis lan 'debs so zhes gsungs pa lta bu yin no/_/shes rab yangs pa ni rnam par thar pa brgyad la bsam gtan byed pa'i phyir te/_ji skad du skyes bu
[\[71b.2\]]'dul ba'i kha lo sgyur ba bla na med pas skyes bu gdul ba thul ba na [#]phyogs thams cad du rnam par rgyug [#]par byed do zhes gsungs pa lta bu'o/_/'o na mdo sde las 'di la dge slong 'dod pa dag las dben pa nas/_bsam gtan bzhi pa'i bar la snyoms par
[\[71b.3\]]zhugs te gnas na 'di tsam gyis/_dge slong mkhas pa yid [#]gzhungs pa shes rab yangs pa zhes bya'o zhes gang gsungs pa ji lta bu yin zhe na/_de [#]yang bsam gtan rnams la mngon par shes pa dang rnam par thar pa rten [#]pa nyid kyi phyir rig par bya'o/_/shes rab zab pa
[\[71b.4\]]ni ji skad du/_khyod ni ci [#]la gnas te bsam gtan pa/_/khyod la mngon par rtogs [#]par mi 'gyur bas/_/skyes bu cang shes khyod la phyag 'tshal lo/_/skyes bu dam pa khyod la phyag 'tshal lo/_/zhes gsungs pa lta bu'o/_/shes rab mnyam pa med pa ni ji skad du/_de bzhin
[\[71b.5\]]gshegs pa ma gtogs pa/_/'jig rten kun gyi shes rab gang /_/shA ri'i bu yi shes rab kyi/_/bcu drug char yang mi phod do/_/zhes gsungs pa lta bu'o/_/shes rab rin po che dang ldan pa ni de'i [#]shes rab rin po che lta bu yin pa'i phyir te snga ma bzhin du sbyar ro/_/
[\[71b.6\]]'di la 'phags pa nyan thos thos pa dang ldan pa ni bdag ni skye dgu ser sna'i dri mas kun nas dkris pa rnams las sems dri ma'i ser sna dang bral bas lhug par gtong ba dang lag pa [#]brkyang ba dang zhes bya ba ni mdo sde'i dum bu'o/_/de la dri ma gang las ser sna 'byung ba de'i
[\[71b.7\]]rgyu de ni ser sna'i dri ma zhes bya ste/_sbyin pa dang 'gal ba chags pa'i rnam pa yin pas 'bras bu'i shing lta bu dang ser ba'i sprin lta bu'o/_/de nyid kyi phyir sems dri ma'i ser sna dang bral ba zhes bzlog nas gsungs pa yin te/_ser sna'i rgyu chags pa dang sdar bral ba'i
[\[72a\]]
[\[72a.1\]]phyir ro/_/de ltar na ser sna sngar dang phyi nas smos pa ni khyad par du bya ba'i [#]phyir dang /_ldog pa'i go rims yang dag par bstan pa'i phyir ro/_/lhug par gtong ba dang /_lag pa [#]brkyang ba dang /_rnam par gtong ba la dga' ba dang /_sbyin pa rgyun mi 'chad
[\[72a.2\]]pa dang /_gtong ba phun sum tshogs pa [#]dang /_sbyin pa la 'ged par dga' ba dang zhes bya ba 'dis ni mi gnas par sbyin pa byed pa nyid dang /_rgya cher sbyin pa byed pa nyid dang /_dga' bas sbyin pa byed pa nyid dang /_yang dang yang du sbyin pa byed pa nyid dang /[# ]log [#]par
[\[72a.3\]]'tsho ba med par sbyin pa byed pa nyid dang /_phyogs med par sbyin pa byed pa nyid ston to/_/mi gnas par sbyin pa nyid ni lan dang rnam par smin pa mi 'dod pa [#]nyid yin par rig par bya'o/_/phyogs med par byed pa nyid ni dge sbyong rnams las slong mo pa rnams kyi bar dag la kun
[\[72a.4\]]tu 'ged [#]pa'i phyir ro/_/de la rigs kyi bu dga' bo'i zas la [#]tshod zin pa ni 'di yin te zhes bya ba ni mdo sde'i dum bu'o/_/so sor brtags nas zas za'o zhes bya ba ni bstan pa yin la/_lhag ma ni bshad pa yin no/_/de la kha cig na re da ni [#]longs pa'i phyir ma yin pa ni
[\[72a.5\]]gzhon nu rnams lta bu ste/_de rnams ni dgod [#]pa dang rtsed mo'i bsam pa nyid kyis longs pa'i phyir za'o/_/rgyags pa'i phyir ma yin pa ni gyad rnams lta bu ste/_de rnams ni [#]lus kyi stobs brtas [#]par bya ba dang /_yeng yeng por bya ba'i bsam pa nyid kyis rgyags pa'i phyir
[\[72a.6\]]za'o/_/cha ba'i phyir ma yin/_brgyan [#]pa'i phyir ma yin pa ni 'dod pa la longs spyod pa rnams lta bu ste/_de rnams ni mdzes par bya ba'i bsam pa nyid kyis cha ba'i phyir dang /_brgyan pa'i phyir za'o/_/de la khrus dang byi dor byed pa dang nyug pa ni cha ba'o/_/gos dang phreng ba dang
[\[72a.7\]]rin po ches klubs [#]pa ni brgyan pa'o zhes kyang zer te/_'di thams cad ni 'dod pa la [#]longs spyod pa kho na dag la 'byung bas de lta bu'i bsam pas zas kyi bya ba 'gog par byed do/_/lus 'di kho na gnas par bya ba'i phyir dang /_gso ba'i phyir zhes bya ba ni 'ba' zhig srog yod
[\[72b\]]
[\[72b.1\]]par bya ba'i phyir dang /_stobs yod par bya ba'i phyir te[#]/_shing rta'i srog shing bsku ba bzhin no/_/bkres pa dang bral bar bya ba'i phyir zhes bya ba ni za 'dod pa'i sdug bsngal bzlog pa'i phyir te/_rma bsku ba bzhin no/_/tshangs par spyod pa rjes su gzung ba'i phyir zhes bya ba ni
[\[72b.2\]]lus gnas pa dang /_lus kyi stobs dang lus kyi nyon mongs pa med pa de dag la brten nas 'phags pa'i lam bsgrub pa'i phyir te/_tshangs par spyod pa gang zhe na/_'phags pa'i lam yan lag brgyad pa'o zhes mdo sde gzhan dag las 'byung [#]ba'i phyir ro/_/de lta bu'i [#]tshor ba
[\[72b.3\]]rnying ni gzhil bar bya la zhes bya ba ni bkres [#]pas kun nas bslang [#]ba gang yin pa'o/_/tshor ba gsar ni mi skye bar byas nas zhes bya ba ni ha cang bza' drags pa las skye ba gang yin pa'o/_/'dis ni zas chung ngu dang lhag par za ba yongs su spong bar byed do/_/de lta bus zhes
[\[72b.4\]]bya ba ni tshod yang dag par bstan pa'i phyir ro/_/tshor ba rnying bcil bas cir [#]'gyur snyam pa la/_bdag 'tsho ba dang /_stobs dang bde bar 'gyur ro snyam du so sor rtog ste/_de dag kyang lus gnas pa la sogs pa sngar bstan pa gang yin pa'o/_/tshor ba gsar mi
[\[72b.5\]]bskyed na cir 'gyur snyam pa la/_kha na ma tho ba med pa dang /_reg par gnas par 'gyur ro snyam du so sor rtog ste/_de dag kyang tshangs par spyod pa rjes su bzung [#]ba ltar sngar bstan pa gang yin pa'o/_/de la ha cang bza' drags pa'i [#]skyon med pa'i phyir kha na ma tho ba med
[\[72b.6\]]pa nyid yin par rig par bya'o/_/de la skyon ni lnga dag ste/_snyom pa dang /_mi dga' ba dang /_glal ba dang /_zas kyis gsung pa dang /_sems zhum pa nyid do/_/lus zo mdog bde bas shin tu sbyangs pa dang mthun pa nyid kyis bde bar gnas pa'i phyir [#]reg
[\[72b.7\]]par gnas pa nyid yin par rig par bya'o/_/de ltar na bsam pa gang gis mi bza' ba dang bsam pa gang gis dang /_tshod ci [#]tsam du bza' ba dang /_zas la tshod zin pa'i phan yon gang yin de la so sor brtags nas zas za ba'i phyir so sor brtags nas zas
[\[73a\]]
[\[73a.1\]]za ba yin no/_/gzhan dag na re so sor brtags pa bzhi dag gis so sor brtags nas yin zhes zer te[#]/_so sor brtags pa bzhi la spang bar bya ba so sor brtags pa ni tshig bzhi dag gis so/_/tshod [#]so sor brtags [#]pa yang bzhi dag gis so/_/tshod bzung [#]
[\[73a.2\]]ba so sor brtags pa ni gnyis kyis [#]so/_/tshod zin pa'i phan yon so sor brtags [#]pa ni lhag ma rnams kyis so/_/yang [#]ni tshig bzhi dag gis ni [#]'dod pa'i bsod nyams la rjes su sbyor ba'i mtha' yongs su spong ba yin la gsum dag gis ni bdag nyid dub par gnas pa la rjes su sbyor
[\[73a.3\]]ba'i mtha' spong ba yin no/_/gcig gis ni dbu ma'i lam sgrub pa yin no/_/lnga dag gis ni mtha' gnyis yongs su spangs pa'i phan yon rtogs par byed pa yin la/_gnyis kyis ni dbu ma'i lam sgrub pa'i phan yon yin no/_/shing rta'i srog shing dang rma'i dpe gnyis ni
[\[73a.4\]]sngar sbyar ba kho na'o/_/de la rigs kyi bu dga' bo dran pa dang shes bzhin mchog dang ldan pa ni 'di yin te zhes bya ba ni mdo sde'i dum bu'o/_/de la sems thams cad kyis [#]bsams nas rnam par lta ba ni rgyu ba na yin par rig par bya'o/_/tshor ba dang 'du shes shes bzhin pa
[\[73a.5\]]ni bsam gtan pa dang gzugs med pa'i mnyam par gzhag pa la gnas pa na ste/_go rims bzhin no/_/rnam par rtog pa shes bzhin pa ni langs shing mnyam par ma bzhag [#]pa la gnas pa yin no/_/gzhan yang sems thams cad kyis bsams nas rnam par lta ba
[\[73a.6\]]ni gsum 'dus pa las reg pa 'byung ba'i rkyen gyis [#]tshor ba dang /_'du shes dang /_sems pa 'byung ba gang yin pa de dag shes bzhin du skye ba nas gtugs pa'i bar du 'gyur ro/_/sems pa'i mtshan nyid ni 'dir rnam par rtog pa [#]yin par rig par bya'o/_/gzhan
[\[73a.7\]]yang sems thams cad kyis bsams nas rnam par lta ba kun nas nyon mongs pa med pa'i phyir gzugs dang shes bzhin du tshor ba la sogs pa skye ba la sogs pa nyid kyis tshor ba dang 'du shes dang 'du byed rnams la dran pa dang shes bzhin mchog dang ldan pa nyid yin par yongs su bstan to/_de
[\[73b\]]
[\[73b.1\]]ltar na rnam par shes pa gnas pa bzhi dag la dran pa dang shes bzhin mchog dang ldan pa nyid yin par yongs su bstan pa yin no/_/de la tshor ba la sogs pa skad cig pa yin yang rgyun dran pa [#]dus gzhan du yang rjes su 'jug pas gnas par rig par bya'o/_/thub [#]pa ni dal gyis ma yin
[\[73b.2\]]par rkyen gyi [#]dbang gis 'phral 'gag [#]pa'i phyir ro/_/zad pa dang gtugs par 'gyur ba ni phyi [#]nas dal gyis ma lus par rgyun 'dra ba 'gag [#]pa'i phyir ro/_/dge slong dag rgyal po legs mthong chen po ni ha cang mi grang zhing ha cang mi dro ba dang /_dus tshigs bde ba dang /_gnod pa med
[\[73b.3\]]pa dang /_gang gis na de zos pa dang 'thungs pa dang /_'chos pa dang /_myangs pa rnams legs par bde bar 'ju ste/_pho ba'i drod snyoms shing 'ju bar [#]byed pa dang ldan pas gnod pa nyung ba dang /_nad med pa'i rang bzhin can du gyur to zhes bya ba ni mdo sde'i dum bu'o/_/
[\[73b.4\]]de la gnod pa nyung ba ni zas dang /_gnas 'phrod pa la sbyor ba dang mngon par brtson pa'i phyir yin la/_rang bzhin gyis [#]nad med pa'i rang bzhin can ma yin pa yang yod/_nad med pa'i rang bzhin can yin la/_rang bzhin gyis [#]gnod pa nyung ba ma yin pa yang yod de/_
[\[73b.5\]]zas dang gnas mi 'phrod pa mang ba nyid kyi [#]phyir ro/_/de'i phyir gnyis ka brjod pa ni gcig gis gcig khyad par du bya ba'i phyir ro/_/de la yang rgyu ni pho ba'i drod snyoms shing 'ju bar byed pa dang ldan pa zhes bya bas yang dag par snyon te/_lus dang bcas pa'i snyoms pa nyid du
[\[73b.6\]]ston to/_/snyoms pa de yang ha cang mi grang zhing [#]ha cang mi dro ba nyid dang dus tshigs bde ba dang /_gnod pa med pa dang zhes bya bas ston to/_/'dis ni ma snyoms pa nyid rnam pa gsum med pa'i phyir pho ba'i drod snyoms pa nyid du yang dag par ston to/_/ma snyoms pa nyid
[\[73b.7\]]rnam pa gsum la me ma snyoms pa nyid kyis ni des me'i drod chung bas [#]ha cang grang ba'am/_me'i drod ches pas ha cang drod che bar 'gyur ro/_/dus tshigs ma snyoms pa nyid kyis ni des dus [#]tshigs rnams 'pho ba na skyon rnams rab tu 'khrug par byed pa'i phyir mi bde bar 'gyur ba'o/_/
[\[74a\]]
[\[74a.1\]]zas ma snyoms pa nyid kyis ni des zas mi 'phrod pa'i skyon las gnod pa skyed pa'o[#]/_/snyoms pa nyid bshad nas/_'ju bar byed pa nyid ni gang gis na des zos pa dang 'thungs pa dang 'chos pa dang /_myangs pa rnams legs par bde bar [#]'ju zhes bya
[\[74a.2\]]bas [#]'chad de/_'dis ni zas kyi rnam pa thams cad dus su ngal ba med par 'ju bar [#]byed pa ston to/_/de la zos pa dang /_'thungs [#]pa dang 'chos [#]pa dang myangs pa ni bza' ba dang btung ba dang bca' ba dang bldag pa dang gzhib [#]pa'i dbye bas rig par bya'o/_/ci 'dod pa bzhin
[\[74a.3\]]thob pa tshegs med par thob pa ngan ngon ma yin par thob pa [#]zhes bya ba ni mdo sde'i dum bu'o[#]/_/ji srid 'dod pa dang nam 'dod pa dang /_ji lta bu 'dod pa mngon sum du bya ba la dbang ba nyid kyi phyir rig par bya ste/_yun ring po dang /_ring por mi thogs pa dang mchog tu byung ba rnams
[\[74a.4\]]mngon sum du bya ba la dbang ba nyid kyi phyir zhes bya ba'i tha tshig ste/_tha chad ni ngan ngon zhes bya ba'i phyir ro/_/gzhan dag na re [#]tshegs dang nyams pa [#]med pa nyid ngan ngon ma yin pa yin no zhes zer ro/_/yid ches pa'i lung las ni/_/gang zhig rdzogs snyoms zhugs dang
[\[74a.5\]]myur/_/bstan [#]nyid de ni ci 'dod bzhin/_/stsogs thob yin par bzhed 'dir ni/_/chung [#]zad tsam gyis gtong bas na/_/de phyir ngan don zhes 'byung ngo /_/dper na me tog ut+pa la'i phreng ba zhes bya ba rgyas par 'byung ba nas/_zegs pa nyid du 'gyur/_rnyings
[\[74a.6\]]pa nyid du 'gyur/_skams pa nyid du 'gyur zhes bya ba'i bar ni mdo sde'i dum bu'o/_/de la zegs pa nyid du 'gyur ba ni rnam par 'gyur ba'i phyir ro/_/rnyings pa nyid du 'gyur ba ni sa'i khams zhum pa'i phyir ro/_/skams pa nyid du 'gyur ba ni chu'i khams zad pa'i
[\[74a.7\]]phyir ro/_/tshig [#]gcig ni bstan pa yin la/_tshig [#]gnyis ni bshad pa yin par rig par bya'o/_/ji srid du rnyings pa'am skams par ma gyur pa de srid du me tog gi 'od dang /_dri bsung chung bar 'gyur ba'i phyir ni rnam par 'gyur ba yin par rig par bya'o/_'dod pa
[\[74b\]]
[\[74b.1\]]la rnam par rtog pa byung ba dang du mi len zhes bya ba ni mdo sde'i dum bu'o/_/de la dang du mi len pa ni ro myong [#]bar mi byed pa'i phyir ro/_/spong bar byed pa ni de'i dmigs pa'i mtshan ma sel ba'i phyir ro/_/bzlog tu zin yang rgyu bsags pa las byung ba'i rnam par rtog pa rnam pa
[\[74b.2\]]kun tu rgyu ba nyid yin pas sel bar byed de/_so sor brtags pa'i stobs kyi [#]rgyun gcod pa'i phyir ro/_/bsal du zin kyang brtson pa lhod pas yang skye ba'i phyir byang bar byed de/_bsgom pa'i stobs kyis rnam par gnon pa'i phyir ram/_sa bon yang dag par 'joms
[\[74b.3\]]pa'i phyir ro/_/'dir yang smras pa/_'di dag bzhi ni rnam rtog la/_/mi mthun nyid dang de yi rgyu/_/rnam spong phyir dang rgyun dang ni/_/rjes su 'chi [#]ba gcod phyir ro/_/rnam grangs gzhan yang skyon nyid du 'dzin pa'i phyir na dang du mi len pa yin no/_/byung ba'i shugs
[\[74b.4\]]dang bral ba'i phyir na spong bar byed pa yin no/_/yang dang yang du kun tu rgyu ba dang bral ba'i phyir na [#]sel bar byed pa yin no/_/dge ba'i phyogs kyi [#]rgyud brtan [#]pa nyid kyis kun tu mi rgyu ba'i phyir na byang bar byed pa yin no/_/bram ze'i khye'u sems can rnams ni las bdag gir
[\[74b.5\]]bya ba/_las kyi bgo skal la spyod pa/_las kyi skye gnas pa/_las la brten pa zhes bya ba ni mdo sde'i dum bu'o/_/mi dag ni phal cher nor dang khyim dang bu dang chung ma la sogs pa dag la bdag gir bya bar 'du shes byas na sred pa skyed [#]par byed de/_de'i phyir myos
[\[74b.6\]]nas bsod nams kyi las ni mi byed bsod nams ma yin pa'i las ni byed do/_/phal cher lha rnams las bgo skal te longs spyod dang bdag gi skye ba'i khyad par don du gnyer bar byed cing rgud par gyur na lha rnams la ston pa yin par rten par byed do/_/de ltar byed pa na rgyu ma
[\[74b.7\]]yin pa la rgyur lta bas bslus [#]par 'gyur ro/_/bcom ldan 'das kyis de'i gnyen por sems can rnams kyi [#]las kho na bdag [#]gir bya ba yin zhing sems can rnams ni sngon gyi las kho na la bgo skal spyod pa yin la de rnams ni las kho na'i skye gnas las byung ba yin zhing rgud
[\[75a\]]
[\[75a.1\]]par gyur pa [#]las kho na ston pa yin gyi lha rnams ni ma yin no zhes bya ba gsungs so/_/'di la rigs [#]pa ci yod ce na/_las ni rgyal po la sogs pa rnams dang thun mong ma yin pa'i phyir dang /_shi ba'i tshe yang mi gtong ba'i phyir ro/_/lha la gus
[\[75a.2\]]pa dang ma gus pa rnams la [#]longs spyod rgud pa dang phun sum tshogs par dmigs pa'i phyir dang /_skye ba dman pa dang khyad par du 'phags pa dmigs pa'i phyir dang /_yams kyi nad dang gnod pa nye bar ma zhi ba dang nye bar zhi ba dmigs pa'i phyir ro/_/'dod pa rnams la yid byung bar
[\[75a.3\]]bya ba'i phyir dang /_'dod chags dang bral bar bya ba'i phyir dang /_'gog par 'gyur bar bya ba'i phyir sgrub pa yin no zhes bya ba ni mdo sde'i dum bu'o/_/de la 'dod pa rnams la zhes bya ba ni 'dod pa'i khams la'o/_/gzugs rnams la zhes bya ba ni gzugs kyi khams la'o/_/rnam
[\[75a.4\]]pa gcig tu na [#]sdug bsngal gyi phung po can gyi mdo dang po las 'dod pa rnams dang gzugs rnams gsungs pa bzhin no/_/yid byung bar bya ba'i phyir dang /_'dod chags dang bral bar bya ba'i phyir dang /_'gog par 'gyur bar bya ba'i phyir zhes bya ba ni sdug bsngal nyid yongs su shes par bya ba'i
[\[75a.5\]]phyir dang /_kun 'byung ba spang bar bya ba'i phyir dang /_'gog pa mngon sum du bya ba'i phyir te [#]go rims bzhin no/_/sgrub pa yin no zhes bya ba la bsgrubs [#]pas ni lam bsgom [#]pa yongs su ston to/_/gzhan yang dga' ba'i 'dod chags kyi rgyu las byung ba'i tshe phyi ma la [#]sdug bsngal skye ba de'i gnyen
[\[75a.6\]]por go rims bzhin du gsum gsungs pa yin no/_/chags pa zad par bya ba'i phyir dang /_srid pa zad par bya ba'i phyir dang /_sdug bsngal zad par bya ba'i phyir dang /_phung po zad par bya ba'i phyir sgrub pa yin no zhes bya ba ni mdo sde'i dum bu'o/_/'dis ni ngan song gi sdug bsngal yang srid pa rgyu dang
[\[75a.7\]]bcas pa zad par bya ba'i phyir zhes bya ba yongs su bstan pa yin te/_chags pa'i [#]rgyu yin no/_/sdug bsngal ni ngan song ba'i sdug bsngal yin te ji skad du bcom ldan 'das kyis 'jig rten 'di dang pha rol na ngan 'gro gang ji snyed pa de dag thams cad ni [#]ma rig pa'i rtsa ba las byung ba 'dod pa dang chags
[\[75b\]]
[\[75b.1\]]pa las kun tu byung ba yin no zhes gsungs pa lta bu'o/_/'dir ni mi dge ba'i rtsa bas bsdus pa'i chags pa yin par rig par bya'o/_/de smos pa yang 'phrog par byed pa'i phyir ro/_/yang srid pa la sred pa ni rgyu yin no/_/phung po ni yang [#]srid pas bsdus pa'i nye bar [#]len pa'i
[\[75b.2\]]phung po lnga rnams te/_de ni sred pas spungs pa'i phyir ro/_/gzhan yang chags pa dang sred pa gnyis ni 'dod pa dang srid pa'i 'dod chags gnyis yin te go rims bzhin no/_/sdug bsngal ni 'dod pa'i khams yin te/_sdug bsngal gyi sdug bsngal dang ldan pa'i phyir ro/_/phung
[\[75b.3\]]po ni gzugs dang gzugs med pa'i khams gnyis yin no/_/gro zhin [#]skyes de bas na mnyam pa nyid du rtogs par byas la de la yang mtshan mar zung shig[# ]/des rlom sems kyang ma byed la/_de la bag med par yang ma byed cig ces bya ba ni mdo sde'i dum bu'o/_/'dis ni mnyam pa
[\[75b.4\]]nyid du yongs su shes par bya ba dang /_mi brjed pa'i rgyu dang /_kun nas nyon mongs pa med pa'i rgyu la sbyor bar mdzad do/_/de la yongs su shes pa ni rtogs pa'o/_/mi brjed pa'i rgyu ni mtshan mar 'dzin pa'o/_/kun nas nyon mongs pa med pa'i rgyu ni nga rgyal med pa ste/_mnyam pa
[\[75b.5\]]nyid des khengs par mi 'gyur ba'i phyir dang /_bag yod pa ste ro myang bar mi byed pa'i phyir dang /_nga rgyal dang sred pa shas che ba'i bsam gtan pa'i gnyen por go rims bzhin no/_/'phags pa gro zhin [#]skyes kyis de'i tshe bden pa gzigs pa'i phyir lta ba dang the tshom shas che ba'i
[\[75b.6\]]bsam gtan pa ni ma yin te de gnyis spangs pa nyid kyi phyir ro/_/bcom ldan 'das kyis rgyang ring po nas shing gi sdong po chen po zhig 'bar zhing rab tu 'bar la kun tu rab tu mched cing me lce gcig tu gyur te lam mer 'bar ba gzigs so zhes bya ba ni mdo sde'i dum bu'o/_/
[\[75b.7\]]'dis ni shing gi sdong po la mes reg pa nyid dang me'i mdog dang /_kun tu 'bar ba nyid dang /_dril [#]te 'bar ba nyid dang /_mi g.yo bar 'bar ba nyid du yang dag par sdud par byed pa ston te go rims bzhin no/_/dge slong dag byis pa so so'i skye bo thos pa dang mi ldan pa rnams ni phung
[\[76a\]]
[\[76a.1\]]po lnga po 'di dag la rtag pa nyid dang brtan pa nyid du yang dag par rjes su lta/_bde ba nyid dang /_nad med pa nyid dang /_bdag dang bdag gi nyid du yang dag bar rjes su lta'o zhes bya ba ni mdo sde'i dum bu'o/_/de la [#]nye bar len pa'i phung po lnga [#]rnams ni
[\[76a.2\]]'dus byas kyi mtshan nyid skye ba dang 'jig pa gnyis dang yang ldan pa yin la/_rgyun gyis [#]'byung ba na gnas skabs gzhan du 'gyur ba'i phyir 'dus byas kyi mtshan nyid gnas pa las gzhan du 'gyur ba dang yang ldan pa yin no/_/de dag mtshan nyid de ltar gnas pa yin pa na sems
[\[76a.3\]]las byung ba'i sdug bsngal gyi gzhi dang /_lus kyi sdug bsngal gyi gzhi dang /_rang bdag ma yin la bdag gzhan gyis kyang stong pa yin na/_de la kun tu rmongs pa ni [#]go rims bzhin du rtag pa la sogs pa nyid du zhes bya ba yin par rig par bya'o/_/gzhan yang phyi rol gyi
[\[76a.4\]]gnod pa'i sdug bsngal gyi gzhi nyid dang rang gi khams ma [#]snyoms pa'i sdug bsngal gyi gzhi nyid du ma mthong na bde ba nyid dang nad med pa nyid du lta zhes bya ba yin par rig par [#]bya'o/_/de dag ni mdor na nye bar len pa'i phung po lnga rnams kyi mi rtag pa la sogs pa rnam pa bzhi'i
[\[76a.5\]]mi mthun pa'i phyogs su rtag pa dang /_bde ba dang /_bdag tu phyin ci log pa rnams te/_lta ba gnyis dang gnyis kyis yongs su bstan pa yin par rig par bya'o/_/de nyid kyi phyir 'dir gtsang bar phyin ci log par ma smos so/_/tshul 'chos pa dang /_kha gsag dang /_
[\[76a.6\]]gzhogs [#]slong dang /_thob kyis [#]'jal ba nyid dang /_rnyed pas rnyed par byed 'dod pa zhes bya ba ni mdo sde'i dum bu'o/_/de la tshul 'chos pa ni rnam pa gsum du rig par bya ste/_rnyed pa dang bkur sti 'dod pa nyid kyis [#]gzhan la yon tan yid ches par bya ba'i bsam pas spyod
[\[76a.7\]]lam legs par gnas pa dang /_yul dben par gnas pa dang /_rnyed pa khyad par can mi len pa nyid kyis dang /_ngan pa dang /_gya nom pa bsten [#]pa dang mi bsten [#]pa nyid kyis yo byad bsnyungs pa kun tu ston pa'o/_/kha gsag kyang rnam pa gsum ste/_rnyed pa dang bkur sti'i bsam
[\[76b\]]
[\[76b.1\]]pas rjes su mthun par snyan par smra ba dang /_rang gi yon tan smra ba dang /_chos smra ba'o/_/gzhogs slong [#]kyang rnam pa gsum ste/_rnyed pa'i bsam pas lus kyis gnod pa'i gzhi kun tu ston pa dang /_phongs pa'i gzhi kun tu ston pa dang /_tshig gis bsam pa'i
[\[76b.2\]]gzhi bsngags par byed pa nyid do/_/thob kyis 'jal ba yang rnam pa gsum ste/_rnyed pa'i bsam pas de la sbyin par mi byed pa la smod pa dang /_gzhan la sbyin par byed pa la smod pa dang /_ha cang phyi bzhin 'brang zhing smod pa'o[#]/_/rnyed pas rnyed par byed 'dod pa yang rnam pa
[\[76b.3\]]gsum ste/_rnyed pa'i bsam pas gzhan las rnyed pa rgya che bar kun tu ston pa dang /_sbyin par byed pa rgya che bar bsngags par byed pa dang /_zang zing gi rnyed pa bsngags par byed pa'o/_/'di ni dge slong gi 'tsho ba log pa rnam pa lnga yin te/_gcig ni lus kyis yin te/_
[\[76b.4\]]gnyis pa ni ngag gis yin zhing /_lhag ma rnams ni lus dang ngag gis yin no/_/tshig gang [#]yin pa de dag ji ltar kha gsag ma yin zhe na/_gzhan mgu bar bya ba'i phyir smra ba 'dir kha gsag yin par dgongs kyi thams cad ni ma yin no/_/ji [#]mi'i 'jig rten na mar
[\[76b.5\]]'dzin pa dang /_phar 'dzin pa dang /_dge sbyong du 'dzin pa dang /_bram zer 'dzin pa dang /_rigs kyi nang na rgan rabs la ri mo byed pa dang /_don byed pa dang /_bya ba byed pa dang /_bsod nams byed pa dang /_'jig rten 'di dang 'jig rten pha rol gyi kha na ma tho ba
[\[76b.6\]]rnams la 'jigs par lta ba dang /_sbyin pa byed pa dang /_bsod nams byed pa dang /_bsnyen gnas la nye bar gnas pa dang /_tshul khrims yang dag par blangs nas gnas pa'i mi dag mang ngam zhes bya ba ni mdo sde'i dum bu'o/_/de la ji ltar shes par bya ba lta bus mar shes
[\[76b.7\]]pa ni mar 'dzin pa ste/_de la gus par bya ba nyid kyi phyir ro/_/mar 'dzin pa ji lta ba bzhin du phar 'dzin pa yang de bzhin no/_/dge sbyong rnams la ldang ba dang /_thal mo sbyar ba dang /_phyag bya ba dang /_chos gos dang /_bsod snyoms la sogs pas ri mo dang /_sbyin par [#]bya ba'i
[\[77a\]]
[\[77a.1\]]phyir legs par byed pa ni dge slong [#]du 'dzin pa'o/_/dge sbyong du 'dzin ba ji lta ba bzhin du bram zer 'dzin pa yang de bzhin no/_/rigs kyi nang na rgan [#]rabs phu [#]nu bo dang /_sring mo dang nye du rnams la bkur sti byed pa ni rgan rabs la ri mo byed pa ste/_
[\[77a.2\]]ldang ba dang snyan par smra ba la sogs pa bya ba'i phyir ro/_/rgud pa rnams la rgud pa las yongs su bskyab pa dang /_dgos pa bsgrub pa'i phyir don byed pa'o/_/rang gi las la 'tsho ba log par [#]ma yin pas legs par sbyor ba'i phyir bya ba byed pa'o/_/sbyin pa dang tshul khrims las
[\[77a.3\]]byung ba'i bsod nams bsgrub [#]pa'i phyir bsod nams byed pa'o/_/'di man chad ni rgyu gang gis de dag de ltar gyur pa dang ji ltar bsod nams byed pa rnams kyi rgyud [#]dang rnam pa de 'chad do/_/rgyu gang gis de de ltar gyur zhe na/_'di ltar 'jig rten 'di dang 'jig rten pha rol gyi kha na ma tho ba
[\[77a.4\]]rnams la 'jigs [#]par lta bas so/_/de la kha na ma tho ba ni 'phags pas smad pa gang yin pa'o/_/'jigs pa ni nyes dmigs yin par [#]rig par bya'o[#]/_/de las 'jigs [#]par 'gyur ba'i phyir ro/_/ji ltar na bsod nams byed pa dag yin zhe na/_zas dang skom [#]dang bza'
[\[77a.5\]]ba dang bca' ba dang bzhon pa dang gos la sogs pa sbyin par byed pa gang yin pa ste/_de ni sbyin par bya bas na sbyin pa yin pa'i phyir ro/_/bsod nams byed pa ni kun dga' ra ba dang /_nags tshal dang /_stegs [#]dang /_rdzing [#]dang /_chu mig dang /_bsod nams kyi khang pa la
[\[77a.6\]]sogs pa bya ba la sogs pas 'jig rten rjes su 'dzin pa'i phyir ro/_/'di gnyis ka yang sbyin pa las byung ba'i bsod nams bya ba'i gzhi yin mod kyi/_tha dad par smos pa ni khyad par [#]dang khyad par med par sbyin pa'i dbye bas [#]yang dag par bstan pa'i phyir ro/_/khyad
[\[77a.7\]]par du sbyin pa ni len pa po dga' zhig kho na la rang gir bya ba'i phyir sgrub pa gang yin pa'o/_/khyad par med par sbyin pa ni sems can rnams la yongs su longs spyod du gzhug [#]pa'i phyir dbye ba med par gtong ba gang yin pa'o/_/bsnyen gnas la nye bar gnas pa dang /_
[\[77b\]]
[\[77b.1\]]tshul khrims yang dag par blangs [#]nas gnas pa ni nyin zhag gcig pa dang /_ji srid 'tsho ba'i [#]tshul khrims yang dag par len pa'i phyir ro/_/mdor na mdo sde'i dum bu 'di ni mi rnams bla ma dang /_yon gnas dang /_rgan po rnams dang /_rgud pa rnams dang /_rang
[\[77b.2\]]gi las dang /_bsod nams byed pa la go rims bzhin du [#]tshig gnyis dang gnyis dang bzhi rnams kyis ni re res yang dag par bsgrub [#]par bstan pa yin no/_/lhag ma rnams kyis ni yang dag par bsgrub [#]ba de nyid kyi rgyu dang /_bsod nams bya ba'i rnam pa'i dbye ba yang dag par
[\[77b.3\]]bstan pa yin no/_/'jig rten na chos smra ba ni su dag yin/_legs par zhugs pa ni su dag yin/_bde bar gshegs pa ni su dag yin zhes bya ba rgyas par 'byung ba nas/_'di ni 'jig rten na bde bar gshegs pa zhes bya ba'i bar ni mdo sde'i dum bu'o/_/'dir ni nges
[\[77b.4\]]par legs pa las brtsams nas yang dag par smra ba dang /_byed pa po gnyis dris pa dang /_dris [#]lan btab pa yin no/_/byed pa po yang rnam pa gnyis te/_brtson pa rnams ni gang dag yang dag par rab tu brtson pa rnams so/_/grol ba rnams ni gang dag mthar phyin pa rnams so/_/
[\[77b.5\]]'dod chags dang zhe sdang dang gti mug rnams kho na smos pa ni de rnams kyi go rims bzhin du tshor ba gsum la bcings pa'i phyir te/_'di ltar bcom ldan 'das kyis bde ba'i tshor ba la ni 'dod chags rgyas par 'gyur la/_sdug bsngal la ni khong khro ba dang /_bde ba yang ma yin
[\[77b.6\]]sdug bsngal ba yang [#]ma yin pa la ni ma rig pa'o zhes gsungs so/_/gdul ba'i phyir zhes bya ba ni bral bar bya ba'i phyir te/_ma lus par spang bar bya ba'i phyir ro/_/gang su dag 'dod chags ma lus par spangs pa [#]zhes bya ba ni sa las dang sa bon las dang /_rnam pa las ma
[\[77b.7\]]lus par spangs pa yin par rig par bya'o/_/sa las ji ltar zhe na srid pa'i rtse mo'i bar du ji ltar rigs par spangs pa'i phyir ro/_/sa bon las ji ltar zhe na/_thog [#]pa bag la nyal gyi mtshan nyid spangs pa'i phyir ro/_/rnam pa las ji lta bu zhe na/_mthong ba dang
[\[78a\]]
[\[78a.1\]]bsgoms pas spang bar bya ba rnams spangs pa'i phyir dang /_chung ngu'i chung ngu la sogs pa'i rnam pa spangs pa'i phyir ro/_/yongs su shes pa zhes bya ba la ji ltar yongs su shes she na/_bdag gis 'dod chags nas gti mug gi bar du spangs so zhes
[\[78a.2\]]bya bar ro/_/spangs pas ni rnam par grol ba ston la/_yongs su shes pas ni rnam par grol ba'i ye shes mthong ba'o/_/de ltar na ma lus par spangs pa ni so so [#]rang gis [#]rig par bya ba nyid du bstan pa yin te/_gzhan la rag las [#]pa dang /_som nyi dang ldan pa rnams bsal
[\[78a.3\]]ba'i phyir ro/_/'di ni 'jig rten na bde bar gshegs pa [#]dag ces bya'o/_/zhes bya ba'i bde bar zhes bya ba 'di ni ma lus pa'i don la yang mthong ste/_dper na zas bde bar zhu'o/_/bum pa legs par gang ba'o zhes bya ba lta bu'o/_/bsngags pa'i don la yang mthong
[\[78a.4\]]ste/_dper na gzugs bzang po cha lugs bzang po zhes bya ba lta bu'o/_/phyir mi ldog pa'i don la yang mthong ste/_dper na gcin nad las bde bar thar ro[#]/_/'byung po'i gdon las bde bar thar ro [#]zhes bya ba lta bu'o/_/don rnam pa 'di gsum gyis bde bar gshegs
[\[78a.5\]]pa dag yin te/_'jig rten pa'i snyoms par 'jug pa dag las bzlog nas ji srid du bgrod par bya bar gshegs pa'i phyir dang /_'gro ba bzang por gshegs pa'i phyir dang /_phyir mi ldog par gshegs pa'i phyir te/_mya ngan las 'das par gshegs pa dag ni de ltar du [#]
[\[78a.6\]]gshegs pa dag yin no/_/de ltar na mya ngan las 'das pa [#]ni bla na med pa nyid dang /[ #]rtag pa nyid du bstan pa yin te go rims bzhin no//_//bam po lnga pa/_'di ltar las kyang yod la nyon mongs pa rnams dang sred pa dang [#]lta ba dang nga rgyal dang ma rig pa yang
[\[78a.7\]]yod na de lta bu ni tshe phyi ma la 'du byed rnams 'byung bar 'gyur ro zhes bya ba ni mdo sde'i dum bu'o[#]/_/'dir ni skye ba'i rgyu grogs dang bcas pa yongs su bstan pa yin no/_/las la nyon mongs pa rnams grogs su gyur pas skye ba skyed par byed de/_nyon mongs pa zad na mi
[\[78b\]]
[\[78b.1\]]skye ba'i phyir dang /_nyon mongs pa ma zad na las ji lta ba bzhin du skye ba'i phyir ro/_/nyon mongs pa de dag kyang sred pa la sogs pa'o/_/de la sred pa ni mngon par 'grub [#]pa'i rgyu yin no/_/mdo sde gzhan [#]las ni skye ba'i rgyu yin la/_sred pa ni mngon par 'grub pa'i rgyu yin no
[\[78b.2\]]zhes gsungs pa'i phyir ro/_/ji ltar na sred pa mngon par 'grub pa'i rgyu yin zhe na/_lus thams cad kyi thun mong gi rgyur gyur pa nyid kyis [#]mngon par 'grub pa'i rgyu yin pa'i phyir ro/_/lta ba dang nga rgyal dang ma rig pa ni de 'dren par byed pa dag yin te/_bdag tu lta ba dang
[\[78b.3\]]nga'o snyam pa'i nga rgyal gyi sgo nas bdag med pa nyid la kun tu rmongs na de kun tu rgyu ba dang mi spangs pa'i [#]phyir ro/_/de'i phyir 'di dag kho na smos kyi/_khong khro ba dang the tshom gnyis ni ma yin no/_/gzhan yang 'dod pa'i khams kyi las kyi grogs ni nyon mongs pa thams cad
[\[78b.4\]]yin la/_gzugs dang gzugs med pa'i khams gnyis kyi [#]ni sred pa la sogs pa grogs yin te[#]/_sred pa dang lta ba dang nga rgyal dang the tshom shas che ba'i bsam gtan gyi bag la nyal yod pa'i phyir ro/_/the tshom ni ma rig pas rab tu phye ba nyid kyi phyir te[#]/_gti mug
[\[78b.5\]]shas che ba la shes pa nges pa mi 'byung bas so/_/dge slong dag dge slong gsar bu 'di dag ni dge sbyong gi gnod pas gtses pa/_tshangs par spyod pa'i 'dam gyis zil gyis non pa/_sdig pa mi dge ba'i chos kun nas nyon mongs pa can yang srid pa pa rims nad dang bcas
[\[78b.6\]]pa sdug bsngal gyi rnam par smin pa can tshe phyi ma la skye ba dang rga ba dang 'chi bar 'gyur ba rnams kyis zil gyis non pa zhes bya ba'o zhes bya ba ni [#]mdo sde'i dum bu'o/_/de la dge sbyong gi gnod pa ni rnyed pa dang bkur sti gang gis zil gyis non na dge sbyong gi dngos po las nyams par
[\[78b.7\]]'gyur ba ste/_bcom ldan 'das kyis [#]dge slong dag 'di ltar 'di na kha cig bslab pa btang nas nyams te gnas pa 'di ni 'phags pa'i chos 'dul ba las [#]nyams pa yin no zhes gsungs pas so/_/tshangs par spyod pa'i 'dam ni rnyed pa dang bkur sti gang la chags na 'phags
[\[79a\]]
[\[79a.1\]]pa'i mya ngan las 'das pa'i lam yan lag brgyad par mi 'dong ba ste/_de ni bcom ldan 'das kyis tshangs par spyod pa'i 'dam yin par gsungs so/_/sdig pa mi dge ba'i chos rnams ni kun nas nyon mongs pa can la sogs pa ste/_gang
[\[79a.2\]]dag gis zil gyis non na tshul khrims nyams par byas nas ngan song du 'dong ba rnyed pa dang bkur sti'i rgyu brnab [#]sems can nyid la sogs pa gang dag yin pa'o/_/'dis ni dge slong gsar bu rnyed pa dang bkur sti lhur len 'dzin pa rnams la mthong ba'i chos la bslab
[\[79a.3\]]pa gtong ba dang /_mya ngan las 'das par mi 'gro ba dang /_tshe phyi ma la ngan 'gror 'gro ba'i nyes dmigs rnam pa gsum yod par ston to/_/de la sdig pa ni 'phags pa'i skye bos smod [#]pa'i don gyis so/_/mi dge ba ni mi bde [#]ba'i don gyis so/_/de ltar na de rnams ni gzhan
[\[79a.4\]]gyis dang /_rang nyid kyis [#]skyon yin par bstan pa yin no/_/ji ltar smad pa dang mi bde ba de ni kun nas nyon mongs pa can yang srid pa pa nyid pa [#]nyes dmigs dang bcas pas yang dag par ston to/_/de ni [#]mthong ba'i chos la yang dang yang du kun nas nyon mongs par byed pa'i phyir kun
[\[79a.5\]]nas nyon mongs pa can no/_/tshe phyi ma la yang srid pa mngon par 'grub [#]pa'i phyir yang srid pa pa'o/_/kun nas nyon mongs pa can dag yin pa la rims nad dang bcas pa dang /_sdug bsngal gyi rnam par smin pa can gyi nyes dmigs yod de/_mthong ba'i chos nyid la
[\[79a.6\]]nyon mongs pa yongs su gdung ba rnams kyis [#]lus dang sems yongs su gdung bar [#]byed pa'i phyir dang /_tshe phyi ma la ngan 'gror 'gro ba'i phyir ro/_/yang srid pa [#]par gyur pa la tshe phyi ma la skye ba dang rga ba dang 'chi bar 'gyur ba zhes bya ba'i nyes dmigs yod de yun ring por
[\[79a.7\]]skye ba dang rga ba dang 'chi ba 'dren pa'i phyir ro/_/'di ni ston pa'i bstan pa bzhin byed pa dang /_mi gtong bar bsgom [#]pa dang /_lhag mthong dang ldan pa khyim stong pa rnams rgyas par byed pa/_rang [#]gi don gyi sbyor ba la rjes su brtson pa/_tshangs pa mtshungs par spyod pa
[\[79b\]]
[\[79b.1\]]mkhas pa rnams kyis ma smad pa/_yul 'khor gyi bsod snyoms [#]'bras bu yod par za ba zhes bya ba ni mdo sde'i dum bu'o/_/de la bstan pa bzhin du bsgrub [#]pa'i phyir ston pa'i bstan pa bzhin [#]byed pa'o/_/yang dang yang du bsgoms pas mi gtong bar sgom pa ste/_'di
[\[79b.2\]]ltar cung zad cung zad ces bya ba gsungs pa bzhin [#]no/_/ji ltar thos pa bzhin du chos rab tu rnam par dbye ba'i phyir lhag mthong dang ldan pa'o/_/sems rtse gcig tu bya ba'i don du khyim stong pa rnams la mngon par dga' ba'i phyir khyim stong pa rnams rgyas par byed pa'o/_/
[\[79b.3\]]mya ngan las 'das pa ni legs par rab tu byung ba'i rang gi don yin te/_de'i don du rab tu byung [#]ba'i phyir ro/_/de'i sbyor ba ni thabs yin te/_de thob bar byed pa'i [#]lam gang yin pa'o/_/de la rjes su brtson pa ni ji ltar de la brtson par bya ba de ltar brtson 'grus mi gtong
[\[79b.4\]]ba nyid kyis brtson pa'i phyir te/_de ltar na rang gi don gyi sbyor ba la rjes su brtson pa'o/_/mngon par 'dod pa nyid yin pa'i phyir tshangs pa mtshungs par spyod pa mkhas pa rnams kyis ma smad pa'o/_/de'i 'bras bu dang bcas pa nyid du byed pa'i phyir yul 'khor gyi bsod
[\[79b.5\]]snyoms 'bras bu yod par za ba'o/_/mdor na tshig bdun po 'di rnams kyis ni ston pa dang /_bstan pa dang /_tshangs pa mtshungs par spyod pa rnams dang /_sbyin par byed pa rnams la yang dag par sgrub pa [#]yongs su bstan pa yin no/_/ston pa la ni de'i bstan pa bzhin
[\[79b.6\]]du sgrub ba'i phyir ro/_/bstan pa la ni rtag tu las khyad par du 'phags pa la sbyor ba'i phyir dang /_phyin ci ma log par sbyor ba'i phyir dang /_rnam par ma g.yengs par sbyor ba'i phyir dang /_chog mi shes par sbyor ba'i phyir ro/_/dge slong gi las khyad par du 'phags pa ni
[\[79b.7\]]bsam gtan yin par rig par bya'o/_/gzhan yang rtag tu bsgom pa'i phyir dang /_kun nas nyon mongs pa can ma yin par bsgom pa'i phyir dang /_bar chad med par bsgom pa'i phyir dang /_chog mi shes par bsgom pa'i phyir ro/_/tshangs pa mtshungs par spyod pa
[\[80a\]]
[\[80a.1\]]rnams la ni don mthun pa nyid du [#]sbyor ba'i phyir ro/_/sbyin par byed pa rnams la ni de'i sbyin pa 'bras bu chen po nyid du sbyor ba'i phyir ro/_/da ltar mi rnams ni chos ma yin par chags pas chags pa dang /_mi rigs par chags pas zil
[\[80a.2\]]gyis non pa dang /_chos log pas dkris pa yin no zhes bya ba ni mdo sde'i dum bu'o/_/de la chos ma yin pas yul yongs su spyad pa la chags pa ni chos ma yin par chags pas chags pa ste/_dper na 'dod pas log par g.yem pa'am lings 'debs pa lta bu'o/_/
[\[80a.3\]]mi rigs pas chags pa ni mi rigs par chags pa ste/_chom rkun dang /_mthu stobs dang /_brid [#]pa la sogs pas pha rol gyi nor don du gnyer ba gang yin pa'o/_/log pas byas pa'i chos ni log pa'i chos te/_'di chos ma yin par byas pa pha rol la 'tshe ba dang ldan
[\[80a.4\]]pa rgyal po'i chos sam bram ze'i chos gang yin pa'o/_/des ni yul yongs su spyad pa dang /_longs spyod yongs su tshol [#]ba dang /_bde 'gro yongs su tshol [#]ba la brtsams nas mi rnams la log par sgrub pa rnam pa gsum yod par bstan pa yin no/_/sangs rgyas
[\[80a.5\]]bcom ldan 'das rnams kyi [#]gtam dus sngar bya ba gang yin pa de ni [#]'di lta ste/_sbyin pa'i gtam dang zhes bya ba rgyas par 'byung ba ni mdo sde'i dum bu'o/_/de la dus sngar bya ba ni rgyud yang dag phul can gyi gtam gyi snod du bya ba'i phyir ro/_/de ni mdor na longs spyod phun sum
[\[80a.6\]]tshogs pa'i rgyu dang /_lus phun sum tshogs pa'i rgyu dang /_phun sum tshogs pa de gnyis ka'i khyad par dang /_de las phyir phyogs par byed pa'i gzhi dang /_de las nges par 'byung ba'i thabs las brtsams nas rig par bya'o/_/de las phyir phyogs par byed pa'i
[\[80a.7\]]gzhi ni 'dod pa rnams ro chung ba nyid dang /_nyes dmigs mang ba nyid yin no/_/de gnyis kyis kyang 'di ltar kun nas nyon mongs pa dang rnam par byang bar byed do/_/de las nges par 'byung ba'i thabs ni rab tu 'byung ba'i mtshan nyid nges par 'byung ba nyid dang /_rab tu byung
[\[80b\]]
[\[80b.1\]]nas lus dang sems thag ring ba'i mtshan nyid rab tu dben [#]pa nyid dang /_rab tu dben par gyur nas kyang mya ngan las 'das pa'i tshogs kyi mtshan nyid rnam par byang ba'i phyogs dang mthun pa'i chos dran pa nye bar gzhag pa la sogs pa rnams so/_/sbyin pa la sogs pa'i
[\[80b.2\]]gtam rnams kyi go rims ni mi rnams kyi bde ba ni longs spyod la rag las pa yin la/_longs spyod chen po yang sbyin pa'i 'bras bu yin te/_de'i phyir de rnams ni sbyin pa'i gtam kho na la dga' ba yin pas thog ma kho nar sbyin pa'i gtam mo/_/sbyin pa de yang tshul
[\[80b.3\]]khrims med na ngan 'gror 'bras bu smin par 'gyur te/_gro zhin [#]skyes kyi mdo las/_glang po cher gyur kyang glang po che rgyan dang ldan pa thob pa yin no zhes gsungs pa lta bu yin pas de'i 'og tu tshul khrims kyi gtam mo/_/de'i 'og tu bde 'gror gyur du zin gyis kyang mi rnams
[\[80b.4\]]kyis [#]'dod par bya ba dag ni mi gtsang ba dang /_dri nga ba dang /_dri bshung ba dang /_mi mthun pa [#]dag yin la/_lha rnams kyi 'dod par bya ba dag ni 'phags par ches lhag pa [#]dang ches gya nom pa yin no zhes mtho ris kyi gtam mo/_/de'i 'og tu de rnams la ro chung ba dang /_nyes dmigs
[\[80b.5\]]ches mang ba yin no [#]zhes 'dod pa rnams la ro myang ba dang /_nyes dmigs yang dag par rab tu bstan pa yin no/_/de'i 'og tu ro myang ba las gyur pa ni kun nas nyon mongs pa yin la/_nyes dmigs las gyur pa ni rnam par byang ba yin no zhes kun nas nyon mongs
[\[80b.6\]]pa dang /_rnam par byang ba yang dag par rab tu bstan pa yin no/_/de'i 'og tu nyes dmigs kyis yid byung na de las nges par 'byung ba la mngon du phyogs par byed pa yin no zhes nges par 'byung ba dang /_rab tu dben pa'i phan yon la sogs pa rab tu bstan pa yin no/_/
[\[80b.7\]]gang gi tshe sems rangs pa dang sems nyams bde ba zhes bya ba ni gtam 'di'i phan yon yongs su bstan pa yin no/_/sems dga' ba dang sems sgrib pa med pa zhes bya ba ni sems rangs pa dang /_nyams bde ba'i bshad pa yin par go rims bzhin te/_mchog tu dga' ba nyid
[\[81a\]]
[\[81a.1\]]dang ldan pa'i phyir dang /_sgrib pa lnga dang mi ldan pa'i phyir te/_skyon med par ni nyams bde ba zhes bya bas so/_/yang dag phul can gyi chos bstan pa kun tu shes par bya bar skal ba dang ldan pa dang nus pa zhes bya ba ni sems de'i phan yon yongs su
[\[81a.2\]]ston pa yin no/_/de la sems dga' ba nyid kyis ni skal ba dang ldan pa yin te/_dga' ba la sogs pa'i rgyu'i rim pas so/_/sems sgrib pa med pa nyid kyis ni nus pa kho na yin te/_sgrib pa nyon mongs pa'i gnyen po'i ting nge 'dzin thob pa'i phyir ro/_/gzhan yang
[\[81a.3\]]skal ba dang ldan pa dang /_nus pa gnyis kyis ni rigs dang /_yongs su smin pa phun sum tshogs pa yongs su bstan par [#]rig par bya'o[#]/_/de'i tshe na de la gnyis ka phun sum tshogs pa yin no/_/rigs ni snga nas [#]yod pa nyid yin no/_/rigs ma smos na sangs rgyas
[\[81a.4\]]rnams kyis yang dag phul [#]can gyi chos bstan pa ni gnyis [#]ka la ltos [#]pa'o zhes bstan par mi 'gyur ro/_/'phags pa'i bden pa'i gtam ni yang dag phul can te/_/mthong ba dang bsgom pa'i lam gnyis kyis ngan 'gro [#]dang 'khor ba las yang dag phul du byed pa'i phyir ro/_/
[\[81a.5\]]mya ngan las 'das pa yang chos thams cad las mchog tu 'phags pa nyid kyis [#]yang dag phul can yin no/_/'bras bu de dang ldan pa'i phyir yang dag phul can te/_yang 'byung [#]ba'i sred pa bzhin no/_/'phags pa nyan thos thos pa dang ldan pas de ltar mthong na gzugs la
[\[81a.6\]]yid 'byung bar 'gyur zhing tshor ba dang /_'du shes dang /_'du byed rnams dang rnam par shes pa la yid 'byung bar 'gyur ro/_/yid byung na 'dod chags dang bral bar 'gyur ro/_/'dod chags dang bral na rnam par grol bar 'gyur ro zhes bya ba ni mdo sde'i dum bu'o/_/
[\[81a.7\]]'dir yid byung ba dang /_'dod chags dang bral ba dang /_rnam par grol ba rnams kyi rgyur 'gyur ba ni go rims bzhin du yongs su bstan pa yin no/_/de la yid byung ba ni mi mthun pa nyid du 'dzin pa'o/_/'dod chags dang bral bar gyur pa ni/_'dod chags dang bral
[\[81b\]]
[\[81b.1\]]ba ste/_de'i thob pa 'chad [#]pa'o/_/de'i thob pa la sogs pa dang de dang mi ldan par gnas gyur pa ni rnam par grol ba'o/_/rnam grangs gzhan yang dga' ba sngon du song ba'i 'dod chags dang /_gzugs la sogs pa dag la 'dod chags sngon du [#]song ba'i sems rang
[\[81b.2\]]dbang med par 'jug pa nyid kyi 'ching ba yod pas de'i phyir go rims bzhin du de'i gnyen po yid byung ba la sogs pa rnams dus tha dad pa nyid ma yin yang mi mthun pa'i phyogs kyi go rims kyis bshad pa yin te/_dper na ma rig pa 'gags [#]pas 'du byed 'gag ces bya ba lta
[\[81b.3\]]bu'o/_/gzhan yang kha cig na re bcom ldan 'das kyis [#]chos de dag la nad nyid dang /_'bras nyid dang /_zug rngu nyid dang /_sdig pa nyid dang /_mi rtag pa nyid dang /_sdug bsngal ba nyid dang /_stong pa nyid dang /_bdag med pa nyid du yid la byed do zhes gang gsungs pa
[\[81b.4\]]'di ni yang dag pa ji lta ba bzhin du lta ba yin la/_de chos de dag la nad nyid nas bdag med pa nyid kyi bar du yid la byas nas chos de dag la sems skyo bar byed skrag par byed phyir zlog [#]par byed do zhes gang gsungs pa 'di ni yid byung ba'o/_/des chos de dag la skyo zhing skrag la
[\[81b.5\]]phyir ldog nas 'di ni zhes bya [#]ba 'di ni gya nom pa yin te/_'di lta ste/_phung po kun spangs pa dang /_sred pa zad pa dang /_'dod chags dang bral ba dang /_'gog pa dang /_mya ngan las 'das pa'o zhes 'chi ba med pa'i dbyings la sems nye bar sbyor ba zhes gang gsungs pa 'di
[\[81b.6\]]ni 'dod chags dang bral ba'o/_/des de ltar shes shing de ltar mthong ba na 'dod pa'i zag pa las sems rnam par grol bar 'gyur ro/_/srid pa'i zag pa dang /_ma rig pa'i zag pa las sems rnam par grol bar 'gyur ro zhes gang gsungs pa 'di ni rnam par grol ba'o zhes
[\[81b.7\]]zer te/_'dir ji ltar mya ngan las 'das pa yid la byed pa las 'dod chags dang bral bar 'gyur la/_phyis rnam par grol bar 'gyur ro zhes bya ba'i bsam pas brjod dgos so/_/byis pa so so'i skye bo thos pa dang mi ldan pas yun ring po nas byi dor byas shing zhes bya ba nas
[\[82a\]]
[\[82a.1\]]bzung ba yin no zhes bya ba'i bar ni mdo sde'i dum bu'o/_/de la byi dor byas pa ni phan pa'i dngos po nye bar sgrub pa nyid kyis so/_/sbas pa ni gnod pa'i dngos po spong ba nyid kyis so/_/ci'i phyir zhe na/_bshad pa bdag gir [#]byas pas so/_/ji
[\[82a.2\]]ltar bdag gir byas pa yin zhe na/_bshad pa 'di ni bdag gir [#]yin/_'di ni nga bdag yin/_'di ni bdag [#]yin zhes khas blangs la bzung ba yin no/_/de la khas blangs pa ni lta ba ste/_rnam pa gnyis kyis khas blangs pa'i phyir ro/_/bzung ba dang srid [#]pa ste/_de'i
[\[82a.3\]]rjes su 'brang bas chags pa'i phyir ro/_/'di ni bdag gi [#]yin zhes bya ba bdag gi ba'i rnam pa dang /_'di ni nga bdag yin/_'di ni bdag gi bdag yin no zhes bya ba bdag gi rnam pa ni bdag tu lta ba rnam pa gnyis po lhan cig skyes pa dang /_kun tu brtags pa dang /_
[\[82a.4\]]gzhan yang gzhi tha mi dad pa dang /_gzhi tha dad pa dang go rims bzhin yin pa dang /_de'i rjes su mthun pa'i sred pa gnyis kyis so/_/rnam grangs gzhan yang nga'o snyam pa'i nga rgyal dang /_bdag tu lta ba gnyis kyis dang /_de'i rjes su 'brang ba'i sred pa gnyis so/_/
[\[82a.5\]]'di thams cad ni de'i rnam pa dang [#]/_de'i rgyu nyid kyis bdag gir byas pa zhes bya'o/_/mdor na 'dis ni byis pa rnams kyis [#]rnam par shes pa la bdag tu lta ba dang /_sred pa la log par sgrub pa las dang bcas pa'am/_bdag tu lta ba dang /_nga rgyal du lta ba dang /_sred pa
[\[82a.6\]]las log par bsgrub pa yin par yongs su bstan pa yin no/_/mdag me'i rlung [#]dper brjod pa mdzad nas/_de de las bsring ba sems pa dang /_bsring ba don du gnyer ba dang /_bsring ba la brtags nas 'jog par byed do zhes bya ba ni mdo sde'i dum bu'o/_/de la bsring
[\[82a.7\]]ba zhes bya ba ni thag bsring ba'o/_/yon tan nyid du sems mngon par 'du byed pa ni sems pa'o/_/'dod pa ni rang bzhin gyi [#]don du gnyer ba'o/_/so sor brtags nas sems 'jog pa ni yid la byed pa'o/_/yon tan nyid du gang bsam pa de la ni rang gi ngang gis [#]don du
[\[82b\]]
[\[82b.1\]]gnyer ba'am/_so sor brtags nas de la sems 'jog par byed de/_dper [#]na sman ro zhim pa'am tsha ba la byed pa bzhin no/_/dge slong dag dge slong chos shes pa yang yin no/_/ji lta bu yin zhe na/_'di la dge slong gis chos shes pa ni 'di lta ste/_mdo'i sde dang
[\[82b.2\]]dbyangs kyis bsnyad pa'i sde dang zhes bya ba ni mdo sde'i dum bu'o/_/de la sangs rgyas kyis sam/_sangs rgyas kyis gnang ste nyan thos kyis bshad pa gang yin pa de'i don mdor gleng ba'i don gyis na mdo sde'o/_/de nyid tshigs su bcad pas phyis dbyangs su bsnyad pa dang bkri
[\[82b.3\]]ba'i don gang yin pa ste dbyangs kyis bsnyad pa'i sde'o/_/lung du bstan pa'i sde ni gang las bcom ldan 'das kyis 'das pa dang ma 'ongs pa'i nyan thos la sogs pa rnams lung ston par mdzad pa dang /_nges pa'i don gang yin pa'o/_/tshigs su bcad pa'i sde ni tshig gnyis
[\[82b.4\]]dang gsum dang bzhi dang lnga dang drug tu tshigs su sbyar bas bshad pa gang yin pa'o/_/ched du brjod pa'i sde ni gang zag gi ched du gsungs pa ma yin gyi bstan pa gnas par bya ba 'ba' zhig gi phyir gang yin pa ste/_gang las bcom ldan 'das kyis ched du brjod pa ched du
[\[82b.5\]]brjod par mdzad do zhes bya'o/_/gleng gzhi'i sde ni 'dul ba dang 'brel ba ste/_'dul ba ni byung bas rab tu phye ba nyid kyi [#]phyir te/_gang las bcom ldan 'das kyis gleng gzhi 'di dang skabs 'di dang don byung ba [#]las bcom ldan 'das kyis 'di skad bshad pa ni 'di skad ces
[\[82b.6\]]bya'o zhes 'byung ba yin no/_/rtogs pa [#]brjod pa'i sde ni ring po len gyi rtogs pa brjod pa la sogs pa ste/_gang las rtogs par bya ba'i phyir dpe gzhan rgyas par brjod pa 'byung ba yin no/_/de lta bu byung ba'i sde ni sngon gyi rgyud dang 'brel ba'o/_/skyes pa'i rabs kyi
[\[82b.7\]]sde ni gang las bcom ldan 'das kyi sngon gyi byang chub sems dpa'i skyes pa'i rabs bstan pa 'byung ba yin no/_/shin tu rgyas pa'i sde ni theg pa chen po yin te/_lung phog pa gang gis byang chub sems dpa' rnams pha rol tu phyin pa bcu dag gis sa bcu dag tu yang
[\[83a\]]
[\[83a.1\]]dag par 'grub pa na stobs bcu'i rten sangs rgyas nyid 'thob pa'o/_/rmad du byung ba'i chos kyi sde ni gang las sangs rgyas rnams dang /_byang chub sems dpa' rnams dang /_nyan thos rnams kyi [#]phul du byung ba bstan pa'o/_/gtan la dbab par [#]
[\[83a.2\]]bstan pa'i sde ni gang dag [#]las de kho na mthong ba rnams dang /_gzhan rnams kyis mdo sde'i don chos kyi rjes su mthun par gtan la dbab par bstan pa'o/_/de nyid de'i don rnam par 'chad pas ma mo zhes bya ste/_de las gzhan pa'i mdo sde'i don bshad pa'i rten yin pa'i phyir
[\[83a.3\]]ro/_/chos mngon pa zhes kyang bya ste/_mtshan nyid phyin ci ma log par ston pa nyid kyis [#]chos kyi mtshan nyid la mngon du phyogs par byed pa'i phyir ro/_/de ltar na sangs rgyas kyi gsung rab yan lag bcu gnyis po 'di ni sde snod gsum du bsdus pa yin no/_/ci'i phyir theg
[\[83a.4\]]pa chen po la shin tu rgyas pa'i sde zhes bya zhe na tshig gi don gyis dang ming du chags pas so/_/ji ltar na tshig gi don gyis she na/_nges pa'i tshig gi tshul gyis na theg pa rgyas pa ni shin tu rgyas pa'i sde yin no/_/theg pa rgyas pa yang theg pa chen po yin te/_chen po nyid rnam pa
[\[83a.5\]]bdun dang ldan pa'i phyir ro/_/chen po nyid rnam pa bdun la chos chen po nyid ni stong phrag brgya pa la sogs pa'i mdo sde [#]tshad med pa dang ldan pa'i phyir ro/_/sems bskyed pa chen po nyid ni sems can thams cad kyi don bya ba'i phyir [#]yon tan dang skyon skye ba dang 'grib pa thams cad
[\[83a.6\]]kyi mthar thug pa'i gnas bla na med pa yang dag par rdzogs pa'i byang chub tu sems bskyed pa'i phyir ro/_/mos pa chen po nyid ni chos shin tu zab pa dang /_rgya che ba la mos pa'i phyir ro/_/bsam pa rgya chen po nyid ni lhag pa'i bsam pa dag pa'i sa la sems can thams cad
[\[83a.7\]]la bdag dang gzhan du mnyam pa nyid kyi bsam pa thob pa'i phyir ro/_/tshogs chen po nyid ni sar chud pa na skad cig re re la bsod nams dang ye shes kyi tshogs dpag tu med pa la [#]sogs pa'i phyir ro/_/dus chen po nyid ni bskal pa grangs med pa gsum du yang dang yang du brtson
[\[83b\]]
[\[83b.1\]]pa'i phyir ro/_/yang dag par 'grub pa chen po nyid ni sems can thams cad dang mi mnyam pa'i sangs rgyas kyi sku yang dag par 'grub pa'i phyir ro/_/de lta bu ni tshig gi don gyis so/_/ji ltar na ming du chags pas she na/_theg pa chen po de nyid la shin tu rgyas pa'i
[\[83b.2\]]sde zhes bya ba'i ming 'di chags so/_/mtshungs pa med pa'i sde zhes kyang bya ste/_mtshungs pa dang bral ba'i phyir ro/_/sde pa gzhan dag las ni rnam par 'joms pa'i gtsug phud kyi sde dang /_rnam par 'joms pa chen po'i sde ste/_de ni bag chags dang bcas pa'i nyon
[\[83b.3\]]mongs pa rnam par 'joms [#]pa'i phyir ro/_/yang 'dir/_rgyas pa'i phyir na shin tu rgyas pa'i sde/_/mtshungs bral de phyir mtshungs med sde [#]yang yin/_/lta ba thams cad rnam par 'joms [#]pa'i phyir/_/rnam par 'joms [#]pa'i sder yang shes par bya/_/de ltar mdo sde'i dum bu brgya'i
[\[83b.4\]]tshig rnams kyi don bshad pa ni tshig gi don bshad pa'i phyogs shig bstan pa'i phyir ro/_/phyogs 'dis ni blo dang ldan pa rnams kyis tshig gzhan rnams kyi don yang dag [#]par bya'o/_/rnam par bshad pa'i rigs [#]pa las le'ur bcad [#]pa gnyis pa'o//_//gzhan
[\[83b.5\]]yang rnam pa bzhi dag gis tshig gi don rig par bya ste/_rnam grangs kyis dang mtshan nyid kyis dang /_nges pa'i tshig gis dang /_rab tu dbye bas so/_/de la rnam grangs ni ming gzhan [#]no/_/mtshan nyid ni don gang la ming de yod pa'i'o/_/nges pa'i tshig ni ming gi
[\[83b.6\]]rgyu mtshan brjod pa'o/_/rab tu dbye ba ni brjod par bya ba de gzugs can dang /_gzugs can ma yin pa dang /_bstan du yod pa dang /_bstan du med pa la sogs pa'i rnam par [#]rab tu dbye bas so/_/de ltar na tshig gi don rnam [#]pa thams cad dang ldan pa yongs su bstan
[\[83b.7\]]pa yin la/_so so [#]yang dag par rig pa'i sa [#]yang byas pa yin no/_/gdul [#]ba'i khyad par la ltos [#]nas lan 'ga' ni kha cig bshad par bya ste/_bcom ldan 'das kyis kyang lan 'ga' ni rnam grangs tsam zhig bshad de/_dper na rten cing 'brel bar 'byung ba'i
[\[84a\]]
[\[84a.1\]]mdo las/_de dang de la [#]yang dag pa ji lta ba bzhin du mi shes pa dang /_mi mthong ba dang /_mngon par ma rtogs pa dang /_mun khung dang /_kun tu rmongs pa dang /_ma rig pa dang /_mun pa gang yin pa 'di ni ma rig pa zhes bya'o zhes 'byung ba lta
[\[84a.2\]]bu'o/_/kha cig las ni mtshan nyid tsam zhig ste/_dper na de nyid las rnam par shes pa'i rkyen gyis ming dang gzugs zhes bya ba la/_ming gang zhe na/_gzugs can ma yin pa'i phung po bzhi [#]ste/_tshor ba'i phung po nas rnam par shes pa'i phung po'i bar du'o/_/gzugs
[\[84a.3\]]gang zhe na/[ #]gang ci yang rung ste/_de thams cad [#]'byung ba chen po bzhi dag rgyur byas pa ste zhes 'byung ba lta bu'o/_/kha cig las ni nges pa'i tshig tsam zhig ste/_dper na bza' ba lta bu las gzugs shing [#]gzugs su rung bas na de'i phyir gzugs nye bar len pa'i phung po
[\[84a.4\]]zhes bya'o [#]zhes 'byung ba lta bu'o/_/kha cig las ni rab tu dbye ba tsam zhig ste/_dper na ma rig pa'i rkyen gyis 'du byed rnams zhes bya ba la/_'du byed rnams gang zhe na/_'du byed rnams ni gsum ste/_lus kyi 'du byed dang /_ngag gi 'du byed dang /_yid kyi 'du byed
[\[84a.5\]]rnams so/_/'du byed kyi rkyen gyis rnam par [#]shes pa zhes bya ba la/_rnam par shes pa gang zhe na/_rnam par shes pa'i tshogs drug rnams te zhes 'byung ba lta bu'o/_/tshig gi don bshad zin to/_/da ni mtshams sbyar ba bshad par bya'o/_/de la mtshams sbyar ba ni rnam pa
[\[84a.6\]]gnyis te/_don snga phyi 'brel ba'i mtshams sbyar ba ni dper na dge slong dag 'phags pa'i chos kyi phyag rgya rtogs pa dang /_mthong ba shin tu rnam par dag pa bshad par bya'o zhes gsungs nas/_dge slong dag gang zhig 'di skad du/_bdag gis ni stong pa nyid dang /_
[\[84a.7\]]mtshan ma med pa can dang /_cung zad med pa nyid ma thob par zhes 'byung ba'i mtshams sbyar ba yang [#]gang yin/_de bzhin du de las sa chen po 'di tshig par 'gyur ba dang /_med par 'gyur ba dang /_mi 'byung bar [#]'gyur ba gang yin pa ni [#]gzhi mthong ba ma rtogs par su zhig
[\[84b\]]
[\[84b.1\]]dad par 'gyur/_su zhig yid ches par 'gyur zhes gsungs nas [#]dge slong dag sngon byung ba na [#]ston pa spyan legs zhes bya ba zhig byung [#]bar gyur to zhes 'byung ba'i mtshams sbyar ba yang gang yin zhes bya ba de [#]la sogs pa'o/_/snga phyi nyid kyi [#]go rims kyi mtshams sbyar ba ni dper
[\[84b.2\]]na 'phags pa'i bden pa rnams las ci'i phyir 'bras bu'i 'og tu rgyu bstan la/_de bzhin du bslab pa gsum rnams las kyang ci'i phyir tshul khrims dang ting nge 'dzin gyi 'og tu ting nge 'dzin dang shes rab bstan zhes bya ba lta bu'o/_/dper brjod pa'i mdo sde'i dum bu 'di
[\[84b.3\]]rnams kyi mtshams sbyar ba ni ji ltar rig par bya zhe na/_'phags pa'i chos kyi phyag rgya rtogs pa [#]bshad par bya'o zhes gsungs nas/_dge slong dag gang zhig 'di skad du zhes bya ba ni re zhig gang zhig rtogs pa brjod par bzhed pa'i 'phags pa'i chos kyi phyag rgya de 'chad pa
[\[84b.4\]]yin te/_'di ni de'i mtshams sbyar ba [#]yin no/_/gzhi mthong ba ma gtogs par su zhig dad par 'gyur/_su zhig yid ches par 'gyur zhes gsungs nas spyan legs kyi skyes pa'i rabs bstan pa ni bdag nyid la dad pa nyid du 'gyur bar yid ches par bya ba'i phyir ro/_/don
[\[84b.5\]]'di ston te/_de'i tshe na yang ngas nyan thos rnams la ma bslus na da lta smos kyang [#]ci dgos zhes bya ba'o/_/mi rtag pa nyid bstan pa de yang don che ba nyid dang /_rnyed par dka' ba nyid du yongs su bstan pa'i phyir te/_'di ni de'i mtshams sbyar ba yin no/_/'phags pa'i
[\[84b.6\]]bden pa rnams kyi bshad pa'i mtshams sbyar ba ni ji ltar mngon par rtogs pa bzhin du yin te/_sdug bsngal la [#]sdug bsngal nyid du mthong nas 'di ga las byung zhes rgyu kun tu tshol [#]bar byed do/_/de nas de 'gog pa la'o/_/de nas 'gog pa'i thabs la ste/_de ltar na nad
[\[84b.7\]]dang /_de'i gzhi dang /_nad med pa nyid dang /_sman tshol [#]ba'i tshul gyis snga ma snga ma la rnam par dpyod pa'i phyir 'phags pa'i bden pa rnams ji ltar mngon par rtogs pa de ltar bshad pa yin te/_'di ni de'i mtshams sbyar ba yin no/_/bslab [#]pa gsum rnams zhes bya ba
[\[85a\]]
[\[85a.1\]]ni 'dir tshul khrims dang ldan na sems mnyam par 'jog go/_/sems mnyam par gzhag na yang dag pa ji lta ba bzhin du shes so zhes 'byung bas 'di ni de'i mtshams sbyar ba yin no/_/gzhan yang rgyu rnam pa bcu dag gis bslab pa rnam pa [#]gsum
[\[85a.2\]]dag brjod par bya'o/_/yang ni go rims de gnyis bzang po yin no/_/sdom brtson rnam pa gsum gyi rgyu nyid kyis yin te/_sdom brtson rnam pa gsum ni 'chal pa'i tshul khrims yang dag par sdom pa'i phyir dang /_yul la yang dag par sdom pa'i phyir dang /_nyon
[\[85a.3\]]mongs pa yang dag par sdom pa'i phyir ro/_/tshangs par spyod pa rnam pa gsum gyi rgyu nyid kyis kyang yin te/_tshangs par spyod pa rnam pa gsum ni spong ba yang dag par len pa dang /_de bar skabs su spong ba [#]dang /_de gtan du spong ba'o/_/kun nas nyon mongs pa rnam pa
[\[85a.4\]]gsum gyi gnyen pos kyang yin te/_kun nas nyon mongs pa rnam pa gsum ni sdig pa byed pa rnams kyi [#]nyes par spyod pa'i kun nas nyon mongs pa dang /_de las gzhan pa'i 'dod pa can rnams kyi sred pa'i kun nas nyon mongs pa dang /_mu stegs can rnams kyi lta ba'i kun nas [#]
[\[85a.5\]]nyon mongs pa'o/_/ngan 'gro dang bde 'gro gnod pa dang bcas pa dang /_gnod pa med pa'i gnyen pos kyang yin no/_/de la ngan 'gro ni ngan song rnams yin no/_/bde 'gro [#]gnod pa dang bcas pa ni 'dod pa na spyod pa'i lha dang mi rnams so/_/gnod pa med pa ni gzugs dang gzugs
[\[85a.6\]]med pa na spyod pa'i lha rnams so/_/las nag po dang /_'dren [#]ma dang dkar po'i gnyen pos kyang yin te nag po ni sems can dmyal bar [#]smin par byed pa yin no/_/'dren [#]ma ni de las gzhan pa'i 'dod khams su rnam par smin par byed pa yin no/_/dkar po ni gzugs dang
[\[85a.7\]]gzugs med par rnam par smin par byed pa yin no/_/nyon mongs pa'i gnas skabs gsum gyis gnyen pos kyang yin te/_nyon mongs pa'i gnas skabs gsum ni zil gyis gnon [#]pa'i gnas skabs dang /_kun nas rgyu ba'i gnas skabs dang /_bag la nyal gyi gnas skabs
[\[85b\]]
[\[85b.1\]]so/_/de'i gnyen po nyid ni dug gi ljon shing ra bas bskor ba dang bcad [#]pa dang dbyung ba'i tshul gyis yin no/_/sdig pa dang 'dod pa dang drag po spyod pa'i gnyen pos kyang yin te/_rab tu byung bas mtha' gnyis la bsnyen par mi bya zhes bya ba la sogs pa 'byung ba [#]yin no/_/bde
[\[85b.2\]]'gro dang 'jig rten pa dang 'jig rten [#]las 'das pa'i rnam par dag pa'i rgyu nyid kyis kyang yin no/_/ting nge 'dzin dang /_shes rab dang /_rnam par grol ba'i rten nyid kyis kyang yin no/_/gnyis 'byung ba'i rgyu nyid dang mnyam par 'jog pa dang /_rnam par grol bar byed
[\[85b.3\]]pas kyang yin te/_gcig gis ni gnyis skye ba'i rgyu nyid yin la/_gnyis pas ni sems mnyam par ma bzhag pa mnyam par 'jog par byed pa yin zhing gsum pas ni sems mnyam par bzhag pa rnam par grol bar byed pa yin no/_/bsdus pa'i tshigs su bcad
[\[85b.4\]]pa ni/_sdom [#]brtson tshangs spyod kun nyon mongs/_/'gro dang las [#]rnam gsum phyir dang /_/nyon mongs skabs dang spyod dang dag_/rten dang byed rnam gsum phyir ro/_/mtshams sbyar ba bshad zin to//_//[#]brgal ba ni rnam pa gnyis te/_sgra la brgal
[\[85b.5\]]pa dang /_don la brgal ba'o/_/'di lta ste/_tshe dang ldan pa shA ri'i bu bzhugs zin kyang /_shA ri'i bu khyod da gzod dang gang nas 'ong 'ong /_btsun pa da gzod thibs po'i tshal nas gdugs la mchis pa las mchi mchi'o zhes bya ba'i sbyor ba 'di ni da ltar byung ba bzhin
[\[85b.6\]]du 'das pa'i dus la bya ba rigs pa ma yin no/_/de bzhin du tshe dang ldan pa gsus po che chen po rab tu shes par byed cing rab tu shes par byed pas na de'i phyir shes rab ces bya'o/_/rnam par shes par byed cing rnam par shes par byed pas na rnam par shes pa zhes bya'o [#]zhes bya
[\[85b.7\]]ba 'di yang dngos po tsam la las dang bcas pa'i byed pa por bshad pa ni rigs pa ma yin te/_dper na 'gro ba grong du 'gro bar byed ces bya ba lta bu'o/_/'di ltar shes rab dang rnam par shes pa gnyis las gzhan pa gang la ltos [#]nas de gnyis la byed pa por bshad
[\[86a\]]
[\[86a.1\]]pa'i bya ba ni 'ga' yang med do/_/de bzhin du mig dang gzugs la brten nas mig gi rnam par shes pa skye'o [#]zhes bya ba'i sbyor ba 'di yang rigs [#]pa ma yin te/_byed pa po gcig pu dag la bya ba gnyis shig yod na ni dus snga ma shos kyi bya ba la de lta
[\[86a.2\]]bu'i sbyor ba yang 'byung ste/_dper na 'khar [#]ba la 'jus nas ldang ba lta bu'am/_gzhan dang gzhan phrad pa la ni dper na chu brgal nas ri yod do zhes bya ba lta bu yin na/_rnam par shes pa ni gang zhig gis brten nas phyis skye bar 'gyur ba'i skye ba snga rol na yang med cing
[\[86a.3\]]'di la gzhan dang gzhan phrad pa yang med par bsams so/_/de bzhin du gzugs gang yin pa ci yang rung ste/_de thams cad 'byung ba chen po bzhi dag dang 'byung ba chen po bzhi dag rgyur byas pa'o zhes ni gsungs shing /_tshor ba gang ci yang rung ste/_de thams cad ni tshor
[\[86a.4\]]ba'i tshogs drug go zhes ni ma gsung [#]la/_de bzhin du skye mched bcu gnyis rnams las bcu char dang bcu gcig pa'i phyogs kyang gzugs yin bzhin du gcig pu zhig gzugs kyi skye mched du gsungs pa yang mtshan nyid 'dra ba la dgos [#]pa med par bye brag tu bshad pa ni
[\[86a.5\]]rigs pa ma yin no/_/sgra la brgal ba ni rnam pa de lta bu yin no/_/don la brgal ba yang rnam pa gnyis te/_snga phyi 'gal bar brgal ba dang /_rigs pa dang 'gal bar brgal ba'o/_/de la snga phyi 'gal bar brgal ba ni dper na kha cig las 'di skad du sems
[\[86a.6\]]zhes bya ba'am/_yid ces bya ba'am/_rnam par shes pa zhes bya ba 'byung ba gang yin pa de ni mtshan mo dang nyin mo de dang de dag 'das shing skad cig dang /_thang cig dang /_yud tsam de dang de dag 'das pas rnam pa du ma dang /_rnam pa sna tshogs mang po gzhan skye zhing skye la/_gzhan
[\[86a.7\]]'gag cing 'gag go zhes bya ba gsungs pa dang /_kha cig las yang 'di skad du sems zhes bya ba'am/_yid ces bya ba'am/_rnam par shes pa zhes bya ba 'byung ba gang yin pa de ni yun ring po nas dad pas yongs su bsgos/_tshul khrims dang /_gtong ba dang /_
[\[86b\]]
[\[86b.1\]]shes rab kyis yongs su bsgos pas/_tshe rabs phyi ma la gong du 'gro zhing khyad par du 'gro ba dang /_mtho ris su nye bar 'gro ba yin no zhes gsungs pa la ji ltar na sems skad cig pa tshe phyi ma la gong du 'gro bar 'gyur/_de bzhin du kha cig las 'phags pa'i bden pa
[\[86b.2\]]bzhi dag ces gsungs pa dang /_kha cig las bram ze'i bden pa gsum dag ces gsungs pa dang /_kha cig las bden pa ni gnyis te/_kun rdzob kyi bden pa dang don dam pa'i bden pa'o zhes gsungs pa dang /_kha cig las bden pa ni gcig kho na ste gnyis pa med
[\[86b.3\]]do zhes gsungs pa dang /_de bzhin du kha cig las mi rnams kyis ni 'di na bsod nams dang /_sdig pa gang yin gnyis ka byed pa de[#]/_/de'i bdag gir bya ba yin zhing des de yang khyer te 'gro bar byed pa yin zhes gsungs pa dang /_kha cig las las kyang yod rnam par smin
[\[86b.4\]]pa yang yod la byed pa po ni [#]mi dmigs so zhes gsungs pa de lta bu'i rang bzhin ni snga phyi 'gal bar brgal ba yin no/_/rigs pa dang 'gal bar brgal ba ni dper na gzugs gang yin pa ci yang rung ba de [#]thams cad 'byung ba chen po bzhi dag dang 'byung ba chen po bzhi dag
[\[86b.5\]]rgyur byas pa'o zhes bya ba la ci 'di rdzas kyi dbang du mdzad de gsungs sam 'on te gong bu'am 'on te rigs las she na/_de las cir 'gyur/_gal te rdzas las yin na ni 'byung ba dang /_'byung ba las gyur pa rnams kyi so so'i mtshan nyid med par thal bar 'gyur te/_thams
[\[86b.6\]]cad kyang mtshan nyid thams cad du 'gyur ba'i phyir dang /_dbang po thams cad kyis 'dzin par thal bar 'gyur ro/_/'on te gong bu las yin na gzugs 'dus pa thams cad la 'byung ba bzhi char dmigs par thal bar 'gyur na 'od dag la yang sra ba mi dmigs la chu la
[\[86b.7\]]yang ma yin no/_/nyi ma'i 'od la yang gsher ba med la zla ba'i 'od la yang tsha ba med do/_/nor bu'i 'od la gnyis ka med cing rdo ba la sogs pa dag la yang med do/_/brtan pa dag la yang [#]zhing g.yo ba med do/_/de rnams dmigs pa la bgegs byed pa ni 'ga' yang med do/_/
[\[87a\]]
[\[87a.1\]]ji ltar med de/_'byung ba gzhan shas che bas 'byung ba gzhan zil gyis non na mi dmigs te/_dper na skyur ba'i ros chu lta bu dang /_nyi ma'i 'od kyis zla ba'i 'od lta bu'o zhe na yod par rab tu grub na ni 'di shes par yang nus na yod par rab tu grub pa ma
[\[87a.2\]]yin te/_thams cad la kha dog la sogs pa'i bye brag thams cad yod par thal bar gyur na mi rung bas so/_/'od la sogs pa gang la yang sra ba la sogs pa nyid yod par rab tu grub pa ma yin no[#]/_/de dag mi dmigs pa ni med pa'i phyir ma yin gyi zil gyis non pa'i phyir ro
[\[87a.3\]]zhes bya ba 'di ji ltar shes par bya/_chu skyur ba btab kyang de'i ro ni dmigs pa kho na yin te/_'dzin pa tha dad pa'i phyir ro/_/'o na ni chu dang rdo ba [#]la sogs pa rnams la yang rkyen gyi [#]khyad par dang phrad pas mtshan nyid brtas [#]pa'i phyir sra ba nyid dang /_gsher ba nyid dang /_tsha ba nyid
[\[87a.4\]]dag dmigs pa yin te/_sa'i dri dag bzhin no zhe na/_mtshan nyid brtas [#]pa'i phyir yin gyi/_skyes pa'i phyir ma yin pa 'di ji ltar shes par bya/_de lta na ni ha cang thal ches par 'gyur te/_reg bya gzhan bzhin du gzugs dang dri dang ro gzhan rnams dang /_sgra yang rkyen
[\[87a.5\]]rnyed pas dmigs pa'i snga rol nas yod pa nyid du thal ba'i phyir ro/_/mdo sde gzhan las kyang dge slong bsam gtan byed pa yin zhing rdzu 'phrul dang ldan pa yin la/_sems la dbang thob pa yin na ni [#]shing gi sdong po 'di la khams gang dang gang du mos pa de yang [#]de bzhin du
[\[87a.6\]]'gyur te gzhan du ni ma yin no/_/de ci'i phyir zhe na/_shing gi sdong po 'di la khams sna tshogs yod pas so zhes gsungs so[#]/_/de ltar na [#]rkyen gyi khyad par dang phrad na sra ba nyid la sogs pa dag rang rang gi khams las 'byung bar 'gyur ro/_/khams dag dum bu dag kyang ma
[\[87a.7\]]yin te/_/cha shas gcig la yang ji ltar mos pa bzhin du yongs su 'gyur ba'i phyir dang /_de la yang dum bu mtha' yas pa mi srid pa'i phyir ro/_/sa'i dri ni snga nas kyang dmigs pa nyid yin na de [#]chus gtor na brtas [#]bar 'gyur bar shes par bya [#]nus so/_/gang zhig rkyen dang
[\[87b\]]
[\[87b.1\]]phrad pas brtas [#]par gyur par shes par rung ba sra ba la sogs pa rnams ni rkyen med na chu la sogs pa rnams la de ltar yod par mi dmigs so/_/de bas na gong bur bshad pa la skyon gyi gnas skabs de nyid yod do[#]/_/'on te rigs las so zhe na/_rgyur byas pa'i gzugs thams
[\[87b.2\]]cad 'byung ba chen po bzhi dag rgyur byas pa ma yin par 'gyur te/_'dus pa kha cig las 'byung ba chen po kha cig yod par khas ma blangs pa'i phyir ro/_/de lta [#]na ni mdo sde dang 'gal te skye mched so so ba'i mdo sde las skye mched dgu po rnams ni re re yang 'byung ba chen po bzhi
[\[87b.3\]]dag rgyur byas pa'o zhes bshad pa'i phyir dang /_lag pa rdob pa lta bu las kyang mig gi sha'i gong bu la 'byung ba chen po bzhi dag yod par bshad pa'i phyir ro/_/mdor na rigs pa ni 'dir tshad ma rnam [#]pa gsum po mngon sum dang rjes su dpag pa dang yid ches pa'i gsung ngo /_/
[\[87b.4\]]de dag las gang yang rung ba zhig dang 'gal bar brgal ba yang rigs [#]pa dang 'gal par brgal ba yin par rig par bya'o/_/dper na dge slong dag gzugs 'das pa yod do/_/gzugs ma 'ongs pa yod do/_/'das pa dang zad pa dang 'gags pa dang bral ba dang yongs
[\[87b.5\]]su gyur pa gang yin pa de yod do zhes bya ba ni mngon sum dang 'gal ba yin no/_/'di ltar 'das pa dang ma 'ongs pa ni med pa nyid yin par mngon sum yin te/_dper na rus sbal gyi spu bzhin no/_/'das pa'ang yin la yod pa'ang yin zhes bya ba 'di snga phyi 'gal ba yang yin te/_
[\[87b.6\]]gal te yod na de [#]ji ltar 'das pa yin/_ma 'ongs pa yang de dang 'dra'o/_/mdo sde gzhan las mig skye ba na gang nas kyang mi 'ong la/_'gag pa na gang du yang stsogs par mi 'gro'o/_/dge slong dag de ltar na mig ni [#]ma skyes pa las skye zhing skyes nas kyang 'jig go zhes
[\[87b.7\]]gsungs pas de dang 'dir 'gal ba yin no/_/gzugs rnams kyi nges par 'byung ba ni gzugs med pa'o zhes bya ba ni rjes su dpag pa dang 'gal ba yin te/_tshor ba la sogs pa rnams ni gzugs la rag las te skye bar mthong ba'i phyir ro/_/de bzhin du sbyin pa las byung
[\[88a\]]
[\[88a.1\]]ba'i bsod nams bya ba'i gzhi kun tu bsten cing bsgoms te lan mang du byas na longs spyod chen po nyid 'grub par 'gyur ro zhes bya ba yang rjes su dpag pa dang 'gal ba yin te/_ser sna can la phyug pa dang /_gtong ba la dbul po yang snang ste/_ser sna
[\[88a.2\]]can yang phyug po nyid yin pa'i phyir dang /_gtong ba yang dbul po nyid yin pa'i phyir ro/_/sbyin pa la goms na yang ser sna can du 'gyur bar mi 'os la sbyin pa la ma goms na yang gtong ba dang ldan pa ma yin no/_/de bzhin du gang zhig skye ba'i kun tu sbyor ba ni spangs la
[\[88a.3\]]mngon par 'grub pa'i kun tu sbyor ba ni ma spangs pa'i gang zag yod do zhes bya ba yang rjes su dpag pa dang 'gal ba yin te/_gang zhigs gang du skye ba'i srid pa las 'dod chags dang bral ba de ni srid pa bar ma do las kyang gdon mi za bar [#]'dod chags dang bral ba yin no/_/dge
[\[88a.4\]]bsnyen gyi bslab pa'i gzhi lnga zhes bya ba so so'i tshig gi don rab tu dbye ba bshad pa de las chang 'thung ba bcas [#]pa'i kha na ma tho ba dang bcas pa yin no zhes bya ba ni lung dang 'gal ba yin te/_lus kyi nyes par spyad pa rnam pa bzhi ste/_srog gcod pa nas myos par 'gyur ba'i khu
[\[88a.5\]]ba chang 'thung ba yin no zhes bya ba'i bar du 'byung bas bcas [#]pa'i kha na ma tho ba dang bcas pa la ni nyes par spyod pa yin no zhes mi brjod do/_/de bzhin du shin tu rgyas pa'i sde ni theg pa chen po yin no zhes gang bshad pa yang lung [#]dang 'gal ba yin no[#]/_/kha cig na re mdo sde'i le'u
[\[88a.6\]]grangs rgyas pa rnams ni shin tu rgyas pa'i sde yin gyi theg pa chen po ni ma yin no zhes zer te/_ci'i phyir zhe na/_de ni sangs rgyas kyi gsung ma yin no/_/ji ltar sangs rgyas kyi gsung ma yin zhe na/_'gal ba'i phyir te/_de ni sde pa thams cad la grags pa'i sangs rgyas kyi [#]
[\[88a.7\]]gsung dang 'gal ba [#]yin no/_/'di ltar de las ni chos thams cad ni rang bzhin med pa/_ma skyes pa ma 'gags pa/_chos thams cad ni gzod [#]ma nas zhi ba/_rang bzhin gyis [#]yongs su mya ngan las 'das pa zhes bya ba dang /_de bzhin du rab 'byor gzugs ni
[\[88b\]]
[\[88b.1\]]dngos po med do/_/rab 'byor byang chub kyi bar du yang dngos po med do zhes 'byung la/_sde pa thams cad la grags pa'i sangs rgyas kyi gsung las ni bcom ldan 'das kyis [#]ma rig pa gang zhe na/_gang de dang sngon gyi mtha' mi shes pa zhes bya ba [#]rgyas par 'byung ba nas/_rga
[\[88b.2\]]shi'i bar du chos rnams kyi rang bzhin yang bstan/_'di yod pas 'di 'byung /_'di skyes pa'i phyir 'di skye/_mig dang gzugs la brten nas mig gi rnam par shes pa skye/_'du byed 'di dag thams cad ni 'das pa zad pa 'gags pa bral ba yongs su gyur pa'o/_/kye ma
[\[88b.3\]]'du byed rnams mi rtag_/skye zhing 'jig pa'i chos can yin/_/skyes nas 'jig par 'gyur bas na/_/de dag nye bar zhi ba bde/_/dge slong dag 'di lta ste/_'du byed rnams ni sdug bsngal ba'o/_/mya ngan las 'das pa ni zhi ba'o zhes bya ba dang /_rgyu kun 'byung ba las
[\[88b.4\]]sdug bsngal kun 'byung ba yin la/_rgyu 'gags pa las sdug bsngal 'gog pa yin no/_/rgyu dang bcas pas bde 'gror 'gro/_/rgyur bcas nyid kyis ngan 'gror te/_/rgyu dang bcas pas mya ngan 'da'/_/'di kun rgyu dang bcas las byung [#]/_/zhes bya ba dang /_de bzhin du
[\[88b.5\]]gzugs ni mi rtag pa sdug bsngal ba 'gyur ba'i chos can no zhes bya ba dang /_'jig rten na mkhas pa rnams kyis [#]yod par 'dod pa gang yin pa de [#]ni nga yang yod par smra'o zhes bya ba de lta bu la sogs pa 'byung bas skye ba la sogs pa yang bstan to/_/de'i phyir rab tu grags pa'i
[\[88b.6\]]sangs rgyas kyi gsung dang 'gal bas theg pa chen po ni sangs rgyas kyi gsung ma yin no/_/de bas na shin tu rgyas pa'i sde ni [#]theg pa chen po yin no zhes bya ba ni lung dang 'gal ba yin no/_/brgal ba'i tshul ni de yin no/_/de la re zhig sbyor ba 'di [#]ni da ltar byung ba bzhin du 'das pa'i
[\[88b.7\]]dus la bya ba rigs pa ma yin no zhes gang smras pa de la lan ni 'di yin te/_sbyor ba ni da ltar byung ba bzhin du don mang po zhig la 'byung ste/_ma zin nyid dang nye ba [#]nyid/_/nus dang rgyun mi 'chad nyid dang /_/de dang chos nyid yang dang yang /_/srid dang 'dod rdzogs rnams la 'byung /_/
[\[89a\]]
[\[89a.1\]]ma zin pa nyid la ni re lde byed do zhes bya ba lta bu'o/_/da ltar byung ba dang nye ba nyid la ni gang nas 'ongs zhes bya ba lta bu'o/_/nus pa nyid la ni lan cig smras pas 'dzin to zhes bya ba lta bu'o/_/rgyun mi 'chad pa nyid la ni de ni sha za'o zhes bya [#]ba lta bu'o/_/
[\[89a.2\]]de'i ngang can nyid la ni rta mi srun pa ni sos za'o zhes bya ba lta bu'o/_/de'i chos nyid la ni skyes pa thams cad ni 'chi'o [#]zhes bya ba lta bu'o/_/yang dang yang nyid la ni mtshan mo zhing lud pa lu'o zhes bya ba lta bu'o/_/srid pa la ni rwa las 'dam bu skye zhing zhes bya ba lta bu'o/_/'dod
[\[89a.3\]]pa la ni su skom 'thung zhing zhes bya ba lta bu'o/_/rdzogs pa la [#]bram ze 'di ni rig byed bzhi 'don to zhes bya ba lta bu'o/_/de bas na 'das pa yin yang mdo sde las 'byung ba'i sbyor ba ni da [#]ltar byung ba dang nye ba nyid yin pa'i phyir da ltar byung ba bzhin rig par bya'o/_/dngos po
[\[89a.4\]]tsam la byed pa por bshad pa ni mi rung ste/_bya ba gzhan mi srid pa'i phyir ro zhes smras pa gang yin pa de yang dngos po zhes bya ba 'di ni ci zhig yin/_byed pa po ni gang zhig yin/_ji ltar na byed pa po nyid du bshad pa yin/_dngos po zhes bya ba ni bya ba yin la de la rang dbang
[\[89a.5\]]yod pa gang yin pa de ni byed pa po yin te dper na 'gro ba ni bya ba yin la de la rang dbang yod pa lhas byin de ni byed pa po yin no/_/de byed pa po nyid du bshad pa ni 'gro bar byed ces bya ba de lta bu yin no zhe na/_'o na sa bon las myu gu 'byung bar byed do zhes bya ba gang yin pa'i dngos
[\[89a.6\]]po de la ji ltar byed pa po nyid du bshad/_byed do zhes bya ba gal te/_rang 'od [#]gsal byed yin na de nyid dngos/_/yod de'ang bdog go zhe na [#]ji skad bya/_/ji ltar rang la gsal byed 'byung ba las bcas 'gyur/_/las dang byed po ma nges rang 'dzin skyon der 'gyur/_/byed
[\[89a.7\]]do zhes bya ba ni mi 'jig yin bar min/_/yul gzhan du yang [#]grib ma 'gro bar byed do/_/me 'bar zhing 'gro bar byed do zhes bya ba gang yin pa 'di la ci de gnyis la bya ba 'am/_rang dbang yod pa 'ga' zhig yod dam/_ci ste med ce [#]na/_grib ma ni yul gzhan du 'pho ba med de/_
[\[89b\]]
[\[89b.1\]]de'i rgyu 'dug bzhin du yang nyi ma 'khor ba dang rgyang ring ba dang nye ba las de 'khor ba dang che ba dang chung bar 'gyur ba'i phyir ro/_/de nyid kyi phyir rang dbang yod pa ni med do/_/grib ma yang ci zhig yin par brjod par bya [#]zhe na/_gang gi [#]yul nyi ma dang bar du chod pa na gzugs yod
[\[89b.2\]]pa rnams gsal bar byed pa'o/_/me 'bar [#]yang mi 'pho ste/_bud shing gi rang gi phyogs bsregs nas de nyid du 'chi ba'i phyir la/_bud shing gi phyogs tha dad pa las mched pa dang /_'bri ba dang /_rno ba dang /_zhen [#]pa dag gis de tha dad pa'i phyir ro/_/de'i phyir rang dbang
[\[89b.3\]]yod pa ni med do/_/rnam par shes pa la [#]yang gang gi rnam par shes pa'i bya bar brtag pa gang zhig gis [#]rang dbang yod de/_'di lta ste/_dbang po dang yul snang bar gyur pa dang yid la byed pa'i khyad par gsum las gzhan rnam par shes pa skyed par nus pa ni ma grub la/_de
[\[89b.4\]]rnams ni gcig la gcig ltos [#]pa'i phyir [#]de la rang dbang yod pa nyid dag la yod de[#]/_de'i phyir rnam par shes pa ni gang gi bya ba yang [#]ma yin no/_/rkyen gsum las rnam par shes pa zhes bya ba'i rdzas skye la/_bya ba med par yang yul gang la skye ba de'i rnam par skyes pas na de rnam par
[\[89b.5\]]shes par byed do zhes bya ste/_dper na grib ma 'gro bar byed do/_/me 'bar zhing 'gro bar byed do zhes bya ba bzhin no/_/gal te de gnyis la bya ba med kyang bya ba ni yul re re de skye bar khong du chud pa rnams kyis bsams nas grib ma 'gro bar byed do/_/me 'bar zhing 'gro bar byed do
[\[89b.6\]]zhes rjod [#]par byed kyi/_/rnam par shes pa la ni bsam [#]pa'i bya ba 'ga' yang med do/_/de bas na 'di ni mi 'dra'o zhe na/_khong du chud pa rnams kyis kyang de [#]'gro bar byed do zhes zer bas/_de bas na bsam pa'i bya ba med par yang dper na grib ma dang me 'bar zhing 'gro bar byed do zhes
[\[89b.7\]]bya ba de bzhin du rnam par shes pas rnam par shes par byed do zhes bshad pa 'di yang mi rigs pa ma yin no/_/gal te de lta yin du zin nas [#]kyang smra ba'i tshul de ni mtshan nyid med pa yin no zhe na/_mtshan nyid ji lta bur [#]byA ka ra Na [#]las 'byung ba'i mtshan nyid bzhin te/_dngos po
[\[90a\]]
[\[90a.1\]]dang byed pa dang gzhi [#]la rnam par shes pa zhes bya ba 'di 'byung ngo zhe na/_byA ka ra Na'i nang du brjod pa dang /_brjod par bya ba ril gyis ma shes par sgra rnams kyi mtshan nyid byas pa 'byung ba gang yin pa de [#]sus nyes/_byA ka ra Na zhes bya ba yang rig byed kyi [#]yan
[\[90a.2\]]lag yin la/_rig byed nyid kyang nyes par bshad pa yin na/_byA ka ra Na lta ci smos/_de las sgra rnams kyi skad kyi mtshan nyid smras pa de la 'phags pa'am/_'jig rten gyis kyang rjes su bsnyag par ci ga nus re skan/_'jig rten na yang tshig gi tshul de yod do//_//
[\[90a.3\]]bam po drug pa/_gang gi yon tan dang ni skyon dag rtogs par mi byed pa de blo zhes ji skad bya/_rmongs pa med par gang gi [#]yid la bde bar mi byed pa de bde zhes ji skad bya/_/gang gi de nyid shes pa'i shes rab kyis [#]ni 'gro ba'i skye dang 'jig thob [#]nyung thos kyang /_/yul mi nyung la
[\[90a.4\]]'jug pa'i blo can de ni 'jig rten dag na shes rab can du 'dod/_/gang gi blo ni mang du thos kyang skye ba shes par mi byed 'jig pa mi byed de/_/sna tshogs gtam dag byas kyang 'khor ba 'jigs pa mang po dag las grol bar mi 'gyur ro/_/gang gis tshig gi snying ni sdud nus
[\[90a.5\]]dang /_/blos phra'i don mthong spyod pa thabs ldan pa/_/de ni skyes bu'o de las gzhan pa phyugs/_/byA ka ra Na las kyang 'di ma nges par smras pa yin te/_mang du 'dren pa yin no zhes bshad pa'i phyir de ni mtshan nyid med pa yang ma yin no/_/gzhan yang byA [#]ka ra Na [#]las byed pa po ni rang
[\[90a.6\]]dbang yod pa'o zhes gang smras pa'i rang dbang yod pa zhes bya ba de ci zhig yin/_ci re zhig rang dgar 'jug pa yin nam/_'on te gzhan la mi ltos [#]par 'jug pa zhig [#]yin/_des [#]cir 'gyur zhe na/_rang dgar 'jug pa rang dbang yod yin [#]na/_/sems pa [#]med pa byed por mi 'gyur
[\[90a.7\]]ro/_/de'i phyir mes sreg par byed do/_/shing gis [#]'tshed par byed do zhes byed pa por tha snyad gdags par mi rung ste/_de gnyis la 'dod pa med pa'i phyir ro/_/gang zhig gnyid log dbugs ni 'byin pa dang /_/mi 'dod bzhin [#]du sdug bsngal myong byed pa/_/de yang byed pa por
[\[90b\]]
[\[90b.1\]]mi 'gyur te/_'dod pa med par dbugs dbyung ba'i phyir dang /_mi 'dod bzhin du sdug bsngal myong ba'i phyir ro/_/gal te gzhan la mi ltos [#]'jug yin na/_/gru 'gro ba dang ljon shing 'gul ba dang /_/me 'byung [#]ba dang bum pa dag dang ni/_/chu gnas zhes bya rigs pa ma yin
[\[90b.2\]]no/_/'di ltar 'phul [#]bar byed pa la ma ltos [#]par ni gru 'gro ba yang med la ljon shing 'gul ba yang med do/_/skye ba'i rgyu la ma ltos [#]par me 'byung ba yang med la/_gzhi la mi ltos [#]par chu gnas pa yang med do/_/gal te de lta yin du zin kyang gru ni rten du gyur pa nyid kyis rang gi bya
[\[90b.3\]]ba dag la ltos [#]pa med par 'jug go/_/de lta bas na de ni de la rang dbang yod pa yin no/_/lhag ma rnams la yang de bzhin du sbyar ro zhe na/_de la byung ba'i phyir na rten gyur pa'i/_/de yang de dang gzhan du [#]'brel phyir ro/_/'di ltar [#]de la 'byung ba gang yin pa'i gru de bya ba dag la
[\[90b.4\]]rten du gyur par brtags [#]grang na/_de yang de dang rgyu gzhan dang 'brel pa las 'byung ba'i phyir ji ltar de la rang dbang yod pa nyid du 'gyur/_bya ba gang byung ba ni de la gnas pa'i phyir de la gnas pa na gru dang rang dbang yod pa nyid yin no zhe na/_gang la de rang dbang yod pas de'i tshe de la ci
[\[90b.5\]]zhig byar yod/_skye ba yang skye ba po'i bdag nyid du gyur pa yin na de de'i rten du ji ltar rigs/_bdag nyid du ma [#]gyur ba yang de la [#]'byung re skan/_skye ba la [#]yang skye ba thug pa med par gyur pas ha cang [#]thal ches par yang [#]'gyur ro/_/'o na brjod par 'dod pa las [#]byed pa po rnams kyi
[\[90b.6\]]sbyor bar 'gyur te/_gang gi tshe gru 'gro ba la rang dbang yod pa nyid du brjod par 'dod pa de'i tshe gru 'gro'o zhes bya ba'i sbyor bar 'gyur ro/_/gang gi tshe bdag nyid thob pa la rang dbang yod pa nyid du brjod par 'dod pa de'i tshe 'byung ngo zhes bya ba'i sbyor bar 'gyur ro zhe na/_gal te brjod par
[\[90b.7\]]'dod pa las yin [#]na gru 'dren pa na 'gro'o zhes zer ba ni gzhan gyi dbang nyid dam/_rang dbang yod pa nyid dam/_ci zhig tu brjod par 'dod/_de bzhin du 'byin par byed pa na me 'byung ngo zhes bya ba yang ci zhig brjod par 'dod pa yin/_smras pa/_gnyi ga yin no zhe na/_mtshan nyid
[\[91a\]]
[\[91a.1\]]med bzhin du yang mkhas pas ci dgar byed pa po rnams sbyar bar rung ngam/_smras pa rung ste/_'di ltar nges pa'i tshig gi chos nyid kyis rang gi mtshan nyid 'dzin pas na chos zhes bya'o zhes bya ba de la byed pa po dang las dang bya ba'i dbye ba yang med la/_brjod par
[\[91a.2\]]'dod pa las [#]ni de'i sbyor bar 'gyur ro zhe na/_gal te rung na byed pa po dang bya ba'i dbye ba med kyang rnam par shes par byed pas na rnam par shes pa'o zhes bya ba 'di yang ci'i phyir mi rung /_ci'i phyir na 'di la byed pa po med bzhin du brjod par 'dod ce na/_rnam par shes pa tsam la byed pa
[\[91a.3\]]po nyid du tha snyad 'dogs kyi bdag tu lta bas kun tu brtags pa'i byed pa po ni 'ga' yang yod pa ma yin no zhes bstan pa'i phyir ro/_/ji ltar rnam par shes par byed pas na rnam par shes pa'o zhes bya ba de bzhin du rab tu shes par byed pas na shes rab po zhes bya ba yang rigs [#]par
[\[91a.4\]]bshad pa yin no/_/'jig rten na khyim gyi grwa zhum mo/_/grwa rlos so/_/sgo 'di yul bcom brlag tu 'byung ngo /_/lam 'di yul bcom brlag tu 'gro'o zhes gang ji skad du [#]zer ba yang de dag la brjod par 'dod pa byed pa po 'ga' yang ci zhig yod de/_de lta bas na brjod par 'dod
[\[91a.5\]]pa byed pa po med par yang byed pa po nyid du bshad pa ni legs pa yin no/_/mig dang gzugs la brten nas mig gi rnam par shes pa skye'o [#]zhes bya ba de lta bu'i sbyor ba [#]ni byed pa po gcig la bya ba gnyis yod pa'i dus snga ma shos kyi bya ba la 'byung ba yin no zhes gang smras pa de ci khyod [#]
[\[91a.6\]]'dod pa [#]yin nam/_'on te 'jig rten na de ltar mthong ba yin/_smras pa/_'jig rten na de ltar mthong ba yin no zhe [#]na/_'jig rten na ni gzhan du yang mthong ste/_'di ltar de lta bu'i sbyor ba ni byed pa po tha dad pa la yang mthong ste/_dper na mar 'thungs [#]nas stobs 'byung ngo /_/
[\[91a.7\]]seng ge mthong nas 'jigs pa 'byung ngo zhes bya ba lta bu yin no/_/de bzhin du skar rgyal skyes sam/_rgyal la skyes gang yin pa de'i mig de la brten nas rnam par shes pa skye'o zhes bya bar 'gyur ro/_/dus snga ma shos ma yin pa la yang mthong ste/_dper na kha gdangs nas nyal
[\[91b\]]
[\[91b.1\]]zhes bya ba'am/_mig btsums nas nyal zhes bya ba lta bu'o/_/ci kha gdangs nas sam/_mig btsums nas dus phyi ma la nyal ba ma yin nam zhe na/_mi rung ste/_ji ltar sngar khrus byas nas phyis za ba lta bur sngar kha gdangs pa'am/[ #]mig 'dzums par byed la/_phyis nyal ba'i
[\[91b.2\]]don 'dir ni khong du chud par mi 'gyur ro/_/'on kyang kha gdangs pa'am[#]/_mig btsums [#]pa ni nyal ba dang dus mnyam du 'byung ba yin par mngon te/_'di ltar [#]kha gdangs nas phyis nyal bar byed pa gal te kha ma gdangs na kha gdangs nas nyal bar byed ces bya bar mi 'gyur ba'i phyir
[\[91b.3\]]ro/_/de bzhin du/_'od ldan rnams ni 'od dag gis/_/'jig rten bkang nas der [#]shar to/_/gang gis [#]cha shas zhugs nas kyang /_/nang na yod pa'i mun pa bsal/_/zhes bya ba lta bu ste/_de ni sngar [#]'gengs pa 'am [#]'jug par byed la phyis 'char ba'am/_sel ba yang ma
[\[91b.4\]]yin no/_/de bzhin du khar ba khral [#]zhes zer nas lhung zhes bya ba lta bu ste/_de yang sngar khrol zhes zer la phyis lhung ba yang ma yin te/_khar ba lhung [#]ba na sgra khral zhes zer te/_brgyab pa'i [#]phyir ro/_/de lta bu'i sbyor ba ni rgyu'i don la yang mthong ste/_dper na bud shing la brten nas
[\[91b.5\]]me 'byung /_til la brten nas til mar 'byung /_sprin la brten nas char [#]pa 'bab ces bya ba lta bu ste/_mes sngar bud shing la'am/_til mar gyi [#]til la brten cing phyis 'byung ba yang ma yin la/_char pas kyang sngar sprin la brten te phyis 'byung ba yang ma yin te/_rgyu de nyid kyis
[\[91b.6\]]ji skad smos pa bzhin du 'byung bar mngon no/_/gzhan yang gang la snga phyi bya ba dag [#]dmigs pa de kha cig la de lta bu'i sbyor ba'i rgyu'i don nyid du mthong ste/_dper na mar 'thungs nas stobs dang ldan par 'gyur ro zhes bya ba lta bu ste/_'di ltar mar 'thungs pa dang stobs dang ldan
[\[91b.7\]]pa dag ni ji [#]ltar khrus bya ba dang /_zas za ba dag ltar snga phyi tsam du [#]rtogs par bya ba ma yin gyi[#]/_mar 'thungs pa'i rgyu las stobs dang ldan pa nyid 'byung bar shes par bya'o/_/de bzhin du mig dang gzugs kyi rkyen gyis [#]mig gi rnam par shes pa skye ba na mig dang gzugs la brten
[\[92a\]]
[\[92a.1\]]nas skye'o zhes bya'o/_/bcom ldan 'das kyis don de nyid gsal bar mdzad pa ni [#]'di skad ces bka' stsal te/_rten cing 'brel bar [#]'byung ba gang zhe na/_'di lta ste/_'di yod pas 'di 'byung /_'di skyes pa'i phyir 'di skye ste/_'di lta ste/_ma
[\[92a.2\]]rig pa'i rkyen gyis [#]'du byed rnams zhes bya ba de lta bu la sogs pa bka' stsal pa/_sbyor ba 'di ci nas kyang rgyu'i don kho na yin par shes par bya'i/_dus snga ma shos kyi bya ba'i don du ni ma yin no/_/re zhig 'di yang dpyad [#]par bya ste/_gang gi tshe rnam par shes pa skye ba de'i tshe ci rnam
[\[92a.3\]]par shes pa yod dam 'on te med/_des cir 'gyur zhe na/_gal te yod na de'i tshe de skyes pa nyid yin pas yang ji ltar skye/_byung ba ni skyes pa yin gyis yod pa ma yin no zhe na/_gang gi tshe de zhig pa'i tshe skyes pa yin par 'gyur ro/_/nges pa'i tshig las kyang yod pa zhes bya ba ni
[\[92a.4\]]sems can skyes pa nges par gzung [#]ba la bya'o zhes bshad pas de yang 'gal lo/_/gal te yang yod pa ma skyes pa zhig yin na skye ba'i snga rol na yod pa zhes bya bar 'gyur ro/_/de'i phyir brten nas zhes bya ba yang grub bo/_/yang skye ba'i tshe yang ma skyes pa [#]yin te/_skye ba'i
[\[92a.5\]]'og tu rnam par shes pa skyes pa yin no/_/de'i tshe yang de zhig pa kho na yin pas gang gi tshe zhig pa de'i tshe skyes pa yin par 'gyur ro/_/'on te med pa zhig yin na ji ltar de med kyang skye ba de bzhin du skye ba'i snga rol nas med kyang brten nas zhes bya bar 'gyur bar yang ci'i phyir mi 'dod na
[\[92a.6\]]yang yod pa dang med pa zhes bya ba thal ches pa'i tshig mang po bor te/_ci de'i tshe rnam par shes pa rnam par shes pa'i bdag nyid kyis bdag tu bcas pa yin nam/_bdag min [#]pa yin zhes dpyad par bya'o/_/gal te bdag tu bcas pa yin na de'i tshe de [#]skyes pa nyid yin pas yang
[\[92a.7\]]skye bas ci zhig bya/_'on te bdag med pa yin na ji ltar de bdag med bar skye ba dag la byed pa po yin pa de bzhin du brten nas zhes bya ba yang grub pa yin no/_/re zhig skye zhes bya ba'i don 'di ci yin/_'byung bar byed ces bya ba'i tha tshig go zhe na/_'byung bar byed ces bya ba gang yin
[\[92b\]]
[\[92b.1\]]pa des ci zhig byed na 'di ltar byed pa por brjod/_skye bar byed do zhe na/_gal te skye ba bskyed par bya ba'i bdag tu gyur pa yin na ji ltar rang la byed/_'on te bdag tu gyur pa ma yin na ni de de las logs shig na mi dmigs so/_/yang na don gang gis na de byed ces bya/_byed pa la
[\[92b.2\]]rang gi don ni 'ga' yang med do[#]/_/'di ltar bde ba byed ces bya ba ni skyed ces bya bar rtogs so/_/kha spu byed ces bya ba ni 'dreg par byed ces bya bar rtogs so/_/rkyal pa la byed ces bya ba [#]nyed par byed ces bya bar rtogs so/_/gla byed ces bya ba ni gla byin nas 'chol bar byed ces
[\[92b.3\]]bya bar rtogs so/_/sbyang du 'bras byed ces bya ba ni 'jog par byed ces bya bar rtogs so/_/pha'i tshig bzhin byed ces bya ba ni des smras pa bzhin du sgrub par byed ces bya bar rtogs so/_/skabs byed ces bya ba ni sgrib pa sel bar byed ces bya bar rtogs so/_/de lta bas na skye ba'i
[\[92b.4\]]byed pa po'i byed ces bya ba'i don brjod par bya dgos so/_/gal te skyed par byed pa'i don yin no zhe na/_skye ba yang skye bar 'gyur bas de la yang skye ba gzhan yod de/_thug [#]pa med pas ha cang thal ches par 'gyur ro/_/yang na de la [#]skye ba'i rag lus [#]pa ci zhig yod na gang gi phyir skye
[\[92b.5\]]bar byed ces bya/_de lta bas na bya ba med par [#]yang bdag nyid thob pa tsam la byed pa [#]po bzhin du rnam par shes pa skye'o zhes bya ba rkyen rnyed pa tsam la brten nas zhes bya ba bshad pa yin te/_'di la bya ba 'ga' yang med la byed pa po yang med na[#]/_byed pa po gcig po [#]nyid lta ga la yod de[#]/_
[\[92b.6\]]de lta bas na brten nas skye zhes bya ba'i sbyor ba 'di ni rigs pa kho na yin no/_/mtshan nyid 'dra ba la dgos pa med par bye brag tu bshad pa ni rigs pa ma yin no zhes gang smras [#]pa de ni dgos pa med pa ma yin te/_'di ltar gzugs de la gang ci yang rung ba zhes [#]bshad pa ni gzugs kyi don du
[\[92b.7\]]mar rab tu bstan pa'i phyir ro/_/'di ltar gzugs kyi don ni rnam pa gsum ste yul brtag [#]tu rung ba'i don dang /_lag pa la sogs pa'i 'dus te reg pa dag gis 'gyur ba skyed par gzugs su rung ba'i don dang /_gzugs kyi de gdags pa gzugs su rung ba'i don yin te/_'di ltar bstan
[\[93a\]]
[\[93a.1\]]du yod pa'i gzugs 'di na'o pha bi [#]na'o zhes yul brtag tu rung ba'i phyir gzugs yin pa dang /_thogs pa dang bcas pa'i gzugs lag pa la sogs pa'i 'dus te reg pa dag gis [#]'gyur ba bskyed pa gzugs su rung ba'i phyir gzugs yin pa dang /_bstan
[\[93a.2\]]du med cing thogs pa med pa'i gzugs lus dang ngag gi rnam par rig byed ma yin pa zhes bya ba gzugs kyi de gdags pa gzugs su rung ba'i phyir gzugs yin no/_/'di ltar de ni lus dang ngag gnyis med na gdags su med pa yin te/_gzugs med pa na de gdags pa med pa'i
[\[93a.3\]]phyir ro/_/rnam par rig byed ma yin pa'i gzugs yod pa nyid du ji ltar shes par bya zhe na/_gang gi phyir skye mched so so ba'i mdo las chos kyi skye mched bstan du med cing thogs pa med pa zhes ni gsungs kyi gzugs can ma yin pa zhes ni ma gsungs pa yin la/_yang 'di ltar glang po che'i
[\[93a.4\]]lta bas [#]lta bu las chos kyi skye mched bstan nas/_de la chos gzugs can gang dag yin pa 'di ni gzugs kyi phung po yin no zhes gsungs pa yin te/_rnam par rig byed ma yin pa bor na chos kyi skye mched du gyur pa chos gzugs can gzhan [#]gang dag yod/_gzugs can 'das pa dang
[\[93a.5\]]ma 'ongs pa gang yin pa dag chos yin pa de ltar ci'i phyir mi 'dod ce na/_skye mched so so ba'i mdo dang 'gal te/_chos kyi skye mched ni skye mched bcu gcig gis ma bsdus pa bstan du med cing thogs pa med [#]pa'o zhes 'byung la/_mig la sogs pa 'das pa dang ma 'ongs pa dag ni
[\[93a.6\]]ji ltar rigs par bstan du yod cing thogs pa dang bcas pa'i phyir ro/_/yang na gzugs nyid du yang 'dod par mi bya ste/_'di ltar de dag ni de'i tshe gzugs su med pas so/_/skye mched bcu po dag kyang dus gsum po [#]nyid du mi 'gyur te/_mig la sogs pa 'das pa dang ma
[\[93a.7\]]'ongs pa dag ni chos kyi skye mched yin pa'i phyir ro/_/de bzhin du gzugs kyi skye mched mang po dag las gcig gzugs kyi skye mched du [#]gsungs pa yang skye mched rnams [#]bcu gnyis kho nar rnam par gzhag [#]pa'i phyir ro/_/de rnam par gzhag [#]pa yang yul can dang yul nyid du
[\[93b\]]
[\[93b.1\]]gnyis gnyis 'brel bar rab tu bstan pa'i phyir ro/_/yid kyi skye mched dang chos kyi skye mched kyi phyogs gcig gi [#]yul ni thams cad yin pas gnyis su med pa [#]nyams pa [#]ma yin nam zhe na/_'o na de lta na ni dbang po drug gi dbang du mdzad nas 'brel bar rab tu bstan pa'i phyir te/_
[\[93b.2\]]dbang po 'di'i yul ni 'di kho na yin gyi gzhan ni [#]ma yin no zhes gnyis tshan lnga dag dang /_dbang po 'di kho na'i yul ni 'di yin gyi gzhan ni ma yin no zhes gnyis tshan drug pa yin no/_/dbang po lnga po dag kyang dbang po drug po [#]kho na'i yul yin pas gnyis tshan drug par nges
[\[93b.3\]]pa yang nyams pa [#]ma yin nam zhe na/_'o na ni dbang po gang kho na'i yul kho na gang yin pa'o zhes gnyis tshan drug pa yin no/_/de ltar na dbang po lnga po dag ni chos kyi skye mched nyid yongs su [#]spangs pa yin no/_/'di ltar de dag ni yid kyi [#]yul 'ba' zhig ma yin gyi [#]rten yang yin
[\[93b.4\]]te/_yid ni rnam par shes pa'i tshogs drug gi mtshan nyid yin pa'i phyir ro/_/bsdus [#]pa'i tshigs su bcad pa ni[#]/_dbang po gang gi don gang nyid yin pa gnyis tshan lnga dag go/_/gang nyid kyi ni don nyid gang /_/gnyis tshan skye mched drug pa yin/_/gal te mig la sogs
[\[93b.5\]]pa lnga po dag chos kyi skye mched nyid du gyur na cir 'gyur zhe na/_skye mched so so ba'i mdo las dge slong dag chos phyi'i skye mched ni skye mched bcu gcig dag gis ma bsdus pa bstan du med cing thogs pa med pa'o zhes nges par mdzad pa mi mdzad par 'gyur ro/_/sems ni skad cig ma [#]
[\[93b.6\]]zhes bya ba yin la/_gong du 'gro ba yang yin no zhes [#]gang gsungs pa yang de'i rgyun la dgongs nas gsungs pa'i phyir 'gal ba med do/_/grib ma dang me [#]'bar ba 'gro ba [#]bzhin no/_/bden pa rnam bzhi dang /_gsum dang /_gnyis dang /_gcig ces grangs tha dad par gsungs
[\[93b.7\]]pa gang yin pa der yang dgongs pa tha dad pa'i phyir 'gal ba [#]med do[#]/_/kun nas nyon mongs pa dang rnam par byang ba'i phyogs gnyis mdor bsdus na rgyu dang 'bras bu phyin ci ma log pa nyid yin par dgongs te bden pa bzhi dag tu gsungs pa yin no/_/ming gi bram ze rnams mngon par
[\[94a\]]
[\[94a.1\]]mtho ba'i rgyu'i skabs su las dang las kyi 'bras bu dang bdag ni de'i bdag po yin pa'i dbang du byas nas go rims bzhin du mchod sbyin rnams la sems can de dang de dag ni gsad par bya ba yin no zhes bya ba dang /_'jig rten rtag [#]pa dag 'thob bo zhes bya ba
[\[94a.2\]]dang /_de'i 'bras bu bdag la 'byung bas bdag ni de'i 'bras bu la [#]za ba yin no zhes bram ze'i bden pa gsum dag tu rnam par 'jog par byed do/_/de yang don yang dag pa'i bram ze'i [#]rnams la brdzun pa yin no/_/bzlog na ni bden pa yin pa'i phyir de la dgongs nas bram ze'i bden
[\[94a.3\]]pa gsum du gsungs so/_/'jig rten pa'i shes pa ma 'khrul ba'i yul dang /_'jig rten las 'das pa'i shes pa'i yul la dgongs nas bden pa gnyis po kun rdzob kyi bden pa dang /_don dam pa'i bden par [#]gsungs so/_/brjod pa ni kun rdzob yin pas des khong du
[\[94a.4\]]chud par bya ba'i bden pa ni kun rdzob kyi bden pa yin te/_gang la brjod par 'jug pa [#]ste/_dper na rkang pa gnyis kyis [#]brgal bar bya ba'i 'bab stegs la rkang pa'i 'bab stegs zhes bya ba dang /_ko grus brgal bar bya ba'i 'bab stegs la ko gru'i 'bab stegs [#]zhes bya ba lta
[\[94a.5\]]bu'o/_/'jig rten las 'das pa ni [#]ye shes dam pa yin no/_/de'i don yin pas don dam pa ste/_de'i yul gang yin pa'o/_/ston pa rnams kyi lugs tha dad pa la dgongs nas bden pa ni gcig kho na ste/_gnyis pa med do zhes gsungs pa yin te/_'di ltar gnyis phan
[\[94a.6\]]tshun 'gal ba dag ni bden par bya bar [#]mi nus so/_/de lta bas na dgongs pa tha dad pa'i phyir bden pa rnams la grangs tha dad par bstan pa la snga phyi 'gal ba med do/_/kha cig las/_mi rnams kyis ni 'di na bsod nams dang /_/sdig pa gang yin gnyis ka byed pa de/_/zhes
[\[94a.7\]]gsungs pa dang /_kha cig las byed pa po mi dmigs so zhes gang gsungs pa gang yin pa der yang dgongs pa tha dad pa'i phyir 'gal ba med de/_'di ltar phung po'i rgyud gang la mi rnams zhes bya ba de la de gnyis kyi rgyud [#]yod cing de kho na la de gnyis kyi 'bras bu 'byung bas 'di las
[\[94b\]]
[\[94b.1\]]dgongs nas/_mi rnams kyis ni 'di na bsod nams dang /_/sdig pa gang yin gnyis ka byed pa de/_/de yi bdag gir bya ba yin zhing nges/_/de yang khyer te 'gro bar byed pa yin/_/zhes gsungs pa yin no/_/bdag tu lta bas kun tu brtags pa'i byed pa po rang dbang yod pa
[\[94b.2\]]la dgongs nas ni byed pa po mi dmigs so zhes gsungs pa yin gyi rgyu tshogs pa'i mtshan nyid las ni ma yin te/_'di ltar gang zhig phung po 'di dag 'dor zhing phung po gzhan dag tu mtshams sbyor bar byed pa'i zhes khyad par du mdzad pa yin no/_/de bas na dgongs pa tha dad pa'i
[\[94b.3\]]phyir snga phyi 'gal ba med do/_/'dir yang bshad pa/_ras bal gyi [#]ni sa bon dang /_/ma tu lung ga'i me tog la/_/rgya skyegs kyis ni kha bsgyur na/_/tshon de nub par gyur kyang ni/_/rgyud la bsgos [#]pa'i rim pa las/_/ras bal ze ba dmar skye ltar/_/las rnams nub kyang
[\[94b.4\]]de'i 'bras bu/_/skye la de yi chos nyid do/_/gzugs gang yin pa ci yang [#]rung ste/_de thams cad 'byung ba chen po bzhi dag dang 'byung ba chen po bzhi dag rgyur byas pa'o zhes bya ba la ci 'di [#]rdzas kyi dbang du mdzad de gsungs sam/_'on te gong bu'am/_rigs las sha na zhes smras
[\[94b.5\]]pa gang yin pa yang rigs kyi dbang du mdzad nas gsungs pas 'di la ji skad smras pa'i nyes pa med de/_de kho na bzhin du khas blangs pa'i phyir ro/_/de lta [#]na ni mdo sde dang yang mi 'gal te/_skye mched so so ba'i mdo sde las skye mched dgu po rnams ni re re yang rigs smos pas ji
[\[94b.6\]]ltar srid pa [#]'byung ba chen po bzhi dag rgyur byas pa'o zhes bshad pa'i [#]phyir 'dus pa re re ni ma yin no/_/lag pa rdob pa lta bu las ji skad gsungs pa de kho na bzhin du khas blangs pa'i phyir te/_'di ltar mig gi sha'i gong bu la 'byung ba thams cad kyi [#]rgyu las byas pa dmigs pa'i phyir ro/_/
[\[94b.7\]]de lta bas na ji skad smras pa'i rigs pa dang 'gal ba med do/_/gzugs 'das pa yod do/_/gzugs ma 'ongs pa yod do zhes gsungs pa gang yin pa yang 'di lta ste/_de 'das pa'am ma 'ongs pa de lta bur ni yod ces bya ba'i gzugs kyi [#]bdag nyid kyis ni ma yin no/_/ji ltar na de
[\[95a\]]
[\[95a.1\]]'das pa yin zhe na/_sngon byung ba nyid kyis so/_/ji ltar na ma 'ongs pa yin zhe na/_'byung bar 'gyur ba nyid kyis te/_sa bon yod pa'i phyir ro/_/de ltar na de yod pa [#]zhes bya ste/_de ltar snang ba'i phyir ro/_/gzhan yang gzugs gang zhig med par
[\[95a.2\]]yang de yod do zhes bya ba de [#]rigs sam zhe na/_ji ltar gzhan du brjod par bya bar 'gyur/_/gzugs 'das pa med do/_/gzugs ma 'ongs pa med do zhes brjod par bya'o zhe na/_de ltar brjod na [#]gzugs sngon byung ba nyid dang 'byung bar 'gyur ba nyid la skur par 'gyur ro/_/'o na
[\[95a.3\]]de ltar na ni gzugs 'das pa sngon byung ba dang /_gzugs ma 'ongs pa [#]'byung bar 'gyur ba zhes brjod par bya'o zhe na/_de ltar brjod na sngon byung ba na de 'das pa yin gyi/_da ltar ni 'das pa ma yin pas 'das pa nyid las rab tu nyams pa yin par bstan par 'gyur la/_'byung
[\[95a.4\]]bar 'gyur ba ni de ma 'ongs pa yin gyi/_da ltar ni ma 'ongs par mi 'gyur la/_ma 'ongs pa nyid kyang ma phyin [#]pa zhes bya bar bstan par 'gyur ro/_/'das pa dang ma 'ongs pa zhes brjod pa nyid kyis kyang byung ba dang 'byung bar 'gyur ba'i don smos pa'i phyir zlos bur bstan par 'gyur
[\[95a.5\]]ro/_/gal te de ltar bstan pa la dga' na ni yod pa zhes bya ba'i sgra de nyid tshig gi phrad yin pa'i phyir ji ltar rigs par dus gsum gyi yul yin par rig par bya'o/_/de lta bas na ji ltar bkod pa nyid rigs [#]pa yin no/_/gal te gzugs kyi mtshan nyid thal ba'am/_ma grub [#]
[\[95a.6\]]pa yin na de ji ltar gzugs zhes bya zhe na/_sngon byung ba dang 'byung bar 'gyur ba'i tha snyad kyis te/_dper na sa bon nyams pa zhes bya ba dang /_phye btag [#]go zhes bya ba lta bu'o/_/las zad pa dang /_'das pa dang /_'gags [#]pa dang /_bral ba dang /_yongs su gyur pa gang yin
[\[95a.7\]]pa de yod do zhes gsungs pa gang yin pa de ni des sems kyi [#]rgyud la 'bras bu 'byin pa'i nus pa skyed [#]pa la dgongs nas gsungs pa yin pa'i don rtogs pas gzhan du mi 'thad pa'i phyir ro/_/de las skyes pa la de gdags pa ni grong la spyod do/_/pa na za'o zhes bya ba yin zhing ji skad
[\[95b\]]
[\[95b.1\]]du reg pa'i skye mched drug po de sngon mngon par 'dus byas pa [#]la mngon par bsams pa 'di dag ni sngon gyi las yin par rig par bya'o zhes 'byung ba lta bu yang yin no/_/dgongs pa 'dis 'das pa dang ma 'ongs pa yod pa nyid du gsungs pa de dang /_mig ni ma skyes pa las skye zhing
[\[95b.2\]]skyes nas kyang 'jig go zhes bya ba yang rigs pa yin no/_/de lta bas na 'dir [#]yang mngon sum dang 'gal ba med cing snga phyi 'gal ba yang med do/_/gzugs rnams kyi nges par 'byung ba ni gzugs med pa'o zhes bya ba'i rjes su dpag pa yang 'gal ba yin te/_tshor ba la sogs
[\[95b.3\]]pa rnams ni gzugs la rag las te skye bar mthong ba'i phyir ro zhes smras pa gang yin pa de yang de yin te/_da ltar [#]gzugs las 'dod chags dang ma bral ba rnams gzugs dang lhan cig tu lus mngon par 'grub pa ni mthong ngo /_/gzugs las 'dod chags dang bral ba rnams ni
[\[95b.4\]]gzugs med bzhin du lus mngon par 'grub pa yin pas rjes su dpag pa de mi 'thad do/_/yang na [#]gzugs las 'dod chags dang bral ba yin no zhes bya bar khas blang bar mi bya'am/_yang na gzugs las 'dod chags dang bral ba de la yang phyis gzugs mngon par 'grub pa kho na
[\[95b.5\]]yin no zhes bya ba khas blang bar bya grang na/_de yang mi rigs te/_gzugs med pa'i snyoms par 'jug pa rnams ni 'di nyid du rab tu grags pa'i phyir ro[#]/_/'dod pa rnams la rnam par sun 'byin par byed pa na 'dod pa rnams las 'dod chags dang bral ba yin la/_gzugs rnams
[\[95b.6\]]la rnam par sun 'byin par byed pa na gzugs rnams las ma yin no zhes bya ba'i rigs pa med pa'i phyir ro/_/'phags pa la yang phung po mngon par 'grub pa spangs su zin kyang thar pa med par thal bar 'gyur ba'i phyir ro/_/sbyin pa las byung ba'i bsod nams bya ba'i gzhi kun tu
[\[95b.7\]]bsten [#]na longs spyod chen po nyid 'grub par 'gyur ro zhes bya ba yang rjes su dpag pa dang 'gal ba yin te/_ser sna can yang phyug po nyid yin pa'i phyir dang /_gtong ba yang dbul bo nyid yin pa'i phyir ro zhes smras pa gang yin pa de yang 'dir [#]'gal ba ci yod[#]/_ser sna can yang kha
[\[96a\]]
[\[96a.1\]]cig gis sngon lan cig snod khyad par can la phul ba'i phyir 'di la phyug po nyid thob pa [#]gang yin pa thob pa yin no/_/gtong ba yang [#]kha cig gis gzhan dag longs spyod dang bral bas 'di la phyug po ma thob pa yin pas 'bras bu 'byin pa la ni de rnams kyi las
[\[96a.2\]]stobs dang stobs med pa yin par brtag par bya'o/_/gang zhig skye ba'i kun tu sbyor ba ni spangs la [#]mngon par 'grub pa'i kun tu sbyor ba ni ma spangs pa'i gang zag yod do zhes bya ba yang rjes su dpag pa dang 'gal ba yin te zhes smras pa gang yin pa de yang 'dir lha rnams dga'
[\[96a.3\]]bas ni spangs pa'i don mi shes te/_'dir don ni skye ba'i srid pa las 'dod chags dang bral ba srid pa bar ma do las ni ma yin pa'i gang zag med [#]do zhes bya ba 'di yin no/_/de ltar yang yin te/_'dir don ni gang zhig srid pa bar ma do [#]kho na'i zag pa zad pa mngon sum du byed pa'i
[\[96a.4\]]phyir mi 'ong ba kha cig rgyud yongs su smin cing mngon par shes pa myur ba yin pa de la skye ba'i srid par nying mtshams sbyor bar byed pa'i nyon mongs pa ni mi skye ba kho na yin la srid pa bar ma dor nying mtshams sbyor bar byed pa ni skye ba yin te/_de ni mi skye ba'i chos nyid du gnas pa'i phyir
[\[96a.5\]]skye ba'i srid pa ni spangs pa zhes bya la/_mngon par 'grub pa'i kun tu sbyor ba ni ma yin no zhes bya ba 'di yin no/_/de ltar na mi [#]'gal ba yin no/_/gzhan dag na re/_spangs pa zhes bya ba ni so sor brtags [#]pa ma yin pa'i 'gog pa [#]thob pa la dgongs nas gsungs pa yin no zhes
[\[96a.6\]]zer ro/_/yang 'dir bshad pa/_bar ma dor ni zad pa yi/_/kun nas sbyor ba gang dag gis/_/skye ba'i srid par mtshams sbyor te/_/de yi so sor brtags min pa'i/_/'gog [#]pas 'gags te des na de'i/_/de spangs pa zhes bya bar brjod/_/gnyis po'i so sor brtags pa yi[#]/_/
[\[96a.7\]]'gog pa cig car yin par 'dod/_/chang 'thung ba bcas [#]pa'i kha na ma tho ba dang bcas pa yin no zhes bya ba ni lung dang 'gal ba yin te/_lus kyi nyes par spyad pa'o zhes 'byung ba'i phyir ro zhes smras pa gang yin pa de la yang re zhig [#]'di dpyad par bya ste[#]/_ji tsam gyis na rang bzhin gyi [#]
[\[96b\]]
[\[96b.1\]]kha na ma tho ba dang bcas pa'am/_bcas pa'i kha na ma tho ba dang bcas pa yin/_gang nyon mongs pa can gyi sems kho nas spyod pa de ni rang bzhin gyi [#]kha na ma tho ba dang bcas pa yin no/_/gang nyon mongs pa can ma yin pa'i sems kyis kyang spyad par nus bzhin du nyes pa gzhan spang ba'i
[\[96b.2\]]phyir bcom ldan 'das kyis bcas [#]pa de ni bcas pa'i kha na ma tho ba dang bcas pa yin no/_/da ni 'di dpyad par bya ste ci chang gang zhig mi 'dod bzhin du yang [#]nyon mongs pa can ma yin pa'i sems kyis sman pa'i lung las so sor brtags nas 'thung bar [#]srid pa yod dam/_'on te med/_
[\[96b.3\]]des cir 'gyur zhe na/_gal te yod na nyon mongs pa can ma yin pa'i sems ji ltar nyes par spyad par 'thad/_'on te med na de ltar 'thung ba la ji ltar nyon mongs pa can gyi sems su 'thad ce na/_des gang la chang ngo snyam du rig nas ngo tsha med pa nyid kyis [#]kha na ma tho ba dang bcas
[\[96b.4\]]pas [#]'thung ngam/_yang na kha na ma tho ba dang bcas pa'i chang la kha na ma tho ba med pa'o snyam du sems na'o/_/gang zhig tshod zin pas 'thung ba ni myos par mi nus la/_de ltar yang shes nas 'thung ba gang yin pa de gang gis na kha na ma tho ba dang bcas par 'gyur te/_dper na dug
[\[96b.5\]]tshod zin par [#]zos pa ni dug gi nyes pa'i bya ba mi nus pas kha na ma tho ba dang bcas pa mi 'byung ba lta bu'o/_/de lta bas na chang 'thung ba thams cad nyes par spyod pa ma yin no/_/chang 'thung ba rnams ni phal cher rgyags par bya ba'i phyir ji ltar na dga' bar 'gyur snyam pa'am/_
[\[96b.6\]]bdag myos par 'gyur ro snyam du sems bzhin du chang 'thung ste/_de dag gi de ni lus kyi nyes par spyad par rnam par gzhag [#]ste/_nyon mongs pa can gyi sems yin pa'i phyir ro/_/de la dgongs pa ni de yin par rig par bya'o/_/de yang rang bzhin gyi kha na ma tho ba dang
[\[96b.7\]]bcas pa yin te/_dgag pa bcas pa med kyang kha na ma tho ba dang bcas pa nyid yin pa'i phyir ro/_/rnam par bshad pa'i rigs pa las le'ur bcad [#]pa gsum pa'o//_//[#]grags pa'i sangs rgyas kyi gsung dang 'gal ba'i phyir theg pa chen po ni sangs
[\[97a\]]
[\[97a.1\]]rgyas kyi gsung ma yin no/_/de lta bas na shin tu rgyas pa'i sde ni theg pa chen po yin no zhes bya ba de lung dang 'gal ba yin no zhes smras pa gang yin pa yang gal te de lta bu'i rang bzhin dang 'gal ba'i phyir theg pa chen po ni [#]sangs rgyas kyi gsung ma yin
[\[97a.2\]]na/_khyed la grags pa'i sangs rgyas kyi gsung gang yin pa gzhan yang de bzhin du sangs rgyas kyi gsung du mi 'gyur ro/_/ci'i phyir zhe na/_'gal ba'i phyir ro/_/de las ni kha cig tu tshor ba ni gsum ste/_bde ba dang sdug bsngal ba dang /_bde ba yang ma yin sdug
[\[97a.3\]]bsngal ba [#]yang ma yin no zhes bya ba dang /_de bzhin du bde ba'i tshor ba tshor ba na bde ba'i tshor ba tshor ro snyam du yang dag pa ji lta ba bzhin du rab tu shes so zhes gsungs la/_yang gang ci tshor yang rung ste/_de ni 'di ltar sdug bsngal lo zhes bya ba dang /_de bzhin du bde ba'i
[\[97a.4\]]tshor ba ni sdug bsngal nyid du blta bar bya'o zhes bya ba dang /_de bzhin du sdug bsngal la bde bar 'du shes pa ni phyin ci log [#]yin no zhes gsungs pa dang /_kha cig tu chos thams cad ni bdag med pa'o [#]zhes bya ba dang /_de bzhin du/_'di na bdag gam sems can med[#]/_/
[\[97a.5\]]chos 'di rgyu dang bcas [#]las 'byung /_/zhes bya ba dang /_srid pa'i yan lag bcu gnyis dang /_/phung po dang ni skye mched khams/_/de dag thams cad rnam phye na/_/gang zag dmigs pa ma yin no/_/zhes gsungs la/_yang /_bdag nyid bdag gi mgon yin gyi/_/
[\[97a.6\]]gzhan lta [#]su zhig mgon du 'gyur/_/bdag nyid legs par dul bas ni/_/mkhas pa [#]mtho ris thob par 'gyur/_/zhes bya ba dang /_de bzhin du/_sor phreng nga ni kun tu [#]sems can thams cad la/_/dbyug pa dag ni spang bar [#]byas nas 'dug pa yin/_/zhes bya ba dang /_
[\[97a.7\]]de bzhin du 'jig rten du skye ba na gang zag gcig skye'o zhes gsungs pa dang /_kha cig tu 'di na kha cig mtshams med pa lnga'i las byas shing bsags pas lus zhig ma thag tu sems can dmyal ba rnams su skye bar 'gyur ro zhes gsungs pa la yang /_pha dang ma ni bsad byas
[\[97b\]]
[\[97b.1\]]shing /_/rgyal po bram ze gtsang sbra can/_/yul 'khor 'khor dang bcas bsad na/_/bram ze sdig pa med par 'gyur/_/zhes gsungs pa yin te/_de ltar phan tshun 'gal ba'i phyir dang /_sngar brgal ba bstan pa gang yin pa'i 'gal ba de'i [#]phyir de la ni kha cig sangs rgyas
[\[97b.2\]]kyi gsung du mi 'gyur ro/_/de la ni 'gal ba med de/_'di ltar de ni nges pa'i don yin te/_kun dga' bo ngas 'du byed mi rtag pa nyid dang /_'du byed 'gyur ba nyid la dgongs nas gang ci tshor yang rung ste/_de ni 'di ltar sdug bsngal lo zhes [#]gsungs pa yin no/_/de bzhin
[\[97b.3\]]du de ltar na gzugs can ma yin pa'i phung po bzhi po 'di dag dang /_mig gi dbang po'i [#]gzugs dang /_'di snyed cig la mi nyid [#]ces bya'o/_/'di la sems can dang /_ming dang /_shed las skyes dang /_shed bu dang /_gso ba dang /_skyes bu dang /_gang zag dang /_
[\[97b.4\]]srog dang /_skye ba po zhes de skad ces bya'o zhes 'byung ba dang /_de bzhin du/_'di dag yod na sems can mi'am shed las skyes/_/shed bu shes par de skad dag tu kun tu 'dogs/_/de dag dang ni de bzhin gzhan yang mi mang po/_/phung po'i gzhi dang rgyu las 'byung [#]bar 'gyur
[\[97b.5\]]ba yin/_/zhes 'byung [#]ba yin no/_/tshigs su bcad pa las 'byung ba/_yang sred pa ni ma/_las kyi srid pa ni pha zhes byas [#]nas bshad de/_skyed pa po yin pa'i phyir ro/_/gzhan dag na re/_nga'o snyam pa'i nga rgyal yin no zhes zer ro/_/gzhan du na ni mdo sde snga ma don med par
[\[97b.6\]]'gyur ro/_/de lta bas na mdo sde 'di dag dang gzhan rnams ni dgongs pa can gyi don yin pa'i phyir 'gal ba med do/_/theg pa chen po la ni gang gis na [#]'gal ba med par nges par bzung [#]ba'i nges pa'i don cung zad kyang med do zhe na/_ci lha rnams dga' bas theg pa chen po mtha'
[\[97b.7\]]dag shes sam/_smras pa/_ma yin no zhe na/_mtha' dag mi shes pas nges pa'i don med pa nyid du ji ltar shes/_da lta [#]mi snang bas de'i phyir spang bar byar mi rung ngo /_/de bzhin du nyan thos kyi theg pa la yang da ltar sangs rgyas kyi gsung mtha' dag ni mi snang ngo /_/mtha' dag ma
[\[98a\]]
[\[98a.1\]]yin par 'di ji ltar zhe na/_bla ma kun dga' 'od sel dang /_/sdug bsngal phung ston sa ston dang /_/'char ka stong nyid chu las skyes/_/gang po sa 'tsho [#]chu shing dang /_/mya ngan 'das dang yul 'khor skyong /_/'gro ba'i mdo dang de bzhin gzhan/_/
[\[98a.2\]]yang dag bsdus pa'i gzhi nyams phyir/_/mtha' dag min par rtogs pa yin/_/bla ma'i mdo las lha rnams kyi dbang po brgya byin gyis smras pa[#]/_btsun pa bla ma bcom ldan 'das kyi [#]nyan thos 'dzam bu'i gling na ji snyed 'khod pa de dag thams cad bdag gis sems kyis khyab
[\[98a.3\]]par byas te brtags [#]na/_btsun pa bla ma ma gtogs par dge slong gcig kyang chos kyi rnam grangs 'di 'dzin pa med de[#]/_btsun pa bla ma khyod kyis [#]chos kyi rnam grangs 'di zung shig_/chos kyi rnam grangs 'di ni bcom ldan 'das kyis gsungs pa yin no zhes bya ba
[\[98a.4\]]'byung ste/_rjes su dpag pa 'dis na de'i tshe gzhan yang med par 'gyur ba [#]mngon no/_/yang na sangs rgyas bcom ldan 'das mya ngan las 'das nas ring po ma lon zhing 'phags pa kun dga' bo yang bzhugs bzhin du [#]sangs rgyas kyi gsung mtha' dag mi snang na/_deng sang na
[\[98a.5\]]lta smos kyang ci dgos/_kun dga' bo'i mdo las bcom ldan 'das bgres pa'i gnas skabs na nga'i bstan pa yang 'dzin par 'gyur ro snyam nas 'phags pa kun dga' bo rim gro par bskos zhes bya ba dang /_des [#]kyang smras pa/_bdag gi lo nyi shu lhag cig [#]btsun pa la rim
[\[98a.6\]]gro bgyid do zhes bya ba dang /_de nyid las yang smras pa/_bdag gis chos kyi phung po brgyad khri lhag ni bcom ldan 'das las bzung [#]/_gnyis ni dge slong dag las so zhes 'byung bas de'i phyir sngar bcom ldan 'das kyis bshad pa gang yin pa de ni des ma bzung bar shes par bya'o/_/
[\[98a.7\]]de ni dge slong rnams las bzung ba gang yin pa de kho nar zad do zhes bya bar rigs pa ni ma yin te/_dus de srid du [#]bzhi bcu cha bas kyang nyung ba'i chos bshad pa [#]ni mi rung bas so/_/gal te 'phags pa kun dga' bos thams cad rtogs par gyur na ni bla ma'i mdo las lha rnams kyi
[\[98b\]]
[\[98b.1\]]dbang po brgya byin gyis dge slong gcig kyang chos kyi rnam grangs 'di 'dzin pa med do zhes de skad smos par yang mi 'gyur ro/_/de lta bas na de thams cad bzung ba [#]ma yin la/_des smras pa gang yin pa de yang dag par sdud par byed pa rnams kyis yang dag par bsdus pa yin no/_/
[\[98b.2\]]de lta bas na deng sang [#]sangs rgyas kyi gsung mtha' dag mi snang ngo /_/'od sel gyi mdo las/_bcom ldan 'das kyis bka' stsal pa/_'od sel gang gi tshe ngas dge slong gi dge 'dun la rta cang shes bzhon bzangs kyis [#]chos kyi rnam grangs bshad pa de'i tshe khyed rnams nyung
[\[98b.3\]]ba yin no zhes bya ba'i mdo sde de mi snang ngo /_/sdug bsngal gyi phung po ston pa las bcom ldan 'das kyis shAkya ming can las [#]brtsams nas bka' stsal pa/_dus de gcig na rgyal po'i khab ri bgrod bya la 'dug pa las/_nga ri ngos yangs pa ga la ba der phyin pa dang de na ngas
[\[98b.4\]]gcer [#]bu lag pa bsgreng ba dag mthong ba nas de dag la 'di skad ces smras so zhes bya ba'i bar du rgya cher 'byung ba'i mdo sde ni mi [#]snang ngo /_/sa ston gyi mdo las/_bcom ldan 'das kyis bka' stsal pa/_dus de gcig gi tshe rgyal po'i khab ri bgrod bya la 'dug [#]go/_/de nas
[\[98b.5\]]gzhan mu stegs can kun tu rgyu ba rab tu mang po dag nga ga la ba der lhags so/_/lhags nas nga la don 'di zhes bya ba rgya cher 'byung ba'i mdo sde de ni mi [#]snang ngo /_/'char ka'i mdo las/_ngas tshor ba [#]bzhi bshad pa'i rnam grangs yod do zhes bya ba'i mdo sde de mi snang ngo /_/stong
[\[98b.6\]]pa nyid kyi [#]mdo las/_'phags pa kun dga' bos smras pa/_dus de gcig na bcom ldan 'das shAkya rnams kyi nang na shAkya rnams kyi grong rdal grong khyer zhes bya ba na bzhugs te de nas [#]bdag gis [#]kun dga' bo nga ni da ltar stong pa nyid kyis [#]lan mang du gnas so zhes bya ba de lta [#]bu'i
[\[98b.7\]]bcom ldan 'das kyis [#]bshad pa bdag gis shes so zhes bya ba'i mdo sde de mi snang ngo /_/chu las skyes pa'i mdo las/_rgyal po chen po bdag gis ni dge slong ngam bram ze gang la las lan cig shes par 'gyur ba'am mthong bar 'gyur ba gang ma byung zhing mi 'byung la/_da ltar yang med
[\[99a\]]
[\[99a.1\]]de/_gnas de yod pa ma yin pa de lta bu smras pa dran no zhes bya ba'i mdo sde de mi snang ngo /_/gang bo'i mdo las/_gnas brtan kun dga' bos smras pa/_tshe dang ldan pa dag dge slong gnas brtan byams ma'i bu gang po zhes bya ba 'byung ba gang gis sngon bdag gsar
[\[99a.2\]]bur gyur pa na zhes bya ba nas/_zab cing zab pa'i chos dang [#]ldan pa'i gtam 'di lta bu 'di bshad do zhes rgya cher 'byung ba'i mdo sde de mi snang ngo /_/sa 'tsho'i mdo las/_dbyar tshul gyis smras pa/_dus de gcig na dge slong gau ta ma sgra sgrogs na 'ol ma se can gyi nang na bzhugs
[\[99a.3\]]so zhes bya ba nas/_de na bcom ldan 'das gau ta ma des bdag la bsam gtan thams cad bsngags so zhes bya ba'i bar du rgya cher 'byung ba de lta bu la sogs pa'i mdo sde de mi snang ngo /_/chu shing gi mdo las/_bcom ldan 'das kyis bka' stsal pa/_de na ngas dge slong rten lnga
[\[99a.4\]]rnams la bka' stsal pa/_rten lnga dag nga sngon rab tu 'byung bar rab tu ma byung ba na 'di ltar slob ste/_khyim [#]ni nyam nga'o zhes rgya cher 'byung ba'i mdo sde de mi snang ngo /_/yongs su mya ngan las 'das pa [#]chen po'i mdo las/_gnas brtan kun dga' bos smras pa/_tshe dang ldan pa ma 'gags
[\[99a.5\]]pa bdag gis bcom ldan 'das las sangs rgyas bcom ldan 'das spyan dang ldan pa dag bsam gtan bzhi ba la snyoms par zhugs shing mi g.yo ba'i zhi ba la brten nas yongs su mya ngan las 'das so zhes mngon sum du bzung ngo zhes bya ba'i mdo sde de mi snang ngo /_/'phags
[\[99a.6\]]pa yul 'khor skyong gis smras pa/_rgyal po chen po 'di dag ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen pa gzigs pas lam bstan [#]pa bshad pa yin no zhes bya ba nas/_rgyal po chen po 'jig rten 'di ni rang gir bya ba [#]
[\[99a.7\]]med pa ngoms mi shes pa sred pas 'khol [#]ba yin no zhes bya ba'i mdo sde de mi snang ngo /_/'gro ba'i mdo las/_mgon med zas sbyin gyis smras pa/_bdag gis bcom ldan 'das la kun dga' ra ba phul ba'i rgyus lus zhig nas bde 'gro mtho ris kyi 'jig rten lha rnams su skye bar
[\[99b\]]
[\[99b.1\]]'gyur ba'i sems can yod do [#]zhes bya ba nas/_yon bsngo [#]ba byas pa'i rgyus zhes bya ba'i bar du rgya cher 'byung ba'i mdo sde de mi snang ngo /_/de bzhin du mdo sde gzhan dag gis [#]kyang mngon te/_dper na cang mi smra ba'i mdo las/_mo+od gal gyi bus sangs rgyas kyi gsung
[\[99b.2\]]sngon gsungs pa bstan pa la [#]maung gal gyi bu 'di ni 'phags pa'i cang mi smra ba yin pas de la bag med par ma byed cig ces bya ba dang /_gnas pa'i mdo las/_ting nge 'dzin 'di ni 'phags pa'i gnas pa yin pas 'di la bag [#]med par ma byed cig ces bya ba'i mdo sde de mi
[\[99b.3\]]snang ngo /_/yongs su mya ngan las 'das pa chen po la sogs pa'i mdo gzhan dag gi nang nas 'byung ba'i mdo sde mang po rnams ni 'don [#]pa tha dad par snang ngo /_/[#]de lta bas na 'di dag dang mdo sde'i shes par byed pa gzhan mang po dag gis nyan thos kyi theg pa la yang da ltar sangs
[\[99b.4\]]rgyas kyi gsung mtha' dag [#]ni mi snang bar mngon no/_/yang dag par bsdus pa'i gzhi bo 'od srungs chen po la sogs pa dgra bcom pa rnams kyis mdzad pa gang yin pa de yang da ltar nyams te/_sde pa gzhan dag las lung dang /_le'u dang /_mdo rnam [#]par gzhag pa tha dad
[\[99b.5\]]pa'i phyir dang /_lung dang le'u gzhan yang dag par bsdus pa'i mdo rnams kyang yang sde pa de nyid las yang dag par bsdus pa'i phyir [#]dang /_mngal [#]du 'jug pa dang /_dga' byed dang tshe'i mtha' la sogs pa zhes bya ba dag gis [#]mdo sil bu [#]mi 'gal bar snang ba'i phyir ro/_/
[\[99b.6\]]de ltar na yang dag par bsdus pa nyams na da ltar sangs rgyas kyi gsung mtha' dag yod do zhes bya ba 'di ji ltar shes par nus/_thos pa brgyud [#]pa las ni gcig las 'phros pa de yang brgya la thug pa dag cig yod par gyur zhes thos so/_/de lta bas na theg pa chen po la yang da ltar
[\[99b.7\]]nges pa'i don gyi mdo sde mi snang ba'i phyir nges pa'i don nyid med par nges par gzung bar mi bya'o//_//bam po bdun pa/_ci 'di bkri ba'i don nam/_'on te sgra ji bzhin gyi don yin zhes dpyad par bya ste/_nges pa'i don bshad pa mi snang bar yang 'di sgra ji bzhin gyi don
[\[100a\]]
[\[100a.1\]]ma yin no zhes shes par ni mi nus so/_/'on kyang dgongs pa can yin no/_/ci'i phyir zhe na/_'gal ba'i phyir ro/_/shes rab kyi pha rol tu phyin pa las chos thams cad ni ngo bo nyid med pa zhes bya ba de lta bu la sogs pa 'di lan mang du bstan la/_yang de
[\[100a.2\]]nyid las bshad pa/_byang chub sems dpa'i skyon med pa la 'jug par 'dod pa dang /_nyan thos dang /_rang sangs rgyas kyi sa las 'da' bar [#]'dod pa dang /_phyir mi ldog pa'i sa la gnas par 'dod pa dang /_mngon par shes pa drug thob par 'dod pa dang /_sems
[\[100a.3\]]can thams cad kyi spyod pa dang /_rnam par g.yo ba shes par 'dod pa dang /_nyan thos dang /_rang sangs rgyas kyi shes pa thams cad zil gyis mnan par 'dod pa dang /_gzungs dang /_ting nge 'dzin gyi sgo thob par 'dod pa dang /_nyan thos dang /_rang sangs rgyas thams
[\[100a.4\]]cad la sbyin pa sbyin par byed pa na/_rjes su yi rang ba dang ldan pa'i sems gcig gis zil gyis mnan par 'dod pa'i byang chub sems dpa' sems dpa' chen pos shes rab kyi pha rol tu phyin pa la bslab par bya'o zhes 'byung ba dang /_de bzhin du sangs rgyas kyi sku mngon par bsgrub
[\[100a.5\]]par 'dod pas shes rab kyi pha rol tu phyin pa la bslab par bya'o/_/dpe byad bzang po brgyad cu dang /_skyes bu chen po'i mtshan sum cu rtsa gnyis bsgrub par 'dod pas shes rab kyi pha rol tu phyin pa la bslab par bya'o zhes 'byung ba dang /_de bzhin du byang chub sems dpa' sems
[\[100a.6\]]dpa' chen po shes rab kyi pha rol tu phyin pa la spyod pa na sbyin pa 'di ltar byin na ni longs spyod chen po nyid kyi 'bras bu 'byung ngo /_/de bzhin du sbyin pa 'di ltar byin na ni rgyal rigs shing sA la chen po lta bu'i rigs su skye'o de bzhin du gzhan 'phrul dbang byed kyi lha rnams kyi nang du skye'o zhes
[\[100a.7\]]bya ba'i bar du 'byung ba dang /_de bzhin du ser sna'i sems tshar bcad [#]par 'dod pas shes rab kyi pha rol tu phyin pa la bslab par bya'o/_/'chal ba'i tshul khrims kyi sems 'dor bar 'dod pa dang /_gnod sems kyi sems 'dor bar 'dod pa dang /_le lo'i sems 'dor
[\[100b\]]
[\[100b.1\]]bar 'dod pa dang /_rnam par g.yeng ba'i sems 'dor bar 'dod pa dang /_'chal ba'i shes rab kyi sems mi spro bar 'dod pas shes rab kyi [#]pha rol tu phyin pa la bslab par bya'o/_/de bzhin du spyan lnga bskyed [#]par 'dod pas shes rab kyi pha rol tu phyin pa la bslab par bya'o/_/lnga
[\[100b.2\]]gang zhe na/_sha'i spyan dang /_lha'i spyan dang /_'phags pa'i shes rab kyi spyan dang /_chos kyi spyan dang /_sangs rgyas kyi spyan no/_/de bzhin du shar phyogs na sems can long ba gang dag bdag gi [#]mthus mig gis gzugs mthong bar bya na shes rab kyi pha rol tu phyin pa la bslab
[\[100b.3\]]par bya'o/_/'on pa rnams rna bas sgra thos par bya ba dang /_smyon pas dran pa thob par bya ba dang /_gcer bu rnams gos thob par bya ba dang /_sems can bkres pa rnams 'grangs [#]par bya ba dang /_skom pa rnams ngom [#]par bya ba dang /_ngan song du skyes pa rnams ngan song
[\[100b.4\]]dag [#]nas thar bar bya zhing mi'i lus thob par bya ba dang /_tshul khrims 'chal ba rnams tshul khrims kyi phung po la dgod par bya ba dang /_mnyam par ma bzhag pa [#]rnams ting nge 'dzin gyi phung po dang /_rnam par grol ba'i phung po dang /_rnam par grol ba'i ye shes mthong ba'i
[\[100b.5\]]phung po la dgod pa dang /_bden pa [#]ma mthong ba [#]rnams rgyun du zhugs pa'i 'bras bu la dgod [#]pa dang /_lan [#]cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_rang sangs rgyas kyi byang chub dang /_bla na med pa yang dag par rdzogs pa'i
[\[100b.6\]]byang chub la dgod par bya na/_byang chub sems dpa' sems dpa' chen pos shes rab kyi pha rol tu phyin pa la bslab par bya'o zhes bya ba 'byung ba de la sogs pa dang /_sdig pa thams cad so sor bshags pa la sogs pa yang bstan te[#]/_gal te ngo bo nyid med pa la sogs
[\[100b.7\]]pa'i tshig rnams sgra ji bzhin kho na'i don yin na/_'di thams cad dang 'gal bar 'gyur te/_blang bar bya ba rnams ci yang med pa'i phyir rgyu 'di las 'di lta bur 'gyur ro zhes yang de ltar blang ba ni rung ba ma yin no/_/yang na de ltar blang bar bya ba ni ci zhig blang bar bya bar [#]
[\[101a\]]
[\[101a.1\]]sems/_de lta bas na tshig de rnams kyi [#]sgra ji bzhin gyi don du nges par gzung bar mi bya ste[#]/_mdo sde gzhan dang 'gal ba'i phyir ro/_/[#]'o na ci zhe na/_dgongs pa can yin no/_/dper na/_pha dang ma ni bsad [#]byas shing /_/zhes bya ba'i tshigs su bcad pa
[\[101a.2\]]'di dang /_ma dang byas pa mi shes dang /_/zhes bya ba'i tshigs su bcad pa 'di la nges pa'i don bshad pa med par yang sgra ji bzhin gyi don du nges par gzung bar mi bya ste/_mdo sde gzhan dang 'gal ba'i phyir ro/_/'o na ci zhe na/_dgongs pa can yin no/_/yang 'di 'gal du zin yang
[\[101a.3\]]'ga' zhig gis de ltar bslus pa [#]med par lta ba de la brten par 'gyur ram snyam nas blo zhan pa rnams chud [#]gsan pa'i phyir gzhung du byas pa yin par de ltar ci ste mi 'dod/_'di ltar de ltar smras pa yang de thams cad med par lta ba de la mngon par zhen pa kha cig snang ba kho na yin no
[\[101a.4\]]zhe na/_de ni de dag gi shes rab kyi nyes pa yin pa'am/_sngon chos kyis [#]phongs par 'gyur ba'i las stsogs pa [#]de dag de ltar nyams pa yin gyi/_'di ni nyams par byed pa [#]ma yin no/_/'di ji ltar shes she na/_gong du 'gal ba'i phyir ro zhes smos pa nyid dang sbyar ro/_/mdo
[\[101a.5\]]gzhan las gang dag de bzhin gshegs pas gsungs pa'i don dang /_tshig dang yi ge zab mo dag rtogs par khong du chud par byed/_dgongs pa rtogs par byed/_rjes su mthun par byed/_mi mthun par mi byed/_sbyor bar byed/_gnod par mi byed/_don rtogs par khong du
[\[101a.6\]]chud par byed kyi/_tshig 'bru'i rjes su rgyug par mi byed pa de dag la yon tan 'di dag dang bde [#]bas lhag pa dag 'byung bar rig par bya'o zhes gsungs pa yang [#]yin te/_gang zhig sgra ji bzhin gyi don du 'dzin par byed pa nyid kyis sems can chud gsan par zhugs pa de la ni 'di 'gal ba yin
[\[101a.7\]]te/_ji ltar na sgra ji bzhin gyi don du yang gzung bar bya zhing dgongs pa yang rtogs par bya ba dang /_snga phyi sbyor bar bya ba nyid du yang bstan par 'gyur/_de nyid las kyang tshangs pa gzhan yang de bzhin gshegs pa ni dgongs pa'i rnam grangs kyis rtag pa gsungs pa yin par nyid
[\[101b\]]
[\[101b.1\]]zhal gyis 'che bar [#]mdzad/_kun nas nyon mongs pa gsung ba [#]dang /_chad pa gsung ba dang /_mi bya ba gsung ba dang /_log par lta ba can dang /_ma dad pa dang /_bya ba mi shes pa dang /_khyim 'bugs pa dang /_skyug [#]pa za ba dang /_go skabs bcom pa yin pa [#]nyid zhal
[\[101b.2\]]gyis 'che bar mdzad kyang de bzhin gshegs pa ni bstan pa de dag la med cing mi snang ste/_de ni [#]de bzhin gshegs pas dgongs nas gsungs pa yin no/_/de bzhin gshegs pa ni dgongs pa gang gis sems can mngon pa'i nga rgyal gtong ba'i dgongs pa de [#]dag ston par mdzad
[\[101b.3\]]pa yin no/_/tshangs pa de ltar [#]na de bzhin gshegs pa ni dgongs nas chos ston par mdzad pa yin pas de la byang chub sems dpas sgra thams cad la skrag par mi bya'o zhes gsungs pa 'di yang gal te bstan pa la sgra ji bzhin gyi don ma yin pa nyid du mi 'dod na 'gal ba yin no/_/
[\[101b.4\]]yang na 'dod na ni ji ltar na chud gsan par bya ba'i phyir [#]theg pa chen po gzhung du byas pa yin no[#]/_/gzhan yang byang chub sems dpa' chos bzhi dang ldan pa rnams ni mgo gcig tu smra ba yin zhing gdung ba med par smra ba yin no/_/bzhi bo gang dag gang zhe na/_byang chub sems
[\[101b.5\]]dpa' rnams ni mgo gcig tu chos thams cad gang zag med par smra ba yin no[#]/_/byang chub sems dpa' rnams ni mgo gcig tu skye ba thams cad kyi skye mched rnams la mngon par dga' ba med par smra ba yin/_byang chub sems dpa' rnams ni mgo gcig tu theg pa
[\[101b.6\]]chen po'i bsngags pa smra ba yin/_byang chub sems dpa' rnams ni mgo gcig tu dge ba dang /_mi dge ba'i las rnams chud mi za bar smra ba yin no zhes gsungs pa'i gsung 'di yang med par [#]lta ba 'dzin du 'jug pa la 'gal ba yin no/_/'phags pa dri ma med par grags pas
[\[101b.7\]]bstan pa las/_yod pa'ang ma yin med pa'ang min te chos 'di kun/_/rgyu la brten nas 'byung [#]yin 'di la bdag med cing /_/byed pa po'am tshor ba po med dge dang mi dge yi/_/las ni ci yang chud mi za bar gsungs pa [#]lags/_/zhes bcom ldan 'das la byang chub sems
[\[102a\]]
[\[102a.1\]]dpa' sems dpa' chen po dkon mchog 'byung gnas kyis bstod pa sbyar ba 'di yang 'gal bar 'gyur ro/_/kun tu snang ba'i mdo sde las kyang /_sgra ji bzhin gyi don du 'dzin na nyes pa lnga yod do[#]/_/lnga gang zhe na/_mi mos pa'i gnas su 'gyur ba'i nyes pa
[\[102a.2\]]dang /_btsal ba nyams pa'i nyes pa dang /_gzhan la slu bar byed pa'i nyes pa dang /_ston pa la skur pa 'debs pa'i nyes pa dang /_chos spong bar byed pa'i nyes pa'o zhes rang gi sgras bstan pa yin no/_/byang chub sems dpa' legs par rnam par byang ba rtogs [#]pas kyang /_
[\[102a.3\]]sgra bzhin don ni kun tu brtags pa na/_/rang dga' dag gis blo ni nyams 'gyur la/_/legs par gsungs [#]la skur cing smad par 'gyur/_/chos la khong khro sgrib par 'gyur ba yin/_/zhes gsungs pa de dang [#]yang 'gal bar 'gyur ro/_/theg pa chen po'i mdo dad pa
[\[102a.4\]]chen po skye ba las kyang /_bcom ldan 'das kyis [#]rigs kyi bu sgra ji bzhin du tshul bzhin ma yin pas chos rnams la rab tu rnam par 'byed na theg pa chen po la dad pa'i 'byung gnas su mi 'gyur ro/_/dgongs pa can gyi don ni sgra ji [#]bzhin ma yin par tshul bzhin yid la byed na
[\[102a.5\]]theg pa chen po la dad pa'i 'byung gnas su 'gyur ro/_/rigs kyi bu 'di ltar byang chub sems dpa' sgra ji bzhin du tshul bzhin ma yin pas chos rnams la rab tu rnam par 'byed na/_lta ba bzang po ma yin pa nyi shu rtsa brgyad skye ste/_'di lta ste/_mtshan mar lta ba dang /_lta
[\[102a.6\]]ba la lta ba ma yin par lta ba dang /_tha snyad la skur pa 'debs pa'i lta ba dang /_kun nas nyon mongs pa la skur pa 'debs pa'i lta ba dang /_de kho na nyid la skur pa 'debs pa'i lta ba dang /_sbyor ba gtong ba'i lta ba dang /_yongs su 'dzin pa'i lta ba dang /_bsgyur ba'i [#]lta ba dang /_nges
[\[102a.7\]]par 'byin pa ma yin pa'i lta ba dang /_kha na ma tho ba med pa nyid du lta ba dang /_nges par 'byung bar lta ba dang /_sgrib pa la sogs pa'i lta ba dang /_brnyas pa'i lta ba dang /_'khrug [#]pa'i lta ba dang /_bsod nams ma yin pa skyed [#]pa'i lta ba dang /_phyin ci log gi lta ba dang /_ngal
[\[102b\]]
[\[102b.1\]]ba 'bras bu med pa'i lta ba dang /_skyed pa'i lta ba dang /_slu ba'i lta ba dang /_khas mi len pa'i lta ba dang /_ngan g.yo'i [#]lta ba dang /_tshar gcod pa'i lta ba dang /_bkur stir [#]lta ba dang /_skur pa'i lta ba dang /_rmongs pa nyid tshabs che ba'i lta ba dang /_kha na ma tho ba nyid kyi lta ba
[\[102b.2\]]dang /_lta ba chen po dang /_mngon ba'i nga rgyal gyi lta ba'o/_/rigs kyi bu de la mtshan mar lta ba gang zhe na/_ngas kun tu sbyor ba las byung ba'i ngo bo nyid la dgongs nas chos rnams kyi med ba nyid bstan pa gang yin pa de la sgra ji bzhin gyi don du mngon par zhen cing kun nas nyon
[\[102b.3\]]mongs pa'i chos rnams dang /_rnam par byang ba'i chos rnams la yang med pa nyid du mngon par zhen pa na med pa nyid du mtshan mar bzung nas med par lta ba 'byung ba [#]ste/_de lta bas na mtshan mar lta ba zhes bya'o/_/de la lta ba la lta ba ma yin par lta ba ni byang chub sems dpa'
[\[102b.4\]]med par lta ba de la mngon par zhen pa ni lta ba ma yin pa'i 'du shes 'byung ba yin no/_/med par lta ba gang yin pa de ni de'i lta ba chen po yin te/_de lta bas na lta ba la lta ba ma yin par lta ba zhes bya'o/_/de la tha snyad la skur pa 'debs pa'i lta ba dang /_kun nas nyon
[\[102b.5\]]mongs pa la skur ba 'debs pa'i lta ba dang /_de kho na nyid la skur pa 'debs pa'i lta ba ni mtshan mar lta ba des thams cad la skur pa 'debs pa na tha snyad la skur pa 'debs par lta ba la yang mngon par zhen par byed/_kun nas nyon mongs pa la skur pa 'debs pa'i lta ba la
[\[102b.6\]]yang mngon par zhen par byed/_de kho na nyid la skur pa 'debs pa'i lta ba la yang [#]mngon par zhen par byed do[#]/_/de lta bas na tha snyad la skur pa 'debs pa'i lta ba zhes kyang bya'o/_/kun nas nyon mongs pa la skur pa 'debs pa'i lta ba zhes kyang bya'o/_/de kho na nyid la skur pa 'debs
[\[102b.7\]]pa'i lta ba zhes kyang bya'o/_/de la sbyor ba gtong ba'i lta ba ni skur pa 'debs pa'i lta ba can de nyid phyis gang gis khyad par du 'gro ba las yongs su nyams par 'gyur ba rab tu rnam par 'byed pa'i sbyor ba gtong ba'o/_/de la yongs su 'dzin pa'i lta ba ni lta ba la lta ba ma yin par lta
[\[103a\]]
[\[103a.1\]]ba dang /_skur pa 'debs pa'i lta ba dang /_sbyor ba gtong ba'i lta ba can de nyid gzhan dag dang lhan cig tu chos kyi mtshan nyid rnam par gtan la dbab par byed pa na med pa'i phyogs kho nar yongs su 'dzin pas na de lta bas na yongs su 'dzin pa'i lta ba zhes
[\[103a.2\]]bya'o/_/de la sgyur ba'i lta ba ni gal te theg pa chen po'i mdo sde'i don gyi bsngags pa [#]brjod pa na 'di dag thams cad ni med pa'i don ston pa yin no zhes don de dag [#]lta ba de kho nar sgyur bar byed pa yin te/_de lta bas na sgyur ba'i lta ba zhes bya'o/_/rigs kyi bu de la nges par 'byin
[\[103a.3\]]pa ma yin pa'i lta ba ni yongs su 'dzin pa'i lta ba gang yin pa dang /_sgyur ba'i lta ba gang yin pa de ni bdag gam gzhan gyi phyir re zhig theg pa dman pas rdzogs pa'i byang chub tu nges par 'byin pa ma yin na bla na med pa yang dag par rdzogs pa'i byang chub tu lta ci smos pa ste/_de
[\[103a.4\]]lta bas na nges par 'byin pa ma yin pa'i lta ba zhes bya'o/_/de la kha na ma tho ba med pa nyid du lta ba ni/_de [#]med pa'i mtshan ma nyid du lta bar gyur nas 'di lta ste/_byang chub sems dpa' gang zhig lta ba 'di dang ldan na 'khrul ba'i nyes byas cung zad spyad kyang de la thams cad
[\[103a.5\]]du kha na ma tho bar mi 'gyur bar lta ba 'byung ba ste/_de bas na kha na ma tho ba med pa nyid du lta ba zhes bya'o/_/de la nges par 'byung bar lta ba ni byang chub sems dpa' med pa'i mtshan mar lta ba can de nyid 'di snyam du med pa'i mtshan mar lta ba 'di ni nyes byas kyi kha na ma tho ba
[\[103a.6\]]thams cad las nges par 'byung ba yin no snyam du sems pa gang yin pa ste/_de nges par 'byung ba ni ma yin no/_/de lta bas na nges par 'byung bar lta ba zhes bya'o/_/kha na ma tho ba [#]nyid dang /_nges par 'byung bar lta ba dag nyid sgrib pa la sogs pa'i lta ba yin te/_sgrib pa'i
[\[103a.7\]]rgyu de la de'i gnyen po yin par blo 'byung ba'i phyir ro/_/de la brnyas pa'i lta ba ni byang chub sems dpa' med pa'i mtshan mar lta ba can de nyid [#]nyan thos kyi theg pa la chos 'di dag ni byang chub sems dpas goms par mi bya'o/_/chos 'di dag ni dman pa yin pas 'di dag la byang
[\[103b\]]
[\[103b.1\]]chub sems dpas mkhas pa nyid du mi bya'o/_/chos 'di dag ni byang chub sems dpas thag ring du spang bar bya'o zhes brnyas pa'i sems skye ba gang yin pa ste/_de lta [#]bas na brnyas pa'i lta ba zhes bya'o/_/de la 'khrug pa'i lta ba ni byang chub sems dpa' med pa'i
[\[103b.2\]]mtshan mar lta ba can de nyid gang zag nyan thos kyi theg pa pa de dag la 'di dag dang lhan cig gnas par mi bya/_gleng ba dang /_kun tu gleng ba dang /_smra ba dang /_gos la sogs pa kun tu spyad pa dang /_longs spyad [#]par mi bya'o zhes khong khro ba'i sems ston pa gang yin pa
[\[103b.3\]]de/_de lta [#]bas na 'khrug pa'i lta ba zhes bya'o/_/de la bsod nams ma yin pa skyed [#]pa'i lta ba ni de nyid brnyas pa'i lta ba dang /_'khrug pa'i lta ba can du gyur na [#]bsod nams ma yin pa mang du bskyed pa yin te/_de lta bas na bsod nams ma yin pa skyed pa'i lta ba zhes bya'o/_/
[\[103b.4\]]de la phyin ci log gi lta ba ni byang chub sems dpa' med pa'i mtshan mar lta ba can de nyid gang gis na de'i ting nge [#]'dzin rnam pa gsum bsgom [#]pa de mi 'grub pa stong pa nyid la stong pa nyid du mi rtog pa dang /_mtshan ma med pa la mtshan ma med pa nyid du mi rtog pa dang /_smon pa med
[\[103b.5\]]pa la smon pa med pa nyid du mi rtog pa gang yin pa ste/_de lta bas na phyin ci log gi lta ba zhes bya'o/_/de la ngal ba 'bras bu med pa'i lta ba ni byang chub sems dpa' phyin ci log gi lta ba can de'i ting nge 'dzin bsgom [#]pa ngal ba 'bras bu med pa gang yin pa ste/_de lta bas na ngal ba
[\[103b.6\]]'bras bu med pa'i lta ba zhes bya'o/_/de la skyed pa'i lta ba ni byang chub sems dpa' med pa'i mtshan mar [#]lta ba can de nyid 'di ltar byang chub sems dpa' gang lta ba de la skye bo'i tshogs chen po yang dag par len du 'jug cing skye bo'i tshogs chen po dad par byed pa de ni bsod nams
[\[103b.7\]]mang po skyed pa yin no zhes lta ba [#]'byung ba gang yin pa ste/_de lta bas na skyed pa'i lta ba zhes bya'o/_/de la slu [#]ba'i lta ba ni byang chub sems dpa' skyes [#]pa'i lta ba can bsod nams kyi bsam pa can de bdag gam gzhan las bsod nams slu [#]ba 'byung ba gang yin pa ste/_de lta [#]bas
[\[104a\]]
[\[104a.1\]]na slu [#]ba'i lta ba zhes bya'o/_/de la khas mi len pa'i lta ba ni byang chub sems dpa' med pa'i mtshan mar lta ba can de nyid 'di snyam du bdag gis chos thams cad med pa nyid 'di la gzhan dag dang rtsod par byed pa na yang phyogs 'ga' yang khas blangs
[\[104a.2\]]bar [#]mi bya zhing /_bdag gis sun ci phyin pa 'ba' zhig bya'o snyam du sems pa gang yin pa ste/_de lta bas na khas mi len pa'i lta ba zhes bya'o/_/de la ngan g.yo'i lta ba ni byang chub sems dpa' med pa mtshan mar lta ba can phyogs khas mi len cing sgra ji bzhin gyi med pa
[\[104a.3\]]nyid de rnam par 'jog [#]pa de nyid tshig dor ba [#]dang /_ltag chod smra ba'i sbyor ba byed do/_/tshig dor ba [#]dang ltag chod smra ba'i sbyor ba ni ngan g.yo smra ba zhes bya ba ste[#]/_de lta bas na ngan g.yo'i lta ba zhes bya'o/_/de la tshar gcad [#]pa'i lta ba ni byang chub sems dpa' khas mi len
[\[104a.4\]]pa'i lta ba dang /_ngan g.yo'i lta ba can de nyid smra ba snying po med pa'i phyir mkhas pa rnams kyis dus thams cad du tshar gcad [#]pa yin te/_de lta bas na tshar gcad [#]pa'i lta ba zhes bya'o/_/de la bkur sti'i lta ba ni byang chub sems dpa' med pa'i mtshan mar lta ba can de nyid
[\[104a.5\]]'di ltar gang zhig de bzhin gshegs pas gsungs pa'i lta ba 'di la brten [#]pa ni ston pa la bkur sti byed pa yin/_bla mar byed pa yin/_ri mor byed pa yin/_mchod par byed pa yin no zhes bya bar lta ba 'byung ste/_bkur sti byed pa ni ma yin no/_/de lta bas na bkur
[\[104a.6\]]sti'i lta ba zhes bya'o/_/de la skur pa'i lta ba ni byang chub sems dpa' bkur sti'i lta ba can de nyid de bzhin gshegs pa la skur pa 'debs par byed pa gang yin pa ste/_bkur sti mi byed pa 'ba' zhig ni ma yin no/_/de lta bas na skur pa'i lta ba zhes bya'o/_/de la rmongs pa
[\[104a.7\]]nyid tshabs che ba'i lta ba ni byang chub sems dpa' med pa'i mtshan mar lta ba [#]can de nyid byang chub sems dpa' sgra ji bzhin du mngon par ma zhen pa lta ba phyin ci ma log pa gzhan rnams kyi rigs pa yang dag par bstan pa yang byas/_rnam pa du mar bzlog pa yang byas bzhin du
[\[104b\]]
[\[104b.1\]]lta ba de las bzlog par mi nus pa gang yin pa ste/_de lta bas na rmongs pa nyid tshabs che ba'i lta ba zhes bya'o/_/de la kha na ma tho ba nyid kyi lta ba ni byang chub sems dpa' rmongs pa nyid tshabs che ba'i lta ba de nyid kha na ma tho ba nyid kyi lta ba zhes bya'o/_/de la lta ba chen po ni lta
[\[104b.2\]]ba nyi shu rtsa drug po [#]'di thams cad lta ba chen po zhes bya'o/_/de ci'i phyir zhe na/_lta ba 'di ji lta bu yin pa ltar 'jig tshogs kyi lta ba'i gzhi can lta ba'i rnam pa drug cu rtsa gnyis po dag ni de ltar kha na ma tho ba chen po dang bcas ba ma yin no/_/de lta bas na lta ba chen po zhes bya ste/_
[\[104b.3\]]ji ltar byang chub sems dpa' chos ma yin pa la chos su 'du shes pa don ma yin pa la don du 'du shes nas 'di ltar lta ba can med par lta ba ston par byed pa na/_chos kyis phongs par 'gyur ba'i las dus [#]tshad med par sgrib pa yongs su 'dzin par byed pa dang /_'jig rten kun tu
[\[104b.4\]]sbyor bar byed pa de ltar 'jig tshogs la lta ba'i rtsa ba can gyi lta ba'i rnam pa dag ni chos kyis phongs par 'gyur ba'i las dang 'jig rten kun tu sbyor bar mi byed do/_/de la mngon pa'i nga rgyal gyi lta ba ni lta ba chen po de nyid la mngon pa'i nga rgyal gyi lta ba can zhes bya [#]ste/_theg pa
[\[104b.5\]]chen po'i chos rnams la sgra ji bzhin gyi don du mngon pa'i nga rgyal byed pa na log pa'i lta ba 'di 'byung bas so/_/de lta bas na mngon pa'i nga rgyal zhes bya'o zhes gsungs so/_/de lta bas na theg pa chen po ni dgongs pa can gyi don yin pa'i phyir nyams par byed pa'i gzhung
[\[104b.6\]]du byas pa ma yin no/_/yang ci'i phyir zhe na/_lta ba mi bzang ba bkag pa'i phyir ro/_/ji ltar bkag pa'i phyir zhe na/_shes rab kyi pha rol tu phyin pa brgyad stong pa las/_rab 'byor gzhan yang [#]byang chub sems dpa' sems dpa' chen po'i drung du bdud sdig can dge
[\[104b.7\]]slong gi cha byad du 'ongs nas 'di skad du/_chos de ni nam mkha' dang 'dra [#]ste/_'di lta ste/_thams cad mkhyen pa nyid do/_/chos de ni med pa ste/_'di lta ste/_thams cad mkhyen pa nyid do/_/chos de ni yod pa ma yin pa ste/_'di lta ste/_thams cad mkhyen pa
[\[105a\]]
[\[105a.1\]]nyid yin pa 'di la su zhig shes par 'gyur/_'di la su zhig mngon par rdzogs par 'tshang rgya bar 'gyur/_des [#]su yang nges par 'byin par mi byed de/_gang zhig mngon par rdzogs par 'tshang rgya bar byed pa dang /_gang gis mngon par rdzogs
[\[105a.2\]]par 'tshang rgya bar bya [#]ba'i chos de thams cad ni nam mkha' dang 'dra ba yin pas khyod don med pas [#]rnam par nyams so/_/'di lta ste/_bla na med pa yang dag par rdzogs ba'i byang chub tu mngon par rdzogs par 'tshang rgya bar bya'o zhes bya ba 'di ni bdud kyis bstan pa yin gyi/_de ni sangs
[\[105a.3\]]rgyas kyis gsungs pa ma yin no [#]zhes 'dun pa zlog par byed na/_rigs kyi bu'am/_rigs kyi bu mo des 'di ni bdud kyi las yin no zhes de ltar shes par bya zhing de ltar rig par bya'o zhes 'byung ba yin no/_/gal te theg pa chen po med par lta ba 'dzin du [#]'jug pa'i
[\[105a.4\]]phyir gzhung du byas pa yin na 'di ni bdud kyi las yin no zhes med par lta ba de bkag par mi 'gyur ba zhig go/_/ci'i phyir gzhan du don dam pa zhes bya ba gang yin pa de nyid gzhan du bdud kyi las zhes bstan zhe na/_dgongs pa can gyi don la dgongs nas don dam pa zhes
[\[105a.5\]]gsungs la/_sgra ji bzhin gyi don la dgongs nas bdud kyi las zhes gsungs pa yin no/_/gzhan yang mi dge ba'i las kyi lam dgag par yang 'byin pa ni med do zhes bya ba de lta bu la sogs pa log par lta ba lan mang du bkag pa yin te des na[#]/_gang zhig thams cad med do
[\[105a.6\]]zhes bya ba 'dzin du gzhug par zhugs pa de ji ltar na byin pa ni med do zhes bya ba de lta bu la sogs pa 'gog par byed de/_de'i phyir na yang 'di lta ba bzang po ma yin pa 'dzin du gzhug pa'i phyir nyams par byed pa'i gzhung du byas pa ma yin no/_/yang ci'i phyir zhe na/_phan pa'i
[\[105a.7\]]thabs bstan pa'i phyir ro/_/bsod nams thams cad bsags pa'i mdo las/_rigs kyi bu gzhan yang byang chub sems dpa' chos bzhi dang ldan na myur du mi skye ba'i chos la bzod pa 'thob bo/_/bzhi po gang dag ce na[#]/_lta ba spangs pas bdog pa thams cad yongs
[\[105b\]]
[\[105b.1\]]su gtong ba nyid dang /_nyon mongs pa thams cad rab tu zhi bas tshul khrims yongs su dag pa nyid dang /_chos la 'jug pa'i bzod pa'i stobs dang ldan pa nyid dang /_dben pa'i chos la mos pas brtson 'grus brtsams pa nyid dang ngo /_/bzhi po gzhan dag gis kyang yin
[\[105b.2\]]te/_sems can thams cad yongs su skyob pa nyid kyis byams pa chen po dang /_'khor ba la yongs su mi skyo ba nyid kyis [#]snying rje chen po dang /_chos la dga' ba dang /_rab tu dga' ba nyid kyis dga' ba chen po dang /_rjes su chags pa dang khong khro ba spangs pas btang snyoms
[\[105b.3\]]nyid dang ngo zhes gsungs pa yin na gang zhig sems can chud gsan par zhugs pa de ji ltar na med pa can gyi lta ba thob par bya ba'i phyir sems can rnams la phan pa nyid kyi thabs ston par byed/_yang dag par sgrub pa [#]de med par yang med pa'i lta ba 'thob par 'gyur ba ma yin nam/_de
[\[105b.4\]]lta bas na theg pa chen po sems can rnams med par lta ba [#]'dzin du 'jug pa'i phyir nyams par byed pa'i gzhung du byas pa yin no zhes bya ba de rigs pa ma yin no/_/de'i phyir yang theg pa chen po ni sangs rgyas kyi gsung ma yin no zhes bya ba ma grub bo/_/bsdus pa'i tshigs su bcad pa
[\[105b.5\]]dag ni/_ji ltar sangs rgyas gsung ma yin/_/'gal ba'i phyir ro gzhan de bzhin/_/de nges don yin ril mi shes/_/nges don med par ji ltar shes/_/de sgra ji bzhin don ma yin[#]/_/'gal ba'i phyir ro nyams byed min[#]/_/lta ba mi bzad bkag phyir ro/_/phan pa'i
[\[105b.6\]]thabs kyang bstan phyir ro/_/de ni nges pa'i don yin gyi/_/theg pa chen po la ni nges pa'i don med do zhes smras pa gang yin pa de [#]yang thos pa nyung ba'i phyir de skad smras pa yin te/_dgongs pa nges par 'grel pa'i mdo las/_chos thams cad ni ngo bo nyid med pa zhes bya ba de lta bu
[\[105b.7\]]la sogs pa de thams cad nges pa'i don ma yin par 'byung la/_mdo sde gzhan gyi khyad par gzhan mang po dag las kyang don de nyid yongs su bstan to/_/mdo sde'i dum bu de dag ni gzhung mangs pa [#]yongs su spang ba'i phyir ma bkod do/_/de dag las tshigs su bcad pa tsam ni
[\[106a\]]
[\[106a.1\]]shas shig [#]brjod par bya'o/_/re zhig dgongs pa nges par 'grel ba las/_chos rnams ngo bo nyid med chos rnams ma skyes dang /_/chos rnams ma 'gags chos rnams gzod [#]nas zhi ba dang /_/chos rnams thams cad rang bzhin mya ngan 'das par ni/_/
[\[106a.2\]]dgongs pa med par mkhas pa su zhig smra bar byed/_/mtshan nyid ngo bo nyid med skye ba ngo bo med/_/don dam ngo bo nyid med do zhes ngas [#]bshad de/_/mkhas pa gang zhig dgongs pas 'di dag shes pa ni/_/rab tu nyams par 'gyur ba'i lam du de mi [#]'gro/_/zhes gsungs
[\[106a.3\]]pa yin no/_/gzhan las kyang /_phung po dag la bdag med do[#]/_/phung po dag ni bdag ma yin/_/de dag brtags pa bzhin du med/_/de dag med pa'ang ma yin no/_/ji ltar byis pas brtags pa bzhin/_/dngos po thams cad yod pa ste/_/ji ltar mthong bzhin de yin
[\[106a.4\]]na/_/thams cad yang dag mthong bar 'gyur/_/dngos po thams cad med pa'i phyir/_/kun nas nyon mongs dag pa med/_/ji ltar mthong bzhin de med do/_/de dag med pa'ang ma yin no/_/yang gsungs pa/_kun du brtags pa'i rang bzhin gyis/_/chos rnams
[\[106a.5\]]thams cad ma skyes pa/_/gzhan gyi [#]dbang la gnas nas ni[#]/_/mi yi rnam rtog 'khyams [#]pa yin/_/nam zhig gzhan gyi dbang dag ste/_/rnam par rtog dang bral ba na[#]/_/shin tu gyur pa de bzhin nyid/_/rtog pa spangs par gnas pa'o/_/rnam brtags bden par yod min
[\[106a.6\]]gyis/_/rnam par rtog pas bsam rtog shig_/gzung dang 'dzin pa'i mtshan nyid du/_/nor bar de dag rnam rtog na/_/phyi rol don mthong brtags na ni/_/kun du brtags pa'i rang bzhin no/_/rtog [#]pa gang gis rtog byed pa/_/rkyen las skyes pa'i rang bzhin no/_/phyi rol don
[\[106a.7\]]mthong log pa ste/_/don med sems ni 'ba' zhig go/_/rigs [#]pas rnam par gzhigs na [#]ni/_/gzung [#]ba dang ni 'dzin pa 'gag_/ji ltar byis pas brtags pa ltar/_/phyi rol gyi [#]ni don med do/_/bag chags kyis ni dkrug [#]pa'i sems/_/don du snang ba shin tu 'byung /_
[\[106b\]]
[\[106b.1\]]de lta bu la sogs pa nges pa'i don bshad pa la don dam [#]tshig gi khong du chud par ma byas par theg pa chen po la [#]nges pa'i don bshad pa med do zhes zer ba ni gya tshom tsam 'ba' zhig go/_/de de lta bas na 'gal ba'i phyir theg pa chen po ni sangs rgyas kyi gsung ma yin no
[\[106b.2\]]zhes bya ba de ma grub bo/_/gzhan yang theg pa chen po sangs rgyas kyi gsung ma yin no zhes zer na/_sangs rgyas kyi gsung gi mtshan nyid ci yin zhes brgal zhing [#]brtag par bya'o/_/smras pa/_sangs rgyas kyi gsung nyid du sde pa bco brgyad dag gis yongs su bzung ba gang yin
[\[106b.3\]]pa'o zhe na/_'o na don dam pa stong pa nyid la sogs pa'i mdo sde bdag med pa dang ldan pa 'phags pa kun gyis bkur ba'i sde pa dag gis khas mi len pa dag dang /_srid pa bar mdo dang ldan pa srid pa bdun [#]zhes bya ba de lta bu la sogs pa [#]ston pa'i sde la sogs pa rnams kyis khas mi
[\[106b.4\]]len pa gang yin pa de dag sangs rgyas kyi gsung du mi 'gyur ro/_/sde pa phan tshun tha dad pa'i mdo sde gang dag yin pa de dag kyang sde pa bco brgyad po dag gis yongs su bsdu bar ji ltar nus pas de dag sangs rgyas kyi gsung du mi 'gyur ro/_/'dul ba dang chos mngon pa dag kyang sde
[\[106b.5\]]pa thams cad la tshig dang /_don gyis tha dad pas de gnyis sangs rgyas kyi gsung nyid du ji ltar rtogs par bya/_'o na slob dpon gyi rigs 'ga' zhig gis yongs su bzung ba gang yin pa de sangs rgyas kyi gsung yin no zhe na/_ji re zhig gang smras pa de legs par smras pas sam 'on te
[\[106b.6\]]rigs pa 'ga' zhig yod/_'di la mi rigs pa ci yod ce na/_ji ltar na phan tshun 'gal ba thams cad sangs rgyas kyi gsung du 'gyur la/_sangs rgyas kyi gsung mtha' dag ni deng sang mi snang ngo zhes de skad kyang bstan zin to/_/de lta bas na de ni mtshan nyid dang bral ba yin no/_/'o na
[\[106b.7\]]mdo sde la 'jug_/'dul ba la snang /_chos nyid dang mi mthun pa med pa gang yin pa de sangs rgyas kyi gsung yin te/_chen po bstan pa tshad ma nyid yin pa'i phyir ro zhe na/_mdo sde'am 'dul ba ni gang la chos nyid [#]gang yin/_yang dag par sdud par byed ba rnams kyis mdo
[\[107a\]]
[\[107a.1\]]sde'am/_'dul ba yang dag par bsdus pa gang yin pa dang /_de gnyis la [#]grags pa'i chos rnams kyi mtshan nyid kyi [#]chos nyid gang yin pa'o zhe na/_yang dag par bsdus pa'i gzhi po deng sang nyams so zhes ma bstan tam/_'o na sde pa gang la yang
[\[107a.2\]]dag par bsdus pa gang yin pa de [#]rab tu grub pa'i chos nyid gang yin pa'o zhe na/_ji ltar na phan tshun 'gal ba thams cad sangs rgyas kyi gsung du 'gyur zhes ma bkag gam/_'o na 'phags pa'i bden pa'i mdo sde la 'jug_/nyon mongs pa 'dul ba la [#]snang /_rten cing
[\[107a.3\]]'brel bar 'byung ba'i chos nyid dang mi mthun pa ma yin pa gang yin pa'o zhe na/_ji ltar gang zhig 'phags pa'i bden pa'i mdo sde la 'jug_/ci re zhig tshig gis sam/_'on te don gyis yin/_gal te tshig gis so zhe na/_de las gzhan pa'i mdo sde thams cad mi 'jug
[\[107a.4\]]go/_/'on te don gyis so zhe na/_ji ltar theg pa chen po de la don gyis mi 'jug_/nyon mongs pa 'dul ba la mi snang /_rten cing 'brel bar 'byung ba'i chos nyid dang mi mthun pa yin/_gal te 'gal ba'i phyir ro zhe na/_nyes pa de ni sngar bstsal [#]zin to/_/de lta bu'i tshig
[\[107a.5\]]rnams ni sgra ji bzhin gyi [#]don ma yin pa'i phyir ro/_/de lta bas na gang gis na theg pa chen po [#]sangs rgyas kyi gsung ma yin par 'grub par 'gyur ba'i mtshan nyid de med do/_/ci'i phyir gang dag sgra ji bzhin gyi [#]don ma yin no zhes de skad bstan dgos [#]pa'i tshig de dag bstan zhe na/_re
[\[107a.6\]]zhig tshigs su bcad pa las/_pha dang ma ni bsad byas shing /_/zhes bya ba de lta bu la sogs pa bstan pa ji lta bu yin/_de ni gdon mi za bar bshad par bya ste/_srid [#]pa la sogs pa ni ma la stsogs ba dang 'dra ba'i chos nyid yin par bstan pa'i phyir ro zhe na/_chos thams cad ni ngo bo
[\[107a.7\]]nyid med pa/_ma skyes pa ma 'gags [#]pa zhes bya ba de lta bu la sogs pa 'di yang bshad par bya'o/_/ci'i phyir zhe na/_byis pas kun du brtags pa'i ngo bo nyid yod pa nyid du 'dzin pa bsal ba'i phyir ro/_/rang bzhin gyis mig skyon can du gyur pa dag la kun tu brtags pa'i rang bzhin
[\[107b\]]
[\[107b.1\]]de yod pa nyid du 'dzin pa bsal ba'i phyir de med pa nyid yin pa dang 'dra bar de sgra ji bzhin gyi [#]don ma yin no zhes 'di skad kyang gdon mi za bar bshad par bya'o/_/[#]ci'i phyir zhe na/_mgo smos pa mi shes pa rnams brjod du med pa'i ngo bo'i chos med par 'dzin pa bsal [#]ba'i phyir ro/_/de ltar na kha
[\[107b.2\]]cig ni sgro 'dogs pa'i mtha' dang /_kha cig ni skur ba 'debs pa'i mtha' spangs pa yin no/_/gzhan yang lung 'di yang yod de/_rgyu lnga dag gis de bzhin gshegs pa rnams kyis smos pa'i rnam pa bstan pa mdor bsdus pa yin par rig par bya ste/_legs par tha snyad
[\[107b.3\]]gdags pa'i rjes su mthun pa nyid dang /_dgongs pa sna tshogs kyi thabs dang mthun pa nyid dang sgrim pa drag pos [#]de kho na nyid rtogs pa dang mthun pa nyid dang /_de'i don khong du chud pa [#]las dga' ba'i khyad par gyis bde bar gnas pa dang mthun pa nyid dang /_'brel pa'i gtam nyid
[\[107b.4\]]rnam par gtan la dbab pas shes rab kyis dpyod [#]pa'i thabs dang mthun pa nyid kyis so/_/gal te de skad gdon mi za bar bstan par bya ba yin na/_ci'i phyir nyan thos rnams la yang nyan thos kyi theg par de skad ma bstan zhe na/_/de dag la ni de skad bstan par mi bya'o/_/[#]ci'i
[\[107b.5\]]phyir zhe na/_de dag ni chos la bdag med pa nyid la mos [#]pa la gzud par mi bya ste/_skyo bar bya ba yin pa'i phyir ro/_/'di ltar de dag ni rang bzhin gyis [#]sdug bsngal la 'jigs [#]pa dang snying rje chung ba yin no/_/gang zag la bdag med pa nyid la ni gzud [#]par bya ste/_de la
[\[107b.6\]]bdag tu 'dzin pa'i dbang gis [#]lus la sred pas sdug bsngal las rnam par mi [#]grol ba'i phyir ro/_/de lta bas na de dag la gang zag med pa kho na bstan gyi chos med pa ni ma yin no/_/bcom ldan 'das kyis [#]nyan thos rnams la phyed ni bden pa bstan/_phyed ni brdzun pa
[\[107b.7\]]ste/_gang zag med do zhes bya ba ni bden pa'o/_/chos rnams yod do zhes bya ba ni brdzun pa ste/_ji skad du/_'di na bdag gam sems can med/_/chos 'di rgyu dang bcas las 'byung /_/las yod rnam par smin pa yod/_/byed pa po ni mi dmigs so/_/zhes
[\[108a\]]
[\[108a.1\]]gsungs pa lta bu'o zhe na/_bcom ldan 'das kyis [#]sems can brdzus te byung ba yod do zhes gang bshad pa de ci brdzun nam[#]/_bcom ldan 'das kyis dgongs pa gang gis bshad pa de ltar mi [#]brdzun no zhe na/_bcom ldan 'das kyis dgongs pa gang gis
[\[108a.2\]]chos rnams yod do zhes bshad pa 'di yang de ltar mi brdzun no/_/ci dgongs pa de nyan thos rnams kyis rtogs sam zhe na/_bden pa ma mthong ba rnams kyis [#]mi rtogs so/_/ji ltar na de dag gis [#]ji ltar kun tu brtags pa bzhin du 'dzin na bslus par mi 'gyur zhe na/_bcom
[\[108a.3\]]ldan 'das kyis dgongs pa gang gis 'jig rten pa'i yang dag pa'i lta ba la gzud [#]par bya ba'i 'dul ba rnams kyi dbang du mdzad nas rdzus [#]te byung ba'i sems can yod do zhes bshad pa 'di yang ji de dag gis [#]dgongs pa de rtogs sam/_smras pa/_ma yin no zhe na/_ji ltar na ji
[\[108a.4\]]ltar kun tu brtags pa bzhin du 'dzin na bslus par mi 'gyur/_de rnams kyi lhan cig skyes pa'i [#]sems can du lta ba de ni bde 'gror 'gro ba'i bar du gcod par mi byed pas de'i phyir de bshad pa yin no zhe na/_de rnams kyi lhan cig skyes pa'i chos su lta ba de yang mya ngan las 'das pa'i
[\[108a.5\]]bar du gcod par mi byed pas de'i phyir yang de bshad pa yin no/_/gal te 'khor ba la ni sdug bsngal ba nyid dam mya ngan las 'das pa la ni zhi ba nyid du yang dag pa [#]ji lta ba bzhin du ma yin par kun du rtog na ji ltar [#]mi byed ce na/_/nga dag pa ji lta ba bzhin ma yin par kun tu rtog pa
[\[108a.6\]]yang /_gang 'phags pa'i ye shes kyi rgyu mthun pa bstan pa'i rten can kha cig [#]rnam par byang ba dang mthun pa yin te/_de'i gzhi ni brjod du med pa'i mtshan nyid du yod pa'i phyir ro/_/dper na mi dag 'dod pa dang /_gzugs dang gzugs med pa na spyod pa rnams kyi lus dang
[\[108a.7\]]gnas dang /_ting nge 'dzin dang /_snyoms par 'jug pa'am/_'jig rten las 'das pa'i rnam par grol ba gang yin pa dag thos nas rtog par byed na/_ci de dag yang dag pa ji lta ba bzhin du kun du rtog pa [#]yin nam/_'on kyang rtog pa de de la brtson pa rnams kyis de thob
[\[108b\]]
[\[108b.1\]]par bya ba'i phyir mthun pa ma yin nam/_de bzhin du so so'i skye bo rnams mi rtog pa la sogs pa'i rnam pa dag gis chos rnams la kun du rtog pa na/_yang dag pa ji lta ba bzhin du rtog pa ma yin te/_sgyu ma'i dra ba'i mdo [#]las bcom ldan 'das kyis 'phags pa 'jig rten
[\[108b.2\]]las 'das pa ni bden pa yin par gsungs so zhes 'byung ba'i phyir ro/_/rtog pa de yang yang dag pa [#]ji lta ba bzhin gyi chos rtogs pa thob par bya ba'i phyir mi [#]mthun pa ma yin no/_/gzhan yang theg pa chen po las/_/yang dag min rtog [#]yang dag min/_/yang dag min
[\[108b.3\]]pa min [#]mi rtog_/rtog min mi rtog ma yin par/_/shes bya thams cad yin par bstan/_/zhes tshigs su bcad pa bstan pa yang yin no/_/de la yang dag min rtog ni gang zhig thar pa dang mi mthun pa'o/_/yang dag min yang dag min pa min ni zag pa dang bcas pa'i thar
[\[108b.4\]]pa dang mthun pa ste/_brjod du med pa'i mtshan nyid mi rtog [#]pa'i phyir dang /_de rtog [#]pa dang mthun pa'i phyir ro/_/mi rtog ni 'jig rten las 'das pa'i lam dang /_chos rnams kyi de bzhin nyid de gang zag dang chos la bdag med pa nyid ni [#]rnam par rtog pa'i mtshan nyid med pa'i
[\[108b.5\]]phyir ro/_/rtog min mi [#]rtog ma yin pa ni 'phags pa rnams kyi 'jig rten las 'das pa'i rjes las thob pa dag pa 'jig rten pa'i ye shes yin te/_yang dag pa ji lta ba yul yin pa'i phyir dang /_chos kyi mtshan nyid rnam par 'jog pa'i phyir ro/_/gal te chos la
[\[108b.6\]]bdag med pa nyid bstan pa med par yang nyon mongs pa rnams spongs na/_ci'i phyir byang chub sems dpa' rnams la chos la [#]bdag med pa nyid bstan zhe na/_'khor ba las [#]yongs su mi skyo zhing kun nas nyon mongs pa med par bya ba'i phyir dang /_shes bya'i sgrib pa thams cad spangs
[\[108b.7\]]pa'i [#]phyir ro/_/de dag ni chos la bdag med pa nyid la mos pa'i sbyor ba la goms pas yang dag par [#]sgrub pa na ci nas dus ring por 'khor ba la yang mi skyo zhing kun nas nyon mongs par mi 'gyur ba de lta bu ni sems kyi ting nge 'dzin zhi ba mtshan ma thams cad dang bral ba 'thob [#]bo/_/bsod
[\[109a\]]
[\[109a.1\]]nams dang ye shes kyi tshogs chen po yang bsags nas thos ba mtha' yas pa yongs su bsgom [#]pa'i gzungs dang /_ting nge 'dzin gyi sgo stong phrag zad mi shes pa'i snying po can thams cad la mngon par [#]'du byed pa med pa rnam par mi rtog pa'i ye shes ro gcig pa
[\[109a.2\]]zhi ba'i ting nge 'dzin rab kyi mthar phyin pa bsgrubs te/_rdo rje lta bu'i ting nge 'dzin gyi mjug thogs [#]su nyon mongs pa dang /_shes bya'i sgrib pa thams cad spangs pas chos thams cad la rnam pa thams cad mkhyen pa nyid 'thob bo/_/gzhan du na ni nyan thos dag dang 'dra bar gang mi
[\[109a.3\]]rtag pa de ni sdug bsngal lo/_/gang sdug bsngal ba de ni bdag med pa'o zhes gang zag la bdag med pa'i rnam pa 'ba' zhig yid la byed pa'i sbyor ba la goms pa las/_'khor ba la yid byung ba mang ba'i shas che ba'i rgyud kyis [#]mya ngan las 'das pa kho na la zhi bar lta zhing /_sems can
[\[109a.4\]]rnams la snying rje btang ste/_myur ba kho nar gang zag pa zad pa mngon sum du byed par 'gyur gyi/_rgyud chos kyi mtshan ma la 'du shes pas gzir bas dus ring por 'jug kyang gang gi [#]mthar phyin pas shes bya thams cad la ye shes dbang ba thob [#]pa de lta bu'i de bzhin gshegs pa'i
[\[109a.5\]]ting nge 'dzin gyi rigs zhi ba sems kyi ting nge 'dzin ni 'thob par mi 'gyur ro/_/'dir yang bshad pa/_brtags [#]pa'i chos kyi rnam rtog ni/_/shes bya kun la ma spangs par/_/thams cad mkhyen nyid yod min pas/_/de phyir chos la bdag med bstan/_/gang gi
[\[109a.6\]]tshe byang chub sems dpa' rnams rnam par grol ba na ci de dag chos la bdag med pa shes pas rnam par grol lam/_'on te gang zag la bdag [#]med par shes pas she na/_bshad pa chos la bdag med par shes pas so/_/ci'i phyir nyan thos kyi theg par khams mang po pa
[\[109a.7\]]dang /_dgra bcom pa'i mdo la sogs pa dag las sangs rgyas rnams dang /_nyan thos rnams su rnam par grol ba'i thabs mtshungs pa nyid du [#]bstan zhe na/_rnam par grol ba mtshungs pa nyid du bstan na de'i thabs mtshungs pa nyid kyang bstan par bya ba yin no/_/sangs rgyas
[\[109b\]]
[\[109b.1\]]rnams kyis rnam par grol ba ni khyad par yod de/_nyon mongs pa'i sgrib pa las ni nyon mongs pa bag chags dang bcas pa spangs pa'i phyir ro/_/shes bya'i sgrib pa spangs pa las kyang yin te/_shes bya [#]thams cad kyi rnam pa thams cad mngon par rdzogs par byang chub pa'i
[\[109b.2\]]phyir ro/_/thabs kyi khyad par [#]yang yod de/_dran pa nye bar gzhag pa la sogs pa la [#]khyad par yod pa'i phyir ro/_/'o na sangs rgyas rnams kyis ma yin bzhin du de mtshungs pa nyid du [#]nyid kyis ston [#]pa mdzad pa na nyan thos rnams la slu [#]bar mdzad mod ce na/_sangs rgyas
[\[109b.3\]]rnams kyis [#]ni mtshungs pa nyid kyang yang [#]yod la/_khyad par du 'phags pa nyid kyang yod pas 'di la slu [#]ba ga la yod/_sangs rgyas rnams kyi skal ba mnyam pa nyid du [#]gshegs pas sems can gang dag 'dul bar mdzad pa ste/_ji ltar rmad [#]du byung ba dang po'i mdo las
[\[109b.4\]]gsungs pa lta bu yin na/_ci de dag bslus [#]pa yin nam/_bcom ldan 'das kyis don dam pa stong pa nyid las/_las kyang yod rnam par smin pa yang yod la byed pa po ni mi dmigs so zhes gsungs pa gang yin pa de ci don dam pa nyid du'am[#]/_'on te kun rdzob
[\[109b.5\]]nyid du yin zhe na/_de las cir 'gyur/_gal te don dam pa nyid du yin na/_ji ltar na [#]chos thams cad ngo bo nyid med pa yin/_gal te kun rdzob tu yin na byed pa po yang kun rdzob tu yod pas byed pa po ni mi dmigs so zhes brjod par mi bya'o zhe na/_re zhig kun
[\[109b.6\]]rdzob ces bya ba 'di ni [#]ci yin/_don dam pa ni [#]gang zhig yin/_de las ci kun rdzob tu [#]yod dam/_ci don dam par yod par shes par bya'o/_/ming dang /_brjod pa dang /_gdags pa dang /_tha snyad ni kun rdzob yin la chos rnams kyi rang gi [#]mtshan nyid ni don dam pa ma yin no zhe na/_
[\[109b.7\]]'o na de lta na las dang rnam par smin pa gnyis ming du yang yod/_rang gi mtshan nyid du yang yod pas de gnyis ji ltar 'dod par yod pa nyid du rtogs la rag [#]go/_/nged ni gang zag kun rdzob tu yod kyi rdzas su ni [#]ma yin te/_phung po rnams la de'i ming gdags pa'i phyir ro/_/las dang
[\[110a\]]
[\[110a.1\]]rnam par smin pa dag ni kun rdzob tu rdzas su yod/_don dam par ni med de/_'jig rten pa'i shes pa'i yul yin pa'i phyir ro[#]/_/dam pa ni ye shes 'jig rten las 'das pa yin te/_de'i don yin pas don dam pa'o/_/de gnyis kyi [#]rang gi mtshan nyid ni de'i
[\[110a.2\]]yul ma yin te/_de'i yul ni brjod du med pa'i phyi'i [#]mtshan nyid yin pa'i phyir ro/_/'dir 'jig rten pa'i shes pa'am/_'jig rten las 'das pa tshad ma yin zhe na/_gcig kho nar ni 'jig rten las 'das pa yin no/_/'jig rten pa ni dbye ba yod de/_'jig rten
[\[110a.3\]]las 'das pa'i rjes las thob pa gang yin pa de ni tshad ma yin no/_/gzhan ni tshad ma ma yin no/_/de ltar na dge 'dun phal chen sde pa rnams kyi tshigs su bcad pa/_mig dang rna ba sna yang tshad ma min/_/lce dang lus dang sems kyang tshad ma min/_/gal te dbang po de dag
[\[110a.4\]]tshad yin na/_/'phags pa'i lam gyi bya ba med par 'gyur/_/zhes bya ba 'di dang yang [#]mthun par byas pa yin no/_/yang theg pa chen po ba kha cig thams cad rang gi mtshan nyid du ni med pa kho na yin la/_kun rdzob tu ni bcom ldan 'das kyis [#]chos rnams yod pa nyid du bstan
[\[110a.5\]]to zhes sgra ji bzhin pa nyid kyi don yin par brjod pa gang yin pa de dag la ji skad bstan pa'i brtsad [#]pa 'di yang 'byung bar 'gyur ro[#]//_//bam po brgyad pa/_kun rdzob ces bya ba yang brjod pa yin la/_de yang kun nas nyon mongs pa dang mthun pa nyes par bshad pa zhes
[\[110a.6\]]bya ba la/_rnam par byang ba dang mthun pa ni legs par bshad pa zhes bya ba yin no zhe na/_brjod pa tsam du zad na ji ltar na legs par bshad pa'am/_nyes par bshad par 'gyur/_kun rdzob kyang kha cig gdon mi za bar dngos su khas blang bar bya bar 'gyur ro/_/yang na
[\[110a.7\]]de yang med na ni ji ltar kun rdzob tu yod pa nyid du gsungs pa yin/_kun nas nyon mongs pa dang /_rnam par byang ba thams cad la skur ba btab pas gnas dang gnas ma yin pa gnyis la mi gnas pa'i phyir dang /_rang gis [#]rang smra ba bkag pa'i phyir brjod du med par 'gyur ro/_/
[\[110b\]]
[\[110b.1\]]dgongs pa can yin par smra ba na ni nyes pa 'di dag tu mi 'gyur ro/_/'o na kun rdzob sgra tsam du mi 'dod na theg pa chen po las 'byung ba'i tshigs su bcad pa/_'di dag thams cad ming tsam ste/_/'du shes tsam la gnas pa yin/_/brjod pa las ni logs shig na/_/brjod par
[\[110b.2\]]bya ba yod ma yin/_/zhes bya ba ni [#]'di ji ltar 'grub ce na/_'dir brjod pa las [#]logs shig na brjod par [#]bya ba med par bkag pa yin gyi brjod du med pa'i mtshan nyid kyi dngos po ni ma yin te/_de ltar na [#]de ni 'di kho na ltar yin te/_'du shes tsam la gnas pa yin/_/zhes gsungs
[\[110b.3\]]pa yang 'dir sems las byung ba'i 'du shes la 'du shes zhes gsungs te/_mdo las ji ltar 'du shes 'byung ba de ltar rjes su tha snyad 'dogs so [#]zhes 'byung ba'i phyir ro/_/ming nyid ming la gnas par ni mi rung ngo /_/'di ltar mjug [#]thogs su yang /_ming ni gang dang gang gis su/_/
[\[110b.4\]]chos ni gang dang gang brjod pa/_/de la yod pa ma yin te/_/de ni chos rnams chos nyid do/_/zhes gsungs pa yang yin no/_/gal te brjod du med pa'i mtshan nyid kyi chos med na de la zhes mi gsung gis[#]/_yod pa ma yin no zhes bya ba nyi tshe gsung bar [#]'gyur ro/_/byis pa rnams kyis [#]kun
[\[110b.5\]]du brtags pa bzhin du chos brjod par bya ba de yang kun du brtags pa'i mtshan nyid de la med do/_/de la med na ming la med pas de'i phyir de la yod pa ma yin te zhes gsungs so/_/'di skad du/_de ni chos rnams chos nyid do zhes gsungs pa gang yin pa yang 'dir brjod du med pa nyid kyi
[\[110b.6\]]chos nyid la dgongs so/_/brjod pa tsam du zad na ni chos gang dag gi [#]chos nyid gang yin par 'gyur yang /_ming gis kyang ni ming nyid stong /_/zhes gang gis [#]gsungs pa de yang 'di thams cad ming tsam mo zhes dam bcas nas ming yang med do zhes bya ba 'di [#]ji ltar rigs pa yin zhe na/_
[\[110b.7\]]kun du brtags pa'i ngo bo nyid dgag pa yin na ni brjod pa'i bdag nyid du kun du brtags pa'i brjod pa gang [#]yang bkag pa yin pas rigs pa'i ngo bor 'gyur ro/_/de ltar yang mi 'dod na ni/_chos rnams thams cad ming med cing /_/ming gis yongs su brjod pa yin/_/zhes gang gsungs
[\[111a\]]
[\[111a.1\]]pa yang gal te med pa kho na yin na/_chos ming med pa de dag gang yin/_brjod du med pa'i mtshan nyid dag chos rnams thams cad yin na ni/_byis pa rnams kyis [#]kun du brtags pa bzhin du brjod pas/_rjod par byed pa de'i rjes su 'brangs nas 'phags
[\[111a.2\]]pa rnams kyis [#]kyang ming med pa rnams [#]ming gis yongs su brjod pa yin par rung ngo /_/de ltar na [#]dgongs pa nges par 'grel pa'i mdo las/_rigs kyi bu 'dus byas zhes bya ba de ni ston pas btags [#]pa'i tshig yin te/_ston pas btags [#]pa'i tshig gang yin pa de ni kun du rtog pa las byung
[\[111a.3\]]ba tha snyad du brjod pa yin la/_kun du rtog pa las byung ba tha snyad du brjod pa gang yin pa de ni kun du rtog pa sna tshogs kyi tha snyad du brjod pa gtan yongs su ma grub pa'i phyir 'dus byas ma yin no/_/'dus byas ji lta ba bzhin du 'dus ma byas kyang de bzhin no zhes de bzhin du sbyar ro/_/'dus byas dang 'dus ma
[\[111a.4\]]byas su ma gtogs pa gang [#]ci brjod kyang de yang de dang 'dra ba nyid du 'gyur ro/_/de yang [#]brjod pa ni dngos po med pa can yang ma yin te/_dngos po de yang gang zhe na/_'phags pa rnams kyis 'phags pa'i shes pa dang 'phags pa'i mthong bas brjod du med par mngon par rdzogs par sangs
[\[111a.5\]]rgyas pa gang yin pa ste/_zhes 'byung ba'i mdo sde'i dum bu dang yang sbyar ba yin no/_/re zhig chos thams cad ni ngo bo nyid med pa ma skyes pa/_ma 'gags pa zhes bya ba de lta bu la sogs pa [#]dang /_tshigs su bcad pa de dgongs [#]pa can yin du chug na/_yang theg pa chen po las/_
[\[111a.6\]]bram ze'i khye'u bla ma nas bzung ste yongs su mya ngan las 'das pa chen po'i bar du sprul pa tsam zhig yin par bstan pa de la dgongs pa ci yod ce na/_'di la nyes pa ci yod/_sangs rgyas kyi gsung grags pa dang 'gal te/_nyan thos kyi theg par sde pa thams cad las zas gtsang ma'i
[\[111a.7\]]sras shAkya thub ba gang yin pa de ni sangs rgyas dang byang chub sems dpa' yang de zhes bya'o zhes 'byung ngo zhe na/_ci nyan thos kyi theg pa la [#]sangs rgyas kyi sprul pa mi 'dod dam/_gal te mi 'dod na 'dul ba las [#]'phags ba ma 'gags pas lha'i mig gis bar [#]do'i srid pa mang po thams
[\[111b\]]
[\[111b.1\]]cad dang /_sangs rgyas kyi sprul pa rnams mthong ngo zhes gsungs pa dang 'gal bar 'gyur la/_dus gcig tu phyogs dang yul sna tshogs la sangs rgyas kyis [#]'dul ba 'khod pa rnams 'dul bar mdzad pa mi 'grub par 'gyur ro/_/ci sangs rgyas kyi sprul pa de gdul ba rnams la 'di
[\[111b.2\]]skad du/_nga ni sangs rgyas kyi sprul pa yin gyi sangs rgyas sam byang chub sems dpa' ni ma yin no zhes gsung ngam[#]/_smras pa/_ma yin no zhe na/_nyid sangs rgyas yin par ston mod/_smras pa de bzhin no zhe na/_ci'i phyir yin/_sangs rgyas kyi mtshan la gdul ba rnams dga' ba dang /_
[\[111b.3\]]rab tu dga' ba dang /_gus pa dang /_zhes dang /_dad pa la sogs pa'i khyad par bskyed pa'i phyir ro zhe na/_de bzhin du sangs rgyas kyi sprul pa shAkya thub pa 'di yang gal te nyid sangs rgyas yin par yang gsungs la/_nyan thos rnams kyis kyang de bzhin du bzung na de la 'gal ba ci yod/_
[\[111b.4\]]sprul pa de gang gi yin pa'i ngo bo nyid kyi sangs rgyas de gang yin zhe na/_byang chub sems dpa'i [#]sa bcu pa las sangs rgyas kyi dbang bskur ba thob pa gang yin pa ste/_sa de yongs su sbyangs pa'i phyir bsod nams dang ye shes kyi tshogs yongs su rdzogs pa dang /_nyon mongs pa dang shes bya'i
[\[111b.5\]]sgrib pa thams cad spangs pa'i phyir gnas gyur pa bsam gyis mi khyab pa brnyes [#]pa dang /_sems can thams cad kyi shes pa'i yul las 'das pa'i bdag nyid de ni ngo bo nyid kyi sangs rgyas yin te/_sprul pa de ni de'i yin no/_/de'i phyir/_gzhal yas grangs ni med pa ste/_/bsam
[\[111b.6\]]yas bstan du med pas na/_/khyod ni nyid kyi rang nyid kyi/_/nyid ni mkhyen pa kho nar 'os/_/zhes bstod pa yin no/_/mi'i skye ba med par sangs rgyas nyid med na/_ji ltar mi rnams su ma skyes pa mngon par rdzogs par sangs rgyas she [#]na med do zhes bya ba de gang du gsungs/_nyan thos kyi
[\[111b.7\]]theg par ro [#]zhe na/_gang du mir sprul pa kho nas mngon par rdzogs par byang chub pa ston pa der ji ltar gzhan du brjod par bya/_gal te sprul pa de mi 'dod na cir 'gyur zhe na/_ci zhig tu 'gyur te/_theg pa chen po skyon med pa la yang gnod pa [#]byas par 'gyur mod/_gzhan yang mi
[\[112a\]]
[\[112a.1\]]rigs pa mang por 'gyur te/_byang chub sems dpa' thams cad mkhyen pa'i ye shes dang /_nyon mongs pa bag chags dang bcas pa [#]spangs pa dang nye bar gyur cing gang [#]gis na yum gyi lhums su 'jug pa dang /_'byung ba [#]na de las 'jig rten thams cad snang ba rgya
[\[112a.2\]]chen pos khyab par gyur pa [#]de lta bu'i mthu phun sum tshogs pa yin la/_thos pa dang ting nge 'dzin gyi snyoms par 'jug pa mtha' yas pa'i dbang thob pa yang [#]ma yin zhing /_nyon mongs pa'i kun du rgyu ba thams cad rnam par ma bsal ba yin no zhes 'byung ba mi rigs pa yin no/_/yang
[\[112a.3\]]na de ltar gyur na yang nyon mongs pa'i dbang gis 'dod pa'i khams su skye zhing mngal gyi gzims mal du gzims so zhes 'byung ba mi rigs so/_/byang chub sems dpa' bltams [#]pa'i mod [#]la sus kyang ma bzung bar gom pa bdun 'dor ba dang /_phyogs bzhir gzigs pa dang /_'di
[\[112a.4\]]ni nga'i srid pa dag tu skye ba tha ma yin no zhes tshig tu gsung la/_phyis bgres pa'i rgyus dbang po yongs su smin na [#]'dod pa'i dga' ba'i longs spyod bag med pa la zhugs so zhes 'byung ba mi rigs so/_/rang bzhin gyis skye ba du ma'i tshe rabs dgongs pa yang yin/_bcom ldan 'das 'od
[\[112a.5\]]srungs la tshangs par spyod pa spyad nas/_byang chub kyi lam la goms par yang mdzad la/_dga' ldan nas kyang lha'i ris drug la bka' stsal nas gshegs pa bdag nyid dang /_gzhan dag gi rga ba dang /_na ba dang 'chi ba'i chos nyid mi mkhyen par gyur pa dang /_gzhan mu stegs can rnams
[\[112a.6\]]las byang chub kyi lam tshol bar zhugs pa dang /_bdag nyid dub par gnas pa la rjes su sbyor ba'i [#]mtha' la lam yin par 'du shes mdzad nas dka' thub drag po dag gis bdag nyid nyon mongs par gyur to zhes 'byung ba mi rigs so/_/yang na tshe rabs mi dgongs na ni de lta na yang [#]bskal pa
[\[112a.7\]]mi nyung bar bsod nams dang ye shes kyi tshogs bskyed pas/_sku yang dag par grub pa dran pa dang blo gros chen po'i stobs bskyed pa thob pa/_mngal na yang bsnyel ba mi mnga' ba bltams [#]ma thag tu tshig de lta bu gsungs so zhes bya ba mi rigs so/_/byang chub sems dpa' srid pa tha ma pa
[\[112b\]]
[\[112b.1\]]bsam gtan dang /_gzugs med pa'i snyoms par 'jug pa bskyed nas/_yongs su nyams so zhes bya [#]ba mi rigs so/_/yang na yongs su ma nyams par gyur na ni dka' ba spyad pas dag par thugs su chud pa'i phyir 'dod pa na spyod pa'i tshul khrims dang /_brtul zhugs mchog tu
[\[112b.2\]]'dzin pa'i lta ba la mchog tu 'dzin par gyur to zhes 'byung ba mi rigs so/_/'on kyang rung ste/_byang chub sems dpas ji [#]skad bstan pa de thams cad zhal gyis bzhes pa ni sems can 'dul ba'i thabs kyi rnam pa yongs su 'dzin du gzhug pa'i phyir[#]/_blo sngon du btang [#]ba yin no zhe na/_
[\[112b.3\]]de thams cad ni sprul pas kyang mdzad par spyod pas rgyu med par skye ba len pa dang /_'dod pa'i bsod nams kyi rjes su sbyor ba'i mtha' dang /_bdag nyid dub par gnas pa la rjes su sbyor ba'i mtha' la brten [#]par mi rigs so/_/gal te de thams cad sprul pa yin na ci'i [#]phyir dka' ba
[\[112b.4\]]spyad pa na/_nga bram ze'i khye'u bla ma'i gnas skabs na yang dag par rdzogs pa'i sangs rgyas 'od srungs la dge sbyong mgo reg de [#]la byang chub ga la yod/_byang chub ni mchog tu dka' ba yin no zhes kha byas pa'i las de'i rnam par smin pa [#]ni nga lo drug tu dka' ba spyad pa gang yin pa 'di
[\[112b.5\]]yin no zhes las kyi rgyu ba [#]bshad ce na/_de ni [#]da ltar rigs 'di gsal bar bya'o snyam na shin tu mun pa byas pa yin no/_/ji ltar na khyim bdag mgon med zas sbyin gyis ni sangs rgyas zhes bya ba sngon ma thos pa'i sgra thos nas ba spu thams cad zing zhes byed cing /_shin tu blta [#]ba
[\[112b.6\]]la spro bar gyur pa gang yin pa dang /_bram ze'i khye'u bla ma tshe rabs [#]gsum na sangs rgyas su 'gyur ba gang yin pas ni sangs rgyas nyid la skur pa btab pa 'di dgongs pa can ma yin par khyed yid ches par spro/_sprul pa'i dngos po ni mi ston kyang las kyi [#]rgyu ba ni gdon mi za bar bstan par
[\[112b.7\]]bya ste/_sems can rnams las kyi 'jigs pa nyid yongs su bskyed pa'i phyir ro/_/sangs rgyas rnams sprul pa [#]dag gis brdzun gsungs pa yin par 'gyur ro zhe na/_kye ma nyes par 'dzin pa rnams gdul dka' ba nyid yin no/_/sangs rgyas rnams ni sems can rnams [#]la ji lta ji ltar phan
[\[113a\]]
[\[113a.1\]]pa de ltar de [#]ltar sprul pa mdzad pa'am gsung ba [#]yin na/_'di la ci zhig mi rangs par bya/_gzhan du ji ltar gdul ba dang /_skal ba mnyam pa'i sprul pa rnams kyis de dang [#]skal ba mnyam pa'i rigs la sogs pa dam bcas pa 'gal bar mi 'gyur/_re
[\[113a.2\]]zhig 'di yang dpyad par bya'o/_/ci de bzhin gshegs pa rnams tshig rtsub po'am mdza' bo dang dbye bar byed pa gsung ngam/_smras pa/_sems can rnams la phan par bya ba'i phyir gsungs te/_gzhan du na 'char ka dang ci zhig gsung ba'i mdo la sogs pa dag dang 'gal bar
[\[113a.3\]]'gyur ro zhe na/_ci ngag gi las kha na ma tho ba dang bcas par brjod par bya ba'am/_smras pa ma yin[#]/_de ci'i phyir zhe na/_dge ba'i sems las byung ba'i phyir ro zhe na/_brdzun yang de kho na bzhin du ci'i phyir mi 'dod/_'o na bla ma la sogs pa sprul pa yin par bstan pa la dgos [#]pa
[\[113a.4\]]ci zhig yod ce na/_thabs la mkhas pa'i mdo sde dang /_'jig rten las 'das pa'i le'u la sogs pa dag ji ltar [#]'os par nges par gzung bar bya'o/_/thabs la mkhas pa'i mdo sde tshad ma nyid [#]yin na ni ha cang thal bar 'gyur te/_de la thabs la mkhas pa nyid kyis [#]srog gcod
[\[113a.5\]]pa ni kha na ma tho ba med do zhes gsungs so/_/de lta yin na ni gang dag phan par 'dod pas de rnams mtho ris thob par bya ba'i phyir dang /_'khor ba las thar bar bya ba'i phyir/_phyugs dang dud 'gro sna tshogs gsod par byed pa/_mchod sbyin pa rnams 'khor ba las thar bar bya
[\[113a.6\]]ba rnams la ci'i phyir kha na ma tho ba [#]med par mi 'gyur zhe na/_ci 'o thug dang khwaM ra [#]'dra ba nyid yin nam/_de rnams kyi srog gcod pa [#]de ni gti mug las skyes pa dang /_chags pa las skyes pa yin no/_/phyugs dang srog chags gzhan dag la mchod sbyin can gyi sdug bsngal gyis [#]
[\[113a.7\]]'chi bar byed pa'am/_bsad pas mtho ris sam thar pa 'thob bo snyam pa ni gti mug ste/_las dang 'bras bu phyin ci log pa la mngon par zhen pa'i phyir ro/_/bdag las [#]'dis mtho ris su 'gro bar 'gyur ro snyam pa ni gti mug dang chags pa'o/_/bcom ldan 'das kyis [#]dge
[\[113b\]]
[\[113b.1\]]slong dag srog gcod pa ni [#]rnam pa gsum ste/_chags pa las skyes pa dang /_zhe sdang las skyes pa dang /_gti mug las skyes pa'o/_/log par lta ba'i bar la yang de bzhin no zhes [#]mi dge ba'i las kyi lam rnams kyi mtshan nyid spyi rnam par gzhag pas/_de'i phyir ji ltar na de kha
[\[113b.2\]]na ma tho ba med par 'grub/_thabs la mkhas pa'i mdo sde las ni ma chags pa la sogs pa las [#]byung ba'i srog gcod pa kha na ma tho ba med pa'o zhes yongs su bstan pas de dang der ji ltar na 'dra ba nyid yin/_ji ltar ma chags pa la sogs pa las 'byung zhe na/_gal te gzhan
[\[113b.3\]]mtshams med pa'i las byed pa la mngon du phyogs pa mthong na/_las de ni yun ring por rnam par smin pa drag por 'gyur bar rig [#]nas/_snying rje byed pa na de bsad pas bdag nyid sems can dmyal bar skye ba yang khas blangs nas/_de yongs su bskyab pa'i phyir dge ba'am lung
[\[113b.4\]]du ma bstan pa'i sems kyi [#]gnas skabs byas te/_bdag sems can dmyal ba rnams su skyes pa ni sla'i [#]sdug bsngal gyi phung po chen po dang 'brel bar gyur na mi [#]rung ngo snyam nas gsod par byed pa ste/_de lta bu ni dge ba'i sems las byung ba'i phyir ro/_/'di ltar dge ba'i sems
[\[113b.5\]]kyang ma chags pa la sogs pa dang mtshungs par ldan pa yin no/_/'on te ma chags pa la sogs pa las byung yang srog gcod pa'i skyon du 'gyur na ni tshig rtsub po dang /_mdza' bo 'byed pa dang /_ji skad du gsungs pa'i mdo sde yang skyon du 'gyur ro/_/de yongs su gtong ba'i
[\[113b.6\]]sems nyid gang yin pa de nyid 'dir zhe sdang ma yin nam zhe na/_'di sdug bsngal gyi chu bo chen po las yongs su bskyab par 'dod pas bdag la byams pa bas kyang lhag par byams [#]pas/_der de nges par myong bar 'gyur ba'i las byed pa la mngon du phyogs pa'i lus pas [#]phul du
[\[113b.7\]]byung ba'i [#]lus gang thob par byed pa na/_da yongs su btang ba gang yin/_gzhan yang snying brtse ba'i bdag nyid dag gis sbyor ba gang gis/_phan phyir gzhan gsod de ni skyon can na/_/gang gis dge sbyong drug cu la sogs shing [#]/_/mdo gnyis thub pas bstan pa de ci'i
[\[114a\]]
[\[114a.1\]]phyir/_/mdo gnyis kyang gang las chos kyi rnam grangs 'di bshad pa na/_dge sbyong [#]drug cu kha nas khrag dron mo byung ste/_gnod pa de nyid kyis dus byas so zhes 'byung ba ljon shing gi phung po lta bu dang /_gang las de na bcom ldan 'das kyis [#]dge slong
[\[114a.2\]]rnams la dge slong dag mi sdug pa sgoms [#]shig_/mi sdug pa bsten cing zhes bya ba nas phan yon che'o zhes bya ba'i bar du mi sdug pa bsten cing /_mi sdug pa bsgom [#]pa'i bsngags pa bshad pa dang /_de'i tshe dge slong dag mi sdug pa bsgoms shing /_mi sdug pa bsgoms [#]pa na/_
[\[114a.3\]]rnag gi lus 'dis [#]'dzem zhing zhes bya ba nas mtshon 'debs par byed cing /_dge slong gis [#]dge slong gsod pa'i bar [#]'byung ba ri dwags bzlog [#]gi mdo yin no/_/ci'i phyir theg pa chen po las sprul pa shAkya thub pa sangs rgyas kyi sprul pa yin par bstan la/_theg pa chen po ma yin pa
[\[114a.4\]]la ma yin zhe na/_byang chub sems dpa' rnams ni rgya chen po la mos pa yin pas/_de rnams la sangs rgyas kyi ngo bo nyid dang /_mthu'i [#]bdag nyid chen po'i khyad par bstan pa'i phyir de bzhin gshegs pa skye ba bstan pa'i mdo bzhin du de ltar bstan par bya'o/_/gzhan du na ni
[\[114a.5\]]de rnams de ltar sems mngon par 'du byed par mi 'gyur la/_mi rigs [#]par 'gyur ba ji skad du bstan pa de'i lan yang ji ltar btab par 'gyur/_nyan thos gang dag de lta bu la mos pa'i skal ba can de dag ni de nyid las thos par 'gyur ro/_/gang dag skal ba med pa de rnams
[\[114a.6\]]la ni de bstan pa nyid skyon du 'gyur ro/_/de bas na theg pa chen po sangs rgyas kyi gsung yin no zhes bya ba de ni mi 'gal lo/_/de'i phyir shin tu rgyas pa'i sde theg pa chen po yin no zhes bya ba 'gal ba med do/_/rnam par bshad pa'i rigs pa las le'ur bcad pa bzhi pa'o//_//
[\[114a.7\]]brgal ba dang lan gyi rnam pa yang bstan/_ji ltar mdo sde bshad par bya ba'i rigs [#]pa yang bstan to/_/gzhan yang chos smra ba pos thog ma kho nar mdo sde bkod nas brgal zhing brtag par bya ste/_'khor lan rnams la sred pa bskyed pa'i phyir ro/_/'on kyang sred pa chung ba yin pa
[\[114b\]]
[\[114b.1\]]rnams la yang rna blag tu gzhug [#]pa'i phyir gus par mnyan pa dang ldan pa bshad par bya'o/_/gus par mnyan pa dang ldan pa 'di ci zhig ce na/_gtam gang las gus par [#]mnyan pa bstan pa'o/_/rna blags na dgos pa la sogs pa'i rim bas mdo sde bshad par bya'o/_/brgal
[\[114b.2\]]zhing brtag [#]pa byas na yang brgal ba ci'i phyir smos she na/_brgal ba'i mjug [#]thogs su lan rnams bde bar khong du chud par bya ba'i phyir ro/_/sngar/_mdo sde'i che ba nyid thos na/_/mnyan pa dang ni gzung [#]ba la/_/nyan pa po ni gus byed 'gyur/_/de phyir thog mar dgos [#]pa brjod/_/ces bstan
[\[114b.3\]]pa yin na/_de ci'i phyir thog mar gus par mnyan pa dang ldan pa bshad par bya zhe na/_dgos [#]pa bstan pa la yang gus par mnyan par bya ba'i phyir ro/_/kha cig mdo sde'i don khong du chud par mi nus pa dag 'byung bas de dag la chos tsam la yang gus bar mnyan pas bsod nams
[\[114b.4\]]bskyed par bya ba'i phyir dang /_don khong du chud pa la smos [#]bas shes rab kyi khams bskyed par bya ba'i phyir/_gdon mi za bar thog mar gus par [#]mnyan pa dang ldan pa bshad par bya'o/_/ji ltar bshad par bya zhe na/_rnam pa gsum dag gis te/_yang dag par 'dzin du gzhug
[\[114b.5\]]pa nyid dang /_dgos pa yang dag par bstan pa nyid dang /_rmugs pa dang /_gnyid dang log pa'i rnam par rtog pa rnams kyis [#]zhum pa dang /_sems rnam par g.yengs pa rnams la yang [#]mtshan dang /_rab tu dga' ba dang /_skyo ba'i gtam nye bar bsgrub pa nyid kyis so/_/ji ltar
[\[114b.6\]]na yang dag par 'dzin du gzhug pa nyid kyis she na/_gus par chos mnyan par bya'o zhes bya bas yang dag par 'dzud pa'i phyir ro/_/'dir yang dag par 'dzud pa ni yang dag par 'dzin du gzhug pa yin par rig par bya'o/_/sangs rgyas bcom ldan 'das ni 'khor la chos ston par mdzad
[\[114b.7\]]pa na dbyangs yan lag lnga dang ldan pa zhal nas 'byung ngo /_/re zhig de yang de lta bu'i yon tan dang ldan pa'i gsung gis chos ston pa na/_dge slong dag khyed la chos bstan gyi [#]de'i phyir nyon la legs par rab tu yid la byos shig ces de ltar yang dag par 'dzin du gzhug par mdzad pa yin
[\[115a\]]
[\[115a.1\]]na bdag cag la lta smos kyang ci dgos pas so/_/dbyangs kyi yan lag lnga ni 'brug sgra ltar zab pa dang /_snyan cing 'jebs la rnar snyan pa dang /_yid du 'ong zhing dga' bar byed pa dang /_rnam par [#]gsal zhing rnam par rig par bya ba dang /_mnyan par 'os shing
[\[115a.2\]]mi mthun pa med pa ste/_'dis de bzhin gshegs pa'i dbyangs kyi yon tan lnga po rgya che ba nyid dang [#]/_rigs pa'i don dang ldan pa nyid dang /_gzung sla [#]ba nyid dang /_sna tshogs ci 'dod pa nyid yongs su bstan to/_/yon tan lnga po 'di dag ni mnyan pa dang /_rnam par mi g.yeng ba [#]dang /_
[\[115a.3\]]rnam par grol ba dang /_khong du chud par byed pa dang /_yongs su smin par byed pa'i yan lag tu go rims bzhin du 'gyur ro/_/bsdus pa'i tshigs su bcad pa dag ni/_yon tan lnga ni rgya chen dang /_/snyan dang rigs don ldan nyid dang /_/gzung sla [#]sna tshogs ci 'dod nyid/_/'di
[\[115a.4\]]dag lnga yi yan lag ste/_/mnyan dang rnam par mi g.yeng [#]dang /_/rnam grol khong du chud pa dang /_/smin par byed pa yin te des/_/thub chen gsung ni yan lag lnga/_/'phags pa shA ri'i bus tshe dang ldan pa dag dge slong chos [#]smra ba pos gzhan dag la chos dang ldan pa'i gtam smra
[\[115a.5\]]ba na/_rnam pa nyi shu dag dang ldan pas gtam bya ste/_dus su gtam bya ba dang /_gus pa dang /_go rims dang zhes bya ba de lta bu la sogs pa dang tshe dang ldan pa dag chos mnyan par 'dod pas rnam pa bcu drug dang ldan pas [#]chos mnyan par bya ste/_dus su chos mnyan par bya ba
[\[115a.6\]]dang /_gus pa dang /_sri zhu dang zhes bya ba de lta bu la sogs pa gsungs pa yin no/_/nged dam khyed kyi de ni bsgrub par dka' bas de'i phyir rnam pa nyi shu 'am bcu drug lta zhog gi re zhig rnam pa gcig tsam yang byas la/_ngas kyang gus par chos bshad par bya/_khyod kyis kyang gus
[\[115a.7\]]par chos nyon cig_/ji ltar theg pa chen po'i mdo sde bsdus pa las 'byung ba de ltar yang [#]yang dag par 'dzin du gzhug pa nyid kyis so/_/de las ji skad gsungs she na [#]de'i phyir shes ldan rgyal ba'i sras dag ma chags pa'i sems dang /_zhe sdang med pa'i sems dang /_las su rung
[\[115b\]]
[\[115b.1\]]ba'i sems dang /_rnam par ma rmongs pa'i sems dang /_zhi ba'i sems dang /_rtsub pa med pa'i sems dang /_rgyud gcig tu gyur pa'i sems dang /_dge ba'i sems dang /_bye brag phyed pa'i sems dang /_gus pa'i sems dang /_mos pa'i sems dang /_legs par rnam
[\[115b.2\]]par gnas pa'i sems dang /_le lo med pa'i sems dang /_gzung [#]ba'i sems dang /_phan 'dogs pa'i sems dang /_rab tu 'dzin pa'i sems dang /_sgrub pa'i sems dang /_don la lta ba'i sems dang /_skyon yid la mi byed pa'i sems dang /_don la rton [#]pa'i sems
[\[115b.3\]]dang /_ri mor bya ba'i sems dang /_zhum pa med pa'i sems dang /_khengs pa med pa'i sems dang /_mnyam par gzhag [#]pa'i sems dang /_tshig 'bru la mi 'phro ba'i sems dang /_don mi gtong ba'i sems dang /_yid la byed pa drag po'i sems byos shig ces 'byung ba
[\[115b.4\]]yin no/_/yang dag par 'dzin du gzhug pa 'dis gang la yang dag par 'dzin du bcug [#]ce na/_tshig bdun dag gis [#]ni sgrib pa lnga yongs su spong ba la ste/_rmugs pa dang /_gnyid dang /_rgod pa dang /_'gyod pa rnam pa gnyis su byas te'o/_/tshig bzhi dag gis [#]ni bcom ldan
[\[115b.5\]]'das kyis khye'u lta bu'i gang zag bzhi bstan pa gang yin pa dag ste/_gsum ni nag po'i phyogs dang mthun pa yin no/_/gcig ni dkar po'i phyogs dang mthun pa yin te/_de lta bu nyid yongs su spang ba dang /_de lta bu nyid la'o/_/tshig lhag ma bcu drug po dag gis ni don rgyas pa
[\[115b.6\]]las 'phags pa shA ri'i bus rnam pa bcu drug po gang dag gis chos mnyan par bya bar gsungs pa'i rnam pa bcu drug po [#]dag la yang dag par 'dzin du bcug pa yin no/_/de la chos mnyan pa dang mthun pa'i spyod lam la rnam par gnas pa'i phyir legs par rnam par gnas pa'i sems so/_/
[\[115b.7\]]rab tu 'dzin pa'i phyir [#]le lo spangs te nyan pa'i phyir/_le lo med pa'i sems dang /_gzung ba'i bsam pa ni gzung ba'i sems so/_/chos smra ba la gus pa dang bcas pa'i phyir phan 'dogs pa'i sems so/_/de nyid kyis sems kyi rjes su 'jug pas lus dang /_ngag dag
[\[116a\]]
[\[116a.1\]]gis [#]sems yang dag par rab tu 'dzin pa'i phyir rab tu 'dzin pa'i sems so/_/chos 'di ni don chen po'o [#]snyam pa ni don la lta ba'i sems so/_/tshul khrims dang /_rigs dang /_rus kyi skyon yid la mi byed pa'i phyir/_skyon yid
[\[116a.2\]]la mi byed pa'i sems so/_/gzhung gi tshig 'bru nyams pa la don la rton pa'i sems dang /_ngag gi las phun sum tshogs pa la sangs rgyas dang 'dra ba nyid kyis ri mo bya ba'i sems so/_/lhag ma ni go sla ba'i phyir ma bshad do/_/de lta bu ni yang dag par 'dzin du [#]'jug pa nyid
[\[116a.3\]]kyis so/_/ji ltar na dgos pa yang dag par [#]bstan pa nyid kyis yin/_ci'i phyir gus par chos mnyan par bya zhe na/_snod gsum dag tu ni lhas char phab kyang chu'i bya ba mi byed de/_kha gzhan tu phyogs pa'am bcad pa gang du mi 'bab pa nyid dang /_mi gtsang ba gang du bab
[\[116a.4\]]kyang skyon can du 'gyur ba dang /_bu ga dang bcas pa gang du mi gnas pa'o/_/de bzhin du skye bo nyan pa po'i yid kyi/_snod gsum dag tu chos smra bas chos kyi char phab kyang /_chos kyi chu'i bya ba mi byed de/_rnam par g.yeng ba dang /_rmugs pa dang /_gnyid dag gis mi nyan
[\[116a.5\]]pa'i phyir/_gang du mi 'bab pa dang /_tshul bzhin yid la mi byed pa'i phyir/_gang du bab kyang skyon can du 'gyur ba dang /_dran pa brjed [#]ngas pa'i phyir [#]gang du mi gnas pa'o/_/de lta bas na de'i skyon yongs su spang ba'i phyir bcom ldan 'das kyis de'i phyir nyon la legs par
[\[116a.6\]]rab tu yid la byos shig ces gsungs pa yin pas na [#]mnyan pa'i skyon de bdag cag la 'byung na mi rung ba'i phyir/_gus par chos mnyan par bya'o/_/nad pa gcig gis ni sman pa'i lung ma shes la/_gnyis pas ni nyes par bzung ste/_dper na 'khrus pa [#]la 'bras khu [#]lud
[\[116a.7\]]cig ces bsgo ba las/_zho ga chu blud pa dang /_drod chung ba la phye ma sbyar ba las phyung ste/_pho sum re re 'goms shig ces bsgo ba las rgyun mi 'chad par thams cad 'gams pa dang /_'di ltar snum thong la 'di ltar bkru sman 'thungs shig_/'thungs nas kyang 'di ltar
[\[116b\]]
[\[116b.1\]]'bras khu dang /_thug pa la sogs pa rim gyis longs spyod cig ces bsgo ba las/_nyi ma gcig nyid la thams cad byas so/_/gsum pas ni legs par bzung nas chud gzan pa lta bu ste/_de rnams las bar ma ni thams cad pas tha chad yin no/_/bstan pa 'di la yang
[\[116b.2\]]gang zag de lta bu gsum yod pas de'i gnyen por bcom ldan 'das kyis [#]nyon la legs par dang /_rab tu yid la bya bas mnyan pa la yang dag par [#]gzung ba mdzad do/_/de lta bas na nad pa lta bur gyur na mi rung bas gus par chos mnyan par bya'o/_/nad pa gsum po dag ni pha la
[\[116b.3\]]gnod de/_zas mi za ba gang yin pa dang /_mi 'phrod pa za ba gang yin pa dang /[# ]'phrod pa [#]zos pa skyugs [#]pa gang yin pa'o/_/de bzhin du nyon mongs pa'i nad pa rnams kyang chos kyi yab sangs rgyas la gnod de/_dam pa'i chos mi nyan pa gang yin pa dang /_tshul bzhin yid la mi
[\[116b.4\]]byed pa gang yin pa dang /_legs par yid la med pa'i phyir brjed pa gang yin pa'o/_/de lta bas na chos kyi yab sangs rgyas la gnod par [#]gyur na mi rung bas/_gus par mnyan par bya'o/_/bcom ldan 'das kyis chos mnyan pa la phan yon lnga gsungs te/_ma thos pa thos par
[\[116b.5\]]'gyur ba dang /_thos pa yongs su byang bar 'gyur ba dang /_som nyi spong ba dang /_lta ba drang por byed pa dang /_shes rab kyis [#]don dang /_tshig zab mo rtogs par 'gyur ba'o/_/de la ji ltar na ma thos pa thos par 'gyur ba yin zhe na/_thog ma med pa can gyi 'khor ba nas
[\[116b.6\]]bstan bcos gzhan thams cad las ma thos pa phung [#]po dang /_skye mched dang /_khams dang /_rten cing 'brel bar 'byung ba dang /_'phags pa'i bden pa dang /_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs
[\[116b.7\]]dang /_byang chub kyi yan lag dang /[ #]dbugs rngubs [#]pa dang /_'byung ba dran pa dang /_bslab pa dang /_shes nas dad pa rnam par gzhag pa dang /_kun nas nyon mongs pa dang /_rnam par byang ba'i chos rnams kyi bar [#]dang spyi dang rgyu dang 'bras bu'i mtshan nyid phyin ci ma log [#]pa ston pa
[\[117a\]]
[\[117a.1\]]dang /_bdag tu lta ba'i nye bar len pa spong ba yongs su ston pa dang /_gang zag slob pa dang /_mi slob pa'i bar du dbye ba dang /_che ba'i bdag nyid dang /_dge sbyong gi 'bras bu dang /_rnam par thar pa dang /_zil gyis gnon [#]pa'i skye mched dang /_zad par gyi skye
[\[117a.2\]]mched dang /_nyon mongs pa med pa dang /_smon nas shes pa la sogs pa dang /_de bzhin gshegs pa'i stobs dang /_mi 'jigs pa dang /_sangs rgyas kyi chos ma 'dres pa dang /_che ba'i bdag nyid la sogs pa gang yin pa de thos par 'gyur ro/_/de ltar na ma thos pa thos par 'gyur ro/_/ji
[\[117a.3\]]ltar na thos pa yongs su byang bar 'gyur zhe na/_sangs rgyas 'byung ba gzhan dag las sam/_'dir thos pa [#]brjod dam/_dri ma can du gyur pa gang yin pa de mnyan pas gsal [#]bar byed cing dri ma med par byed do/_/de ltar na thos pa yongs su byang bar 'gyur ro/_/ji ltar na som
[\[117a.4\]]nyi spong bar 'gyur zhe na/_de sems pa na the tshom 'byung ba gang yin pa de/_chos mnyan pas nges pa 'thob bo/_/ji ltar na lta ba drang por byed ce na/_'dis [#]sems pa na log par rtog pa 'byung ba gang yin pa de yang dag par rtog go/_/ji ltar na shes rab kyis [#]don dang tshig zab
[\[117a.5\]]mo rtogs [#]par 'gyur zhe na/_rten cing 'brel bar 'byung ba'i chos nyid gang thos nas/_chos nyid rtogs par 'gyur zhing /_'phags pa'i bden pa mngon par rtogs par byed do/_/phan yon lnga po 'di dag gis shes rab gsum yongs su dag par bstan pa yin te/_ma thos pa
[\[117a.6\]]thos par [#]'gyur ba dang /_thos pa yongs su byang bar 'gyur ba gang yin pa des ni thos pa las byung ba'i shes rab yongs su dag par 'gyur ro/_/som nyi spong ba dang /_lta ba drang por byed pa gang yin pa des ni bsams [#]pa las byung ba'o/_/shes rab kyis don dang /_tshig zab mo rtogs
[\[117a.7\]]par 'gyur ba gang yin pa des ni bsgoms [#]pa las byung ba'i shes rab yongs su dag par 'gyur ro/_/phan yon 'di dag yang dag par mthong bas dam pa'i chos mnyan pa las [#]gus par mnyan par bya'o/_/yang ci'i phyir zhe na/_bcom ldan 'das kyis/_thos pas chos rnams
[\[117b\]]
[\[117b.1\]]shes par 'gyur/_/thos pas sdig las ldog par 'gyur/_/thos pas don med spong bar 'gyur/_/thos pas mya ngan 'das pa 'thob/_/ces gsungs pas so/_/de la ji ltar na thos pas chos rnams shes par 'gyur zhe na/_'di lta ste/_'di na kha cig de bzhin
[\[117b.2\]]gshegs pas gsungs pa'i chos 'dul ba thos na yang dag pa'i tshul khrims dang /_ting nge 'dzin dang /_shes rab yongs su ston pa gang yin pa 'di de kho na chos yin gyi/_gzhan mu stegs can gyis smras pa me dang chur 'jug pa dang /_zas mi za ba dang /_brtul
[\[117b.3\]]zhugs drag po dang /_'tshe ba dang /_mchod sbyin la sogs pa yongs su ston pa ni ma yin no zhes rnam par shes so/_/ji ltar na thos pas [#]sdig pa las ldog par 'gyur zhe na/_'di lta ste/_'di na kha cig de bzhin gshegs pas gsungs pa'i chos 'dul ba las lhag pa'i
[\[117b.4\]]tshul khrims kyi bslab pa thos na/_de la brten pas nyes par spyod pa las ldog go/_/ji ltar na thos pas don med pa spong bar 'gyur zhe na/_'di lta ste/_'di na kha cig de bzhin gshegs pas gsungs pa'i chos 'dul ba las lhag pa'i sems kyi bslab pa thos na/_de la
[\[117b.5\]]brten pas gang dag la byis pa rnams don du 'du shes pa 'dod pa don med par gyur pa rnams spong bar 'gyur ro/_/ji ltar na thos pas mya ngan las 'das pa 'thob ce na/_'di lta ste/_'di na kha cig de bzhin gshegs pas gsungs pa'i chos 'dul ba las lhag pa'i shes rab kyi bslab pa thos na/_de la
[\[117b.6\]]brten pas zag pa zad pa mngon sum du byed do/_/'dis ni dam pa'i chos mnyan pa la phan yon rnam pa bzhi po yang dag pa'i lta ba rnyed pa dang /_bslab pa gsum la yang dag par brten pas/_sdig pa las yang dag par rgal [#]ba dang /_'dod pa
[\[117b.7\]]las yang dag par rgal ba dang /_yang srid pa las yang dag par rgal [#]ba yod par go rims bzhin du yongs su bstan to/_/yang nyon mongs pa'i gnod pa'i rgyus phan yon rnam pa bzhi po [#]yang dag pa'i lta ba rnyed pa dang /_las kyi kun nas nyon mongs pa las rgal [#]ba dang /_nyon mongs
[\[118a\]]
[\[118a.1\]]pa'i kun nas nyon mongs pa las rgal [#]ba dang /_skye ba'i kun nas nyon mongs pa las rgal [#]ba yod par yongs su bstan to/_/yang rnam pa bzhi ste/_de bzhin gshegs pas gsungs pa'i chos 'dul ba la dad pa rnyed pa dang /_rab tu 'byung ba dang /_dbang
[\[118a.2\]]po'i sgo bsrungs [#]pa nyid kyi rim pas bsam gtan bzhi pa'i bar du ste/_de ni 'dod pa'i khams las 'dod chags dang bral ba'i phyir/_gnod pa spong ba [#]dang /_'phags pa'i bden pa yang dag pa [#]ji lta ba bzhin du rab tu shes pa'i rim pas zag pa zad pa'i bar du ste/_n+ya gro d+ha la sogs
[\[118a.3\]]pa'i mdo sde rnams kyis bsgrub par bya'o/_/de ltar [#]phan yon rnam pa mang po yang dag par mthong ba nyid kyis [#]gus par chos mnyan par bya'o/_/yang ci'i phyir zhe na/_'di ltar bcom ldan 'das kyi chos 'dul ba ni legs par gsungs pa yin pas so/_/yang ji ltar na legs par
[\[118a.4\]]gsungs pa yin zhe na/_rnam pa bcu dag gis te/_yang dag par bslang ba nyid kyis dang /_dbang du mdzad pa nyid kyis dang /_'jug pa nyid kyis dang /_rab tu bstan pa nyid kyis dang /_rab tu dbye ba nyid kyis dang /_rten nyid kyis dang /_go bar mdzad pa nyid kyis dang /_gdags
[\[118a.5\]]pa nyid kyis dang /_dus nyid kyis dang /_yon tan yongs su 'dzin pa nyid kyis so/_/ji ltar na yang dag par bslang ba nyid kyis she na/_yang dag par mngon par rdzogs par sangs rgyas nas gsungs pa'i phyir ro/_/ji ltar na dbang du mdzad pa nyid kyis she na/_sems can thams
[\[118a.6\]]cad kyi dbang du mdzad nas gsungs pa'i phyir ro/_/ji ltar na 'jug pa nyid kyis she na/_res 'ga' ma yin gyi[#]/_yang dang yang du rgyun du gsungs pa'i phyir ro[#]/_/ji ltar na rab tu bstan pa nyid kyis she na/_slob dpon gyis dpe mkhyud kyis 'ga' la yang bar chad ma byas par bar
[\[118a.7\]]chad med par yang dag par gsungs pa'i phyir ro/_/ji ltar na rab tu dbye ba nyid kyis she na/_sems can gyi bsam pa ji lta ba bzhin du [#]yang dag par gsungs pa'i phyir ro/_/ji ltar na rten nyid kyis she na/_dbyangs yan lag lnga dang ldan pa can yang dag par gsungs pa'i phyir ro/_/
[\[118b\]]
[\[118b.1\]]ji ltar na go bar mdzad pa nyid kyis she na/_dbyangs gcig gis 'jig rten gyi khams mtha' yas par go bar mdzad pa yang dag par gsungs pa'i phyir dang /_'khor gyi dkyil 'khor ji snyed pa la thug par go bar mdzad pa [#]yang dag par gsungs pa'i phyir ro/_/ji ltar na gdags
[\[118b.2\]]pa nyid kyis she na/_mtha' gnyis spangs pa'i lam gsungs pa'i phyir ro/_/ji ltar na dus nyid kyis she na/_'dul ba yongs su smin pa rnams la gsungs pa'i phyir ro/_/ji ltar na yon tan yongs su 'dzin pa nyid kyis she na/_gsung yon tan rnam pa drug cu dang ldan pa
[\[118b.3\]]yang dag par gsungs pa'i [#]phyir te/_ji skad du theg pa chen po'i mdo sde de bzhin gshegs pa'i gsang ba las/_zhi ba'i blo gros gzhan yang de bzhin gshegs pa'i gsung ni rnam pa drug cu dang ldan par 'byung ste/_mnyen pa dang /_'jam pa dang /_yid du 'ong ba dang /_yid du 'thad [#]
[\[118b.4\]]pa dang /_dag pa dang /_dri ma med pa dang /_gsal ba dang /_snyan cing 'jebs pa dang /_mnyan par 'os pa dang /_mi tshugs pa dang /_snyan pa dang /_'dul ba dang /_mi rtsub pa dang /_mi brlang ba dang /_rab tu dul ba dang /_rnar snyan [#]pa dang /_lus tshim par byed pa dang /_sems
[\[118b.5\]]tshim par byed pa dang /_snying dga' bar byed pa dang /_dga' ba dang /_bde ba bskyed pa dang /_yongs su gdung ba med pa dang /_kun du shes par bya ba dang /_rnam par rig par bya ba dang /_rnam par gsal ba dang /_dga' bar byed pa dang /_mngon par dga' bar byed pa dang /_kun
[\[118b.6\]]du [#]shes par byed pa dang /_rnam par rig par byed pa dang /_rigs [#]pa dang /_'brel bar byed pa [#]dang /_zlos pa'i skyon med pa dang /_seng ge'i sgra'i shugs dang /_glang po che'i sgra skad dang /_'brug gi sgra skad [#]dang /_klu'i dbang po'i sgra dbyangs [#]dang /_dri za'i glu dbyangs dang /_ka la
[\[118b.7\]]piM ka'i [#]sgra dbyangs dang /_tshangs pa'i sgra dbyangs bsgrags pa dang /_shang shang te'u'i sgra dbyangs su grags pa dang /_lha'i dbang po'i sgra dbyangs ltar snyan pa dang /_rnga'i sgra dang /_ma khengs pa dang /_mi dma' ba dang sgra thams cad kyi rjes su zhugs pa dang /_tshig zur chag med
[\[119a\]]
[\[119a.1\]]pa dang /_ma tshang ba med pa dang /_ma zhum pa dang /_ma [#]zhan pa dang /_rab tu dga' ba dang /_khyab pa dang /_chub pa dang /_rgyun chags pa dang /_'bel [#]ba dang /_sgra thams cad rdzogs par byed pa dang /_dbang po thams cad tshim par byed pa dang /_ma
[\[119a.2\]]smad pa dang /_mi 'gyur ba dang /_ma rtabs [#]pa dang /_'khor kun du grags [#]pa dang /_rnam pa thams cad kyi mchog dang ldan pa'o/_/de la mnyen pa ni sems can gyi khams kyi dge ba'i rtsa ba ston pa'i phyir ro/_/'jam pa ni mthong ba'i chos [#]kho na la reg na bde ba'i phyir ro/_/
[\[119a.3\]]yid du 'ong ba ni don bzang ba'i phyir ro/_/yid du 'thad pa ni yi ge bzang ba'i phyir ro/_/dag pa ni 'jig rten las 'das pa gong na med pa'i rjes su thob pa'i phyir ro/_/dri ma med pa ni nyon mongs pa'i bag la nyal dang /_bag chags thams cad dang bral ba'i phyir ro/_/gsal
[\[119a.4\]]ba ni tshig dang yi ger rab tu grags pa'i phyir ro/_/snyan cing 'jebs pa ni mu stegs can blo gros ngan pa thams cad kyi lta ba 'joms pa'i stobs kyi yon tan dang ldan pa'i phyir ro/_/mnyan par 'os pa [#]ni bsgrubs pas nges par 'byin pa'i phyir ro/_/mi tshugs pa ni phas kyi
[\[119a.5\]]rgol ba thams cad kyis mi brdzi [#]ba'i phyir ro/_/snyan pa ni dga' bar byed pa'i phyir ro//_//bam po dgu pa/_'dul ba ni 'dod chags kyi gnyen po yin pa'i phyir ro/_/mi rtsub pa ni bslab pa bca' ba'i thabs bde ba'i phyir ro/_/mi brlang ba ni de las
[\[119a.6\]]'das na nges par 'byung ba'i thabs yang dag par ston pa'i phyir ro/_/rab tu dul ba ni theg pa gsum char gyis 'dul ba ston pa'i phyir ro/_/rnar snyan pa ni rnam par g.yeng ba'i gnyen po yin pa'i phyir ro/_/lus tshim par byed pa ni ting nge 'dzin skyed [#]pa'i phyir ro/_/sems
[\[119a.7\]]tshim par byed pa ni lhag mthong gis rab tu dga' ba skyed [#]pa'i phyir ro/_/snying dga' bar byed pa ni the tshom gcod par byed pa'i phyir ro/_/dga' ba dang bde ba skyed [#]pa ni log par nges par sel ba'i phyir ro/_/yongs su gdung ba med pa ni bsgrub pa la 'gyod pa med pa'i phyir ro/_/
[\[119b\]]
[\[119b.1\]]kun du shes par bya ba ni thos pa las byung ba'i shes rab [#]phun sum tshogs pa'i rten yin pa'i phyir ro/_/rnam par rig par bya ba ni bsam pa las byung ba'i shes rab phun sum tshogs pa'i rten yin pa'i phyir ro/_/rnam par gsal ba ni slob dpon gyis dpe mkhyud med par chos ston pa'i
[\[119b.2\]]phyir ro/_/dga' bar byed pa ni rang gi don rjes su thob pa rnams dga' bar byed pa'i phyir ro/_/mngon par dga' bar byed pa ni rang gi don rjes su ma thob [#]pa rnams kyis dga' bar bya ba yin pa'i phyir ro/_/kun shes par byed pa ni bsam gyis mi khyab pa'i chos yang dag par ston pa'i phyir
[\[119b.3\]]ro/_/rnam par rig par byed pa ni bsam gyis mi khyab pa'i chos yang dag par ston pa'i phyir ro/_/rigs pa ni tshad ma dang mi 'gal ba'i phyir ro/_/'brel ba ni 'dul ba la ji ltar rigs [#]par ston pa'i phyir ro/_/zlos pa'i skyon med pa ni don med pa ma yin pa'i phyir ro/_/seng
[\[119b.4\]]ge'i sgra'i shugs ni mu stegs [#]can gyi tshogs thams cad skrag par byed pa'i phyir ro/_/glang po che'i sgra skad ni rgya che ba'i phyir ro/_/'brug gi sgra dbyangs ni zab pa'i phyir ro/_/klu'i dbang po'i sgra ni gzung bar 'os pa'i phyir ro/_/dri za'i glu dbyangs ni snyan pa'i phyir ro/_/ka la
[\[119b.5\]]pi ka'i [#]sgra dbyangs ni rgyun mi 'chad pa dang 'jigs pa'i phyir ro/_/tshangs pa'i sgra dbyangs bsgrags pa ni thag ring por grags [#]pa'i phyir ro/_/shang shang te'u'i sgra dbyangs su grags pa ni sgrub [#]pa thams cad kyi sngon du 'gro ba'i bkra shis yin pa'i phyir ro/_/lha'i dbang po'i sgra dbyangs
[\[119b.6\]]ltar snyan pa ni mi 'da' bar bya ba yin pa'i phyir ro/_/rnga'i sgra ni bdud dang phyir rgol ba thams cad las rnam par rgyal ba'i sngon du 'gro ba yin pa'i phyir ro/_/ma khengs pa ni bstod kyang kun nas nyon mongs pa med pa'i phyir ro/_/mi dma' [#]ba ni smad kyang kun nas nyon mongs pa med pa'i
[\[119b.7\]]phyir ro/_/sgra thams cad kyi rjes su zhugs pa ni/_brda sprod pa thams cad kyi mtshan nyid kyi rnam pa thams cad kyi [#]rjes su zhugs pa'i phyir ro/_/tshig zur chag [#]pa med pa ni bsnyel te mi gsung ba'i [#]phyir ro/_/ma tshang ba med pa ni gdul ba'i bya ba la dus thams cad du nye bar gnas
[\[120a\]]
[\[120a.1\]]pa'i phyir ro/_/ma zhum pa ni rnyed pa dang bkur sti la mi brten pa'i phyir ro/_/mi zhan pa ni bsnyengs pa dang bral ba'i phyir ro/_/rab tu dga' ba ni mi skyo ba'i phyir ro/_/khyab pa ni rig pa'i gnas thams cad la mkhas pa dang ldan pa'i phyir ro/_/chub pa ni sems
[\[120a.2\]]can rnams kyi de dag gi don thams cad sgrub par byed pa'i phyir ro/_/rgyun chags pa ni rgyun ma chad pa'i phyir ro/_/'bel [#]ba ni rnam pa sna tshogs su nye bar gnas pa'i phyir ro/_/sgra thams cad rdzogs par byed pa ni/_gsung gcig las sgra'i rnam par rig pa rnam pa du ma nye bar gnas
[\[120a.3\]]pa'i phyir ro/_/dbang po thams cad tshim par byed pa ni gcig las don du ma'i rnam par rig pa nye bar gnas pa'i phyir ro/_/ma smad pa ni dam bcas pa ji lta ba bzhin pa'i phyir ro/_/mi 'gyur ba ni dus la bab bar rab tu sbyor ba'i phyir ro/_/ma rtabs [#]pa ni rtab rtab por mi gsung ba'i phyir ro/_/
[\[120a.4\]]'khor kun tu grags [#]pa ni/_'khor nye ba dang /_ring bas mtshungs par thos pa'i phyir ro/_/rnam pa thams cad kyi [#]mchog dang ldan pa ni 'jig rten pa'i don thams cad dpe'i chos su sgyur ba'i phyir ro/_/yang ci'i phyir zhe na/_'khor lo legs par sbyar ba yang 'phul [#]bar byed pa dang /_sa dang
[\[120a.5\]]gnyis kyi yon tan gyis 'dril te/_gal te 'phul [#]bar byed pas kyang legs par 'phul [#]ba la/_gang du dbul bar bya ba'i sa yang mi mnyam pa med pa yin na'o/_/de bzhin du de bzhin gshegs pa'i [#]chos kyi 'khor lo legs par bshad pa yang ston pa po dang /_nyan pa po dang /_gnyis
[\[120a.6\]]kyi [#]yon tan gyis bskor te/_gal te ston pa pos yang dag par ston pa [#]gang la bstan par bya ba'i nyan pa po yang dag par nyan na'o/_/de nyid kyi phyir bcom ldan 'das kyi [#]gang zag gnyis ni/_de bzhin gshegs pa'i chos dang ldan pa'i chos kyi 'khor lo bskor ba'i rjes su skor [#]bar byed pa yin te/_gang
[\[120a.7\]]zhig gus par chos 'chad [#]pa dang /_gang zhig de gus par nyan pa'o/_/chos dang ldan pa chos kyi 'khor lo zhes bya ba 'di ci zhig yin zhe na/_don dam pa'i chos dang ma bral ba ni/_chos dang ldan pa yin la kun rdzob kyi chos kyi ngo bo bstan pa'i rang bzhin gyi 'khor lo ni chos kyi 'khor lo yin no/_/gzhan
[\[120b\]]
[\[120b.1\]]yang bstan pa yang chos zhes bya ste/_ji skad du/_ji ltar na dge slong chos shes pa yang yin zhe na/_'di la dge slong chos shes pa ni 'di lta ste mdo sde dang /_dbyangs kyis bsnyad pa'i sde dang zhes rgya cher [#]gsungs pa lta bu'o/_/rigs pa yang yin te/_ji skad du chos kyis chos [#]tshol bar byed de/_
[\[120b.2\]]chos ma yin pas ma yin no zhes 'byung ba lta bu'o/_/de lta bas na rigs pa'i chos dang ma bral ba'i bstan pa ni chos kyi 'khor lo zhes pa yin no/_/'khor lo dang chos mthun [#]pas 'khor lo ste[#]/_'dul ba'i rgyud gzhan dag la bskor [#]ba'i phyir ro/_/gzhan mu stegs can dag la yang chos kyi 'khor
[\[120b.3\]]lo yod mod kyi/_chos dang ldan pa ni ma yin te/_rigs pa'i chos dang bral ba'i phyir ro/_/de lta bas na de bzhin gshegs pa'i chos kyi 'khor lo kho na chos dang ldan pa zhes bya bar nges par gzung [#]bar bya'o/_/de lta bas na ji ltar sangs rgyas bcom ldan 'das kyis chos kyi 'khor lo rjes su skor [#]bar
[\[120b.4\]]byed par 'gyur snyam nas/_gus par chos mnyan par bya'o/_/'phags pa shA ri'i bus/_de ltar 'phags pa nyan thos chos yang dag par nyan na 'chad pa po la mtho mi 'tsham pa dang /_gtam gyi bcud rtogs [#]pa dang /_chos nyid kyis ston pa la bsnyen bkur byed pa dang /_bdag gi don rjes
[\[120b.5\]]su 'thob pa dang /_mya ngan las 'das pa yang [#]'thob bo zhes gsungs pa 'dis ci zhig bstan pa yin zhe na/_chos yang dag par mnyan na dus gsum dag tu phan yon gsum yod par bstan pa yin te/_nyan pa'i dus na 'chad pa po'i bsam pa gang yin pa rdzogs par byed cing /_bdag nyid kyis
[\[120b.6\]]kyang chos kyi don gyi bcud 'thob pas gzhan dang /_bdag rjes su 'dzin pa dang /_bsgrub pa'i dus su ston pa'i dgongs pa gang yin pa rdzogs par byed cing bdag nyid kyis kyang zag pa zad pas [#]rjes su [#]'thob pas/_bdag dang gzhan rjes su 'dzin pa dang /_tha ma'i dus su sdug bsngal
[\[120b.7\]]thams cad kyi mthar phyin pa phung po'i lhag ma med pa'i mya ngan las 'das pa 'thob bo/_/gal te dus gsum dag tu yin na ci'i phyir nyan na zhes gsungs she na/_ji ltar smra zhing 'gro bar byed ces bya ba'i bya ba gnyis dus gcig pa nyid du bsam [#]pa de lta bur ni nyan na ji skad smos pa bzhin du byed pa ni
[\[121a\]]
[\[121a.1\]]ma yin no[#]/_/'on kyang nyan pa'i rgyu nyid la dgongs pa yin te/_dper na mar zos na brta [#]par byed do zhes bya ba lta bu'o/_/de ltar na phan yon rnam pa lnga [#]'dod pas gus par chos mnyan par bya'o/_/ji ltar long ba dang mig btsums pa la mar me sbar ba mtshungs pa ltar
[\[121a.2\]]skal ba med pa lta ba log par zhugs pa dang /_rna ba blags pa yang de lta bu yin pas/_de lta bas na long ba dang 'dra bar gyur na mi rung ngo snyam nas gus par chos mnyan par bya'o/_/brda [#]mi phrad pas kyang sangs rgyas kyi gsung gus par mnyan par bya ste/_'di ltar dad pa tsam gyis
[\[121a.3\]]kyang nyan na bsod nams chen po nyid dang ldan pa dang /_shes rab kyis [#]khams brtas [#]par 'gyur na don rtogs pa la lta smos kyang ci dgos te/_ba lang rdzi dga' bos sbal ba khar bas mnan pa'i rtogs pa brjod pa yang brjod par bya'o/_/'dir yang bshad pa/_dad pas mnyan pas gang gis na/_/
[\[121a.4\]]mtho ris dga' ba'i bsod nams dang /_/gang gis mya ngan 'das thob [#]pa'i/_/shes rab sa bon brtas [#]par 'gyur/_/'dzin pa pos snod gzung ba ni bla'i [#]ldugs pa pos bcud kyis [#]len blugs par ni [#]dka' bas khyed kyis ni sems gtad par bya bas rna ba'i snod bzung [#]ba 'ba' zhig bya zhing /_
[\[121a.5\]]bdag cag gis [#]ni dam pa'i chos kyi bcud kyis [#]len blugs par bya ste/_khyed kyi bya ba [#]ni sla ba yin/_nged kyi bya ba ni dka' ba yin no/_/sla ba rigs pa dang ldan pa mi byed pa ni smad par bya ba yin pas de lta bas na gus par chos mnyan par bya'o/_/sangs rgyas kyi gsung 'di ni chu dang
[\[121a.6\]]'dra'o/_/chu ni phan pa rnam pa lnga byed de/_/'bras thug po che la sogs pa bangs par bya ba rnams bangs par byed pa dang /_lus dang gos dang /_snod dag gi [#]dri ma sel ba dang /_sos ka'i lus kyi yongs su gdung ba sel ba dang /_skom dad che ba zhi bar [#]byed pa dang /_rtswa dang 'bru dang /_
[\[121a.7\]]nags tshal skyed cing 'phel bar byed pa yin no/_/de bzhin du sangs rgyas kyi gsung la dad pa bskyed pas gdul bya'i [#]rgyud bangs par byed pa dang /_'chal ba'i tshul khrims kyi dri ma sel ba dang /_'dod pa'i yongs su gdung ba sel ba dang /_yang 'byung ba pa'i sred pa zhi bar byed pa dang /_
[\[121b\]]
[\[121b.1\]]byang chub kyi phyogs dang mthun pa'i yon tan gyi rtswa dang /_'bru dang /_nags tshal skyed cing 'phel bar byed pa yin no/_/phan pa rnam pa lnga po de yang dad pa rnyed pa dang /_las dang bcas pa'i bslab pa gsum las brtsams par rig par bya'o/_/de lta bas na phan pa rnam pa lnga po de 'dod
[\[121b.2\]]pas gus par sangs rgyas kyi gsung mnyan par bya'o/_mes bya ba bzhi byed de/_sreg par byed pa dang /_tshos par byed pa dang /_dro bar byed pa dang /_gsal bar byed pa'o/_/de bzhin du sangs rgyas kyi gsung gi mes kyang /_rgyud [#]smin pa rnams la nyon mongs pa rnams sreg pa dang /_
[\[121b.3\]]rgyud ma smin pa rnams la dge ba'i rtsa ba rnams smin par byed pa dang /_srid pa la mngon par dga' ba rnams skyo bar byed pa'i phyir gdung bar byed pa dang /_skyo bar gyur pa rnams dang /_the tshom zos pa dang /_lam ngan par zhugs pa rnams la lam dang lam ma yin pa yang dag pa [#]rab tu ston
[\[121b.4\]]pa'i phyir gsal bar byed pa yin no/_/de lta bas na gus par chos mnyan par bya'o/_/gzhi lnga dag gis 'jug ngogs bde ba la brten par bya ste/_dri ma med par bya ba'i phyir dang /_tsha ba rab tu zhi bar bya ba'i phyir dang /_skom pa rab tu zhi bar bya ba'i phyir dang /_dga' ba'i rtsed mo nyams su myong
[\[121b.5\]]bar bya ba'i phyir dang /_tshu rol gyi 'gram nas pha rol gyi 'gram du phyin par bya ba'i phyir ro/_/sangs rgyas kyi gsung 'jug ngogs bde ba la yang de bzhin te/_'chal ba'i tshul khrims kyi dri ma med par bya ba'i phyir dang /_'dod pa'i yongs su gdung ba rab tu zhi bar bya ba'i phyir dang /_yang 'byung ba'i
[\[121b.6\]]sred pa zhi bar bya ba'i phyir dang /_bsam gtan dang /_mngon par shes pa dang /_tshad med pa dang /_rnam par thar pa la sogs pa yon tan khyad par can gyi dga' ba'i rtsed mo nyams su myong bar bya ba'i phyir dang /_tshu rol gyi 'gram 'jig tshogs nas pha rol gyi 'gram mya ngan las 'das par 'gro bar
[\[121b.7\]]bya ba'i phyir ro/_/de lta bas na 'jug ngogs bde ba la brten pa'i yon tan 'dod pa rnams kyis [#]gus par sangs rgyas kyi gsung mnyan par bya'o[#]/_/rgyu gsum dag gis ras la gzugs su mi bri ba [#]'grub ste/_ras 'gul ba [#]dang /_dri ma can dang /_thag thug nyid kyi skyon gyi phyir dang /_tshon mi bzang
[\[122a\]]
[\[122a.1\]]pa'i phyir dang /_ri mo mkhan mi mkhas pa'i phyir ro/_/nyan pa po'i skye bo'i yid kyi ras la yang dag pa'i ye shes kyi gzugs su bri ba yang de bzhin te/_rnam par g.yeng ba dang /_sgrib pa dang /_sngon gyi sgrib pas de g.yo ba dang /_dri ma can dang /_mi
[\[122a.2\]]mnyam pa nyid kyi skyon gyi phyir dang /_nyes par bshad pa'i chos kyi tshon mi bzang ba'i phyir dang /_chos smra ba'i ri mo [#]mkhan mi mkhas pa'i phyir ro[#]/_/de lta bas na tshon gyi skyon ni med de/_chos ni legs par gsungs pa yin pa'i phyir ro/_/khyed dang [#]bdag cag la skyon 'byung
[\[122a.3\]]ste/_de yongs su spang ba'i phyir khyed kyis kyang gus par sangs rgyas kyi [#]gsung mnyan par bya zhing /_bdag cag gis kyang gus par bshad par bya'o/_/dam pa'i chos mnyan pa la yon tan lnga yod de/_rnam par mi shes pa rnam par shes par byed pa dang /_nyes par bzung ba
[\[122a.4\]]'dor ba dang /_the tshom zos pa nges par byed pa dang /_nges par byas pa snying por byed pa dang /_'phags pa'i shes rab kyi mig sbyong bar byed pa'o/_/de lta bas na gus par dam pa'i chos mnyan par bya'o/_/long ba ni ston pa po'i yon tan gyi lam rnyed pa [#]yang srid kyi/_blun
[\[122a.5\]]po ni log par lhung [#]na ma yin no/_/de lta bas na long ba ni bla'i/_blun po nyid ni ma yin te/[# ]blun po'i rgyu ni mi nyan pa yin no/_/de lta bas na/_ji ltar na blun por mi 'gyur bar bya snyam nas/_gus par chos mnyan par bya'o/_/sems spre'u 'dra bar g.yo ba ni gnyis te/_
[\[122a.6\]]rnam par g.yeng ba dang /_gnyid log pa'o/_/de tshar gcad [#]pa'i phyir 'di skad ces gus par sangs rgyas kyi gsung mnyan par bya'o zhes brjod par bya'o/_/'ga' zhig lam log par ni zhugs na yang /_/rim gyis bsgrub pa byas na sman du 'gyur/_/dge dang mi dge
[\[122a.7\]]gnyis ka dpyad byas na/_/gang 'dod de nas rtog byed 'gro bar gyis/_/'ga' la 'khrul pa byung na bdag nyid ni/_/dag 'gyur 'di yin shes nas 'dod pa'ang srid/_/yon tan de gsum brtags nas thub dbang gi_/gsung ni gus par nyon ces brjod par bya/_/de
[\[122b\]]
[\[122b.1\]]yang gang zag gsum po dag la dgongs nas gsungs pa yin te/_gang zag gsum dag ni nges par legs pa la log par zhugs pa dang /_bsgrub par 'dod pa mngon par mi shes pa dang /_bsgrub par mi 'dod pa gcig tu bag med par gyur pa dri ma can gyi las can yin
[\[122b.2\]]no/_/nyi ma gnam la 'char ba na [#]bya ba lnga byed de/_mi la sogs pa dag gi lta ba skyed [#]pa dang /_'ug pa la sogs pa dag gi [#]lta ba zlog pa dang /_'bru la sogs pa smin par bya ba smin par byed pa dang /_'dam la sogs pa bskam [#]par bya ba skems pa dang /_lus dang chu la sogs pa dro bar bya
[\[122b.3\]]ba dro bar byed pa'o/_/de bzhin du sangs rgyas kyi gsung gi nyi mas kyang yang dag pa'i lta ba skyed [#]pa dang /_log par lta ba ldog pa dang /_gdul ba'i zhing rnams la dge ba'i rtsa ba'i 'bru la sogs pa smin par byed pa dang /_sred pa'i 'dam skems par byed pa dang /_bdud
[\[122b.4\]]rnams 'dod pas phongs par byed pa dang /_gdul bya bag med pa rnams skyo bar byed pas gdung bar byed pa yin no/_/de lta bas na gus par sangs rgyas kyi gsung mnyan par bya'o/_/rdo thal gyi rdo mes bsregs [#]pa chus 'jig par byed pa dang 'dra bar nyon mongs pa'i bag la nyal
[\[122b.5\]]gyi rdo shes rab kyi mes yongs su bsregs pa ting nge 'dzin gyi chus sbangs nas 'jig go/_/shes rab de yang dam pa'i chos mnyan pa med par ni ma yin pas/_de lta bas na gus par chos mnyan par bya'o/_/tshig gi khur thogs kyang don mngon par mi shes na/_de'i don
[\[122b.6\]]mi 'thob ste/_khye'u'i mgul du gter gyi kha chems kyi yi ge btags pa dang 'dra'o/_/de lta bas na mang du thos pas [#]kyang don shes pa nyid du bya ba'i phyir mdo sde'i don mnyan pa la 'bad pa dang ldan par bya'o/_/mel tshe ba so sor mi rtog pa ni ma nyal zhes zer ba [#]bzhin du chom
[\[122b.7\]]po rnams kyis bcom mo/_/de bzhin du sgra tsam la brtson pa'i mang du thos pa so sor mi rtog pa yang nyon mongs pa'i dgra rnams kyis 'joms so/_/so sor rtog pa de yang don shes pa [#]nyid med na med pas de lta bas na don gzung [#]pa la 'bad pa dang ldan par bya'o/_/de bzhin du
[\[123a\]]
[\[123a.1\]]rol mo mkhan rkun pos 'jigs nas mi nyal bar bya ba'i phyir glu len bzhin du bcom mo zhes bya ba yang dper brjod par bya'o/_/ji ltar long ba me mar 'dzin pa ni gzhan dag la phan par 'gyur ba dang 'dra bar don mngon par mi shes pa'i thos pa 'dzin pa
[\[123a.2\]]yang de lta bu yin pas de lta bas na don shes pa nyid du bya ba'i phyir don mnyan pa la 'bad par bya'o/_/sangs rgyas kyi gsung bstan bcos kyi mtshan nyid du 'thad pa'i phyir ro/_/nges pa'i tshig tu 'chos pa dang /_skyob par byed pas/_de'i phyir bstan bcos so/_/nyon mongs dgra
[\[123a.3\]]rnams ma lus 'chos pa dang /_/ngan 'gro srid las skyob pa gang yin te[#]/_/'chos skyob yon tan phyir na bstan bcos te/_/gnyis po 'di dag gzhan gyi lugs la med/_/de lta bas na sangs rgyas kyi gsung kho na don dam par bstan bcos yin pas 'chos pa dang skyob
[\[123a.4\]]pa'i yon tan gyi phyir yang don gzung [#]pa la 'bad pa dang ldan par bya'o/_/legs par [#]ston pa la brten na [#]phan yon lnga yod de/_lam ngan pa yongs su spong ba dang /_lam bzang po la yang dag par gnas par byed pa dang /_/'brog dgon pa las rgal [#]ba'i dbugs 'byin
[\[123a.5\]]pa dang /_bde bar 'gro ba dang /_'dod pa'i yul du yang dag par phyin par byed pa yin no/_/de bzhin du dam pa'i chos ston pa la brten na [#]log par lta ba la sogs pa lam ngan pa yongs su spong ba dang /_yang dag pa'i lta ba la sogs pa lam bzang po la yang dag par gnas
[\[123a.6\]]par byed pa dang /_'khor ba'i 'brog dgon pa las rgal [#]ba'i dbugs 'byin pa dang ngan song las mchongs te bde bar 'gro ba dang /_'dod pa mya ngan las 'das pa'i yul du yang dag par phyin par byed pa yin no/_/de dag kyang mnyan pa las 'byung ba'i[#]/_ma mnyan pa las
[\[123a.7\]]ma yin pas gus par mnyan par bya'o/_/rgyu [#]bsags pa rnams ni cung zad mnyan pas bsod nams chen po dang ldan par 'gyur te/_dper na 'phags pa shA ri'i bus bsnyen par rdzogs par bya ba la rjes su bstan pa bram ze zhig gis thos nas gab ste 'dug nas/_rab tu byung ba
[\[123b\]]
[\[123b.1\]]dang tshul khrims nyams pa la sdug bsngal rnam pa bcu gnyis 'byung ngo zhes thos nas/_'chal pa'i tshul khrims bya ba la mngon du phyogs pa las log pa lta bu'o/_/sdug bsngal rnam pa bcu gnyis ni/_nyon mongs pas yongs su gdungs pa'i sdug bsngal dang /_kun du tshol [#]
[\[123b.2\]]ba'i sdug bsngal dang /_gnod pa'i sdug bsngal [#]dang /_'dod pas phongs [#]pa'i sdug bsngal dang /_dogs pa'i sdug bsngal dang /_gleng ba'i sdug bsngal dang /_kun du spong ba'i sdug bsngal dang /_bkur sti med pa'i sdug bsngal dang /_rnam par [#]smad pa'i sdug bsngal
[\[123b.3\]]dang /_yid la gcags [#]pa'i sdug bsngal dang /_tshe phyi ma la ngan song rnams su rnam par smin pa'i sdug bsngal dang /_bde 'gro dag tu yang nyon mongs pa mang ba nyid kyi phyir tshangs par spyod pa dka' ba nyid kyi [#]rgyu mthun pa'i sdug bsngal lo/_/'bab par 'dod pa yang da nur me
[\[123b.4\]]rab tu 'bab pa'i bu gar sbal pa 'jug par mngon par phyogs pa ltos shig_/khyod me rab tu 'bar bar 'jug par 'dod dam zhes spyo ba thos nas log pa yin no/_/chos dga' chu srin du gyur pa [#]na/_sangs rgyas kyi sgra tsam zhig thos pa las sngon phyag 'tshal ba tsam la
[\[123b.5\]]goms pa'i phyir kha btsums te 'dug pa yin no/_/de lta bas na cung zad cig thos pas kyang rgyu bsags pa rnams kyis dge ba rab tu rgyas pa'i phyir sangs rgyas kyi gsung mnyan pa la 'bad pa dang ldan par bya'o/_/byad stems [#]mkhan gyis bong bur byas pa'i mis de shes
[\[123b.6\]]pa'i bud med kyi ngag mnyan [#]nas/_de'i sman 'dod pas ldam ldum thams cad zos pa dang /_rdul 'khru ba [#]rnams kyis [#]gser gyi phyir 'byung khungs thams cad sbyong bar byed do/_/de bzhin du bdag nyid thar pa'i chos 'dod pas/_chos gang thar par 'gyur ba la chos de ni
[\[123b.7\]]dam pa'i chos thams cad mnyan pa las 'byung ngo snyam nas mnyan par bya'o/_/sdug bsngal myong dang khyab pa dang /_/rtag pa dang ni thabs med dang /_/gnod pa mang dang 'joms [#]byed pa'i/_/lus dang 'dra ba'i nad med do/_/'dis ni lus kyi nad 'di la skyon drug po
[\[124a\]]
[\[124a.1\]]na ba dang 'brel ba nyid dang /_lus thams cad la khyab pa nyid dang /_bar chad med par 'jug pa nyid dang /_gsor [#]mi rung ba nyid dang /_gnod pa mang ba [#]nyid dang /_srog 'phrog pa nyid yod par [#]yongs su bstan to/_/sman pa'i phul gyis nad 'di dag_/
[\[124a.2\]]gtan du 'byin par byed pa yi/_/sman ni yan lag brgyad ldan pa/_/rdzas kyi tshogs yin gsungs pa yod/_/'di ni lhag pa'i rnyed pa ste/_/rin med par yang rnyed pa yin/_/bdag nyid 'bad pa med par ni/_/nam yang bsgrub par mi nus so/_/ji ltar skyon rnams ma
[\[124a.3\]]bsal na/_/bcud kyis len ni mi 'grub bzhin/_/de bzhin rnam par ma zhi ba'i/_/sems la lam ni mi gnas so/_/de yang rin [#]med par dam pa'i chos mnyan pa las rnyed kyi [#]gzhan las ni ma yin no/_/de lta bas na gus par sangs rgyas kyi gsung mnyan par bya'o/_/
[\[124a.4\]]rgyu gsum dag gis phyi [#]rol gyi dngos po rnams mnyan [#]pa'i dngos por 'gyur te/_spangs pas ni bong ba dang pags [#]pa skam po la sogs pa dag go/_/tsha bar bya bas ni lcags dang zangs la sogs pa dag go/_/brdung bas [#]ni rtswa mun dza [#]dang bal ba [#]dza la sogs pa dag go/_/
[\[124a.5\]]de bzhin du/_sdang dang bag med rmongs rnams ni/_/dad dang skyo dang rtogs [#]pa ste/_/mnyan pa'i dngos po'i rgyu gsum du 'gyur ro/_/de yang gang las 'byung zhe na/_skal ldan rnams kyis mnyan byas na/_/yon tan skyon don nges las 'byung /_/gang gis yon tan nam gang gi [#]
[\[124a.6\]]skyon thos pas she na/_dkon mchog gsum gyi yon tan te/_/skyon ni sdig 'dod srid rten can/_/de [#]sdig pa dang 'dod pa rnams dang srid pa'i yin no/_/don gang gis nges pa thob pas she na/_mtshan nyid rnam gnyis de rgyu dang /_/'bras bur nges pa 'brel pa yin/_/mtshan
[\[124a.7\]]nyid rnam pa gnyis ni phung po la sogs pa dag gi rang gi mtshan nyid dang spyi'i mtshan nyid do/_/rgyu dang 'bras bur 'brel ba'i mtshan nyid ni ma rig pa dang 'du byed la sogs pa dag gi dang /_sdug bsngal dang kun 'byung ba la sogs pa dag gi'o/_/de lta bas na yon tan 'di dag
[\[124b\]]
[\[124b.1\]]ni dam pa'i chos mnyan na yod par rig par bya ste/_de la gus par bya'o/_/nyan pa'i skye bo dag ni phal cher phyir phyogs dang /_/yongs su 'dzin par byed pa phal cher 'das pa dang /_/nyes par rnam par bshad pa dag gis [#]mthu bcom pas/_/deng sang legs par bshad pa
[\[124b.2\]]mthar gyur to/_/tshigs su bcad pa 'dis ni deng sang phyogs gnyis la sangs rgyas kyi bstan pa yongs su nyams pa rnam pa bzhi dang /_nub la thug [#]pa nyid du [#]ston pa yin no/_/nyan pa'i skye bo dag ni phal cher phyir phyogs dang /_/zhes bya bas ni khyim pa'i phyogs la nyan
[\[124b.3\]]pa yongs su nyams par ston pa yin te/_de dag ni phal cher nyan pa po yin pas so/_/yongs su 'dzin par [#]byed pa phal cher 'das pa dang /_/zhes bya bas ni rab tu byung ba'i phyogs la 'don pa yongs su nyams par ston pa yin te/_de dag ni phal cher yongs su 'dzin par
[\[124b.4\]]byed pa yin te/_thos pa [#]'dzin pa'i phyir ro/_/nyes par rnam par bshad pa dag gis [#]zhes bya bas ni de nyid la don bshad pa yongs su nyams par ston pa yin te/_don log par 'chad pa'i phyir ro/_/mthu bcom pas zhes bya bas ni rtogs pa nyams par ston pa yin te/_gang
[\[124b.5\]]gi don du ste/_dge slong gi tshul gyi 'bras bu rtogs pa'i don du bshad pa ste/_de nus par mi byed pa'i phyir ro/_/'di ni mdor bsdus nas yongs su nyams pa rnam pa gnyis su 'gyur te/_tshig dang don gnyis kyi lung yongs su nyams pa dang /_rtogs [#]pa yongs su nyams
[\[124b.6\]]pa'o/_/gzhan yang nyan pa'i skye bo phyir phyogs pa nyid dang /_yongs su 'dzin par byed pa phal cher 'das pa nyid kyis ni thos pa yongs su nyams pa yin la/_nyes par bshad pa nyid kyis ni yang dag par bsam pa yongs su nyams pa yin no/_/mthu bcom pa nyid kyis ni
[\[124b.7\]]yang dag par bsgom pa yongs su nyams pa yin no/_/deng sang legs par bshad pa mthar gyur to/_/zhes bya ba ni nub la thug pa nyid du ston pa yin no/_/de ltar sangs rgyas kyi gsung ni yongs su nyams pa dang yun ring du mi gnas par rig par byas nas ji srid du cung zad lus pa
[\[125a\]]
[\[125a.1\]]de srid du 'di mnyan pa dang gzung ba dang [#]don mthun par bsgrub pa la dad pa can rnams kyis [#]rab tu 'bad par bya'o/_/deng sang thub pa'i gsung ni smra bar byed pa'ang nyung /_/dngul dang gser du 'byed par 'gyur ba'ang nyung bar gyur[#]/_/de ltar lung dang rtogs pa
[\[125a.2\]]dag la 'bad zhan pas/_/sangs rgyas nyi ma mthar phyin dri ma med 'di nub/_/de lta bas na ji srid thams cad ma nub pa/_/de srid ji bzhin don rnams dbye la 'bad par gyis[#]/_/thub pa'i gsung gi snang ba nub par gyur na ni/_/'gro ba kun du mun pa gcig pu'i [#]thibs por
[\[125a.3\]]'gyur/_/de lta bas na ji srid du mun pa gcig pu'i thibs po mi 'byung ba de srid du yang dag pa ji lta ba bzhin gyi don rab tu rnam par dbye ba'i phyir sangs rgyas kyi [#]gsung mnyan pa la dad pa can rnams kyis shin tu rigs par bya'o/_/ston pa'i zhal nas byung ba skye ba'i [#]mig gi
[\[125a.4\]]rab rib [#]zhi bar mdzad pa bkra shis kyi/_/'byung gnas sems la zhog shig [#]gang phyir 'di ni lus can rnams kyi rna ba'i bdud rtsi dang /_/nyon mongs pa yi dug kun sel bar mdzad pa yin pas [#]don yang dag par bsam par gyis/_/rgyu 'di rnams kyis rtag tu gus par sangs
[\[125a.5\]]rgyas kyi ni gsung dag mnyan par bya ba'i rigs/_/rgyu gang gis she na/_gang gi [#]phyir 'di ni de lta bu'i zhal nas byung ba dang /_mig zhi bar mdzad pa'i phyir dang /_bkra shis kyi 'byung khungs yin pa'i phyir dang /_gang gi phyir [#]tshig 'bru bzang po nyid kyis lus can rnams kyi rna ba'i bdud
[\[125a.6\]]rtsi yin pa dang /_gang gi phyir 'di don bzang po nyid [#]kyis nyon mongs pa'i dug thams cad sel bar mdzad pa'i don gyis te/_rgyu 'di rnams kyis so/_/de ltar na gsung ba po dang /_gsung dang don phun sum tshogs pa bstan pa yin no/_/sangs rgyas kyi gsung 'di ni mnyan na sim
[\[125a.7\]]par byed pa dang /_bsams na rtogs [#]par byed pa dang /_rtogs na [#]grol bar byed pa dang /_brjod [#]na bzang ba dang /_'phags pa'i nor bdun sgrub [#]pa'i phyir nor dang ldan pa dang /_skyon bdun 'khru ba'i phyir bsod nams dang /_yon tan thams cad kyi [#]sngon du 'gro ba'i phyir bkra
[\[125b\]]
[\[125b.1\]]shis pa nyid dang /_gtan gyi [#]tshangs par spyod pa'i dbang du mdzad pa'i phyir tshe la phan pa dang /_rang bzhin gyis rnam par dag pa dang /_dgongs pa 'jam pa dang /_don dang mthun pa dang /_'dul ba dang mthun pa dang /_dus la bab pa dang /_ran bar bshad pa dang /_bsod
[\[125b.2\]]nams 'dren pa dang /_ye shes 'dren pa dang /_dga' ba 'dren pa dang /_skrag pa sel ba dang /_mya ngan sel ba dang /_nyon mongs pa sel ba ste/_mdor na sangs rgyas kyi gsung ni yon tan mtha' yas pa yin la skyon ni chen po gnyis te/_shin tu rnyed par dka' ba dang /_
[\[125b.3\]]yun ring du mi gnas pa'o/_/de lta bas na shin tu rings par gus par mnyan par bya'o/_/rgyu gsum dag gis pags pa las su rung bar 'gyur te/_snum bsku ba dang /_mnye ba dang /_bsro ba rnams kyis so/_/de bzhin du sems kyang thos pa dang /_bsams pa dang /_
[\[125b.4\]]bsgoms [#]pa rnams kyis so/_/de lta bas na sems las su rung ba nyid du bya ba'i phyir thos pa la sogs pa dag la brtson 'grus bya'o/_/gsum po dag gi stobs kyis lam du 'gro ba rnams 'brog dgon pa'i lam las bde bar rgal [#]bar 'gyur te/_lam brgyags [#]kyi stobs dang /_
[\[125b.5\]]bzhon pa'i stobs dang /_ston pa po'i stobs kyis so/_/de bzhin du 'khor ba'i 'brog dgon pa'i lam las de'i lam du 'gro ba rnams sbyin pa dang /_tshul khrims dang /_ye shes kyi stobs kyis [#]so/_/'di gsum char yang thos pa la [#]rag lus so/_/sangs rgyas kyi [#]
[\[125b.6\]]gsung la dad pa tsam gyis kyang sdig pa chen po dag zil gyis gnon te/_'di ltar mi dge ba las dge ba stobs dang ldan pas so/_/'di ji ltar shes par bya zhe na/_khyad par rnam pa bcu dag gis te/_'du byed pa'i khyad par gyis ni dge ba dang /_mi dge ba gnyis 'bad pa dang ma
[\[125b.7\]]'bad par mngon par 'dus byas pa'i phyir ro/_/rnam pa'i khyad par gyis ni yang dag pa ji lta ba bzhin dang phyin ci log gi rnam pa yin pa'i phyir ro/_/mtshungs par ldan pa'i khyad par gyis ni dge ba'i rtsa ba gsum dag dang /_mi dge ba'i rtsa ba [#]gnyis sam gcig gis kyang mtshungs
[\[126a\]]
[\[126a.1\]]par ldan pa'i phyir ro/_/sa'i khyad par gyis ni sa thams cad dang sa gcig pa nyid yin pa'i phyir ro/_/'bras bu'i grangs kyi khyad par gyis ni 'bras bu rnam pa lnga dang bzhi yin pa'i phyir ro/_'bras bu'i mthar phyin pa'i khyad par gyis ni dus khyad par du 'phags pa
[\[126a.2\]]dang ngan pa yin pa'i phyir ro/_/'di ltar dge ba'i 'bras bu ni bskal pa chen po brgyad khri'i bar du 'byung la/_mi dge ba'i ni bar gyi bskal pa'i bar du yin pas so/_/yang dag par 'chad pa'i khyad par gyis ni 'di ltar dge ba ni mi dge bas dus re zhig tu yang dag par 'chad pa yin
[\[126a.3\]]gyi mi dge ba ni dge bas gtan du yin pas so/_/chung ngus mang po yang dag par 'joms pa'i khyad par gyis ni 'di ltar spong ba'i lam skad cig ma gcig gis thog ma med pa'i dus nas zhugs pa'i mi mthun pa'i phyogs rnam pa mang po yang dag par 'joms [#]pas so/_/spong ba'i khyad
[\[126a.4\]]par gyis ni 'di ltar gnyen po skyes pas mi dge ba spong gi [#]dge ba ni ma yin pas so/_/phyogs kyi khyad par gyis ni 'di ltar dge ba dang mi dge ba'i chos yongs su 'dzin pa la sangs rgyas 'khor dang bcas pa'i phyogs dang bdud yin te go rims bzhin no/_/dpe [#]rnams ni snang ba dang /_
[\[126a.5\]]mun pa dang /_bkru sman dang /_skyon dang /_rdo rje dang /_ri dang /_seng ge dang /_ri dgas kyi khyu zhes bya ba de lta bu la sogs pa dag [#]yin no/_/dge ba de dang sa gcig pa yin yang dang po'i khyad par rnam pa gsum po [#]rnams kyis [#]mi dge [#]bas stobs dang ldan par rig par bya'o/_mi
[\[126a.6\]]dge ba zil gyis mnan nas de'i gnyen po dge ba gzhan 'dren pa'i yang [#]phyir ro/_/bsdus pa'i tshigs su bcad pa ni/_'du byed rnam pa mtshungs par ldan/_/sa nyid 'bras bu rnam gnyis nyid/_/'chad dang chung ngus yang dag 'joms/_/spong dang phyogs kyi khyad par nyid/_/
[\[126a.7\]]sangs rgyas kyi ni gsung 'di ni/_/sman dang grub dang gtan du dang /_/nad kun 'joms dang gnyis med dang /_/legs 'thob legs brten bsgrub dka' na/_/nad drag yun rings su mi sten/_/mi shes pa ni bstan nus kyi/_/gang zhig de mi 'dod pa ni/_/gnyen po bya ba'i
[\[126b\]]
[\[126b.1\]]dgra yin pas/_/de bcos mi rung rig par bya/_/de lta bas na bcos su mi rung bar gyur na mi rung ngo snyam nas sangs rgyas kyi gsung la brten pa la 'bad pa dang ldan pa dag tu bya'o/_/dam pa rnams las gang zag gnyis smad par bya ba yin te/_gang zhig dam pa'i chos mi nyan pa dang /_
[\[126b.2\]]gang zhig phan yon gang yin pa de mi 'thob pa de lta bur nyan pa'o/_/de la/_don du mi gnyer rgyud g.yeng dang /_/rmugs dang gnyid log mi nyan pa'o/_/phan yon la ni shes rab 'chal/_/rnyed sogs 'dod sdang bcas mi brten/_/de lta bas na mi nyan par gyur na mi rung ba dang /_phan
[\[126b.3\]]yon la mi brten par gyur na mi rung ngo snyam nas ji skad du bstan pa'i skyon bsal ba la 'bad pa dang ldan pa dag tu bya'o/_/gsung dang rna ba nyid dang ni/_/'dod [#]dang shes rab bgegs med pa/_/lnga ni gang phyir rnyed dka' [#]bas/_/de phyir thub pa'i gsung mnyan bya/_/dam pa'i chos ni rnyed
[\[126b.4\]]gyur cing /_/dad dang ldan yang blo chung dag_/yi dgas mgrin pa khab 'dra bar/_/de ni btung bar mi nus so/_/de lta bas na ji srid du lnga po rnyed pa dang /_de btung bar nus pa de [#]srid du dam pa'i chos mnyan pa la 'bad par bya'o/_/zab mo goms par ma byas pas/_/thub pa'i
[\[126b.5\]]gsung ni rnyed dka' ste/_/de med par ni thar pa med/_/thar pa 'dod pa rnams kyis ni/_/de phyir gus par mnyan par bya[#]/_/'di ltar 'di la brten nas myur sdug kha na ma tho med/_/phul byung nges par 'bras bu mi zad 'thob pa bder [#]nus kyi[#]/_/thabs gzhan med la sgrub pa po yang
[\[126b.6\]]med cing gang zhig la/_/ma byas na yang bde ba med pas [#]de bya mod/_/thub pa'i gsung ni 'bras bu dang /_/don dang tshig 'bru ldan pa ni/_/thos pa'i dus dang bsam [#]pa dang /_/bsgom [#]pa dag na'ang rjes su 'dzin/_/go 'byed [#]nges tshig bzang po yi/_/yon tan gnyis ldan thub pa'i
[\[126b.7\]]gsung /_/don dang ldan zhing ji 'os dang /_/phan dang gtan gyi 'bras bur ldan/_/gang phyir 'di don kun 'grub 'byung gnas yin/_/thabs bde ba dang shin tu rnyed dka' bas/_/de phyir 'grub pa don gnyer srog 'gyur ba/_/dad dang ldan pas 'di la brtun par bya/_/mi shes pa dang
[\[127a\]]
[\[127a.1\]]the tshom shes/_/log pa'i shes pa ldog pa dang /_/bden pa [#]rnams ni rtogs 'gyur ba/_/dam chos mnyan pa'i yon tan no/_/dam pa'i chos mnyan pa la phan yon lnga gsungs pa gang dag yin pa ni bzhi po 'di dag tu 'dus te gnyis kyis mi shes pa bzlog [#]pa'i
[\[127a.2\]]phyir ro[#]/_/sems ni srog chags pad+ma 'dra/_/stobs kyis dam pa'i chos la glan[#]/_/de phyir don gyi ro rnyed na/_/de la g.yo ba med par gnas/_/[#]de lta bas na stobs kyis kyang dam pa'i chos mnyan pa la glan [#]par bya'o/_/ci'i phyir zhe na/_dam pa'i chos ni gtan du phan pa dang bde ba'i
[\[127a.3\]]phyir dang /_shin tu rnyed par dka' ba'i phyir dang /_dka' [#]ba med par bsgrub par bya ba'i phyir dang /_chos dang tshe g.yo ba'i phyir dang /_yang dang yang du bsgrub par bya ba dang /_sbyor ba gcig pa'i phyir ro/_/mdor na sbyor ba [#]sems dpa' yis/_/chags zad chags pa 'phel bya ste/_/
[\[127a.4\]]des ni bdag la chags zad bya/_/gzhan la chags pa 'phel bar [#]bya/_/nyon mongs mya ngan 'das pa spang [#]phyir te/_/de dag gnyis kyis byang chub mi 'thob bo/_/shes rab snying brtse de zad 'phel rgyu yin/_/de phyir byang chub rtsa ba gnyis su gsungs/_/de 'phel rgyu ni de bzhin
[\[127a.5\]]gshegs pa'i chos/_/'di ma gtogs par gzhan ni 'ga' yang med/_/de phyir ci nas khyod la chos 'di ni/_/'bras bur bcas 'gyur de ltar 'bad par gyis/_/ji ltar sbrang bu kha chu'i zar bus bcings pa gang dag 'ching ba [#]der bcings pa'i/_/rgyu ni stobs ma yin gyi de [#]
[\[127a.6\]]dag nyam chung yin ltar de bzhin dman pa dag_/yongs su gzung la 'dzin dang ldan pa'i 'ching ba rang gi nyam chung nyid las skyes/_/de phyir sbrang bu 'dra bar blo ldan rang lus bcings pas [#]'chi bar 'os ma yin/_/de lta bas na sbrang bu dang 'dra bar lus kyis bcings pas 'chi bar mi
[\[127a.7\]]bya'o snyam nas/_/rang gi blo'i stobs bskyed pa'i phyir gus par [#]chos mnyan par bya'o/_/skye dgu g.yang sar 'bab pa dang /_/long ba bcings dang dbul po dang /_/nad btab dpung gnyen med pa dang /_/'brog dgon yun ring lam zhugs dang /_/dgra rnams mang po rnam mang dang /_/
[\[127b\]]
[\[127b.1\]]mang po dag gis gzhom bya ba/_/de la sangs rgyas ma gtogs par/_/skyob pa med pas de'i gsung mnyan de la g.yang sar 'bab pa [#]ni ngan song du skye bar mngon du phyogs pa'i phyir ro/_/long ba ni ma rig pas mdongs [#]pa nyid kyis so/_/bcings pa ni srid pa'i 'ching bas so/_/dbul ba ni
[\[127b.2\]]'phags pa'i nor bdun dang bral ba'i phyir ro//_//bam po bcu pa ste tha ma'o/_/nad kyis btab pa ni nad 'bras dang 'dra ba'i nye bar len pa'i phung po rnams kyis so/_/dpung gnyen med pa ni mgon med pa'i phyir ro/_/'brog dgon par [#]yun ring du lam du zhugs pa ni
[\[127b.3\]]yun ring du 'khor ba'i lam du zhugs pa'i phyir ro/_/dgra rnams mang po ni nyon mongs pa dang /_nye ba'i nyon mongs pa rnams dang /_de las byung ba'i las rnams so/_/rnam mang ni sdug bsngal gsum po dag dang /_mya ngan la sogs pa dag dang /_grang [#]ba dang /_tsha ba dang /_bkres
[\[127b.4\]]pa dang /_skom pa dang /_gnod pa dang /_'ching ba dang /_rdeg pa dang /_na ba dang /_rga shi dag la sogs pa dag go/_/mang po dag gis gzhom bya ba ni dus ring por ro/_/de lta bas na sangs rgyas kyi gsung mnyan pa dang /_'jog pa ni skye dgu de lta bur gyur pa rnams kyi [#]skyabs yin
[\[127b.5\]]pas de'i phyir sangs rgyas kyi gsung mnyan pa la gus par [#]brtson par bya'o/_/gus par brtson pa ni dge ba stobs dang ldan par 'gyur ro/_/de ltar na rgyu bcu dag gis dge ba'i stobs dang ldan par 'gyur ro zhes 'chad do/_/bcu po gang gis she na/_rten nyid kyis ni rten la tshul khrims dang /_
[\[127b.6\]]thos pa dang 'dod pa chung ba la sogs pa'i yon tan gyis yongs su bsgos pa'i phyir ro/_/dang po kun nas bslang ba nyid kyis ni rgyus kun nas bslang bas byed par 'dod pa nyid kyis sems chen po dang ldan pa yin pa'i phyir ro/_/brtson pa drag [#]po nyid kyis ni byed pa'i tshe gus par brtson pa'i
[\[127b.7\]]phyir dang /_yang dang yang du brtson phyir te/_rtag tu brtson pa'i [#]phyir ro/_/zhing nyid kyis ni zhing rnam pa bzhi ste/_'gro ba dang sdug bsngal ba dang /_phan 'dogs pa dang /_yon tan khyad par du 'phags pas so/_/gzhi nyid kyis ni dngos po mang po dang gya nom pa'i khyad par gyi phyir dang /_
[\[128a\]]
[\[128a.1\]]srog gcod pa dang /_ma byin par len pa la sogs pa spong ba'i khyad par gyi phyir dang /_sbyin pa dang /_tshul khrims dang /_sgom [#]pa'i khyad par gyi phyir ro/_/bya ba nyid kyis ni phan pa byed pa'i khyad par gyi phyir ro/_/mjug [#]nyid kyis ni byas nas rab tu dga' ba yid la
[\[128a.2\]]byed pa'i kun du rtog pas rgyas pa'i phyir ro/_/'khor nyid kyis ni gzhan de la yang dag par 'dzin du 'jug cing bsngags pa brjod pa dang /_chos mthun pa po mthong na shin tu [#]yid dga' ba nyid dag gis so/_/yongs su bsngo ba nyid kyis ni mya ngan las 'das pa dang /_bla na med pa yang
[\[128a.3\]]dag par rdzogs pa'i byang chub tu yongs su bsngo ba'i phyir ro/_/bsdus pa'i tshigs su bcad pa ni/_rten dang dang po kun nas bslang /_/drag dang yang dang yang brtson nyid/_/zhing dang gzhi dang bya ba dang /_/mjug [#]nyid dang ni 'khor nyid dang /_/yongs su bsngo ba nyid kyis ni/_/
[\[128a.4\]]dge ba stobs dang ldan par 'dod/_/mi dge ba la yang de bzhin du ci rigs pa rigs [#]par bya'o/_/drang srong chen po gnas ma mthong ba yis ni sngon/_/legs gsungs 'di thos nas ni drang srong [#]nor nyos pa/_/ba lang rdzis ni gos kyi tha mar pa med [#]cig_/bcings ltar zong med
[\[128a.5\]]dgos la brtags te sems la 'dzin/_/thub pa yis ni legs par gsungs pa tshigs bcad kyi/_/phyed tsam dag kyang rang gi sku yi rin gyis bsgrubs/_/rin thang chen pos brnyes [#]na 'on kyang mi shes pa/_/de dag rin med par yang sten [#]par mi byed do/_/legs ldan 'di ni tshul
[\[128a.6\]]bzang chu bo tshol ba can/_/mchog dang mchog tshol mchog dang mchog min shes pa'i yin/_/de yi snying po nyid ni rab tu rnam phye nas/_/rang gi srog gi rin gyis legs gsungs nyo ba mdzad/_/srid pa yod na gdon mi za bar tshe 'thob na[#]/_/de yang phal cher don med par ni zad par 'gyur/_/
[\[128a.7\]]legs par gsungs pas stengs [#]'ga' na lan 'ga' zhig_/u dum+WA [#]ra'i me tog bzhin du snang ba yi[#]/_/ji ltar nyi ma dag ni shar ba na/_/pad+ma yongs su smin pa kha 'byed ltar/_/de bzhin gshegs pa dag kyang shar ba na/_/bsam pa yongs su smin pa dag par 'gyur/_/bsam
[\[128b\]]
[\[128b.1\]]pa yongs su smin pa da'i [#]rgyu'i rtsa ba yang dam pa'i chos nyan pa yin no/_/de lta bas na bsam pa yongs su ma smin pa'i phyir sangs rgyas mang po 'byung ba dag mi mnyes par mi bya'o snyam nas rgyud yongs su smin par bya ba'i phyir dam pa'i chos nyan pa la 'bad par bya'o/_/sbyangs pa'i yan
[\[128b.2\]]lag rnams 'gyur da ltar ni/_/dge slong tshogs kyang byams las phyir phyogs shing /_/sdom brtson skye bo dge 'dun nang dag tu/_/dogs med rtags [#]mtshan can dang bya thogs rgyu/_/sngon gyi bsam gtan sa ni gang yin pa/_/kye ma ji ltar 'bras kyi sa dag [#]byed/_/'dir [#]ni
[\[128b.3\]]thub pa'i bstan pa dus ring du/_/gnas par mi 'gyur bar ni dogs par 'gyur/_/'dis ni bstan pa 'di la dge slong rnams kyis [#]yongs su nyams pa rnam pa bzhir yongs su bstan te/_yo byad rnams la zang zing lhur byed pa nyid kyis [#]yo byad bsnyungs pa yongs su nyams pa dang /_
[\[128b.4\]]tshangs pa mtshungs par spyod pa rnams la byams pa yongs su nyams pa dang zhes yongs su nyams pa dang /[# ]rang gi [#]don thob par bya ba la mngon par brtson pa yongs su nyams pa'o/_/de ltar na bstan pa yun thung du gnas par shes par bya ste/_dad pa can rnams kyis de la mnyan pa dang /_
[\[128b.5\]]gzung [#]ba dang /_bcang ba dang /_don dang mthun par sgrub [#]pa dag gis 'bad par bya'o/_/'gro ba 'di yi don du ni/_/sdug bsngal mang po gang bstan pa/_/de dag dran nas khyod nyid kyis[#]/_/bstan pa ngan la'ang gnas bgyi na/_/phan par gsungs dang phan mdzad pa'i/_/khyod
[\[128b.6\]]kyis bstan pa ci smos te/_/mgo la me ni 'bar gyur kyang /_/ji lta bur na mi bgyi lags/_/de ltar so sor brtags [#]nas kyang sangs rgyas bcom ldan 'das [#]kyi bstan pa la gnas par bya'o/_/lus can 'di nas shi nas kyang [#]/_/dam chos dkon mchog 'phrad 'gyur ram/_/mi 'gyur
[\[128b.7\]]rna ba 'thob pa dang /_/su zhig dam chos 'chad 'gyur ba/_/de ni sus kyang mi shes pas/_/de phyir khyed kyis 'bad pa yis/_/ston pa'i gsung ni mnyan par bya/_/gnas skabs 'gyur zhing gnas par mi mngon la/_/song [#]zhing song ba mi 'ong gsar [#]du skye/_/'on kyang bdag dang [#]bdag
[\[129a\]]
[\[129a.1\]]gir 'dzin 'jug pa/_/'gro ba 'di ni ma rig pa yis mid/_/tshigs su bcad pa 'dis ji zhig bstan zhe na/_'du byed rnams ni rnam 'jig cing /_/rang gi ngang gis skad cig yin/_/gtan dang chad [#]min de dag la/_/mi shes bdag dang bdag gir [#]'dzin/_/
[\[129a.2\]]gzhan yang /_mi 'jig [#]lta dang yun ring 'jig pa lta/_/zhig na mya ngan byed dang zhig lta gang /_/de yi ched du 'dus [#]byas dag la ni/_/de'i rtsa [#]bzhi yis mi rtag nyid 'di bstan/_/de la rtsa [#]ba gnyis kyis [#]ni 'dus byas rnams la bdag med pa dang /_bdag gi med pa nyid du yongs
[\[129a.3\]]su bstan to/_/gcig gis ni de dag la bdag dang bdag gir lta ba'o/_/gcig gis ni [#]de'i rgyu ma rig [#]pas zin pa nyid do/_/de ltar na tshigs su bcad pa 'di las mdor na bdag tu phyin ci log pa'i gzhi dang /_rang bzhin dang /_rgyu yongs su bstan pa yin no/_/de'i rgyu ma rig pa de
[\[129a.4\]]yang dam pa'i chos mnyan pa las ma gtogs par spangs par [#]mi nus so/_/de lta bas na bdag ni ma rig [#]pas mid par gyur na mi rung ngo snyam nas gus par chos mnyan par bya'o/_/de ltar na dam pa'i chos mnyan pa'i dgos pa rnams kyi mtha' med de/_'di ni phyogs tsam zhig go/_/phyogs
[\[129a.5\]]'dis dgos pa yang dag par bstan pa nyid kyis gus par mnyan pa dang ldan par [#]brjod par bya'o/_/ji ltar na ya mtshan dang rab [#]tu dga' ba dang skyo ba'i gtam [#]nye bar bsgrub pa nyid kyis [#]na/_rmugs pa dang gnyid dang ldan pa dag la sems gsal [#]bar bya ba'i phyir ya mtshan skye ba'am/_rab
[\[129a.6\]]tu dga' ba'i gtam bya'o/_/sems rnam par g.yeng ba rnams la skyo bar bya ste/_skyo bar 'gyur ba rnams la [#]sems rtse gcig pa nyid du bya ba'i phyir ro/_/ji skad du bya zhe na/_re zhig ya mtshan skye ba ni/_/sangs rgyas rnams kyi [#]bstan pa la/_/khyod kyis [#]byas pa kun mi bya/_/de phyir rab dga'
[\[129a.7\]]bskyed [#]par bya/_/byas pa byas [#]yin nyams par 'gyur/_/'di'i don ci yin zhe na/_sangs rgyas kyi bstan pa la byang chub gsum las [#]brtsams nas thos pa las byung ba'am/_bsams pa las byung ba'am/_bsgoms pa las byung bas [#]rgyud yongs su smin par gang byas pa de thams cad kyang
[\[129b\]]
[\[129b.1\]]mi bya ba yin te/_dge ba'i rtsa ba de las nyams pa yang dus ring du lon na yang gang gi tshe brtson par byed pa de'i tshe khyad par kho na 'thob bo/_/de lta bas na bdag la yongs su smin par byas pa las nyams pa med do snyam du sems rab tu [#]dga' ba bskyed par bya'o/_/gang zhig gis [#]byas pa
[\[129b.2\]]yang bya ba yin pa de ni nyams par 'gyur te/_ji ltar phyi rol pa'i snyoms par 'jug par byed pa dag [#]lta bu'o/_/gang byas [#]pa ni mi bya des/_/yun ring na yang zhi ba 'thob/_/gang byas bya yin de yis ni/_/shin tu yun ring zhi mi 'thob/_/gang byas pa ni mi bya [#]des/_/sangs rgyas nyid du srid pa yod/_/gang
[\[129b.3\]]byas bya yin de yis ni/_/thar pa'ang srid par mi 'gyur ro/_/tshigs su bcad pa 'di gnyis kyi don yang snga ma dang mthun par brjod par bya'o/_/rab tu dga' ba'i gtam ji ltar brjod par bya zhe na/_gnyid sangs par bya ba'i phyir rab tu dga' ba'i gtam brjod pa las [#]so/_/re zhig gtam nyon cig_/bong bu khur
[\[129b.4\]]gyis dub pa zhig la rte'us bro brdung ngo zhes smras pa dang /_de na re khyod kyis ni bro rdungs [#]shig ngas ni rna ba bsgul lo zhes smras nas/_de bro rdung ba [#]dang /_rte'u dang mthun par bya ba'i phyir des rna ba bsgul lo zhes grag go/_/khyed kyis ni nga chos ston na/_rna ba gnyis kyang bsgul bar mi spro'am zhes bya ba
[\[129b.5\]]dang /_wa seng ge'i god kyi [#]sha 'dod pa zhig_/seng ge'i phyi bzhin 'brangs la seng ge lan cig 'drangs te/_phag rgod chen po zhig bsad nas des [#]wa de la 'di khyer cig ces smras pa dang /_de stobs chung ba'i phyir khur de bteg par yang mi spro la/_bdag la khros te bsad na mi [#]rung ngo
[\[129b.6\]]snyam nas de'i tshig bzlog par ma [#]nus nas/_'di ni blun pa dang nga rgyal can yin par shes te/_de na re bdag gis khur 'di bskur [#]na bya ba gnyis bya dgos te/_khur yang bskur [#]dgos/_skad kyang dbyung dgos pas de'i phyir bdag gis cig car las gnyis bya bar [#]mi nus pas gcig
[\[129b.7\]]khyod kyis byos shig ces smras pa dang /_seng ge ni nga rgyal can yin pa'i phyir skad 'byung bar yang mi 'dod nas/_'o na khyod kyis [#]skad phyung shig ngas bskur [#]ro zhes smras te/_seng ge ni khur thogs [#]seng ge dang mthun par bya ba'i phyir wa skad 'byin par byed do zhes grag go/_/de bzhin
[\[130a\]]
[\[130a.1\]]dungs ni chos bshad pa'i phyir khur bskur [#]ro/_/nga dang rjes su mthun par bya ba'i phyir khyed kyis ni re zhig de lags tsam yang byos shig dang dge bar 'gyur ro zhes bya ba dang /_rgan zhugs shig thabs ma yin pa byed pas bud med don du gnyer ba las des de la ma
[\[130a.2\]]btub pa dang /_de na re bcom ldan 'das kyis bud med kyi bsam pa ni skyes pas so zhes gsungs [#]la 'di ni mi btub pas mdo sde dang 'gal lo zhes smras so zhes grag go/_/de bzhin du khyed dad pa can yin la dam [#]pa'i chos nyan mi 'dod pas dad pa'i rtags rnams las dam pa'i chos
[\[130a.3\]]mnyan par 'dod pa yin zhes gsungs pa'i mdo sde dang 'gal lo zhes bya ba dang /_bud med rgan mo dbul mo sngon gyi khyim phyug po na 'dug 'dug pa zhig yod la der rkun po zhig re bas mtshan mo khyim phug ste zhugs nas mun khung na lag pa gnyis kyis [#]rdzas btsal ba las lam
[\[130a.4\]]snod dag gcig la thug ste sgra byung ba dang /_bud med de na re bu re zhig ngas nyi ma'i gung la btsal na yang ci yang mi rnyed na/_khyod kyis mun khung na ga la rnyed ces smras so zhes grag go/_/de bzhin du blo rnam par gsal ba snang ba [#]dang bcas pas kyang re zhig sangs rgyas kyi gsung gi
[\[130a.5\]]dgongs pa can gyi don rnyed par dka' na/_gnyid kyi mun pas non pa'i yid kyis [#]lta ga la zhig ces bya ba dang /_b+har ta'i gzhung klog pa na lus skyes ngus pa dang /_legs ldan ci ste bshums smras pa rol rnyed mas ji snyed kyi sdug bsngal nyams su myong ba la ltos zhes smras pa dang /_'di
[\[130a.6\]]ni b+har ta'i gzhung yin gyi/_'di dga' byed 'gro ba'i gzhung ni ma yin no zhes smras pa dang /_bdag gis ngus pa don med par ngus pa yin no zhes smras so zhes grag go/_/de bzhin du gal te nga chos 'chad par byed na khyed gnyid log pa ni ngas bshad pa'i don med pa yin no zhes bya ba dang /_
[\[130a.7\]]de bzhin du rgan zhugs bsnyen par rdzogs su gzhug par ma nus so zhes bya ba dang /_de lta bu dang mthun pa mo [#]rtul po'i gtam dag kyang ci rigs par bsgrub par bya zhing khyod nyan du gzhug ma nus so zhes bya ste/_gnyid sangs par bya ba'i phyir rnam pa de lta bu'i rab tu dga' ba'i gtam
[\[130b\]]
[\[130b.1\]]bya'o/_/skye bo'i gtam [#]ji ltar bya zhe na/_mi rnams tshe ni lo brgya la/_/mtshan mo nyal bas phyed du byas/_/de ni nyin par yang nyal bas/_/de yi phyed kyang dum bur byas/_/srog ni gshin rje'i 'khor lo sog ler ldan na gson 'drar gang phyir nyal byed pa/_/ci zhig rnyed pa las
[\[130b.2\]]ni dbugs phyin ci zhig rtogs shing bgegs ni ci dag spangs/_/ngan 'gro rnams las rgal [#]gtam ci yin mi bya ba yi [#]nges pa'i las ni gang zhig thob/_/phra [#]rgyas me rnams kyis bsregs srid [#]rnams kyis [#]ni gang zhig 'das pa smos/_/'dis ci zhig bstan pa yin zhe na/_rgyu gnyis
[\[130b.3\]]dag gis srog dbugs ma phyin pa las dbugs phyin pa thob pa gson pa dang 'dra bar nyal bar rung gi [#]gzhan du ni ma yin no/_/gnyis po gang dag gis she na/_lung bstan pa thob pa nyid kyis ni [#]rtogs pa med par yang dper na kha cig la bskal pa [#]'di snyed du log par ltung bar mi
[\[130b.4\]]'gyur zhing yongs su mya ngan las 'das par 'gyur ro zhes lung bstan pa lta bu'o/_/'bras bu thob pa nyid kyis ni gang zhig [#]thob pas/_ngan song ba'i nyon mongs pa dang /_skye ba dang /_las kyi kun nas nyon mongs pa mthong bas spang bar bya ba rnams dang /_yang 'byung ba pa'i nyon
[\[130b.5\]]mongs pa dang /_skye ba'i kun nas nyon mongs pa gnyis zad pa yin no/_/ngan song ba'i las spangs pa la ni yang 'byung ba pa'i las kyi kun nas nyon mongs pa rnam par mi gzhag ste/_yang 'byung ba ni dge ba'i 'bras bu yin pa'i phyir ro/_/de la gshin rje'i 'khor lo dang sog le
[\[130b.6\]]dang ldan pa nyid kyis ni srog dbugs ma phyin pa nyid du ston pa yin no/_/ci zhig rnyed pa las ni dbugs phyin zhes bya bas ni lung bstan pa ma 'thob pa nyid du ston pa yin no/_/ci zhig rtogs [#]zhes bya ba ni 'bras bu ma thob pa'i phyir ro/_/bgegs ni ci dag spangs/_ngan 'gro rnams
[\[130b.7\]]las rgal gtam ci yin mi bya'i nges pa'i las ni gang zhig thob/_/ces bya ba ni 'bras bu thob pa [#]las ngan song ba'i nyon mongs pa dang /_skye ba dang las kyi kun nas nyon mongs pa gang dag zad pa yin pa de dag ma zad pa nyid du yongs su ston pa yin no/_/nyon mongs pa mthong
[\[131a\]]
[\[131a.1\]]bas [#]spang bar bya ba rnams ni mngon par rtogs pa'i [#]bgegs yin pa'i phyir bgegs zhes bstan to/_/nyon mongs pa la yang skye ba'i kun nas nyon mongs pa de'i nus pa [#]yod par bstan pa'i phyir bar du de smos pa yin no/_/ngan song gi [#]skye ba dang las kyi kun
[\[131a.2\]]nas nyon mongs pa gnyis bdag dang gzhan la gnod pa'i dbang du mdzad pa'i phyir yang yin no/_/rgyu phra rgyas me rnams kyis [#]bsregs/_srid pa rnams kyi sa ni gang zhig 'das pa smos zhes bya ba ni yang 'byung ba ba'i [#]nyon mongs pa dang /_skye ba'i kun nas nyon mongs pa gnyis ma zad
[\[131a.3\]]pa nyid du ston pa yin no/_/bsdus pa'i tshigs su bcad pa ni/_ji lta bzhin pa'i yid ni dbugs phyin pa'i/_/lung bstan pa ni thob pa med pa dang /_/ngan song dang ni yang 'byung 'gyur ba gang /_/nyon mongs yan lag gsum gnyis zad bya phyir/_/de kho na nyid rtogs [#]pa med
[\[131a.4\]]pa'o/_/yang rgyu gnyis dag gis dbugs phyin pa thob pa zhes bya ba snga ma bzhin te/_yongs su nyams pa med par sbyor ba'i lam thob pa nyid kyis ni nges par 'byed pa'i cha dang mthun pa'i bzod pa thob pa'i phyir ro/_/'bras bu thob pa nyid kyis ni gang zhig thob pas te [#]snga ma bzhin
[\[131a.5\]]no/_/yang rgyu gsum dag gis dbugs 'byin pa thob pa zhes bya ba snga ma bzhin no/_/gsum po gang dag gis [#]she na/_lung bstan pa thob pa nyid kyis dang /_ye shes kyi [#]khyad par thob pa nyid kyis dang /_spangs pa'i khyad par nyid kyis so/_/spangs pa'i khyad par [#]yang ngan song ba'i
[\[131a.6\]]kun nas nyon mongs pa rnam pa gsum spangs pa ji skad bstan pa dang /_yang 'byung ba pa'i kun nas nyon mongs pa rnam pa gnyis spangs pa [#]ji skad bstan pa lta bu'o/_/yul la rnam par rtog pa [#]rnam par g.yengs pa rnams la yul gyi skyon brjod pa dang ldan pa'i kun du skyo ba'i gtam brjod
[\[131a.7\]]par bya'o/_/'jig rten dag na 'dod pa rnams mi rtag_/dge ba'i don 'phrog gsog dang [#]sgyu ma 'dra/_/smon pa na yang mi rnams kyi ni sems/_/rmongs na bdag nyid phrad na smos ci dgos/_/de la 'dod pa rnams mi rtog [#]pa nyid kyis ni mthong ba'i chos nyid la mya ngan la sogs pa'i
[\[131b\]]
[\[131b.1\]]rgyu nyid yin par ston to/_/dge ba'i don 'phrog [#]pa nyid kyis ni tshe phyi ma la ngan 'gro'i rgyu nyid [#]yin par ro/_/gsog nyid kyis ni dge ba dang bral ba nyid du'o/_/sgyu ma dang 'dra ba nyid kyis ni bde ba ltar snang ba nyid du ste bde bar 'du shes phyin ci log gi gzhi nyid yin pa'i phyir ro/_/phyi ma'i phyed
[\[131b.2\]]kyis [#]ni 'di ltar de rnams ni ma phrad kyang sred pa dang bcas pa rnams kyi sems bde bar 'du shes pas rmongs par byed na phrad na lta smos kyang ci dgos zhes bya bar ston to/_/bsdus pa'i tshigs su bcad pa gnyis ni/_'dod pa rnams ni sdug bsngal rgyu/_/de dag la ni bde ba med/_/bde bar 'du
[\[131b.3\]]shes log pa yi/_/gzhi [#]yin par ni [#]rab tu bstan/_/mdze bzhin [#]yongs su gdung bas na/_/mya ngan ngan 'gro'i rgyu yi phyir/_/ma phrad phrad pa'i gnas skabs su/_/rgyu [#]bzhin log par ston phyir ro/_/shes dka' bzlog dka' dpung thub dka' ba can rgyu ba/_/rtogs dka' 'dod chags rang
[\[131b.4\]]dga'i dbang po can rnams kyi/_/bzang po'i lam rnams 'joms dang rdul ni bsags rnams kyi/_/chos [#]dang blo yi dgra yin yid 'khrul rnams kyi ni/_/tshul khrims zad byed yin zhing 'byung po rnams kyi rdzas/_/lta bu'i dge ba 'joms pa mi dge'i yul rnams yin/_/de lta bas na khyed [#]
[\[131b.5\]]ni dam pa'i chos mnyan pa'i tshe bdag la gzhom par bya ba ni mi rigs so/_/de la ji ltar na shes par dka' ba yin zhe na/_'dod pa 'di dag ni mnog chung zhing sdug bsngal mang ba yin no zhes bya ba de lta bu [#]la sogs par shes dka' ba nyid kyis so/_/ji ltar na bzlog par dka' ba dang /_dpung
[\[131b.6\]]thub par dka' ba dang /_rgyu ba rnams rtogs par dka' ba yin zhe na/_brtsal ba dang rnam par mnan pa dang /_bag la nyal yang dag par gzhom pa'i spong ba dka' ba nyid kyis yin te go rims bzhin no/_/ji ltar bzang po rnams kyi lam 'joms pa yin zhe na/_khyim pa'i phyogs la 'dod
[\[131b.7\]]chags dang rang dga'i dbang po can [#]rnams kyi [#]dge ba bcu'i las kyi lam gyi khrims la sogs pa las 'da' bar byed pa nyid kyis so/_/ji ltar na [#]mos pa dang blo gros kyi dgra rnams dang /_tshul khrims zad par byed pa [#]yin zhe na/_rab tu byung [#]ba'i phyogs la sngon rdul bsags pa dang 'dir yid 'khrul
[\[132a\]]
[\[132a.1\]]pa rnams kyis ting nge 'dzin dang shes rab dang tshul khrims kyi bar du gcod pa'i phyir te go rims bzhin no/_/mos pa ni sems gnas pa yin pas ting nge 'dzin to/_/ji ltar na 'byung po rnams kyi [#]rdzas dang 'dra ba'i dge ba yin zhe na/_'di dang phyi mar bde ba dang sdug
[\[132a.2\]]bsngal gyi rgyu dang yongs su skyob pa nyid kyi [#]nor dang 'dra ba'i phyir ro/_/ji ltar na mi dge ba'i yul rnams kyis 'joms pa yin zhe na/_tshul bzhin ma yin pa'i yid la byed pa na/_de'i mi mthun pa'i phyogs nyid kyi dge ba'i chos rnams las thob pa dang /_ma thob pa yongs su nyams pa
[\[132a.3\]]yid [#]kyis yongs su nyams par byed pa'i phyir ro/_/yang mdor bsdu na 'dis ni 'dod pa rnams yongs su shes par dka' ba nyid dang /_yang dag par [#]dka' ba nyid dang /_yongs su ma [#]shes shing ma spangs pa [#]dang /_ji [#]ltar gang dang gang dag la gnod par [#]byed pa de yongs su bstan te/_
[\[132a.4\]]tshig gcig dang gsum dang gsum lhag [#]ma ste go rims bzhin no/_/rnam grangs gzhan yang 'dod pa rnams ni chom rkun dang chos mthun par yongs su bstan pa yin no/_/chom rkun gyi rgyu bdun dag gis rkun po'i bya ba mthar phyin pa yin te/_mi 'phrigs pa'i rang bzhin yin/_'phrigs
[\[132a.5\]]na yang mi ldog pas bstan pa [#]yin/_'gro ba dang 'ong ba dang pha rol mnan [#]pa dag la ngal ba med pas stobs dang ldan pa yin no[#]/_/mi mngon pa dang bgrod dka' [#]ba'i gnas su thag ring zhing thibs por rgyu ba yin/_ma lus par 'phrog [#]pas snying brtse ba med pa yin/_gnyid log cing ra ro ba na
[\[132a.6\]]'joms pas dus shes pa yin/_mi mthun zhing sha khon can yin no/_/dngos po'i 'dod pa nyon mongs pa'i 'dod pa dang bcas pa rnams kyang de dang chos mthun pa yin te/_de la mi 'phrogs [#]pa'i rang bzhin nyid ni shes par dka' ba nyid kyis [#]ston te/_nyes dmigs yongs su mi shes pa'i
[\[132a.7\]]phyir ro/_/brtan pa nyid ni bzlog par dka' ba nyid kyis te/_bsal bar dka' ba'i phyir ro/_/stobs dang ldan pa nyid kyis [#]ni dpung thub par dka' ba nyid kyis te/_kun du rgyu ba rnam par gnas [#]par dka' ba'i phyir ro/_/thag ring zhing thibs por rgyu ba nyid ni rgyu ba rtogs par dka' ba nyid kyis
[\[132b\]]
[\[132b.1\]]te/_bag la nyal ba ni thag ring du zhugs shing mi mngon par song ba'i phyir ro/_/snying brtse ba med pa nyid ni bzang po'i lam 'joms pa la sogs pa nyid kyis te/_dge ba ma lus par med par byed pa'i phyir ro/_/dus shes pa nyid ni gnyid log pa dang ra ro zhing myos pa lta bu'i 'dod chags
[\[132b.2\]]dang /_dga' ba'i dbang po can rnams la 'joms pa'i phyir ro/_/mi mthun pa nyid ni mi dge ba nyid kyis dge ba dang 'gal ba'i phyir ro/_nang par mar me rlung gis bskyod pa 'dra ba dang /_/chu bo'i 'gram gyi ljon shing rtsa ba 'gul 'dra dang /_/snod chag yod pa'i chu ni 'dzag par byed pa ltar/_/
[\[132b.3\]]'gro ba 'di ni dbang med 'jig pa'i chos can yin/_/de ltar 'gro ba rab tu 'jig pa'i chos can yin na/_khyed dam pa'i chos mnyan par g.yeng ba'i mi rigs so/_/ci'i phyir tshigs su bcad pa 'di las dpe gsum dag gis bstan zhe na/_'di lta ste/_'gro ba zhes bya 'di ni tshe yi dbang
[\[132b.4\]]gis ming dang gzugs/_/'jug yin gsum po de phyir ji lta bur/_/mi brtan pa de 'chi ba 'gyel [#]zad la/_/phyogs pa'i mar me ljon shing chu yis bstan/_/gzhan yang rgyu brgyad dag gis chos 'di la shin tu brtsal [#]bar mi bya bar 'gyur te/_gal te thar pa don du mi gnyer ba yin pa dang /_
[\[132b.5\]]nad med pa ma yin pa'i phyir ram/_rang dbang med pa nyid [#]kyi phyir gnyer na yang mi nus pa yin pa dang /_gal te nus na yang brtsal [#]ba ma byas par yang [#]'bras bu yod pa ma yin pa dang /_gzhan gyi [#]byed pa po gzhan yin pa dang /_brtsal ba byas kyang nges par 'grub par mi 'gyur ba dang /_'dis
[\[132b.6\]]grub bo [#]snyam du yid ches par mi byed pa yin pa dang /_bdag gis ji ltar brtson par bya zhes thabs mi mkhas [#]pa yin pa dang /_ngan song las yang dag par rgal [#]ba'i dbugs phyin [#]pa thob pa yin no/_/'on te yang /_don gnyer nus dang ma byas par/_/'bras med po gzhan med pa dang /_
[\[132b.7\]]nges par 'grub dang yid ches dang /_/thabs shes log par ltung ba yi/_/mtha' la [#]gnas pa'i skye bo gang /_/shin tu rtsol bar mi byed pa/_/de ni nges par sdig las kyis/_/bsgribs [#]shing sdug bsngal mang bstan yin/_/ngan song thos la yid ches shing /_/de yi [#]gnyen tho mi byed la/_
[\[133a\]]
[\[133a.1\]]'jigs shing nus dang ldan pa dag_/tshe thung de yang ma nges dang /_/mi bya bar ni bya min dang /_/byed po gzhan med ma byas par/_/bde las med cing byas pa yang [#]/_/mi 'jigs de byed mi shes min/_/gal te so so'i skye bo dag_/'dod pa yis [#]ni zang zing gi_/phub ma la
[\[133a.2\]]ni yongs 'jus nas/_/kye ma 'di ni rab myong ba'i[#]/_/glang chen nyal ba byed dam ci/_/byis pa kun ni rten yod kyang [#]/_/kye ma mi bzad kye ma dka'/_/kye ma [#]sdug bsngal kye [#]ma 'jigs/_/kye ma'o brlag la phyogs pa yin/_/sangs rgyas gsung [#]zhes bya ba gang /_/dkon mchog 'dod
[\[133a.3\]]don sgrub mdzad pa/_/skye bo ser sna med 'dug pas/_/gaN+DI brdungs [#]te sgrogs byed na/_/gti mug nga rgyal mdongs [#]pa yi/_/byis pa 'di dag bdag nyid la/_/dgra bo bzhin du brlag pa'i rgyu/_/grong ba'i dgra la mngon par dga'/_/bdag la phan par brtson rnams kyis ni dgra yin na
[\[133a.4\]]yang legs bshad gzung [#]/_/ngan pa yin kyang skye bos phan 'dogs skye bo'i ngor ni [#]dpyad bya na/_/dgra bcom pa nyid 'gro ba phan pa dpung gnyen phan pa gsung ba [#]yi/_/gsung ni gal te mi 'dzin kyi hud kyi hud tshig ni 'dir byas legs/_/tshigs su bcad pa 'di rnams kyis ni ji ltar byis
[\[133a.5\]]pa rnams la mya ngan du bya ba de yongs su bstan to/_/ji ltar na byis pa rnams mya ngan du bya ba yin zhe na/_log par bsgrub [#]pa skyon lnga dang ldan pa la gnas pa'i phyir ro/_/log par bsgrub pa de yang tshigs su bcad pa gzhan gsum dag gis bstan pa yin no/_/de yang mdor bsdu na sangs rgyas
[\[133a.6\]]kyi gsung mi nyan pa dang /_mi 'dzin pa las brtsams nas rig par bya'o/_/sangs rgyas kyi gsung gang rnyed par dka' ba dang /_don che ba dang /_'bad pa med par [#]'thob pa bzhin du gti mug gis [#]ldongs pa nyid kyis bag med pa'i rgyu 'khrig pa dang ldan pa'i sgra dag la chags nas nyan [#]du mi
[\[133a.7\]]'dod pa dang /_thos na yang phan pa bzhed pa dang /_phan pa'i bla mas gsungs pa la mi bsgrub pas mi 'dzin pa'o/_/skyon lnga gang dag ce na/_mi bzad pa nyid dang /_dka' ba nyid dang /_sdug bsngal ba nyid dang /_'jigs pa nyid dang /_brlag pa la phyogs pa nyid do/_/gnyen po srid pa yod
[\[133b\]]
[\[133b.1\]]kyang log par bsgrub [#]pa gang la skyon lnga yod pa de yang mi bzad [#]pa la sogs pa'i sgrar bstan to/_/ci mi bzad pa ni de phyis gdung ba'i rgyu yin pa'i phyir te/_'di ltar gang gis gdungs par 'gyur ba de byas nas mi bzad [#]pa byas so zhes zer ro/_/dka' [#]ba ni mang po kun du tshol [#]bas dub
[\[133b.2\]]pa'i rgyu yin pa'i phyir ro/_/sdug bsngal ba ni lus dang sems la gnod pa'i rgyu yin pa'i phyir te/_gsod pa dang /_'ching ba dang /_rdeg pa la sogs pa gzhan gyi gnod pa dang mya ngan gyi gnas yin pa nyid kyis so/_/'jigs pa ni ngan 'gror 'gro ba'i rgyu yin pa'i phyir ro/_/brlag
[\[133b.3\]]pa la phyogs pa nyid ni mya ngan las 'das pa'i lam dang thag ring bar 'gyur ba'i rgyu nyid yin pa'i phyir ro/_/kye ma'o zhes bya ba'i tshig gi phrad [#]'di ni ya mtshan gyi don la yang mthong ste/_dper na bad sa'i bus mngon par dang nas kye ma'o sangs rgyas [#]kye ma'o chos ni legs par gsungs
[\[133b.4\]]pa zhes smras pa lta bu'o/_/mya ngan byed pa'i don la yang sa'i bcud nub pa dang kye ma'o sa'i bcud kye ma'o sa'i bcud ces mya ngan byas pa lta bu'o/_/smon pa'i don la yang ma la kye ma'o/_/bdag mi skal ba bzang po [#]rnams dang skal ba mnyam pa nyid du skye bar shog shig [#]ces bya ba lta bu'o/_
[\[133b.5\]]smad pa'i don la yang dper na rkun po byed pa na kye ma bram ze'i legs pa yin no zhes bya ba lta bu ste/_de ni 'dir mya ngan byed pa'i don du blta bar bya'o/_/rkun po zhig gis rab brgyad phug ste/_rgyal po'i mdzod du zhugs nas skom pas chang zhim po 'thungs te ra ro nas nyal ba dang nang par
[\[133b.6\]]bzung nas sdug bsngal bar byas zhes grag go/_/de bzhin du khyed kyis mi khom pa'i rab [#]brgyad phug ste/_dal bar [#]skyes pa'i rgyal po'i mdzod du zhugs nas 'dod pa la dga' ba'i chang 'thungs te ra ro ba nyid kyis srog gi mtshan mo'i nam nang [#]na bdag nyid la sdug bsngal bskyed pa ni [#]mi rigs
[\[133b.7\]]so/_/phag mo thi ba'i phreng ldan ma'i sngon gyi tshul yang brjod par bya ste/_de bzhin du dam pa'i chos ma mnyan [#]pas sems can rnams mngon par mtho ba'i 'gro bar skyes nas shugs zad pas mda' gnam [#]du 'phangs pa slar sa la ltung ba bzhin du yang ngan 'gror 'gro bar 'gyur ro/_/de lta
[\[134a\]]
[\[134a.1\]]bas na rnam pa de lta bu'i tshigs su bcad pa dang /_gtam dang /_sngon gyi sbyor ba la sogs pa dag gis skyo ba'i gtam nye bar bsgrub par bya'o/_/de lta bu'i ya mtshan dang /_rab tu dga' ba dang /_skyo ba'i gtam nye bar sgrub pa nyid kyis gus par nyan pa dang ldan pa
[\[134a.2\]]brjod par bya'o/_/mdo sde'i rgyan las kyang mdo sde rnam par bshad pa'i tshul bstan to/_/gces pa dang ni dgongs pa can gyi gsung [#]dag rnam pa mang du brjod/_/tshig gi don dang mtshams sbyar sdeb dang 'dra bar mang du brjod par bya/_/'gal ba dag dang lan gdab thabs kyang mang du brjod
[\[134a.3\]]cing shes par bya/_/yon tan 'di dag rnams dang ldan pas gal te smra na legs smra yin/_/tshigs su bcad pa 'dis ni sangs rgyas kyi gsung yon tan lnga dag tu bstan par grag ste/_dgos pa dang bcas pa nyid dang /_dgongs pa zab pa nyid dang /_mtshan nyid zab pa nyid dang /_snga phyi'i [#]
[\[134a.4\]]'brel ba nyid dang /_rigs pa dang 'brel ba nyid do/_/gzhan yang bstan pa/_gang zhig gzhan gyis brgal na snyan par smra byed rtsub pa ma yin dang /_/bstod dam grub par gyur kyang gang gi yid ni rgyags par mi byed dang /_/gang zhig don rgyas pa dang sna tshogs 'brel dang go byed smra ba
[\[134a.5\]]dang /_/gang zhig snying la dge rtsa bskyed [#]pa de ni smra byed mkhas pa yin/_/tshigs su bcad pa 'dis ni smra ba po rnam pa gnyis kyi yon tan rnam pa gnyis [#]bstan par grag ste/_smra ba po rnam pa gnyis ni rang gi phyogs 'dzugs pa dang /_chos ston pa'o/_/yon tan rnam pa gnyis ni ngag yongs su dag
[\[134a.6\]]pa dang /_sems yongs su dag pa'o/_/de la dang po'i ngag yongs su dag pa ni gzhan gyis brgal ba na snyan par smra ba nyid dang /_mi snyan pa mi smra ba nyid kyis so/_/sems yongs su dag pa ni bsngags pa dang /_rgyal ba thob kyang de'i nye ba'i nyon mongs pa mi skye bas so/_/gnyis pa'i ngag
[\[134a.7\]]yongs su dag pa ni yongs su rdzogs pa dang /_mi zlos [#]pa dang /_tshad ma dang mi 'gal ba'i don dang /_gsal ba'i tshig brjod pa nyid kyis so/_/sems yongs su dag pa ni bdag dang gzhan gyi rgyud la dge ba'i rtsa ba bskyed pa'i bsam pa'i sems zang zing med pa nyid kyis so/_/ji ltar mi'i sgo bud
[\[134b\]]
[\[134b.1\]]shing yin/_/ji ltar chu'i lam gtod pa ltar/_/de bzhin blo dang ldan rnams la/_/mdo sde bshad pa'i shan 'di bstan/_/rnam par bshad pa'i rigs pa las le'ur bcad pa lnga pa ste/_rnam par bshad pa'i rigs pa slob dpon dbyig gnyen gyis mdzad pa rdzogs so//_//
[\[134b.2\]]rgya gar gyi mkhan po bi shud+d+ha siM ha [#]dang /_shAkya siM ha [#]dang /_zhu chen gyi lo tsA ba ban+de gtsang [#]de ben+d+ra rak+Shi tas bsgyur cing zhus te gtan la phab pa'o//_//[{D4062}#]@##/_/rgya gar skad du/_karma sid+d+hi [#]pra kar Na/_bod skad du/_las grub pa'i rab tu byed
[\[134b.3\]]pa/_'phags pa 'jam dpal gzhon nur gyur pa la phyag 'tshal lo/_/mdo las/_las rnams ni gsum ste/_lus kyi las dang /_ngag gi las dang /_yid kyi las so zhes 'byung ba de la kha cig na re lus kyis byas pa'i las ni lus kyi las yin la/_ngag nyid ni ngag gi
[\[134b.4\]]las yin te/_so sor gnyis ka yang rnam par rig byed dang [#]/_rnam par rig byed ma yin pa yin no/_/yid dang mtshungs par ldan pa'i las ni yid kyi las te sems pa yin no zhes zer ro/_/de la 'dir 'di dpyad par bya ste/_rnam par rig byed ces bya ba'i chos de gang yin/_
[\[134b.5\]]re zhig lus kyi rnam par rig byed ni dbyibs yin te/_de la dmigs pa'i sems las skyes pa yin no/_/gang gi dbyibs yin/_lus kyi yin no/_/gal te lus kyi yin na ji ltar na de lus kyis byas pa'i las zhes bya[#]/_de ni lus zhes bya ba spyi'i yan lag tu gyur pa'i phyir lus kyi
[\[134b.6\]]zhes bya [#]la/_lus kyi 'byung ba chen po la brten [#]nas 'byung ba'i phyir ni lus kyis byas pa'i las zhes bya'o/_/spyi dag la yod pa'i sgra rnams ni yan lag dag la yod de/_dper na grong na gnas so nags tshal na gnas so zhes bya ba lta bu'o/_/de la dmigs pa'i sems las skyes
[\[134b.7\]]pa zhes bya ba ci dgos she na[#]/_smra ba na mchu [#]la sogs pa'i dbyibs kyang gyur na mi rung ba ste/_de ni de la dmigs pa'i sems las skyes pa ma yin te/_tshig la dmigs pa'i sems las skyes pa yin pa'i phyir ro/_/sngon gyi smon lam gyi sems las skyes pa yang gyur na mi rung ba
[\[135a\]]
[\[135a.1\]]ste/_de ni de la dmigs pa'i sems las skyes pa yang ma yin te/_rnam par smin pa'i rgyu'i sems gzhan las kyang skyes pa'i phyir ro/_/ci'i phyir de rnam par rig byed ces bya zhe na/_gzhan dag la de 'jug par byed pa'i sems rnam par rig par byed pa'i
[\[135a.2\]]phyir te/_phyi rol bskyod pa'i 'gyur ba dag gis ni/_/skyes bu'i snying la gnas pa'i bsam pa ston/_/mtsho na gnas pa'i nya ni rab gab kyang /_/chu yi rlabs kyis [#]'gyur ba rnams kyis ston/_/'o na dbyibs zhes bya ba 'di ci yin/_'di lta ste ring po la sogs pa'o/_/
[\[135a.3\]]ring po la sogs pa [#]'di ci yin/_gang las ring po'am thung ngu'o snyam pa'i 'du shes skye ba'o/_/skye mched gang yin/_gzugs kyi skye mched do/_/ci de kha dog bzhin du rdul phra rab tu 'dod dam/_'on te rdul phra rab kyi bye brag 'dus pa zhig yin nam/_'on te kha dog
[\[135a.4\]]la sogs pa 'dus pa la khyab pa'i rdzas gzhan gcig pu zhig yin na[#]/_gal te rdul phra rab kyi bye brag zhig [#]yin na ni/_des na [#]'dus pa'i cha shas re re la ring po nyid dam thung ngu nyid la sogs pa gzung bar 'gyur te/_dper na kha dog bzhin no/_/'on te rdul
[\[135a.5\]]phra rab kyi bye brag 'dus pa zhig yin na ni/_de kha dog gi rdul phra rab kyi bye brag 'dus pa las khyad par ci yod de/_de dag kho na 'dus pa'i khyad par las ring po'am/_thung ngu la sogs par 'gyur ro/_/'on te kha dog la sogs pa 'dus pa la [#]khyab pa'i rdzas gcig
[\[135a.6\]]pu zhig yin na ni/_de gcig pu nyid yin pa'i phyir dang /_khyab pa yin pa'i phyir cha shas re re la gzung bar 'gyur te/_thams cad la de yod pa'i phyir ro/_/yang na de gcig pu ma yin te/_cha dang char rnam par gnas pa'i phyir ro/_/skye mched bcu ni rdul phra rab
[\[135a.7\]]bstsags [#]pa dag yin no zhes bya ba'i grub pa'i mtha' dang yang 'gal bar 'gyur ro/_/gzegs zan [#]pa'i gzhung gis yan lag can gyi [#]rdzas su smra ba yang spel bar 'gyur ro/_/phyogs gcig gi sgor 'dus pa mang por snang ba la ni ring po'i blo 'byung /_thung ngu la [#]thung
[\[135b\]]
[\[135b.1\]]ngu'i blo 'byung /_thams cad nas mnyam par snang ba la ni lham pa'i blo 'byung /_khor yug nas mnyam pa la ni zlum po'i blo 'byung /_dbus na mang po la ni mthon po'i blo 'byung /_nyung ba la ni dma' ba'i blo 'byung /_phyogs gcig gi sgor snang ba la ni phya le ba'i blo 'byung /_
[\[135b.2\]]phyogs sna tshogs kyi sgo la ni phya le ma yin pa'i blo 'byung ngo /_/ri mo bkram pa de dang de lta bur snang ba la yang dbyibs kyi blo de dang de 'byung mod kyi/_dbyibs rigs tha dad pa dag ni yul gcig par rigs pa yang ma yin te/_dper na kha dog dag bzhin no/_/'on kyang 'gyur
[\[135b.3\]]na ni phyogs thams cad du dbyibs thams cad kyi blo 'byung bar 'gyur ba zhig na de lta yang ma yin no/_/de lta bas na dbyibs zhes bya ba'i rdzas gzhan ni med kyi/_kha dog kho na yul gyi khyad par [#]gnas pa la ring po la sogs pa'i blo dag 'byung ste/_dper na shing dang bya dang /_
[\[135b.4\]]grog ma la sogs pa'i dngar ka dag la 'byung ba lta bu ste/_kha na ma tho ba med pa yin no/_/gal te de lta na thag ring po nas kha dog 'dus pa dmigs kyis mi phyed bzhin du dbyibs dmigs kyis phyed pa ji lta bu/_re zhig dbyibs dag [#]dmigs kyis mi phyed bzhin du de'i dngar ka
[\[135b.5\]]dang tshogs dag gi dbyibs dmigs kyis byed pa ji lta bu/_de na rdzas gzhan ni med do/_/mun khung ngam thag ring po'i 'dus pa gang yin pa de la ni gnyi gar [#]yang dmigs kyis mi phyed la/_de ci zhig yin no zhes mi gsal ba zhig ni 'dzin na de na ci snang /_de lta bas na de'i tshe
[\[135b.6\]]kha dog mi gsal bas [#]'dzin pa yin par rig par bya'o/_/de'i phyir dbyibs kyi rnam par rig byed mi 'grub bo/_/gzhan dag na re de la dmigs pa'i sems las skyes pa'i 'gro ba ni rnam par rig byed yin no zhes zer ro/_/de la dmigs pa'i sems las skyes pa zhes bya ba
[\[135b.7\]]ci dgos she na/_smra ba ni [#]mchu la sogs pa 'gul ba yang 'gyur du 'ongs pas so/_/'o na 'gro ba zhes bya ba 'di ci yin/_yul gzhan du 'pho ba'o/_/skye mched gang yin/_gzugs kyi skye mched do/_/de nyid yul gzhan du 'phos pa 'di yin no zhes bya ba 'di ga las
[\[136a\]]
[\[136a.1\]]she na/_khyad par nges par zin pa'i phyir ro/_/me dang /_nyi ma dang /_chab brom dang /_rtswa la sogs pa tshos byed las skye ba'i rkyen phrad ma thag tu bral bar gyur pa la yang tshos byed las skyes pa'i khyad par nges par mi zin la/_de dag gzhan ma yin pa
[\[136a.2\]]yang ma yin no/_/bsreg bya cha shas 'dra ba can rtswa ring po dang 'brel ba'i me 'bar ba gzhan rnams kyi khyad par yang nges par mi zin la/_de dag gzhan ma yin pa yang ma yin no/_/'on te phrad ma thag tu tshos byed las skye ba mi 'byung na ni phyis kyang mi 'byung ste/_rkyen la khyad par
[\[136a.3\]]med pa'i phyir ro/_/gal te bsreg bya'i cha shas gzhan la yang ni me 'bar ba gzhan yang mi 'byung na/_de'i khyad par las me 'bar ba'i tshad dang gsal ba dang /_tsha ba'i khyad par med par 'gyur ro/_/de'i phyir khyad par nges par mi zin pa'i phyir de nyid 'di yin no zhes nges par
[\[136a.4\]]gzung ba rigs pa ma yin no/_/'o na 'jig pa'i rgyu med pa'i phyir ro zhe na/_sems dang sems las byung ba rnams dang /_sgra la sogs pa dang /_me lce dag gis 'jig pa'i rgyu yang gang yin te/_de bzhin du gzhan la yang med par 'gyur ro/_/de dag gi 'jig pa'i rgyu ni rang nyid
[\[136a.5\]]kyi mi rtag pa nyid yin no zhe na/_de bzhin du gzhan dag la yang ci'i phyir mi 'dod/_ji ltar gzhan ni de dag la med pa de bzhin du gzhan rnams la yang med par 'gyur ro/_/gal te med na [#]me la sogs pa dang phrad pa'i sngon rol du yang ji ltar de'i 'og rol bzhin du shing la sogs
[\[136a.6\]]pa'i gzugs la sogs pa gzung [#]bar mi 'gyur/_yang na ni sngar ji lta ba bzhin du phyis kyang de lta bur 'gyur ro zhe na/_re zhig ji ltar na mar me dang /_dril bu'i sgra gnyis rlung dang /_lag pa dang phrad pa'i sngon rol du gzung bar 'gyur la phyis ni ma yin/_de gnyis kyis de gnyis
[\[136a.7\]]'jig par byed pa ni ma yin no/_/gal te me la sogs pas shing la sogs pa'i gzugs bshig pa'i phyir gzung [#]bar mi 'gyur na ni phrad pa tsam gyis bral ma thag pa na yang 'gyur ro/_/tshos byed pa las skye ba'i phyi rol gyi rkyen khyad par med na yang phyi ma phyi ma'i rgyu nyid kyis khyad par
[\[136b\]]
[\[136b.1\]]can dang /_ches khyad par can dang /_ches shin tu khyad par can 'byung ba la snga ma dag gi 'jig pa gang las 'byung /_/gang kho na las gang yod pa de kho na las de med pa ni rigs pa ma yin te/_'gal ba gnyis kyi rgyu gcig par ni ma grags so/_/de bas na 'jig pa'i
[\[136b.2\]]rgyu med par 'jig go/_/snga ma bzhin du bzung ba dang /_mi bzung ba ni rmad kyi khyad par med pa'i rgyu 'jug pa dang /_log pa'i sgo nas rig par bya'o/_/gal te 'jig pa rgyu dang ldan par gyur na ni sems dang sems las byung ba la sogs pa 'ga' yang rgyu med par mi 'gyur te/_
[\[136b.3\]]dper na skye ba bzhin no/_/mi rtag pa nyid ni de dag las gzhan par cung zad kyang ma grub bo/_/rgyu'i khyad par las kyang de'i khyad par yod par 'gyur te/_me dang /_nyi ma dang /_chab brom dang /_rtswa la sogs pa las tshos byed skye ba bzhin no/_/'jig pa dang ldan par yang
[\[136b.4\]]'gyur te/_gzugs la sogs pa bzhin no/_/de lta bas na 'jig pa'i rgyu ni 'ga' yang med do/_/'o na de gzhan [#]du skye ba'i rgyu med pa'i phyir de nyid yin par nges par bzung [#]ngo zhe na/_snga ma ni phyi ma skye ba'i rgyu yin pas yod pa nyid de/_dper na sems sems gzhan gyi
[\[136b.5\]]dang /_tshos byed las skye ba tshos byed las skye ba khyad par can gyi dang /_'o ma zho'i dang /_rgun 'bru'i khu ba rgun chang gi dang /_rgun chang tsha'i lta bu'o/_/de bas na 'pho ba'i mtshan nyid kyi 'gro ba zhes bya ba 'ga' yang med do/_/'di ltar yang /_dngos po gnas na 'gro ba med/_/
[\[136b.6\]]'gro ba med dang rtag tu gnas/_/gal te de lta nyid yin na/_/gzhan na snang ba de ci yin/_/de nyid snang ba [#]ni ma yin no/_/'o na ci zhe na[#]/_yul dang yul du gsar dang gsar/_/rtswa me lta bu'am grib ma lta bu'o/_/grib ma de nyid yul gzhan du snang ba ni ma yin te/_de dang ldan pa 'dug
[\[136b.7\]]bzhin du/_nyi ma ring ba dang /_nye ba dang 'gyur ba dag gis de skye ba dang /_'grib pa dang /_'gyur bar snang ba'i phyir dang /_snang ba'i phyogs gzhan du bsgribs na 'byung ba'i phyir ro/_/gang zhig 'di skad du de nyid yul gzhan du 'phos pa 'di yin no zhes bya ba 'di ga las shes brtsad pa la de
[\[137a\]]
[\[137a.1\]]ni de nyid ma yin no zhes bya ba 'di ga las shes[#]/_phyir rgol bar 'gyur ba de la yang 'di ltar/_dngos po gnas na 'gro ba med/_/ces bya ba la sogs pa de nyid khungs yin no/_/'di ltar tshos byed las skye ba rnams kyi phyi rol gyi rkyen tha dad pa med kyang /_
[\[137a.2\]]phyi ma'i khyad par bzung ba 'di nyid skad cig re re la gzhan du 'gyur ba'i khungs yin no/_/gal te yang gzhan du 'gyur ba'i khungs med pas de'i dngos por rtog par byed na/_de'i dngos po yin pa'i khungs kyang med na gzhan du 'gyur bar ci'i phyir mi 'dod/_de lta bas na gnyi gar
[\[137a.3\]]nges par mi gzung par thal bar 'gyur bas 'pho ba ni ma grub pa kho na yin no/_/nyi ma 'char ka ba dag na re 'du byed rnams ni rang bzhin gyis 'jig pa'i phyir 'pho ba med pa ni bden na/_yul gzhan du 'byung ba'i rgyu chos gzhan sems kyi khyad par rig [#]rgyu can zhig lag pa la sogs
[\[137a.4\]]pa la 'byung ste/_de ni 'gro ba zhes kyang bya/_rnam par rig byed ces kyang bya'o zhe na/_skye mched gang yin/_gzugs kyi skye mched do/_/'o na de kho na bzhin du ci'i phyir mig gis mi mthong /_'on te mi mthong na ni gang gis gzhan la rnam par rig par byed pa'i rnam par [#]rig byed
[\[137a.5\]]ji lta bu yin/_de yod par yang ji ltar khong du chud/_de lta ma yin na yul gzhan du lus 'byung bar ji ltar 'gyur zhe na/_sems kyi khyad par las skyes pa [#]rlung gi khams las te 'di lta ste/_yul gzhan du 'byung ba'i rgyu gang yin pa de nyid rlung gi khams kyi g.yo ba nyid do/_/rtswa
[\[137a.6\]]dang /_lo ma la sogs pa'i ji ltar 'gyur zhe na/_g.yo bar byed pa dang /_'phen par byed pa dang phrad pa'i rlung gi khams las so/_/yang na gang las 'gro bar [#]'byung bar 'dod pa de nyid las yul gzhan du 'byung ba yin du chug na/_nus pa dmigs kyis ma phye ba can gyi 'gro ba
[\[137a.7\]]brtags te ci zhig bya/_'o na yul gzhan du lus 'byung ba'i rgyu sems kyi khyad par las skyes pa'i rlung gi khyad par de nyid rnam par rig byed yin mod ce na/_ji ltar na rnam par rig par mi byed pa rnam par rig byed du 'gyur/_reg bya'i skye mched dge ba dang /_mi dge bar 'dod pa
[\[137b\]]
[\[137b.1\]]'di ni shAkya'i sras po'i ma yin no/_/'o na sems kyi khyad par las skyes pa'i lus yul gzhan du 'byung ba de nyid rnam par rig byed yin mod ce na/_rnam par rig byed brtags pa can yin gyi rdzas su yod pa ma yin te/_lus ni [#]rdzas du ma'i bdag nyid yin pa'i phyir ro/_/rnam
[\[137b.2\]]par rig byed ni rnam par rig par byed pa ma yin par yang 'gyur te/_dri la sogs pas gzhan dag la rnam par rig par mi byed pa'i phyir ro/_/dri la sogs pa'i skye mched dge ba dang mi dge bar 'dod pa 'di [#]yang shAkya'i sras po'i ma yin no/_/'o na yang sems kyi khyad par
[\[137b.3\]]las skyes pa'i kha dog nyid rnam par rig byed yin mod ce na/_de ni sems kyi khyad par las skyes pa ma yin no/_/'o na ci zhe na/_rang gi sa bon dang /_rlung gi khams kyi khyad par las skyes pa yin no/_/kha dog dge ba dang /_mi dge bar 'dod pa 'di yang shAkya'i sras po'i ma
[\[137b.4\]]yin no/_/kha dog lta ba [#]ma yin yang rung /_de yul gzhan du 'byung ba rnam par rig byed yin mod ce na/_lha rnams dga' ba rang gi nus pas 'bad par byed la [#]ni rag [#]na/_'bad pas bsgrub par bya ba ma yin pa de la 'bad pas ci zhig bya/_gzugs la sogs pa bzhin du
[\[137b.5\]]yang ma [#]mthong la/_mig la sogs pa bzhin du nus pa yang ma mthong ba'i 'byung ba'i don gang yin pa bzhin [#]su zhig bsgrub par nus/_mi mthong na ni ji ltar rnam par rig byed yin no zhes de ni bshad zin to/_/kha dog dge ba dang /_mi dge ba yin na ni de 'byung ba yang de ltar 'gyur ba zhig
[\[137b.6\]]na/_kha dog ni de lta ma yin no zhes de ni bshad zin to/_/de [#]bas na rnam par rig byed ni lus kyi las ma yin no/_/'o na rnam par rig byed ma yin pa tsam zhig lus kyi las yin mod ce na/_rnam par rig byed ma yin pa zhes bya ba 'di ci zhig yin/_sdom pa la sogs pa'i
[\[137b.7\]]gzugs chos kyi skye mched pa yin no/_/ji ltar na 'dod pa na spyod pa'i rnam par rig byed ma yin pa/_rnam par rig byed med par 'byung bar 'gyur/_gal te yin na cir 'gyur zhe na/_sems kyi rjes su 'brang bar 'gyur te/_dper na gzugs na spyod pa lta bu'o/_/des
[\[138a\]]
[\[138a.1\]]na sems gzhan dang /_sems med pa ba dag la sdom pa dang /_sdom pa ma yin pa gnyis med par 'gyur ro/_/dus yongs su bzung [#]bas 'phangs pa'i phyir de ltar mi 'gyur la/_so sor thar pa'i mdo bstan pa dang /_cang mi smra bar gyur pa la ji
[\[138a.2\]]ltar brdzun du smra bar yang 'gyur/_'o na ni rnam par rig byed ma yin pa rnam pa gnyis yin pa'i phyir lung du bstan pa dang /_rnam par rig byed ma yin pa ni/_rjes su 'brang ba yin pa'i phyir de'i skad cig ma'i [#]dge ba dang mi [#]dge ba yang lus kyi las su mi 'gyur ro/_/lus
[\[138a.3\]]dang ngag gi las gzugs can ni ji ltar brtags kyang rung /_dge ba dang /_mi dge ba nyid du mi 'grub bo/_/ci'i phyir zhe na/_lus bor na gang las tshe phyi ma la [#]'bras bu yid du 'ong ba'am/_mi 'ong ba 'grub par 'gyur ba de 'chad pa'i phyir ro/_/kha cig na re gang las
[\[138a.4\]]tshe phyi ma'i 'bras bu yid du 'ong ba'am mi 'ong ba [#]'grub par 'gyur ba'i las 'das pa de yang yod na ci ste 'grub par mi 'gyur zhes zer te/_las 'das pa yod do zhes bya ba 'di ni 'bras kyi steng du 'brum bu byung ba yin te/_'das pa zhes bya ba ni [#]gang zhig sngon byung
[\[138a.5\]]la phyis med pa yin no/_/'o na bcom ldan 'das kyis/_bskal pa brgya dag snyed du yang /_/las rnams chud zar mi 'gyur te/_/tshogs shing dus dang ldan pa na/_/lus can rnams la 'bras bur smin/_/zhes gsungs pa gang yin pa ji lta bu/_chud zar mi 'gyur te [#]zhes
[\[138a.6\]]bya ba'i don ci zhe na/_'bras bu med par mi 'gyur zhes bya ba'i tha tshig go/_/de ltar yang phyed 'og mas bstan pa yin no/_/las rnams yun ring por yang 'bras bu dang bcas par lta su [#]zhig mi 'dod/_de dag nyid ji ltar 'bras bu 'byin par 'gyur/_'bras sA [#]lu la
[\[138a.7\]]sogs pa'i sa bon bzhin du rgyud yongs su 'gyur ba'i khyad par las sam/_rang gi mtshan nyid kyi gnas skabs las zhes bya ba dpyad par bya'o/_/gal te rang gi mtshan nyid kyi gnas skabs pa dag kho na 'bras bu 'byin par 'gyur na ni ma zhig pas na 'bras bu 'byin par bstan par
[\[138b\]]
[\[138b.1\]]'gyur ro/_/de dag rang gi mtshan nyid du med pas de'i phyir zhig pa zhes bya ba ni ma yin no/_/'o na ci zhe na/_gang las bya ba mi byed pa'o/_/mi byed pa ji lta bu/_yang 'bras bu mi 'phen pa'o/_/ci'i phyir mi 'phan 'phangs zin pa'i phyir 'phen par mi nus te/_ji ltar skyes
[\[138b.2\]]pa yang mi skyed pa bzhin no zhe na/_de dang 'dra ba'i 'bras bu gzhan ci'i phyir mi 'phan/_re zhig ji ltar 'bras bu 'phangs pa yin/_skye bar 'jog par rung bar byed pa'i phyir ro zhe na/_'o na ni zag pa zad pa rnams kyi tha ma 'bras bu mi 'phen pa dang /_so sor brtags pa ma yin pas
[\[138b.3\]]'gog pas gang gi [#]'bras bu 'gags pa zhes bya ba/_thog ma nyid nas bya ba mi byed pa'i phyir de ji ltar phyis 'jig par 'gyur/_de bas na de lta bu'i rang bzhin can gyi 'bras bu 'phen par mi 'grub bo/_/'o na ji ltar [#]zhe na/_gang gis 'bras bu'i sa bon [#]gso bar byed pa des
[\[138b.4\]]'bras bu 'phangs pa yin no/_/gang gi ltar na 'das pa yod pa de'i ltar na ma 'ongs pa yang rdzas su yod pa yin na ci'i phyir 'bras bu mi 'phan/_rtag tu dngos po thams cad yod pa nyid yin na ci zhig_/nam zhig na med na 'di ltar tshogs pa rnyed na 'bras bu smin par
[\[138b.5\]]'gyur zhes bya/_'dir gang las de'i 'bras bu 'di yin no zhes rnam par [#]gzhag pa 'grub par 'gyur ba 'di la gang zhig ni nus pa yang ci zhig yin/_de bas na gang la tshe phyi ma la 'bras bu 'byung ba'i las 'das pa yod pa nyid [#]ni mi 'grub bo/_/'o na ni dge ba dang /_mi dge ba'i
[\[138b.6\]]lus dang /_ngag gi las kyi phung po'i rgyud la sems dang mi ldan pa'i chos gzhan zhig skyed de/_kha cig na re bstsags pa [#]zhes zer ba dang /_gzhan dag na re chud mi za ba zhes zer ba [#]gang las tshe phyi ma la [#]'bras bu yid du 'ong ba'am mi 'ong ba mngon par 'grub pa gang yin pa de yin
[\[138b.7\]]no/_/gal te sems kyi rgyud la chos gzhan zhig mi skyed [#]na sems gzhan du skyes na log pa'i yid kyi las kyang ji ltar tshe phyi ma la 'bras bu mngon par 'grub par 'gyur te/_gdon mi za bar de 'dod par bya'o zhe na/_'o na gzhung la goms pa na yun ring mo zhig lon na yang dran
[\[139a\]]
[\[139a.1\]]pa skye ba dang /_mthong ba la sogs pa'i don [#]la dran pa skye ba gang yin pa de la goms pa de'am mthong ba la sogs pa de gang gis na phyis dran pa skye bar 'gyur ba'i chos ci zhig gam/_skad cig ma gang la skyed par byed/_'gog pa'i snyoms par 'jug pa la
[\[139a.2\]]sogs pa'i [#]sems kyis kyang gang gis [#]na phyis ldang ba'i sems 'byung bar 'gyur ba dang /_ma du lung ga'i me tog la rgya skyegs kyi khu ba dmar pos bsgos pa de dang lhan cig tu 'gags [#]pas kyang de'i 'bras bu la gang gis na phyis nang gi sha dmar po skye bar 'gyur ba'i chos ci zhig skyed
[\[139a.3\]]par byed/_de bas na ji ltar kun du brtags pa'i chos gzhan skyed [#]pa med par yang sems pas sems kyi rgyud la nus pa'i khyad par bskyed pa'i phyir des bsgos pa yongs su 'gyur ba'i khyad par las tshe phyi ma la 'bras bu 'byung bar rig par bya ste/_dper na ma du lung ga'i me tog
[\[139a.4\]]rgya skyegs kyi khu bas bsgos pa'i rgyud las 'bras bu'i nang gi sha dmar por [#]'byung ba lta bu'o/_/'o na lus dang /_ngag gi las kyis kyang sems kyi rgyud la ci'i phyir bsgo bar mi 'dod ce na/_'di ltar de ni sems la ltos [#]nas dge ba dang mi dge ba nyid du 'gyur ro/_/gang zhig
[\[139a.5\]]gang gis dge ba dang mi dge ba nyid du byas pa de nyid kyis de'i rgyud la 'bras bu yid du 'ong ba dang mi 'ong ba 'byin par nus par rung gis/_de'i rgyud ni ma yin no/_/'o na ni gal te las nub [#]kyang des bsgos pa'i sems kyi rgyud las tshe phyi ma la 'bras bu 'byung na/_sems med pa'i
[\[139a.6\]]snyoms par 'jug pa gnyis dang /_'du shes med pa pa sems kyi rgyud chad pa dag gi las snga ma'i 'bras bu tshe phyi ma la ji ltar 'byung bar 'gyur/_kha cig na re tshe 'di nyid la des bsgos pa'i sems kyi rgyud mtshams 'byor ba las so zhe na/_de yang ci'i phyir mtshams 'byor/_/
[\[139a.7\]]snyoms par [#]'jug pa'i sems ni de'i de ma thag pa'i rkyen yin pas de las mtshams 'byor ro zhe na/_'gags nas ring mo zhig lon pa de de ma thag pa'i rkyen du ji ltar 'gyur te/_de ni 'das pa las/_'bras bu mi 'byung ngo zhes lan btab zin na/_gang las sems gzhan
[\[139b\]]
[\[139b.1\]]de 'byung /_kha cig na re de'i sa bon mang [#]po gzugs can la gnas pa las te/_sems dang sems las byung ba dag gi sa bon ni sems kyi rgyud dang /_dbang po gzugs can gyi rgyud gnyis [#]la gnas pa yin te/_ci rigs su sbyar ro zhe na/_'o na yid dang chos la brten
[\[139b.2\]]nas yid kyi rnam par shes pa 'byung ngo zhes bya ba ma yin nam/_yid med par de ji ltar skye/_de kha cig tu yid kyi sa bon la [#]yang yid ces bya bar rgyu la [#]'bras bu btags pa yin par rig par bya ste/_dper na reg bya'i khyad par la bkres pa dang /_skom pa zhes bya ba lta bu'o/_/
[\[139b.3\]]ji ltar na sems dang sems las byung ba rnams kyi [#]so so'i sa bon gyi rgyud gnyis su 'gyur/_myu gu la sogs pa sa bon [#]dang ldan pa dag la ni chos 'di ma mthong ngo /_/rkyen ni gcig la du ma yin gyi/_sa bon ni ma yin no/_/'on kyang sems med pa'i snyoms par 'jug
[\[139b.4\]]pa gnyis dang /_'du shes med pa pa sems kyi rgyud chad pa dag gi las snga ma'i 'bras bu tshe phyi ma la ji ltar 'byung bar 'gyur zhes bya ba'i skyon de so na 'dug pa kho na yin no/_/skyon de ni phyogs la yod pa yin no zhe na/_phyogs gang la yod/_gang dag gi ltar na gnas
[\[139b.5\]]skabs de sems med pa yin pa dag la'o/_/kha cig ni sems dang bcas pa'i gnas skabs [#]su 'dod de/_dper na btsun pa dbyig bshes [#]kyis yongs su dris pa las/_gang gi [#]ltar na 'gog pa'i snyoms par 'jug pa sems med pa yin pa de la skyon de yod kyi/_kho bo'i
[\[139b.6\]]ltar na 'gog pa'i snyoms par 'jug pa sems dang bcas pa nyid yin pas zhes smras pa lta bu'o/_/'dir mdo'i khungs kyang 'gog pa'i snyoms par zhugs pa'i lus kyi 'du byed dag 'gags pa nas/_dbang po dag ma gyur pa yin zhing rnam par shes pa lus dang ma bral
[\[139b.7\]]ba'i bar yin no zhes bya ba khyer te 'ong bar byed do/_/de dag de'i tshe rnam par shes pa gang yin par 'dod/_kha cig na re yid kyi rnam par shes pa yin no zhes zer ro/_/'o na bcom ldan 'das kyis yid dang chos la brten [#]nas yid kyi rnam par shes pa dang /_gsum yang
[\[140a\]]
[\[140a.1\]]dag par 'dul ba'i rig [#]pa dang /_lhan cig skyes pa'i tshor ba dang /_'du shes dang /_sems pa skye'o zhes ma gsungs sam/_ji ltar na de'i tshe yid kyi rnam par shes pa yod kyang gsum yang dag 'dus pa ma yin/_gsum yang dag 'dus [#]pa yin
[\[140a.2\]]na yang reg pa med/_reg pa yod na yang gang gi [#]na 'du shes dang /_tshor ba 'gog pa zhes bya ba tshor ba dang /_'du shes [#]med pa yin zhes bya/_kha cig na re re zhig bcom ldan 'das kyis tshor ba'i rkyen gyis sred pa zhes gsungs pa ji lta bu/_tshor ba thams cad ni sred pa'i
[\[140a.3\]]rkyen kyang ma yin no/_/de bzhin du reg pa yang tshor ba thams cad kyi rkyen du mi 'gyur ro zhe na/_de ni bcom ldan 'das kyis mdo [#]gzhan las khyad par du mdzad de/_ma rig pa'i 'dus te reg pa las byung ba'i tshor ba la brten nas sred pa 'byung ngo zhes gsungs pa'i phyir ro/_/
[\[140a.4\]]reg pa ni gang du yang khyad par du ma mdzad do/_/de bas na khyad par med pa'i phyir de ni lan ma yin no/_/gzhan dag na re 'dus pa nus pa can ni yang dag 'dus pa yin na [#]de'i tshe gsum 'dus pa ni tshor ba dang /_'du shes bskyed pa na nus pa med pa can yin te/_de sun 'byin pas
[\[140a.5\]]de la snyoms par 'jug pa'i phyir ro/_/de'i phyir de'i tshe reg pa yang med na 'du shes dang /_tshor ba ga la yod de/_yid kyi [#]rnam par shes pa 'ba' zhig [#]lus pa yin no zhe na/_'o na de dge ba'am/_nyon mongs pa can nam/_ma bsgribs la lung du ma bstan pa'am ci 'dra ba
[\[140a.6\]]zhig_/de las cir 'gyur zhe na/_gal te dge ba yin na ma chags pa la sogs pa'i dge ba'i rtsa ba rnams dang mtshungs par ldan pa ma yin pa'i dge ba ji lta bu yin/_ma chags pa la sogs pa yod na yang reg pa med par ji ltar yod/_gal te de ma thag pa'i rkyen dge
[\[140a.7\]]bas 'phangs pa'i phyir dge ba nyid yin no zhe na ma yin te/_dge ba'i mjug thogs su sems rnam pa gsum 'byung ba'i phyir dang /_dge ba'i rtsa ba'i stobs kyis dge ba nyid can gyi sems 'phangs pa yin na/_de ldog pa'i rgyu mi rung ba'i phyir la/_de ni mi dge ba la
[\[140b\]]
[\[140b.1\]]yang thal bar 'gyur ro/_/'gog pa'i snyoms par 'jug pa ni 'gog pa bzhin du dge ba yin no/_/gal te nyon mongs pa can zhig yin na nyon mongs pa dang mtshungs par ldan pa ma yin pa'i nyon mongs pa can ji lta bu yin/_nyon mongs pa yang [#]yod na yang reg pa med par
[\[140b.2\]]ji ltar yod de/_ji skad du zhu ba bcu pa'i mdo las bcom ldan 'das kyis/_tshor ba'i phung po dang /_'du shes kyi phung po dang /_'du byed kyi phung po gang ci yang rung ba de thams cad reg pa la brten nas 'byung ngo zhes gsungs pa lta bu'o/_/'du shes med pa'i snyoms
[\[140b.3\]]par 'jug pa yang nyon mongs pa can du mi 'dod na/_'gog pa'i snyoms par 'jug pa lta ga la zhig_/'on te ma bsgribs la lung du ma bstan pa zhig yin no zhe na/_ci ste rnam par smin pa las skyes pa zhig yin nam/_'on te spyod lam pa zhig gam/_bzo'i gnas pa zhig gam/_
[\[140b.4\]]sprul pa zhig yin/_de las cir 'gyur zhe na/_gal te rnam par smin pa las skyes pa [#]yin na/_ji ltar na [#]srid pa'i rtse mo'i snyoms par 'jug pa'i sems kyi mjug thogs su 'og ma gzhan brgyad kyis chod pa 'dod pa na spyod pa'i rnam par smin pa'i sems mngon du 'gyur/_
[\[140b.5\]]snyoms par 'jug pa de yang 'dod pa na spyod pa par ji ltar thal bar mi 'gyur/_de'i mjug thogs su yang mi g.yo ba la sogs pa'i sems ji ltar mngon du 'gyur te/_ji skad du gsus po che chen po'i mdo las/_'gog pa las langs pa reg pa du zhig la reg lags/_
[\[140b.6\]]gsus po che chen po gsum la ste/_mi g.yo ba dang /_ci yang med pa dang /_mtshan ma med pa la'o zhes gsungs pa lta bu'o/_/sngon gyi las kyis 'phangs pa'i rnam par smin pa 'gog pa la snyoms par 'jug par byed pa rnams kyis ldang ba'i dus tshigs sngar bsams pa
[\[140b.7\]]las mi 'da' bar byed do zhes bya ba 'di la yang rigs pa ci zhig yod/_re zhig ji ltar na 'gog pa la dmigs pa srid pa'i rtse mo'i snyoms par 'jug pa'i sems kyi mthar phyin pa na 'dod pa na spyod pa'i sngon gyi bag chags rnam par smin pa'i sems 'grub par bya ba'i phyir
[\[141a\]]
[\[141a.1\]]'jug pa 'thob [#]kyi/_ches snga bar ni ma yin/_re zhig ci'i phyir rnam par smin pa'i gzugs ni 'dir chad na yang mtshams mi 'byor la rnam par smin pa'i sems ni mtshams 'byor/_'on te spyod lam pa la sogs pa zhig yin no zhe na/_de'i tshe
[\[141a.2\]]spyod lam pa la sogs pa la dmigs pa'i sems sam/_reg pa med par de mngon par 'du byed pa lta ga la yod de[#]/_mthar gyis gnas pa'i snyoms par 'jug pa dgu dang /_rnam par thar pa brgyad dag ni dge ba yin pas [#]'dod pa'i phyir yang de'i tshe nyon mongs pa can dang /_
[\[141a.3\]]lung du ma bstan pa'i sems mngon du 'gyur bar rigs pa ma yin no/_/srid pa'i rtse mo'i snyoms par 'jug pa la brten nas 'gog pa la zhi bar yid la byed pa na 'du shes dang /_tshor ba'i [#]'gog pa la snyoms par 'jug pa yin te/_ji skad du gsus po che chen po'i mdo las
[\[141a.4\]]'gog pa'i snyoms par 'jug pa'i dbang du mdzad de/_mtshan ma med pa'i dbyings la snyoms par 'jug pa'i rgyu ni du lags/_rkyen ni du lags te[#]/_gsus po che chen po gnyis te/_mtshan ma thams cad yid la mi byed pa dang /_mtshan ma med pa'i dbyings yid la byed pa'o
[\[141a.5\]]zhes gsungs pa lta bu yin na/_gal te 'gog pa'i snyoms par [#]zhugs pa rnams las [#]yid kyi rnam par shes pa de yod na de'i dmigs pa dang rnam pa ci zhig yin/_gal te 'gog pa la dmigs pa dang /_zhi ba'i rnam pa zhig yin no zhe na/_ji ltar dge ba ma yin/_dge ba yin na
[\[141a.6\]]yang ma chags pa la sogs pa dang mtshungs par ldan pa ma yin[#]/_mtshungs par ldan na yang de dag reg pa'i rkyen gyis ma yin/_'on te dmigs pa dang /_rnam pa gzhan zhig yin no zhe na/_ji ltar 'gog pa'i snyoms par 'jug pa la 'jug pa'i sems kyi mjug thogs su
[\[141a.7\]]sems g.yeng bar rung /_gnyis po de [#]de nyid kyi phyir rang gis kun du brtags pa lung du ma bstan pa gzhan yang mi 'thad do/_/de bas na rtog ge ba khyed rnams kyis lung gi don ji lta ba bzhin ma rtogs pas 'gog pa'i snyoms par 'jug pa la sogs pa'i gnas skabs na yid
[\[141b\]]
[\[141b.1\]]kyi rnam par shes pa sems dang bcas par [#]rtogs pa ni gzu lums su sems pa yin no/_/'o na sems dang bcas par ji ltar 'dod par bya zhe na/_ji ltar mdo sde pa kha cig 'dod pa lta bur ro/_/mdo sde pa kha cig ji ltar 'dod ce na/_rnam par smin pa'i rnam par shes pa
[\[141b.2\]]sa bon thams cad pa nying mtshams sbyor ba nas bzung ste skye ba de dang der bar chad med par rnam par smin pa'i rgyu tha dad pas tha dad par gyur pa mya ngan las 'das pa la thug gi bar du rgyun gyis [#]'jug pa de de'i tshe mi 'chad de/_des na gnas skabs de sems dang bcas pa zhes bya'o/_/
[\[141b.3\]]rnam par shes pa'i tshogs drug po gzhan dag ni mi 'jug ste/_'gog pa'i snyoms par 'jug pa la sogs pa la 'jug pa'i sems kyi dbang gis dus re zhig rnam par shes pa de dag gi sa bon nyams pa'i phyir des na sems med pa zhes bya'o/_/sems ni rnam pa gnyis te/_
[\[141b.4\]]de la gcig ni de'i sa bon rnams bsags pa yin no/_/gnyis pa ni de'i dmigs pa dang /_rnam pa dang /_bye brag tha dad pa dag gis sna tshogs pa yin no/_/sems gnyis pa ma [#]tshang ba'i phyir sems med pa yin te/_dper na khri rkang pa gcig pa la rkang pa gzhan ma tshang ba'i
[\[141b.5\]]phyir/_rkang pa med pa zhes bya ba lta bu'o/_/sa bon nyams pa'i gnas skabs de zhan pa dang /_ches zhen pa dang /_shin tu ches zhan pa'i rim pas chu tshan dang mda' 'phangs pa'i shugs 'bri ba'i tshul du des ldang ba'i dus 'phangs pa'i mthar thug pa na/_rnam
[\[141b.6\]]par smin pa'i rnam par shes pa la skad cig re re la 'gyur ba'i khyad par las sa bon 'jug pa rnyed pa'i yid la [#]rnam par shes pa dang /_phyis gzhan dag kyang rkyen ji lta ba bzhin du 'byung ngo /_/rnam par smin pa'i rnam par shes pa sa bon rnam pa sna tshogs khong [#]na yod pa de nyid la/_de
[\[141b.7\]]las gzhan pa'i rnam par shes pa dang lhan cig 'byung ba'i chos gzhan dge ba dang mi dge ba de dang de dag gis sa bon rtas par byed pa'i sgo nas ji ltar rigs par sgo [#]bar byed do/_/rgyud 'gyur ba'i khyad par de las stobs ji lta [#]ba bzhin du bag chags 'jug pa rnyed na tshe phyi ma la 'bras bu
[\[142a\]]
[\[142a.1\]]'dod pa dang /_mi 'dod pa mngon par 'grub bo/_/de nyid kyi dbang du byas nas/_gnas brtan rta skad kyis[#]/_sems 'di sa bon mtha' yas pa dang ldan pa rgyun gyis 'jug 'gyur zhing /_/sems la rang rkyen byung na de dang de yi sa bon brtas [#]par
[\[142a.2\]]'gyur/_/de ltas rim gyis 'jug pa rnyed na dus su 'bras bu 'byin pa 'grub/_/ma du lung ga'i me tog la bsgos tshon ni de yi sha dmar bzhin/_/zhes bshad do/_/de nyid bcom ldan 'das kyis dgongs pa nges par 'grel ba zhes bya ba theg pa chen po'i mdo las/_len pa'i
[\[142a.3\]]rnam par shes pa zab cing phra/_/sa bon thams cad chu bo bzhin du 'bab/_/bdag tu rtog par gyur na mi rung zhes/_/byis pa rnams la ngas ni de ma bstan/_/zhes gsungs so/_/de yang yang srid par nying mtshams sbyor bar byed pa dag na lus nye bar len pa'i phyir len pa'i rnam par
[\[142a.4\]]shes pa zhes bya'o/_/chos thams cad kyi sa bon gyi gzhir gyur pa'i phyir kun gzhi'i [#]rnam par shes pa zhes bya'o/_/tshe rabs snga ma'i las kyi rnam par smin pa yin pa'i phyir rnam par smin pa'i rnam par shes pa zhes bya'o/_/gal te de yang mi 'dod na gzhan gang zhig gis
[\[142a.5\]]lus zin par 'gyur/_de las gzhan pa'i rnam par shes pa ni ji srid 'chi [#]ba'i bar du lus mi gtong ba 'am khyab par 'dug pa ni med do nyon mongs pa'i bag la nyal gang la gnas pa de'i gnyen pos sel bar byed/_gal te gnyen po'i sems nyid la'o zhe na/_ji ltar na
[\[142a.6\]]nyon mongs pa'i bag la nyal dang 'brel ba de nyid de'i gnyen por rung /_gzugs med pa'i khams su skyes pa nyon mongs pa can dang dge ba dang /_zag pa med pa'i sems kyi rgyud can dag la de'i 'gro bas bsdus pa rnam par smin pa'i rdzas gang zhig lus de 'gro ba rnam par smin pa ma
[\[142a.7\]]yin pa dang /_ldan pa ma yin par yang 'gyur ro/_/srid pa'i rtse mo'i phyir mi 'ong ba zag pa zad par byed pa rnams ci yang med pa'i skye mched kyi zag pa med pa'i sems mngon du gyur pa na/_gang gis na de dag de nas shi ma 'phos so zhes bya bar 'gyur ba srid pa'i rtse mo pa'i
[\[142b\]]
[\[142b.1\]]lus kyi rdzas gzhan gang zhig lus ris mthun pa'am/_srog gi dbang po'i rdzas gzhan ni ci yang med do/_/rnam par smin pa'i phung po'i 'dra ba dang 'phen pa tsam la de 'dogs pa'i phyir ro/_/'dra ba'am/_'phen pa'i rdzas gzhan yang med de 'bras sA lu [#]la sogs pa'i
[\[142b.2\]]ljang bu 'dra ba dang /_'phen pa bzhin no/_/de bas na gdon mi za bar ji skad bshad pa'i rnam par shes pa gzhan 'dod par bya'o/_/de nyid btsun pa gos dmar sde pa rnams ni srid pa'i yan lag gi rnam par shes pa zhes 'jog par byed do/_/gzhan dag ni rtsa ba'i rnam par
[\[142b.3\]]shes pa zhes zer ro/_/'o na de'i dmigs pa dang /_rnam pa ci yin zhe na/_dmigs pa dang /_rnam pa ma chad pa yin no/_/ji ltar na rnam par shes pa yang yin la/_de dang 'dra ba yang yin zhe na/_de ni 'gog pa'i snyoms par 'jug pa la sogs pa'i gnas skabs na rnam
[\[142b.4\]]par shes pa yod par smra ba gzhan dag dang yang mtshungs so/_/'o na de nye bar len pa'i phung po gang du gtogs she na/_don gyis na rnam par shes pa'i nye bar len pa'i phung por ro/_/'o na rnam par shes pa'i nye bar len pa'i phung po gang zhe na/_rnam par shes [#]pa'i tshogs drug
[\[142b.5\]]dag go zhes bya ba dang /_de bzhin du rnam par shes pa'i rkyen gyis ming dang gzugs zhes bya ba la/_rnam par shes [#]pa'i tshogs drug dag go zhes bya ba'i mdo'i tshig 'di [#]ltar bya zhe na/_dgongs pa can yin par khong du chud par bya ste/_ji ltar 'du shes [#]kyi phung po gang zhe na/_sems
[\[142b.6\]]pa'i tshogs drug po zhes 'byung ba lta bu ste/_der chos gzhan dag kyang ma 'dus pa ni ma yin no/_/'di la dgongs pa gang yin zhe na/_re zhig bcom ldan 'das kyis dgongs pa nges par 'grel pa las/_bdag tu rtog par gyur [#]na mi rung zhes/_/byis pa rnams la ngas ni
[\[142b.7\]]de ma bstan/_/zhes gsungs pa yin no/_/ci'i phyir de ltar rtog par 'gyur zhe na/_de'i rnam pa ni 'khor ba ji srid par 'gyur ba med pa'i phyir ro/_/gang zhig rten dang /_dmigs pa dang /_rnam pa dang /_bye brag yongs su chud pa'i phyir rags pa dang /_gang zhig la nyon mongs
[\[143a\]]
[\[143a.1\]]pa dang de'i gnyen po dang mtshungs par ldan pa'i phyir kun nas nyon mongs pa dang /_rnam par byang ba rnam par gzhag pa dang /_'bras bu gang gis de'i sa bon gyi [#]rnam par shes pa rjes su dpog [#]pa de kho na 'dir rnam par shes par bstan gyi/_rgyu'i
[\[143a.2\]]rnam par shes pa ni ma yin gyi/_de las bzlog pa'i phyir ro zhes bya ba 'di ni 'dir dgongs pa yin no/_/'dis [#]ni srid pa'i yan lag gi rnam par [#]shes pa'i tshogs drug bstan pa yang ji ltar rigs par lan btab pa yin no/_/rnam par bshad pa'i rigs pa las kyang /_deng
[\[143a.3\]]sang mdo sde thams cad ni mi snang ngo [#]zhes bsgrubs te/_de lta bas na mdo sde dag las ldangs [#]por ma gsungs zhes te/_kun gzhi rnam par shes pa 'dod par mi bya ba ni ma yin no/_/'o na de lta na ni rnam par shes pa'i rgyud [#]rnam par smin pa'i rnam par shes pa dang /_gzhan dang gnyis cig
[\[143a.4\]]car 'byung bar 'gyur ro zhe na/_de lta yin na ci nyes/_rnam par shes pa'i rgyud gnyis pa'i lus re re la sems can gnyis cig car du gdags par 'gyur te/_dper na lus gzhan gyi rnam par shes pa'i rgyud gnyis pa'i lta bu'o [#]zhe na/_de ltar mi 'gyur te/_de gnyis ni rgyu dang 'bras
[\[143a.5\]]bu'i dngos po dang tha dad pa ma yin par 'jug pa nyid kyi phyir dang /_rnam par smin pa'i rnam par shes pa'i rgyud la cig shos kyis kyang yongs su bsgo [#]bar byed pa'i phyir ro/_/lus gzhan gyi rnam par shes pa'i rgyud gnyis la ni chos nyid de yang med de de bas na de ni nyes pa med do/_/'ga'
[\[143a.6\]]zhig la sa bon dang /_sa bon can [#]gyi rgyud tha dad pa mthong ngam zhe na/_ut+pala'i rtsa ba dang /[# ]ut+pal la sogs pa rtsa ba dang /_rtsa ba can dag mthong ste/_gal te mthong yang rung /_gal te ma mthong yang rung /_de ltar mi 'dod na/_ji skad du bshad pa'i skyon rnams su thal bar 'gyur
[\[143a.7\]]bas gdon mi za bar 'dod par bya'o/_/'o na [#]ci'i phyir bdag gi [#]rdzas nyid rnam par shes pa drug gi rten du mi 'dod ce na/_ci 'dra bar 'dod par bya/_gal te de kun gzhi rnam par shes pa bzhin du/_rgyun gyi rjes su 'jug [#]pa rkyen gyis 'gyur ba zhig yin na ni/_de dang de khyad par ci [#]zhig
[\[143b\]]
[\[143b.1\]]yod/_'on te gcig pa dang /_gtan du mi 'gyur ba yin no zhe na/_ji ltar na de la rnam par shes pa la sogs pas bag chags bsgo ba'ang [#]'grub par 'gyur/_bag chags ni nus pa'i khyad par skyed pa yin te/_ma du lung ga'i me tog rgya skyegs kyi khu bas bsgos pa bzhin no/_/yongs
[\[143b.2\]]su 'gyur ba'i khyad par med na/_ji ltar de'i bag chags med par sngon myong ba dang /_shes pa dang /_'dod chags la sogs pa dag la goms pa'i khyad par las dus su dran pa dang /_shes pa dang /_'dod chags la sogs pa'i khyad par 'byung bar 'gyur/_bdag sems med
[\[143b.3\]]pa'i gnas skabs su gyur pa na/_bdag la ni khyad par med na/_phyis gang las yid kyi rnam par shes pa 'byung /_rnam par shes pa rnams ci zhig de la rag lus na/[ #]gang gis na bdag de'i rten du rtog_/gal te skye ba yin no zhe na/_bdag la ni khyad par du 'gyur ba [#]med na/_
[\[143b.4\]]ci'i phyir rim gyis 'byung /_gal te lhan cig phyed [#]pa'i rgyu gzhan la ltos [#]pa'i phyir ro zhe na/_de dag las gzhan pa la de skyed pa'i nus pa yod par ji ltar khong du chud/_'on te 'dug pa zhig de la rag [#]las pa yin no zhe na/_skyes nas [#]mi gnas pa dag dang /_ltung ba ma yin pa dag la
[\[143b.5\]]'dug pa ci zhig yod/_de bas na rten de 'dra ba'i rdzas ni mi 'dod do/_/de ltar na [#]chos thams cad ni bdag med pa yin no zhes 'byung ba'i lung la yang gnod pa [#]byas par 'gyur ro/_/de bas na rang dbang can dang /_rtag pa'i bdag gi rdzas yod par rtog pa de ni gyi na'o/_/des na sems pa'i
[\[143b.6\]]khyad par gyis yongs su bsgos pa'i kun gzhi rnam par shes pa las tshe phyi ma la 'bras bu 'byung gi/_/ji skad du bstan pa'i mtshan nyid can gyi [#]lus dang /_ngag gi las las ni ma yin par grub bo/_/de ltar lus dang /_ngag gi las mi 'dod na/_las dag ni gsum ste zhes bya ba mdo'i
[\[143b.7\]]tshig 'di ci/_da gsal bar nus sam zhe na/_mi nus te ji ltar skyon med pa de ltar bstan par [#]mi nus so/_/ji ltar skyon med ce na/_'dir las dag ni gsum ste zhes bstan pa 'di ci'i phyir yin pa dang /_lus gang yin pa dang /_las ci yin pa dang /_don gang gi lus dang /_las zhes
[\[144a\]]
[\[144a.1\]]bya ba dang /_lus kyi las zhes bya ba 'di yang bstan dgos la/_de bzhin du ngag dang yid kyi las la'ang brjod dgos so/_/ci'i phyir lus la sogs pa'i las kho na zhes bya'i[#]/_mig la sogs pa'i las rnams ni ma yin/_re zhig bstan pa 'di ci'i
[\[144a.2\]]phyir yin zhe na/_bya ba mang pos 'jigs pa rnams la las kyi lam bcu po dag las gsum dag gis bsdus pa bstan [#]pa'i phyir te/_'bri rdzi'i bu la bslab pa gsum bstan pa bzhin no/_/kha cig na re lus kho nas byas pa yin gyi/_ngag dang yid gnyis ni ma yin te/_rnam par
[\[144a.3\]]rtog pa tsam yin pa'i phyir ro zhes zer ro/_/de dag la de gnyis kyang las nyid du bstan pa'i yang phyir ro/_/lus 'di dbang po dang bcas pa'i khog pa [#]'byung ba dang /_'byung ba las gyur pa 'dus pa'i khyad par yin no/_/las ni sems pa'i khyad par can [#]no/_/bstsags pa'i
[\[144a.4\]]don gyis lus yin te/_'byung ba dang 'byung ba las gyur pa'i rdul phra rab bstsags pa'i phyir ro/_/kha cig na re ngan pa ni [#]bstsags pa'i don gyis te/_mi gtsang ba'i rdzas kyi 'byung khungs yin pa'i phyir ro zhes zer te/_de dag gi lhar na lta'i [#]ni lus su mi 'gyur ro/_/byed pa po'i
[\[144a.5\]]yid mngon par 'du byed pa ni las so/_/lus g.yo bar byed pa'i las ni lus kyi [#]las so/_/sems pa ni rnam pa gsum ste/_'gro ba dang /_nges pa dang /_g.yo bar byed pa'o/_/gang gis de dang ldan pa'i rgyud yul gzhan du 'byung ba'i rgyu'i rlung bsgrubs pas/_lus [#]g.yo
[\[144a.6\]]bar byed pa de ni lus kyi las zhes bya ste/_bar gyi tshig mi mngon par byas pa'i phyir/_sman pa la'i 'bru mar lta bu dang /_rdul gyi rlung zhes bya ba bzhin no/_/las kyi lam rnams las srog gcod pa dang /_ma byin par len pa dang /_'dod pas [#]log par g.yem pa rnam pa gsum
[\[144a.7\]]lus kyi las su 'dod na/_ji ltar na sems pa la de skad ces bya bar 'gyur zhe na/_des de gsod pa dang /_len pa dang /_log par g.yem par byed pa'i phyir ro/_/des bskyed pa'i lus kyi [#]rgyud kyis byas pa ni des byas zhes bya ste/_ji ltar chom rkun rnams kyis grong bsregs
[\[144b\]]
[\[144b.1\]]pa dang /_rtswas 'bras chan chos zhes bya ba lta bu'o/_/ji ltar na sems pa las kyi lam yin zhe na/_de ni las kyang yin la bde 'gro dang /_ngan 'gro gnyis kyi lam yang yin pas na las kyi lam mo/_/yang na lus g.yo ba las kyi lam ste/_sems pa zhes bya ba'i las rnam pa
[\[144b.2\]]gsum ni de la brten [#]nas 'jug pa'i phyir ro/_/des kyang srog gcod pa dang /_len pa dang /_log par g.yem pa'i phyir ro/_/'jig rten dag gi rjes su mthun pa de ni lus kyi las zhes bya bar yang ston to/_/de la dge ba dang /_mi dge ba ni med mod kyi/_'dogs par ni byed de[#]/_de'i
[\[144b.3\]]sgo nas sems pa de la 'jig rten 'jug pa dang /_log par gzud pa'i phyir ro/_/gal te sems pa kho na las dge ba dang /_mi dge ba yin na/_las mi dge ba sdug bsngal 'byung ba sdug bsngal gyi rnam par smin pa can rnam pa gsum ni lus kyis ched du bsams nas byas shing [#]
[\[144b.4\]]bsags pa yin zhes 'byung ba'i mdo ji [#]lta bu zhe na/_sgo dang rten dang dmigs pa nges/_/zhes bya bar dgongs pa'o/_/de las gzhan pa'i sems pa ni/_yid kyi las zhes bya ste/_yid dang mtshungs par ldan pa'i phyir dang /_lus dang /_ngag rab tu 'jug par mi byed pa'i
[\[144b.5\]]phyir ro/_/'o na ci ste bcom ldan 'das kyis sems pa dang /_bsam [#]pa'i las zhes gsungs she na/_sngar sems pa rnam pa gsum bshad pa gang yin pa de las gnyis kyis ni bsams la/_gsum pas ni rab tu 'jug par byed pas de ni bsams pa'i las zhes bya'o/_/ngag
[\[144b.6\]]gi [#]tshig ste/_dbyangs kyi khyad par gang gis don go bar byed pa'o/_/las ni de slong bar byed pa'i sems pa'o/_/yi ge'i rnam pa yin pa'i phyir ram/_'dod pa'i don rjod [#]par byed pas na yang dag go/_/las ni snga ma bzhin du ngag kun nas slong bar byed pa ni las te/_snga ma bzhin du
[\[144b.7\]]bar gyi tshig mi mngon par byas pa'i phyir ro/_/rnam par shes pa ni yid de/_nga yir byas pa'i [#]phyir ram/_skye ba gzhan dang /_yul la gzhol bar byed pa'i phyir yid do/_/lhag ma ni sngar ji skad [#]bstan pa bzhin no/_/gal te sems pa kho na lus kyi las su 'gyur na/_sems rnam
[\[145a\]]
[\[145a.1\]]par g.yengs pa dag dang /_sems med pa dag la sems pa de med na/_sdom pa dang sdom pa ma yin pa gnyis ji ltar yod ce na/_sems pa'i khyad par gyi bag chags ma bcom pa'i phyir sdom pa dang sdom pa ma yin pa gnyis yid do/_/khyad par
[\[145a.2\]]smos pa ni gang las sdom pa dang sdom pa ma yin pa'i rnam par rig byed ma yin pa kun nas ldang bar brtags [#]pa'i sems pa khyad par du bya ba'i phyir ro/_/de'i bag chags bcom pa ci zhe na/_ji ltar khas blangs pa bzhin spong ba dang spong ba ma yin pa'i sems pa'i rgyu ma yin pa nyid do/_/
[\[145a.3\]]gang gis de bcom zhe na/_sdom pa dang sdom pa ma yin pa gtong ba'i rgyu rnam par rig byed kun nas slong bar byed par brtags pa'i sems pa gang yin pa dang /_de las gzhan pa'i gtong ba'i rgyus so/_/mig la sogs pa'i las ma gsungs pa [#]ni/_'dir rtsol ba can gyi las
[\[145a.4\]]kho na brjod par bzhed pa'i phyir byed pa'i las ni ma yin no/_/rtsol ba can gyi las ci yin zhe na/_byed pa po'i yid mngon par 'du byed pa gang yin pa'o/_/byed pa ci yin zhe na/_gang la mig la sogs pa so so'i nus pa yod pa'o/_/las gsum bcom ldan 'das kyis
[\[145a.5\]]gsungs gang tshul gang gis/_/rab tu 'grub 'gyur ma bshad de kun bka' stsal pa'i/_/las grub 'di bdag [#]gis bshad bsod nams gang yin des/_/'gro 'di sangs rgyas pa yi rnam dag thob par shog_/las grub pa'i rab tu byed pa slob dpon dbyig gnyen gyis
[\[145a.6\]]mdzad pa rdzogs so//_//rgya gar gyi mkhan po bi shud+d+ha sid+ha dang /_lo tsA ba dge slong gtsang [#]ban de de ben+d+ra rak+Shi tas bsgyur cing /_zhu chen gyi lo tsA ba ban de dpal brtsegs kyis zhus te gtan la phab pa//_//
[\[145a.7\]{D4063}#]@##/_/rgya'i skad du/_ta'i [#]ching pa'i hA ming mun lun/_bod skad du/_theg pa chen po'i chos brgya gsal ba'i sgo'i bstan bcos/_'jam dpal gzhon nur gyur pa la phyag 'tshal lo/_/bcom ldan 'das kyis chos thams cad bdag med do zhes gsungs pa ni chos thams cad
[\[145b\]]
[\[145b.1\]]ces bya ba gang yin pa dang /_bdag med pa de gang la brjod ce na/_chos thams cad ni bsdu na ngo bo lnga yod de/_sems kyi chos dang sems las byung ba'i chos dang /_gzugs kyi chos dang /_'du byed phan tshun mi ldan pa'i chos dang /_'dus ma byas kyi chos so[#]/_/de la thams cad khyad
[\[145b.2\]]par du bya ba'i phyir dang /_'di dang phan tshun ldan [#]pa'i phyir dang /_mngon [#]du gyur pa'i phyir dang /_bye brag 'di rnams mi 'dra ba'i phyir dang /_don mngon du bya ba'i phyir rim pa 'di ltar dbye bar bya'o/_/sems kyi chos la ngo bo brgyad [#]yod de/_mig gi rnam par shes pa dang /_rna ba'i rnam
[\[145b.3\]]par shes pa dang /_sna'i rnam par shes pa dang /_lce'i rnam par shes pa dang /_lus kyi rnam par shes pa dang /_yid kyi rnam par shes pa dang /_rnam par smin pa'i rnam par shes pa dang /_nyon mongs pa can gyi yid kyi rnam par shes pa'o/_/sems las byung ba'i chos la bsdu na
[\[145b.4\]]ngo bo drug yod de/_kun du 'gro ba lnga yod pa dang /_gzhan yul nges pa la lnga yod pa dang /_dge ba la bcu gcig yod pa dang /_rtsa ba'i nyon mongs pa drug yod pa dang /_rjes su 'gro ba'i nyon mongs pa nyi shu yod pa dang /_gzhan du 'gyur ba bzhi yod pa'o/_/kun du 'gro ba lnga gang
[\[145b.5\]]zhe na/_yid la byed pa dang /_reg pa dang /_tshor ba dang /_sems pa dang /_'du shes so/_/gzhan yul nges pa lnga [#]gang zhe na/_'dun pa dang /_khyad par dran pa dang /_mos pa dang /_ting nge 'dzin dang /_shes rab bo/_/dge ba bcu gcig gang zhe na/_dad pa dang /_brtson 'grus dang /_
[\[145b.6\]]ngo tsha yod [#]pa dang /_khrel yod pa dang /_'dod chags med pa dang /_zhe sdang med pa dang /_gti mug med pa dang /_shin tu sbyangs par gnas pa dang /_bag yod pa dang /_btang snyoms dang /_rnam par mi 'tshe ba'o/_/rtsa ba'i nyon mongs pa drug gang zhe na/_'dod chags dang /_zhe sdang
[\[145b.7\]]dang /_ma rig pa dang /_nga rgyal dang /_the tshom dang /_phyin ci log gi lta ba'o/_/rjes su 'gro ba'i nyon mongs pa nyi shu gang zhe na/_khro ba dang /_khon du 'dzin pa dang /_'tshig [#]pa dang /_'chab pa [#]dang /_g.yo ba dang /_rgyags pa dang /_sgyu [#]dang /_rnam par 'tshe ba dang /_phrag dog
[\[146a\]]
[\[146a.1\]]dang /_ser sna dang /_ngo tsha med pa dang /_khrel med pa dang /_ma dad pa dang /_le lo dang /_bag med pa dang /_rmugs pa dang /_rgod pa dang /_dran pa dor ba dang /_shes pa phyin ci log dang /_rnam par g.yeng ba'o/_/gzhan du 'gyur [#]ba bzhi gang zhe
[\[146a.2\]]na/_gnyid dang /_dpyod pa dang /_'gyod pa dang /_rtog pa'o/_/gzugs kyi chos la bsdu na ngo bo bcu gcig gang zhe na/_mig gi dbang po dang /_rna ba'i dbang po dang /_sna'i dbang po dang /_lce'i dbang po dang /_lus kyi dbang po dang /_gzugs dang /_sgra dang /_dri dang /_ro dang /_
[\[146a.3\]]reg bya dang /_chos kyi phyogs so/_/btags pa pa 'du byed phan tshun mi ldan pa'i chos la bsdu na ngo bo nyi shu rtsa bzhi gang zhe na/_thob pa dang /_srog gi rtsa ba dang /_skal ba rigs mthun pa dang /_so so'i skye bo dang /_'du shes med pa pa dang /_rdzogs pa'i 'du shes [#]pa dang /_'gog
[\[146a.4\]]pa [#]snyoms par 'jug pa dang /_ming gi tshogs dang /_tshig gi tshogs dang /[# ]yi ge'i tshogs dang /_skye ba dang /_rgas pa dang /_gnas pa dang /_mi rtag pa dang /_rgyun 'khor ba dang /_so sor nges pa dang /_phan tshun 'brel ba dang /_stobs myur ba dang /_go rims [#]dang /_dus dang /_
[\[146a.5\]]phyogs dang /_grangs dang /_spyod pa mthun pa'i tshogs dang /_spyod pa mi mthun [#]pa'i tshogs so/_/'dus ma byas pa'i chos la bsdu na ngo bo drug gang zhe na/_stong pa nyid kyi 'dus ma byas dang /_brtags pas 'gog pa'i 'dus ma byas dang /_brtags pas 'gog pa ma yin pa'i
[\[146a.6\]]'dus ma byas dang /_mi g.yo ba'i 'dus ma byas dang /_'du shes dang /_tshor ba'i 'dus ma byas dang /_rnam pa de bzhin nyid kyi [#]'dus ma byas so zhes bya ba'i phyir bdag gi chos de med par gsungs so/_/de rnams bsdu na ngo bo yang gnyis yod de/_dang po gang zag gi bdag med pa
[\[146a.7\]]dang /_gnyis pa chos kyi bdag med pa'o/_/theg pa chen po'i chos brgya gsal ba'i sgo'i bstan bcos yongs su rdzogs so//_//rgya'i dpe las [#]slob dpon dbyig gnyen gyis [#]mdzad par [#]snang /_ding sang bod rnams dpal ldan chos skyong gis mdzad ces grags so/_/
[\[146b\]]
[\[146b.1\]]dpal ldan dbang phyug rgya'i lo tsA ba thang sam tsang zhes bya bas rgya gar las rgya'i yul du bsgyur zhing phyis ston pa dge slong chos kyi rgyal mtshan zhes bya bas bsgyur bar zhus pa'i don du gzhi thams cad yod par smra ba'i sde pa las rab tu byung ba/_rgya nag chen po'i lha btsun chos kyi rin chen gyis
[\[146b.2\]]dpal sa skya'i gtsug lag khang du bsgyur zhing legs par gtan la phab pa'o//[ {D4064}]@##/_/rgya gar skad du/_triM shi ka b+hA Sh+yaM/_bod skad du/_sum cu pa'i bshad pa/_bam po dang po/_'jam dpal gzhon nur gyur pa la phyag 'tshal lo/_/gang zag dang chos la bdag
[\[146b.3\]]med pa ma rtogs pa dang log par rtogs pa rnams la gang zag dang chos la bdag med pa ma log par bstan pa'i phyir/_rnam par rig pa'i rab tu byed pa sum cu pa brtsams so/_/de la gang zag dang chos la bdag med par bstan pa'ang nyon mongs pa dang shes bya'i sgrib pa spangs pa'i
[\[146b.4\]]phyir te/_'di ltar 'dod chags la sogs pa nyon mongs pa rnams ni bdag tu lta ba las byung ngo /_/gang zag la bdag med par khong du chud pa ni 'jig tshogs la lta ba'i gnyen po yin pas na de spangs na nyon mongs pa thams cad spong bar 'gyur ro/_/chos la bdag med par shes pa
[\[146b.5\]]yang shes bya'i sgrib pa'i gnyen po yin pas shes bya'i sgrib pa spong bar 'gyur ro/_/nyon mongs pa dang shes bya'i sgrib pa spang ba yang thar pa dang thams cad mkhyen pa thob par bya ba'i phyir ro/_/nyon mongs pa rnams ni thar pa 'thob pa la bsgribs pas de'i phyir de dag spangs na thar pa
[\[146b.6\]]'thob par 'gyur ro/_/shes bya'i sgrib pa ni shes bya thams cad la ye shes 'jug pa'i bar du gcod par gyur pa nyon mongs pa can ma yin pa'i mi shes pa ste/_de spangs na shes bya'i rnam pa thams cad kun la chags pa med pa dang /_thogs pa med pa'i ye shes 'jug ste/_de'i phyir
[\[146b.7\]]thams cad mkhyen pa thob par 'gyur ro/_/yang na chos dang gang zag la mngon par zhen pa dag sems tsam du yang dag pa ji lta ba bzhin du rab tu mi shes te/_de'i phyir chos dang gang zag la bdag med par bstan pas rnam par rig pa tsam 'bras bu dang bcas pa la mthar gyis 'jug
[\[147a\]]
[\[147a.1\]]par bya ba'i phyir rab tu byed pa 'di brtsams so/_/yang na rnam par shes pa bzhin du shes bya yang rdzas nyid du kha cig sems pa dang /_gzhan dag shes bya bzhin du rnam par shes pa yang kun rdzob nyid du yod kyi don dam par ni med do snyam du sems pa mtha'
[\[147a.2\]]gcig tu smra ba 'di rnam pa gnyis dgag pa'i phyir rab tu byed pa 'di brtsams so/_/bdag dang chos su nyer 'dogs pa/_/sna tshogs dag ni gang byung ba/_/'jig rten pa dang bstan bcos la'o/_/zhes bya ba ni tshig gi lhag ma'o/_/de ni rnam par shes par gyur/_/bdag
[\[147a.3\]]dang chos su nyer 'dogs pa/_/zhes bya ba dang sbyar ro/_/bdag dang chos su nye bar 'dogs pas/_bdag dang chos su nyer 'dogs pa ste/_de yang bdag tu btags pa dang /_chos su btags pa'o/_/sna tshogs zhes bya ba ni rnam pa du ma ste/_bdag dang srog dang /_skye ba po dang /_
[\[147a.4\]]shed las skyes pa dang /_shed bu dang /_de dag la sogs pa dag ni bdag tu nye bar 'dogs pa'o/_/phung po dang /_khams dang /_skye mched rnams dang /_gzugs dang /_tshor ba dang /_'du shes dang /_'du byed dang /_rnam par shes pa dang /_de dag la sogs pa dag ni chos
[\[147a.5\]]su nye bar 'dogs pa'o/_/nye bar 'dogs pa 'di rnams gnyis ni rnam par shes pa gyur pa nyid de/_bdag gam chos rnams dngos po la nye bar 'dogs pa ni ma yin no zhes bya ba de ji lta bu zhe na chos rnams dang /_bdag ni rnam par shes pa gyur pa las phyi rol na med pa'i phyir ro/_/gyur
[\[147a.6\]]zhes bya ba de gang zhe na/_gzhan du gyur pa ste/_rgyu'i skad cig 'gag pa dang /_dus mnyam du rgyu'i skad cig dang mi 'bral ba 'bras bu'i bdag nyid thob pa ni gyur pa'o/_/de la bdag la sogs par rnam par rtog pa'i bag chags yongs su brtas shing gzugs la sogs pa rnam
[\[147a.7\]]par rtog pa'i bag chags yongs su brtas na kun gzhi rnam par shes pa las bdag la sogs par snang ba dang /_gzugs la sogs par snang ba'i rnam par rtog pa 'byung ngo /_/de la bdag la sogs par snang ba dang /_gzugs la sogs par snang ba yang phyi rol gyi bdag dang /_
[\[147b\]]
[\[147b.1\]]chos rnams med par rnam par rtog pa de las phyi rol du gyur pa lta bu rgyur byas nas/_bdag la sogs par nye bar 'dogs pa dang /_gzugs la sogs pa chos su nye bar 'dogs pa thog ma med pa'i dus nas 'jug ste/_dper na rab rib can gyis skra shad 'dzings pa la sogs
[\[147b.2\]]pa mthong ba bzhin no/_/nye bar 'dogs pa zhes bya ba ni gang la gang med pa de la de nye bar 'dogs te/_dper na mi blun po la ba lang zhes bya ba lta bu'o/_/de ltar na rnam par shes pa'i rang gi ngo bo dang /_phyi rol na yang bdag dang chos rnams med pas bdag dang chos rnams kun
[\[147b.3\]]du brtags pa nyid de/_don dam par yod pa ma yin pas shes bya yang rnam par shes pa bzhin du rdzas nyid do zhes mtha' gcig tu smra ba 'di khas mi blang ngo /_/nye bar 'dogs pa ni gzhi med par mi srid pas gang la bdag dang chos su nye bar 'dogs pa 'byung ba'i rnam par shes
[\[147b.4\]]pa gyur pa dngos po yod par nges par khas blang ngo /_/de bas na rnam par shes pa yang shes bya bzhin du kun rdzob nyid de/_don dam par med do zhes khas len pa des rigs pa mi bzod de/_kun rdzob tu yang dngos po med par 'gyur ba'i phyir ro/_/rten med na kun rdzob du mi rung
[\[147b.5\]]ba ste/_de bas na mtha' gcig tu smra ba rnam pa 'di gnyi ga yang mi rigs pa'i phyir btang ngo zhes slob dpon gyi tshig go/_/de ltar na shes bya thams cad kun brtags pa'i ngo bo nyid yin pas dngos po med do/_/rnam par shes pa ni rten cing 'brel bar 'byung bas rdzas su yod par
[\[147b.6\]]khas blang ngo /_/rnam par shes pa rten cing 'brel bar 'byung ba ni gyur ba'i sgras bstan pa'o/_/phyi rol gyi don med par rnam par shes pa nyid don gyi rnam par 'byung ba 'di ji ltar shes par rung zhe na/_phyi rol gyi don ni bdag snang ba'i rnam par shes pa skyed pa'i phyir rnam par shes pa'i
[\[147b.7\]]dmigs pa'i rkyen du 'dod kyi byed rgyu tsam du 'dod pa ni ma yin te/_de ma thag pa'i rkyen la sogs pa dang bye brag med par 'gyur ba'i phyir ro/_/rnam par shes pa'i tshogs lnga po dag ni bstsags pa la dmigs pa ste/_de'i rnam pa dang 'dra ba'i phyir ro/_/bstsags pa ni cha
[\[148a\]]
[\[148a.1\]]shas 'dus pa tsam las gud na med de/_cha shas de dag brtsal na bstsags pa'i rnam pa'i rnam par shes pa med pa'i phyir ro/_/de bas na phyi rol gyi don med par rnam par shes pa bstsags pa'i rnam par 'byung ngo /_/rdul phra rab bsags pa dag nyid ni
[\[148a.2\]]rdul phra rab dag ni de'i rnam pa ma yin pa'i phyir ro/_/rdul phra rab rnams ma bstsags pa'i dus na yang rang bzhin bye brag tu gyur ba ci yang med de/_de bas na rdul phra rab rnams ma bstsags pa bzhin du bstsags pa yang dmigs par mi rung ngo /_/gzhan dag rdul phra rab re re gzhan la
[\[148a.3\]]mi ltos pa ni dbang pos mi rtogs kyi/_dbang po phan tshun ltos pa ni dbang pos bzung ba'o snyam du sems pa de dag gi yang ltos pa dang mi ltos pa'i dus na rang bzhin bye brag tu gyur pa med pas dbang pos gzung ba'am/_dbang pos mi rtogs pa gcig tu 'gyur ro/_/gal te phan
[\[148a.4\]]tshun ltos pa'i rdul phra rab nyid rnam par shes pa'i yul du gyur du zin na ni/_de lta na bum pa dang rtsig pa la sogs pa'i rnam pa tha dad pa gang yin pa de rnam par shes pa la 'byung bar mi 'gyur te/_rdul phra rab dag de'i rnam pa ma yin pa'i phyir ro/_/rnam par shes pa la snang ba yang
[\[148a.5\]]gzhan la yul yang rnam pa gzhan du ni ha cang thal bar 'gyur bas mi rigs so/_/rdul phra rab dag kyang tshu rol dang pha rol dang dbus kyi cha yod pas ka ba la sogs pa bzhin du don dam par yod pa ma yin no/_/de ni khas mi len na ni rdul phra rab la shar dang /_lho dang /_nub
[\[148a.6\]]dang /_byang la sogs pa'i phyogs tha dad pa med par 'gyur ro/_/de'i phyir rnam par shes pa bzhin du rdul phra rab kyang lus pa med pa dang /_yul na mi gnas par 'gyur ro/_/de lta na 'o na phyi rol gyi don med pa'i phyir rnam par shes pa nyid don gyis rnam par 'byung ste/_rmi
[\[148a.7\]]lam gyi rnam par shes pa dang mtshungs par khas blang ngo /_/tshor ba la sogs pa dag kyang 'das pa dang ma 'ongs pa ni de'i rnam pa'i rnam par shes pa skyed pa ma yin te/_'gag pa dang ma skyes pa'i phyir ro/_/da ltar gyi dag kyang da ltar gyi rnam par shes pa skyed pa ma yin te/_skye ba'i
[\[148b\]]
[\[148b.1\]]tshe na ni med pa'i phyir ro/_/skyes pa'i tshe na ni rnam par shes pa yang de'i rnam par shes pa'i phyir bya ba cung zad kyang med pas yid kyi rnam par shes pa yang dmigs pa med pa nyid du skye'o/_/gzhan dag na re bdag dang chos dmigs su med na nya bar 'dogs par mi rung ste/_nye bar
[\[148b.2\]]'dogs pa ni gsum yod na 'gyur gyi/_gang yang rung ba zhig med na mi 'gyur te/_don gyi dngos dang /_de dang 'dra ba'i yul gzhan dang /_de gnyi ga dang 'dra ba ste/_dper na don gyi dngos me dang de dang 'dra ba bram ze'i khye'u dang /_de gnyi ga'i thun mong gi chos ser ba nyid dam
[\[148b.3\]]rno ba nyid yod na bram ze'i khye'u la me nye bar 'dogs par byed pa lta bu'o zhes zer ro/_/'di la bram ze'i khye'u la me nye bar 'dogs pa ni/_rigs sam rdzas shig nye bar 'dogs grang na nye bar 'dogs pa gnyi ga yang med do/_/de la re zhig thun mong gi chos ser ba nyid dam rno ba nyid ni
[\[148b.4\]]me'i rigs kyis ma yin no/_/thun mong gi chos med par bram ze'i khye'u la rigs nye bar gdags su mi rung ste/_ha cang thal bar 'gyur ro/_/rigs chos de gnyis dang ldan pa ma yin yang rno ba nyid dang ser ba nyid rigs med par mi 'byung ba'i phyir bram ze'i khye'u la rigs nye bar
[\[148b.5\]]'dogs par 'gyur ro zhe na/_rigs med par yang rno ba nyid dang /_ser ba nyid bram ze'i khye'u la mthong ba'i phyir med par mi 'byung ba yang rigs pa ma yin no/_/med par mi 'byung ba ni nye bar 'dogs pa la med de/_me bzhin du bram ze'i khye'u la yang rigs yod pa'i phyir ro/_/
[\[148b.6\]]de bas na bram ze'i khye'u la rigs nye bar gdags su mi rung ngo /_/rdzas su nye bar gdags su mi rung ste/_spyi'i chos med pa'i phyir ro/_/me'i yon tan rno ba'am ser ba gang yin pa de nyid ni bram ze'i khye'u la med do/_/ci'i phyir zhe na/_de de las gzhan te/_bye brag ni rang gi
[\[148b.7\]]gnas dang 'brel ba'i phyir ro/_/me'i yon tan med par bram ze'i khye'u la me nye bar gdags pa ni mi rigs so/_/gal te me'i yon tan dang 'dra bas rigs so zhe na/_de ltar na yang 'dra ba'i phyir me'i yon tan rno ba nyid dang ser ba nyid bram ze'i khye'u'i yon tan rno ba nyid dang ser ba
[\[149a\]]
[\[149a.1\]]nyid la nye bar gdags su ni rung gi/_/yon tan 'dra bas bram ze'i khye'u la me nye bar gdags su ni mi rung ste/_me ni yon tan gyi 'dra ba dang 'brel ba med pa'i phyir ro/_/de lta bas na rdzas nye bar gdags su yang mi rung ngo /_/don gyi dngos kyang med de/_de'i
[\[149a.2\]]rang gi ngo bo ni shes pa dang brjod pa thams cad kyi yul las 'das pa'i phyir ro/_/gtso bo la shes pa dang brjod pa yon tan gyi tshul gyis 'jug par zad de/_de'i rang rang gi ngo bo la ni mi reg go/_/gzhan du na yon tan don med par 'gyur ro/_/shes pa dang brjod pa ma gtogs par
[\[149a.3\]]don gyi dngos kyi rang gi ngo bo yongs su gcod pa'i thabs gzhan med pas de'i phyir gtso bo'i rang gi ngo bo'i yul la shes pa dang brjod pa med pas don gyi dngos po med par khong du chud par bya'o/_/de bzhin du sgra'i bar du 'brel ba med par shes pa dang /_brjod pa med pa yang med do/_/de ltar na
[\[149a.4\]]brjod pa dang brjod par bya ba med pas don gyi dngos po med do/_/yang 'di dag thams cad ni btags pa nyid de dngos ni med do/_/btags pa zhes bya ba ni gang na gang med pa'i tshul gyis 'jug pa ste/_sgra thams cad kyang gtso bo la med par btags pa'i ngo bos 'jug go/_/de bas
[\[149a.5\]]na dngos po med pa nyid de/_de la bdag dang chos su med na nye bar 'dogs pa mi rigs so zhes smras pa gang yin pa de mi rigs so/_/rnam par shes pa gyur pa rab tu dbye ba yod pa mi shes te/_de bas na de'i dbye ba rab tu bstan pa'i phyir gyur pa de yang rnam gsum ste zhes bya ba smos so/_/
[\[149a.6\]]gang la bdag nye bar 'dogs pa dang /_chos nye bar 'dogs pa de yang rgyu'i dngos po dang 'bras bu'i dngos pos tha dad pa'o/_/de la rgyur 'gyur ba ni kun gzhi rnam par shes pa la rnam par smin pa dang rgyu mthun pa'i bag chags rgyas pa gang yin pa'o/_/'bras bur gyur pa ni sngon gyi las
[\[149a.7\]]kyis 'phangs pa yongs su rdzogs la/_rnam par smin pa'i bag chags 'byung ba rnyed nas ris mthun pa gzhan dag tu kun gzhi rnam par shes pa mngon par 'grub pa gang yin pa dang /_rgyu mthun pa'i bag chags 'byung ba rnyed nas 'jug pa'i rnam par shes pa dang nyon mongs pa can gyi yid
[\[149b\]]
[\[149b.1\]]kun gzhi'i rnam par shes pa las mngon par 'grub pa gang yin pa'o/_/de la 'jug pa'i rnam par shes pa dge ba dang mi dge ba ni kun gzhi rnam par shes pa la rnam par smin pa'i bag chags dang rgyu mthun pa'i bag chags skyed do/_/lung du ma bstan pa dang /_nyon mongs pa can
[\[149b.2\]]gyi yid ni rgyu mthun pa'i bag chags nyid skyed do/_/gyur pa rnam pa gsum bshad pa gang yin pa de yang mi shes nas/_de bas na de'i rab tu dbye ba bstan pa'i phyir ro/_/rnam par smin dang ngar sems dang /_/yul la rnam par rig pa'o/_/zhes bya ba smos so/_/gyur pa rnam pa gsum po
[\[149b.3\]]de dag ni rnam par smin pa zhes bya ba dang /_ngar sems pa zhes bya ba dang /_yul la rnam par rig pa zhes bya'o/_/de la las dge ba dang mi dge ba'i bag chags yongs su smin pa'i dbang gis ji ltar 'phangs pa'i 'bras bu mngon par 'grub pa ni rnam par smin pa'o/_/nyon mongs pa
[\[149b.4\]]can gyi yid ni rtag tu ngar sems pa'i bdag nyid yin pas ngar sems pa'o/_/gzugs la sogs pa yul so sor snang bas mig la sogs pa'i rnam par shes pa rnam pa drug ni yul la rnam par rig par bya'o/_/de'i rang gi ngo bo bshad pa med par de mi rtogs pas de bas na rang gi ngo bo
[\[149b.5\]]gang yin pa de rim pa bzhin du rab tu bstan pa'i phyir/_de la kun gzhi rnam shes ni/_/rnam smin sa bon thams cad pa/_/zhes bya ba smos so/_/de la zhes bya ba ni gang gyur pa rnam pa gsum bshad ma thag pa la bya'o/_/kun gzhi zhes bya ba ni kun gzhi rnam par shes pa la bya'o/_/rnam
[\[149b.6\]]par shes pa gang yin pa de rnam par smin par gyur pa'o/_/de kun nas nyon mongs pa'i chos thams cad kyi sa bon gyi gnas yin pas kun gzhi ste/_kun gzhi dang rten zhes bya ba ni rnam grangs su gtogs pa'o/_/yang na de la chos thams cad 'bras bu'i dngos por 'jug cing 'brel ba'am de
[\[149b.7\]]chos thams cad la rgyu'i dngos por 'jug cing 'brel bas kun gzhi'o/_/rnam par shes par byed pas rnam par shes pa'o/_/khams dang /_'gro ba dang /_skye gnas dang /_rigs thams cad du las dge ba dang mi dge ba'i rnam par smin pas rnam par smin pa'o/_/chos thams cad kyi sa bon
[\[150a\]]
[\[150a.1\]]gyi gnas yin pas sa bon thams cad pa'o/_/gal te 'jug pa'i rnam par shes pa las gud na kun gzhi rnam par shes pa yod na go ba de'i phyir dmigs pa dang rnam pa yang brjod dgos te/_dmigs pa med pa dang /_rnam pa med pa'i rnam par shes pa ni mi
[\[150a.2\]]rung ngo /_/de dmigs pa med pa dang rnam pa med par ni mi 'dod mod kyi/_'on kyang dmigs pa dang rnam pa yongs su ma chad pa'o/_/ci'i phyir zhe na/_'di ltar kun gzhi rnam par shes pa ni nang gi nye bar len pa'i rnam par rig pa dang /_phyi rol gyi rnam pa yongs su ma chad pa snod kyi rnam par rig
[\[150a.3\]]pa dang rnam pa gnyis su 'byung ste/_de la nang gi nye bar len pa ni kun brtags pa'i ngo bo nyid la mngon par zhen pa'i bag chags dang /_gnas dang bcas pa'i dbang po'i gzugs dang ming ste/_de'i dmigs pa shin tu phra ba'i phyir ro/_/de ni len pa dag dang gnas/_/rnam par rig pa mi
[\[150a.4\]]rig ste/_/gang la len pa mi rig pa dang /_gnas kyi rnam par rig pa mi rig pa yod pa'i phyir kun gzhi rnam par shes pa de len pa dang gnas kyi rnam par mi rig pa'o/_/de la len pa ni len par byed pa'o/_/de yang bdag la sogs par rnam par rtog ba'i bag chags dang /_gzugs la
[\[150a.5\]]sogs pa'i chos su rnam par rtog pa'i bag chags so/_/de la yod pa'i phyir kun gzhi rnam par shes pas bdag la sogs pa rnam par rtog pa dang /_gzugs la sogs par rtog pa 'bras bur len pas bdag la sogs pa rnam par rtog pa dang /_gzugs la sogs par rnam par rtog pa'i bag
[\[150a.6\]]chags de ni len pa zhes bya ste/_de ni 'di la 'di'o zhes tshor ba'i rnam par mi rig pas de'i phyir de ni len pa mi rig pa zhes bya'o/_/yang na gnas nye bar len pas len pa'o/_/gnas ni lus so/_/de yang gnas dang bcas pa'i dbang po'i gzugs dang ming ngo /_/de'i nye bar len pa gang
[\[150a.7\]]yin pa de ni nye bar 'gro ba ste/_de grub pa dang bde ba gcig pas len pa'o/_/de la 'dod pa dang /_gzugs kyi khams na ni gnyi ga len to/_/gzugs kyi 'dod chags dang bral bas gzugs med pa'i khams na ni/_gzugs su rnam par smin pa mi 'grub pas ming bzhi len pa nyid de/_'on
[\[150b\]]
[\[150b.1\]]kyang de na gzugs bag chags kyi dus nyid de/_rnam par smin pa'i dus ni ma yin no/_/len pa de la 'di'o zhes rig par mi nus pas de'i phyir mi rig pa zhes bya'o/_/gnas kyi rnam par rig pa snod kyi 'jig rten gnas par rnam par rig pa ste/_de yang dmigs pa dang rnam pa yongs su ma
[\[150b.2\]]chad par 'byung bas mi rig pa zhes bya'o/_/ji ltar rnam par shes pa dmigs pa dang rnam par yongs su ma chad par 'gyur zhing /_'di ni rnam par shes par smra ba ngag gi 'gog pa'i snyoms par 'jug pa la sogs pa'i dus dang mtshungs so/_/'gog pa la sogs pa'i dus na rnam par shes
[\[150b.3\]]pa med par rtog par yang mi nus te/_rigs pa dang 'gal ba dang mdo dang 'gal ba'i phyir ro/_/de la kun gzhi rnam shes ni zhes smos pas rnam par shes pa ni nges par sems las byung ba rnams dang mtshungs par ldan pa de'i phyir sems las byung ba gang dag yin pa dang /_du zhig dang mtshungs
[\[150b.4\]]par ldan pa yang bshad dgos la/_de bzhin du ci sems las byung ba de dag dang rtag tu mtshungs bar ldan nam/_'on te ma yin zhe na/_de'i phyir/_rtag tu reg dang yid byed dang /_/reg dang 'du shes sems par ldan/_/zhes bya ba smos so/_/rtag tu zhes bya ba ni kun gzhi rnam par
[\[150b.5\]]shes pa ji srid pa de srid du reg pa dang /_yid la byed pa dang /_tshor ba dang /_'du shes dang /_sems pa zhes bya ba kun du 'gro ba'i chos lnga po 'di dag dang ldan no/_/reg pa ni tshor ba'o/_/de la reg pa ni gsum 'dus nas dbang po'i 'gyur ba yongs su gcod pa ste/_tshor ba'i rten byed pa'i
[\[150b.6\]]las can no/_/dbang po dang /_yul dang /_rnam par shes pa gsum nyid gsum mo/_/de rgyu dang 'bras bu'i dngos por dus mnyam du gnas pa ni gsum 'dus pa'o/_/de yod na de dang dus mnyam pa nyid na bde ba la sogs pa'i tshor ba dang mthun pa dbang po'i 'gyur ba gang yin pa de dang 'dra ba
[\[150b.7\]]bde ba la sogs pa myong bar 'gyur ba'i yul gyi rnam pa yongs su gcod pa gang yin pa de reg pa'o/_/dbang po dang bye brag gang gis bde ba dang sdug bsngal la sogs pa'i rgyu nyid du 'gyur ba de ni de'i 'gyur ba'o/_/reg pa yang dbang po'i 'gyur ba dang 'dra bas dbang po'i reg
[\[151a\]]
[\[151a.1\]]pa'am/_dbang bos reg pas reg pa zhes bya'o/_/de'i phyir yul gyi 'gyur ba yongs su gcod pa'i bdag nyid yin du zin kyang dbang po'i 'gyur ba yongs su gcod pa zhes bya ba bshad do/_/'di'i las ni tshor ba'i rten te/_de skad du mdo las kyang /_bde ba myong
[\[151a.2\]]bar 'gyur ba'i reg pa la brten nas/_bde ba'i tshor ba 'byung ngo zhes rgya cher gsungs so/_/yid la byed pa ni sems kyi 'jug pa'o/_/'jug par byed pas 'jug pa ste/_dmigs pa la gang gis sems mngon du phyogs par byed pa'o/_/de ni dmigs pa la sems 'dzin pa'i las
[\[151a.3\]]can te/_sems 'dzin ba ni dmigs pa de nyid la sems yang dang yang du gtod pa'o/_/las de yang sems kyi rgyun gyi dmigs pa nges par yid la byed par bye brag can gyi dbang du byas nas bshad kyi/_de sems kyi skad cig re re la ni ma yin no/_/de ni skad cig re re nyid la las byed pa
[\[151a.4\]]yin gyi/_skad cig gzhan la ni ma yin no/_/tshor ba ni myong ba'i rang bzhin no/_/de yang yul sim par byed pa dang /_gdung bar byed pa dang /_de gnyi ga'i rnam pa las dben pa'i rang gi ngo bo mngon du byed pa'i bye brag gis rnam pa gsum du 'gyur te/_bde ba dang /_sdug bsngal ba dang
[\[151a.5\]]sdug bsngal ba yang ma yin bde ba yang ma yin pa'o/_/'di snyam du sems te/_las dge ba dang /_mi dge ba rnams kyi 'bras bu rnam par smin pa 'dir myong bar byed pas myong ba ste/_de la bde ba myong ba ni las dge ba rnams kyi 'bras bu rnam par smin pa'o/_/sdug bsngal myong ba ni las
[\[151a.6\]]mi dge ba rnams kyi 'bras bu rnam par smin pa'o/_/sdug bsngal yang ma yin bde ba yang ma yin pa myong ba ni las dge mi dge gnyi ga'i 'bras bu rnam par smin pa'o snyam du sems so/_/'dir kun gzhi rnam par shes pa nyid las dge ba dang /_mi dge ba'i rnam par smin pa dang /_don dam
[\[151a.7\]]par na de dang mtshungs par ldan pa'i btang snyoms nyid las dge ba dang /_mi dge ba rnams kyi 'bras bu rnam par smin pa'o/_/bde ba dang sdug bsngal ni las dge ba dang /_mi dge ba'i rnam par smin pa las byung ba'i phyir rnam par smin pa zhes nye bar 'dogs so/_/de la bde ba myong ba ni
[\[151b\]]
[\[151b.1\]]gang byung na 'bral bar mi 'dod pa dang /_'gags na slar phrad par 'dod pa skye'o/_/sdug bsngal myong ba ni gang byung na bral bar 'dod pa dang /_'gags na slar phrad par mi 'dod pa'o/_/sdug bsngal yang ma yin bde ba yang ma yin pa myong ba ni gang byung ngam 'gags kyang rung gnyi ga
[\[151b.2\]]mi skye ba'o/_/'du shes ni yul la mtshan mar 'dzin pa'o/_/yul ni dmigs pa'o/_/mtshan ma ni de'i bye brag sngon po dang /_ser po la sogs pa dmigs pa rnam par gzhag pa'i rgyu'o/_/de la 'dzin pa ni 'di sngon po nyid yin gyi ser po ni ma yin no zhes rtog pa'o/_/sems
[\[151b.3\]]pa ni sems mngon par 'du byed pa yid g.yo bar byed pa ste/_gang yod na khab long gi dbang gis lcags g.yo ba bzhin du dmigs pa la sems g.yo bar byed pa'o/_/tshor ba ni rnam pa gsum ste/_bde ba dang /_sdug bsngal ba dang /_sdug bsngal ba yang ma yin pa de ba yang ma
[\[151b.4\]]yin pa'o/_/chos kyang rnam pa bzhi ste/_dge ba dang /_mi dge ba dang /_bsgribs pa'i lung du ma bstan pa dang /_ma bsgribs pa'i lung du ma bstan pa yin no/_/de la kun gzhi rnam par shes pa la tshor ba spyir bshad pas tshor ba rnam pa gsum las tshor ba gang yin pa mi shes
[\[151b.5\]]la/_de bzhin du de yang ci dge ba'am/_mi dge ba'am/_bsgribs la lung du ma bstan pa'am/_ma bsgribs la lung du ma bstan pa gang yin gtol med pas de'i phyir/_de la tshor ba btang snyoms te/_de ni ma bsgribs lung ma bstan/_/zhes bya ba smos so/_/de la zhes bya ba
[\[151b.6\]]ni kun gzhi rnam par shes pa nyid kyi skabs yin pas der bsnyegs so/_/kun gzhi rnam par shes pa la tshor ba btang snyoms nyid yin gyi/_bde ba yang ma yin sdug bsngal ba yang ma yin te/_de gnyis kyi dmigs ba dang /_rnam pa yongs su chad pa'i phyir ro/_/de ni ma bsgribs lung ma
[\[151b.7\]]bstan/_/zhes bya ba yang kun gzhi rnam par shes pa la bsnyegs so/_/de la ma bsgribs pa smos pa ni bsgribs pa'i lung du ma bstan pa rnam par gcad pa'i phyir ro/_/lung du ma bstan pa smos pa ni dge ba dang /_mi dge ba rnam par bcad pa'i phyir ro/_/yid kyis pa'i nye ba'i nyon mongs pa glo
[\[152a\]]
[\[152a.1\]]bur ba rnams kyis ma bsgribs pa'i phyir ma bsgribs pa'o/_/rnam par smin pa yin pas rnam par smin par gyur pa ni dge ba dang mi dge bar lung bstan du med pas lung du ma bstan pa'o/_/reg la sogs pa yang de bzhin no/_/ji ltar kun gzhi rnam par shes pa
[\[152a.2\]]gcig tu rnam par smin pa dang /_dmigs pa dang rnam pa yongs su ma chad pa dang /_rtag tu reg pa la sogs pa dang ldan pa dang /_de la tshor ba btang snyoms nyid dang /_ma bsgribs la lung du ma bstan pa de bzhin du reg pa la sogs pa yang gcig tu rnam par smin pa nyid dang /_dmigs
[\[152a.3\]]pa dang rnam pa yongs su ma chad pa dang /_bdag ma gtogs par gzhan bzhi dang /_kun gzhi rnam par shes pa dang rtag tu ldan no/_/de dag las tshor ba btang snyoms nyid dang /_ma bsgribs la lung du ma bstan pa yang kun gzhi rnam par shes pa bzhin te/_rnam par smin pa dang mtshungs
[\[152a.4\]]par ldan pa rnams rnam par smin pa ma yin pa dang /_dmigs pa dang rnam pa yongs su ma chad pa yang dmigs pa dang /_rnam pa yongs su chad mi srid de/_gzhan du yang de bzhin du brjod par bya'o/_/ci kun gzhi rnam par shes pa de ji srid 'khor gyi nang du tha dad pa med par 'jug pa zhig
[\[152a.5\]]gam/_'on te rgyun gyis 'jug ce na/_de gcig pu tha dad pa med par 'jug pa ma yin te skad cig pa'i phyir ro/_/'on kyang de ni rgyun 'bab chu bo bzhin/_/de ni zhes bya ba ni kun gzhi rnam par shes pa nyid dang sbyar ro/_/de la rgyun ni rgyu dang 'bras bu bar chad med par rgyun du 'byung
[\[152a.6\]]ba'o/_/chu'i tshogs kyi snga phyi'i chu rgyun mi 'chad par 'bab pa ni chu bo zhes bya'o/_/ji ltar chu bo rtswa dang shing dang lci ba la sogs pa de ded cing 'bab pa de bzhin du kun gzhi rnam par shes pa bsod nams dang bsod nams ma yin pa dang /_mi g.yo ba'i las kyi bag chags dang ldan
[\[152a.7\]]pa yang reg pa dang yid la byed pa la sogs pa bsdus nas ji srid 'khor gyi bar du rgyun mi 'chad par rgyun du 'byung ngo /_/de ltar rgyun du 'byung ba de gang gi tshe na ldog par 'gyur snyam pa la/_dgra bcom nyid na de ldog go/_/zhes bya ba smos so/_/dgra bcom pa nyid ces bya ba ci zhe na gang
[\[152b\]]
[\[152b.1\]]dang ldan na 'di dgra bcom pa zhes bya'o/_/ci dang ldan na dgra bcom pa zhes bya zhe na/_zad pa shes pa dang /_mi skye ba shes pa thob pa'i phyir ro/_/de'i tshe kun gzhi rnam par shes pa la gnas ngan len ma lus par spangs pa'i phyir/_kun gzhi rnam par shes pa ldog par 'gyur te/_de
[\[152b.2\]]nyid kyi dus na dgra bcom pa'o/_/rnam par smin par gyur pa rnam par dbye ba dang bcas pa bshad zin to/_/da ni ngar sems pa zhes bya ba gyur pa gnyis pa ste/_de la gnas te rab 'byung zhes rgya cher smos pa'o/_/de la ji ltar mig la sogs pa'i rnam par shes pa rnams kyi
[\[152b.3\]]gnas mig la sogs pa dang /_gzugs la sogs pa ni dmigs par grags pa de bzhin du nyon mongs pa can gyi yid kyi gnas dang dmigs par ma grags te/_rnam par shes pa gnas dang dmigs pa la mi ltos pa ni mi rung bas de'i phyir nyon mongs pa can gyi yid kyi gnas dang
[\[152b.4\]]dmigs pa bstan pa dang /_nges pa'i tshig bstan pa'i phyir/_de la gnas te rab 'byung zhing /_/de la dmigs pa yid ces bya/_/rnam shes par sems bdag nyid can/_/zhes bya ba smos so/_/de la gnas te rab tu 'byung zhes bya ba la/_de la zhes bya ba'i sgra ni kun gzhi rnam par
[\[152b.5\]]shes pa nyid la sbyar ro/_/kun gzhi rnam par shes pa ni de'i bag chags kyi gnas yin te/_de bas na de la gnas bcas nas 'byung ste/_rgyun gyis skye zhes bya ba'i tha tshig go/_/yang na khams sam sa gang du kun gzhi rnam par shes pa rnam par smin pa thob par nyon mongs pa can gyi
[\[152b.6\]]yid de yang khams de dang sa de'i yin te/_de kun gzhi de la rag lus pas 'jug pa'i phyir de la gnas te 'byung ba'o/_/de la dmigs pa zhes bya ba ni kun gzhi rnam par shes pa nyid la dmigs pa ste/_'jig tshogs la lta ba la sogs pa dang mtshungs par ldan bas kun gzhi rnam
[\[152b.7\]]par shes pa lang dang nga yir dmigs pa'i phyir ro/_/ji ltar na sems gang las byung ba de nyid de'i dmigs par 'gyur zhe na/_ji ltar kha cig de mi 'dod kyang dus la lar sems gang las yid kyi rnam par shes pa 'byung ba de nyid dmigs pa yin zhing de 'byung ba lta bu'o/_/yid ces
[\[153a\]]
[\[153a.1\]]bya ba'i rnam par shes pa ni yid ces bya ba'i rnam par shes pa kun gzhi rnam par shes pa gang yin pa de la brten te 'byung ba'o/_/de la dmigs pa yid ces bya/_/zhes bya ba 'dis ni kun gzhi rnam par shes pa dang /_'jug pa'i rnam par shes pa las rnam par
[\[153a.2\]]'byed do/_/yang de'i rang bzhin gang yin snyam pa la/_ngar sems bdag nyid can zhes bya ba smos te/_de ltar ngar sems pa'i bdag nyid yin pas nges pa'i tshig gi tshul gyis yid ces bya'o/_/rnam par shes pa'i rang gi ngo bo yin pas de nges par sems las byung ba rnams dang
[\[153a.3\]]mtshungs par ldan par gyur na sems las byung ba ni gang dag dang ji snyed dus ni/_ji srid du mtshungs par ldan par 'gyur ba de mi shes te/_de'i phyir/_bsgribs la lung du ma bstan pa'i/_/nyon mongs bzhi dang rtag tu 'grogs/_/zhes bya ba smos so/_/sems las byung ba dag
[\[153a.4\]]ni rnam pa gnyis te/_nyon mongs pa dang de las gzhan pa'o/_/de las gzhan pa dag las rnam par dbye ba'i phyir/_nyon mongs pa zhes bya ba smos so/_/nyon mongs pa'ang drug ste/_de dag thams cad dang mtshungs par ldan pa ma yin pas de'i phyir bzhi zhes bya ba smos so/_/'grogs
[\[153a.5\]]zhes bya ba ni mtshungs par ldan pa'o/_/nyon mongs pa yang rnam pa gnyis te mi dge ba dang /_bsgribs la lung du ma bstan pa'o/_/mi dge ba dag las bye brag tu dbye ba'i phyir bsgribs la lung du ma bstan zhes bya ba smos so/_/bsgribs pa'i rnam par shes pa ni mi dge ba rnams dang mtshungs
[\[153a.6\]]par ldan pa mi srid de/_bsgribs ba ni nyon mongs pa can gyi phyir ro/_/lung du ma bstan pa ni dge ba dang mi dge ba nyid du lung bstan du med pa'i phyir ro/_/rtag tu zhes bya ba ni dus thams cad du ste/_ji srid du de yod pa de srid du de dag dang mtshungs par ldan no/_/spyir bstan pas khyad
[\[153a.7\]]par mi shes nas khyad par ston to/_/bdag tu lta dang bdag tu rmongs/_/bdag rgyal bdag chags zhes bya ba ste/_nye bar len pa'i phung po rnams la bdag tu mthong ba ni bdag tu lta ba ste/_'jig tshogs la lta ba zhes bya ba'i tha tshig go/_/rmongs pa ni mi shes pa ste/_bdag
[\[153b\]]
[\[153b.1\]]mi shes pa ni bdag tu rmongs pa'o/_/bdag tu nga rgyal ni bdag gi yul la ngar sems pa ste/_nga'o snyam pa'i nga rgyal zhes bya ba'i tha tshig go/_/bdag chags ni bdag la chags pa ste/_bdag la dga' zhes bya ba'i tha tshig go/_/de la kun gzhi rnam par shes pa'i rang gi ngo bo
[\[153b.2\]]la rmongs par gyur na kun gzhi rnam par shes pa la bdag tu lta ba 'byung ngo /_/bdag tu mthong bas sems khengs pa gang yin pa de ni nga'o snyam pa'i nga rgyal lo/_/de gsum yod na bdag tu bsams pa'i dngos po la mngon par chags pa gang yin pa de ni bdag la chags pa'o/_/yang
[\[153b.3\]]smras pa/_ma rig pa dang bdag lta dang /_/nga'o nga rgyal srid 'di bzhis/_/kun gzhi nyon mongs can 'gyur yid/_/ngar sems pa yi mtshan nyid de/_/phyin ci log gi rgyu byed pa'ang /_/yid de de dag nyon mongs can/_/sems dge lung du ma bstan tshe/_/rtag tu ngar 'dzin rgyu yin
[\[153b.4\]]no/_/bdag tu rmongs pa la sogs pa nyon mongs pa de dag kyang yid bzhin dus dgu pa ste/_'dir spyir brjod pa ci rang gis pa nyid dang mtshungs par ldan nam/_'on te gzhan gyis pa dag dang mtshungs par ldan pa mi shes nas/_de'i phyir gang du skyes pa de'i'o zhes bya ba smos so/_/gang
[\[153b.5\]]du skyes pa ni gang du byung ba'o/_/de'i'o zhes bya ba ni khams dang sa gang du skyes pa khams de dang sa de nyid kyi dang mtshungs par ldan te/_khams gzhan dag kyang sa gzhan dag gi dang ni ma yin no/_/ci de nyon mongs pa bzhi nyid dang mtshungs par ldan nam/_smras pa ma yin no/_/'on
[\[153b.6\]]kyang gzhan reg sogs kyang mtshungs par ldan no zhes bya bar sbyar ro/_/kyang zhes bya ba'i sgra ni bsdu ba'i don to/_/reg sogs zhes bya ba ni reg pa dang /_yid la byed pa dang /_tshor ba dang /_'du shes dang /_sems pa ste/_chos lnga po de dag ni kun du 'gro bas rnam par shes pa thams
[\[153b.7\]]cad dang mtshungs par ldan te/_de dag kyang gang du skyes pa de nyid dang mtshungs par ldan gyi/_khams dang sa gzhan gyi dang ni ma yin no/_/yang na gzhan zhes bya ba ni rtsa ba'i rnam par shes pa dang mtshungs par ldan pa dag las rnam par dbye ba'i phyir te/_rtsa ba'i rnam par shes pa'i reg pa la sogs pa ni ma
[\[154a\]]
[\[154a.1\]]bsgribs la lung du ma bstan pa'o/_/nyon mongs pa can gyi yid ni yid bzhin du bsgribs la lung du ma bstan pa'o/_/gal te nyon mongs pa can gyi yid de dge ba dang /_nyon mongs pa can dang /_lung du ma bstan pa'i dus na yang bye brag med par 'byung na ni de'i
[\[154a.2\]]ldog pa med par 'gyur ro/_/mi ldog na ni de la thar pa ga la yod de thar pa med par ji ltar mi 'gyur zhe na/_mi 'gyur te/_/'di ltar de la dgra bcom med/_/'gog pa'i snyoms par 'jug la med/_/'jig rten 'das pa'i lam na'ang med/_/dgra bcom pa ni nyon mongs pa ma lus
[\[154a.3\]]par spangs pas nyon mongs pa can gyi yid med de/_de ni srid pa'i rtse mo'i nyon mongs pa bsgoms pas spang bar bya ba bzhin du dgra bcom pa nyid thob pa na bar chad med pa'i lam nyid kyis spongs te/_de na dgra bcom pa nyid kyi tshe na nyon mongs pa gzhan bzhin du med do/_/phyir mi
[\[154a.4\]]'ang ba ci yang med pa'i skye mched kyi 'dod chags dang bral ba 'gog pa'i snyoms par 'jug pa thob pa yang lam gyi stobs kyis 'gog pa'i snyoms par 'jug pa thob pas 'gog pa'i snyoms par 'jug pa'i dus na yang lam bzhin du 'gag par 'gyur ro/_/'gog pa las langs nas
[\[154a.5\]]yang kun gzhi rnam par shes pa nyid las 'byung ngo /_/'jig rten 'das pa'i lam na'ang med/_/'jig rten las 'das pa smos pa ni 'jig rten pa rnam par gcad pa'i phyir ro/_/'jig rten pa'i lam na ni nyon mongs pa can gyi yid 'byung ba nyid do/_/bdag med par mthong ba ni
[\[154a.6\]]bdag la sogs par lta ba'i gnyen po yin pas 'jig rten las 'das pa'i lam na de 'byung bar mi nus te/_gnyen po dang mi mthun pa'i phyogs gnyis cig car du med pas 'jig rten las 'das pa'i lam na de 'gag go/_/de las langs nas yang kun gzhi rnam par shes
[\[154a.7\]]pa nyid las 'byung ngo /_/'di ni gyur pa nyid pa'o/_/zhes bstan pa bshad zin to/_/zhes mjug sdud pa'o/_/gyur pa gnyis pa'i 'og tu gyur pa gsum pa brjod dgos pas/_gsum pa yul rnam drug po la/_/dmigs pa gang yin de dag ste/_/zhes bya ba smos so/_/gsum
[\[154b\]]
[\[154b.1\]]pa ni rnam par shes pa gyur pa zhes bya ba'i tshig gi lhag ma'o/_/rnam drug ces bya ba ni rnam pa drug ste/_gzugs dang /_sgra dang /_dri dang /_ro dang /_reg bya dang /_chos kyi bdag nyid kyi yul lo/_/yul la dmigs pa gang yin pa ni 'dzin pa dang rtog pa zhes bya ba'i tha tshig go/_/
[\[154b.2\]]de yang ci dge ba'am mi dge ba'am lung du ma bstan pa zhig ce na/_de'i phyir/_dge dang mi dge gnyi ga min/_/zhes bya ba smos so/_/dge ba dang mi dge ba dang /_gnyi ga min zhes bya ba lung du ma bstan pa'ang ma yin te/_ma chags pa dang zhe sdang med pa dang gti mug med pa dang
[\[154b.3\]]mtshungs par ldan pa ni dge ba'o/_/chags pa dang zhe sdang dang gti mug dang mtshungs par ldan pa ni mi dge ba'o/_/dge ba dang mi dge ba dang mtshungs par ldan pa ma yin pa ni gnyi ga ma yin pa ste/_dge ba'ang ma yin mi dge ba'ang ma yin zhes bya ba'i tha tshig go/_/de yang sems las byung ba ci
[\[154b.4\]]'dra ba dag dang mtshungs par ldan pa de dang mtshungs par ldan pa'i sems las byung ba ni ci snyed cig yod ce na/_de'i phyir/_kun du 'gro ba bye brag nges/_/sems las byung ba dge ba dang /_/de bzhin nyon mongs nye nyon mongs/_/tshor ba gsum dang de mtshungs ldan/_/zhes
[\[154b.5\]]bya ba smos so/_/kun du 'gro ba la sogs pa gang bstan pa de dag mi shes te/_de bas na de rab tu bstan pa'i phyir/_dang po'i reg la sogs pa dang zhes bya ba smos so/_/thog mar bshad pas dang po ste/_/'di ltar kun du 'gro ba dang /_/rtag tu reg dang yid byed dang /_/reg dang 'du shes
[\[154b.6\]]sems par ldan/_/zhes bya ba thog ma nyid du bshad pa'o/_/de dag gi dang po ni reg pa yin pas reg pa la sogs pa'o/_/reg pa dang yid la byed pa la sogs pa chos lnga po de dag ni sems thams cad kyi rjes su 'gro bas kun du 'gro ba dag go/_/'di ltar de dag ni kun gzhi rnam par shes
[\[154b.7\]]pa dang /_nyon mongs pa can gyi yid dang /_'jug pa'i rnam par shes pa rnams la bye brag med par 'byung ngo /_/bye brag tu nges pa'i dbang du byas nas/_'dun mos dran dang bcas pa dang /_/ting nge 'dzin blo bye brag nges/_/zhes bya ba smos so/_/bye brag can la nges pas bye brag tu nges pa ste/_
[\[155a\]]
[\[155a.1\]]de dag gi yul ni bye brag can nyid yin gyi thams cad ni ma yin no/_/de la 'dun pa ni bsams pa'i dngos po la 'dod pa ste/_ma bsams pa la 'dun pa med pa'i phyir yul so sor nges pa nyid du bstan pa yin no/_/blta ba dang mnyan par bya ba la sogs
[\[155a.2\]]pa'i yul bsams pa'i dngos po gang yin pa de ni bsams pa'o/_/de la mthong ba dang thos ba la sogs par smon pa ni 'dun pa ste/_da ni brtson 'grus rtsom pa'i rten byed pa'i las can no/_/mos pa ni nges pa'i dngos po la de bzhin du nges par 'dzin pa'o/_/nges par smos pa ni nges pa
[\[155a.3\]]ma yin pa dgag pa'i phyir te/_rigs pa'am yid ches pa'i lung gi dngos po la the tshom med pa gang yin pa de nges pa ste/_mi rtag pa dang sdug bsngal ba la sogs pa'i rnam pa gang gis rnam par nges pa'i rnam pa de nyid kyis dngos po de la sems 'jog pa ste/_'di ni de bzhin
[\[155a.4\]]nyid kyi gzhan du ni ma yin no zhes nges par 'dzin pa ni mos pa'o/_/de ni mi 'phrogs pa nyid kyi las can te/_mos pa gces su byed pa ni phas kyi rgol ba rnams kyis rang gi grub pa'i mtha' las 'phrog par mi nus so/_/dran pa ni 'dris pa'i dngos po ma brjed pa ste/_sems
[\[155a.5\]]kyi mngon par brjod pa nyid do/_/'dris pa'i dngos po ni sngon gyi myong ba'o/_/ma brjed pa ni dmigs pa la 'dzin pa chud mi za bar byed pa'i rgyu'o/_/sngon bzung ba'i dngos po la dmigs pa'i rnam pa yang dang yang dran pa ni mngon par brjod pa ste mngon par brjod pa kho na mngon par brjod
[\[155a.6\]]pa nyid do/_/de ni rnam par mi g.yeng ba'i las can te/_dmigs pa mngon par brjod pa yod na dmigs pa gzhan nam/_rnam pa gzhan la sems rnam par g.yeng ba med pas rnam par g.yeng ba med pa'i las can no/_/ting nge 'dzin ni brtag pa'i dngos po la sems rtse gcig pa nyid do/_/brtag pa'i
[\[155a.7\]]dngos po ni yon tan du'am/_nges par brtag par bya'o/_/rtse gcig pa nyid ni dmigs pa gcig pa nyid do/_/sems mnyam par gzhag na yang dag pa ji lta ba bzhin du rab tu shes pa'i phyir shes pa'i rten byed pa'i las can no/_/blo ni shes rab bo/_/de yang brtag pa'i
[\[155b\]]
[\[155b.1\]]dngos po nyid rab tu rnam par 'byed pa ste/_rigs pa dang /_rigs pa ma yin pas bskyed pa dang /_gzhan pa'o/_/rnam par 'byed par byed pas rab tu rnam par 'byed pa ste/_rang dang spyi'i mtshan nyid 'dres pa lta bu'i chos rnams la yang dag pa'am log par so sor rtogs pa'o/_/
[\[155b.2\]]rigs pa ni gsha' ba ste/_de yang yid ches pa'i lung dang /_rjes su dpag pa dang mngon sum mo/_/rigs pa rnam pa de gsum gyis bskyed pa gang yin pa de ni rigs pas bskyed pa'o/_/de yang thos pa las byung ba dang /_bsams pa las byung ba dang /_bsgoms pa las byung
[\[155b.3\]]ba ste/_de la yid ches pa'i gsung rab tshad ma nyid kyis rtogs pa gang yin pa de ni thos pa las byung ba'o/_/rigs pa nges par sems pa las skyes pa ni bsams pa las byung ba'o/_/ting nge 'dzin las skyes pa ni bsgoms pa las byung ba'o/_/rigs pa ma yin pa ni yid ches pa
[\[155b.4\]]ma yin pa'i lung dang /_rjes su dpag par snang ba dang /_log par bsams pa'i ting nge 'dzin te/_rigs pa ma yin pa des bskyed pa ni rigs pa ma yin pas bskyed pa'o/_/skye ba thob pa dang 'jig rten pa'i tha snyad shes pa ni rigs pas bskyed pa'ang ma yin/_mi rigs pas bskyed
[\[155b.5\]]pa'ang ma yin no/_/'di ni som nyi zlog pa'i las can te/_som nyi zlog pa ni shes rab kyis chos rnams rab tu rnam par phye nas nges pa 'thob pa'i phyir ro/_/chos lnga po de dag ni phan tshun tha dad du gyur nas 'byung ba'o/_/de ltar na gang du mos pa der gzhan dag gdon mi za bar mi 'byung ste/_
[\[155b.6\]]thams cad la yang de bzhin du brjod par bya'o/_/bye brag tu nges pa rnams bshad zin to//_//da ni de'i 'og tu bstan pa dge ba dag brjod dgos pas de'i phyir/_dad dang ngo tsha khrel yod dang /_/ma chags la sogs gsum brtson 'grus/_/shin tu sbyangs dang
[\[155b.7\]]bag yod bcas/_/rnam mi 'tshe dge zhes bya ba smos te/_de dag ni chos bcu gcig go zhes bya ba ni tshig gi lhag ma'o/_/de la dad pa ni las dang /_'bras bu dang ldan pa dang /_dkon mchog yod pa dang /_yon tan can dang nus pa dag la mngon par yid ches pa dang /_sems dang
[\[156a\]]
[\[156a.1\]]ba dang /_'dod pa'o/_/dad pa ni rnam pa gsum du 'gyur te/_dngos po yod pa yon tan can nam/_yon tan can ma yin pa la yid ches pa'i rnam pa dang /_yod pa yon tan can la dang ba'i rnam pa dang /_yod pa yon tan thob bar byed dam skyes pa nus
[\[156a.2\]]pa la 'dod pa'i rnam pa'o/_/sems dang ba zhes bya ba la/_dad pa ni sems kyi rnyog pa dang mi mthun pas de'i phyir de dang mtshungs par ldan pa nyon mongs pa dang /_nye ba'i nyon mongs pa'i dri ma'i rnyog pa med pas sems dang ba la brten te dang bar 'gyur bas dang ba zhes bya'o/_/de ni
[\[156a.3\]]'dun pa'i rten byed pa'i las can no/_/ngo tsha shes pa ni bdag gam chos kyi dbang du byas te/_kha na ma tho bas 'dzem pa'o/_/dam pa rnams kyis smad pa dang /_rnam par smin pa mi 'dod pa yin pas/_sdig pa nyid kha na ma tho ba ste/_byas kyang
[\[156a.4\]]rung ma byas kyang rung /_kha na ma tho ba des/_sems bag 'khums pa'i 'dzem pa gang yin pa de ni ngo tsha shes pa'o/_/'di ni nyes par spyod pa legs par sdom pa'i rten byed pa'i las can no/_/khrel yod pa ni 'jig rten gyi dbang du byas te kha na ma tho bas 'dzem pa'o/_/
[\[156a.5\]]'jig rten na 'di ni smad pa ste/_bdag la las 'di lta bu rig na smod par 'gyur ro zhes tshigs su bcad pa ma yin pa la sogs pa'i 'jigs pas kha na ma tho ba la 'dzem pa ste/_'di yang nyes par spyod pa legs par sdom pa'i rten byed pa'i las can no/_/ma chags pa ni chags
[\[156a.6\]]pa'i gnyen po'o/_/chags pa zhes bya ba ni srid pa dang srid pa'i yo byad rnams la kun du chags pa dang smon pa gang yin pa'o/_/de'i gnyen po ni ma chags pa ste/_srid pa dang srid pa'i yo byad rnams la ma chags pa dang mi phyogs pa'o/_/'di ni nyes bar spyod pa la mi 'jug pa'i
[\[156a.7\]]rten byed pa'i las can no/_/zhe sdang med pa ni zhe sdang gi gnyen po ste/_zhe sdang ni sems can rnams dang /_sdug bsngal dang sdug bsngal gyi gnas kyi chos rnams la kun nas mnar sems pa'o/_/zhe sdang med pa ni zhe sdang gi gnyen po yin pas sems can rnams dang /_sdug bsngal
[\[156b\]]
[\[156b.1\]]ba dang sdug bsngal gyi gnas kyi chos rnams la kun nas mnar sems med pa'o/_/'di yang nyes par spyod pa la mi 'jug pa'i rten byed pa'i las can no/_/gti mug med pa ni gti mug gi gnyen po ste/_yang dag pa ji lta ba bzhin du yang dag par rtogs pa'o/_/gti mug
[\[156b.2\]]ni las dang 'bras bu dang /_bden pa dang /_dkon mchog rnams mi shes pa'o/_/gti mug gi gnyen po yin pas gti mug med pa ni las dang 'bras bu dang /_bden pa dang /_dkon mchog de dag yang dag par rtogs pa ste/_'di yang nyes par spyod pa la mi 'jug pa'i rten
[\[156b.3\]]byed pa'i las can no/_/brtson 'grus ni le lo'i gnyen po ste/_dge ba la sems mngon par spro ba yin gyi/_nyon mongs pa can la ni ma yin no/_/nyon mongs pa can la spro ba ni le lo yin pas le lo nyid do/_/'di ni dge ba'i phyogs yongs su rdzogs par byed pa dang /_yongs su
[\[156b.4\]]sgrub pa'i las can no/_/shin tu sbyangs pa ni gnas ngan len gyi gnyen po ste/_lus dang sems las su rung ba nyid do/_/gnas ngan len gyi lus dang sems las su mi rung ba nyid dang /_kun nas nyon mongs pa'i chos kyi sa bon rnams te/_de med na shin tu sbyangs pa yod pa'i
[\[156b.5\]]phyir ro/_/de la lus las su rung ba ni lus rang gi dgos pa rnams la ldang ba yang ba gang las 'byung ba'o/_/sems las su rung ba ni yang dag pa yid la byed pa la zhugs pa'i sems kyi sim pa dang /_yang ba'i rgyu sems las byung ba chos gzhan du gyur pa gang yin pa ste/_de dang
[\[156b.6\]]ldan na dmigs pa la sems thogs pa med par 'jug pas de'i phyir sems las su rung ba zhes bya'o/_/lus kyi reg bya'i khyad par dga' bas zin pa la lus shin tu sbyangs par rig par bya ste/_yid dga' na lus shin tu sbyangs par 'gyur ro zhes mdo las 'byung ba'i phyir ro/_/'di
[\[156b.7\]]ni de'i dbang gis gnas gyur pas nyon mongs pa'i sgrib pa ma lus par sel ba'i las can no/_/bag yod bcas ni bag yod pa dang bcas pas bag yod bcas pa ste/_de yang gang zhe na/_btang snyoms so/_/de ci'i phyir zhe na/_gcig tu dge ba dang 'dir dge ba thams cad bshad pa'i
[\[157a\]]
[\[157a.1\]]skabs yin pa dang /_dad pa la sogs pa bzhin du mngon du ma smos pa dang /_dge ba lhag pa gzhan med pa'i phyir/_btang snyoms nyid la bya bar mngon no/_/de la bag yod pa ni bag med pa'i gnyen po'o/_/ma chags pa nas brtson 'grus kyi bar ni bag yod pa ste/_
[\[157a.2\]]gang ma chags pa la sogs pa la gnas nas mi dge ba'i chos rnams spong zhing de'i gnyen po dge ba'i chos rnams kyang sgom pa ma chags pa la sogs pa de dag ni bag yod pa'o/_/de bas na bag med pa'i gnyen po nyid de/_bag med pa ni 'di las zlog pa'i phyir ro/_/de ni 'jig rten
[\[157a.3\]]pa dang /_'jig rten las 'das pa'i phun sum tshogs pa thams cad yongs su rdzogs par byed pa'i las can no/_/btang snyoms ni sems mnyam pa nyid dang /_sems rnal du 'jug pa nyid dang /_sems lhun gyis grub pa nyid de/_tshig 'di gsum gyis btang snyoms kyi thog
[\[157a.4\]]ma dang /_bar dang /_tha ma'i dus bstan to/_/'di la bying ba dang /_rgod pa ni sems mi mnyam ba ste/_de med pas thog mar sems mnyam pa nyid do/_/de'i 'og tu mngon par 'du bya ba med cing bsgrim mi dgos par mnyam par gzhag pa'i sems ci rigs par mnyam pa nyid du
[\[157a.5\]]'jug pa ni rnal du 'dug pa nyid do/_/de'i dus na bsgoms nas ring por ma lon pa'i phyir bying ba dang rgod pa 'byung bar dogs pa dang ldan no/_/de'i 'og tu bsgom ba khyad zhugs par gyur pas de'i mi mthun pa'i phyogs thag ring du gyur pa'i phyir dgos pa med de/_bying ba dang rgod pa ni gnyen
[\[157a.6\]]po'i rgyu rnams la rtsol ba mi byed par lhun gyis grub pa'i dus na sems lhun gyis grub pa nyid de/_'di ni nyon mongs pa dang /_nye ba'i nyon mongs pa thams cad kyi skabs mi 'byed pa'i rten byed pa'i las can no/_/rnam par mi 'tshe ba ni rnam par 'tshe ba'i gnyen po ste/_gsod
[\[157a.7\]]pa dang 'ching ba la sogs pas sems can rnams la rnam par tho mi 'tshams bas mi 'tshe ba ste/_sems can rnams la snying rje ba/_/bsod nyams sel bas snying rje ba'o/_/bsod nyams zhes bya ba ni bde ba ste/_bde ba sel zhes bya ba'i tha tshig go/_/snying rje can ni pha rol sdug
[\[157b\]]
[\[157b.1\]]bsngal na sdug bsngal bar 'gyur ba'i phyir ro/_/'di ni rnam par tho mi 'tshams pa'i las can no/_/dge ba bcu gcig bshad zin to//_//de'i 'og tu nyon mongs pa rnams bstan pas de'i phyir de dag gi dbang du byas te/_nyon mongs ni/_'dod chags khong khro
[\[157b.2\]]gti mug dang /_/nga rgyal lta ba the tshom mo/_/zhes bya ba smos so/_/'dod chags dang khong khro ba dang gti mug ni 'dod chags khong khro gti mug go/_/de la 'dod chags ni srid pa dang longs spyod la lhag par chags pa dang smon pa ste/_de ni sdug bsngal kun bskyed pa'i las can no/_/
[\[157b.3\]]sdug bsngal ni 'dir nye bar len pa'i phung po rnams te/_de dag ni 'dod pa dang /_gzugs dang /_gzugs med pa'i srid pa'i dbang gis mngon par 'grub pas de'i phyir 'dod chags kyi las ni sdug bsngal kun skyed par bshad do/_/khong khro ba ni sems can rnams la kun nas
[\[157b.4\]]mnar sems pa ste/_sems can rnams la sems rtsub pa'o/_/des non na sems can rnams la gsod pa dang 'ching ba la sogs pa'i gnod pa bya bar sems so/_/de ni reg par mi gnas pa dang nyes par spyod pa'i rten byed pa'i las can no/_/reg pa ni bde ba ste/_de dang
[\[157b.5\]]lhan cig gnas pa ni reg par gnas pa'o/_/reg pa dang gnas ma yin pa ni reg par mi gnas pa ste/_sdug bsngal lhan cig ces bya ba'i tha tshig go/_/kun nas mnar sems kyi sems yod na gdon mi za bar yid mi bde ba kun du 'byung ba'i phyir sems la gdung bar 'gyur ro/_/
[\[157b.6\]]sems kyi rjes su 'gyur bas lus la yang gdung bar yang 'gyur ba nyid de'i spyod lam thams cad du sdug bsngal dang bcas shing phongs ba dang bcas par gnas par 'gyur ro/_/zhe 'gras pa'i sems dang ldan pa ni nyes par spyod pa gang dang yang rigs pa ma yin pas khong khro ba ni reg par
[\[157b.7\]]mi gnas pa dang /_nyes par spyod pa'i rten byed pa'i las can du bshad do/_/gti mug ni ngan song rnams dang bde 'gro dang mya ngan las 'das pa dang de thob par byed pa'i rgyu dang de dag gi rgyu dang 'bras bur 'brel pa phyin ci ma log pa la gang mi shes pa'o/_/'di ni kun nas nyon mongs pa 'byung
[\[158a\]]
[\[158a.1\]]ba'i rten byed pa'i las can no/_/de la nyon mongs pa ste las dang /_skye ba'i bdag nyid ni kun nas nyon mongs pa rnam pa gsum mo/_/de 'byung ba ni kun nas nyon mongs pa'i snga ma snga ma rgyur gyur pa las kun nas nyon mongs pa phyi ma phyi ma'i bdag nyid rnyed pa'o/_/
[\[158a.2\]]'byung ba'i rten byed pa ni rmongs par gyur la log par shes pa dang the tshom dang 'dod chags la sogs pa nyon mongs pa las yang srid pa'i las dang skye ba rnams 'byung gi rmongs par ma gyur na ni ma yin no/_/nga rgyal ni nga rgyal zhes bya ba thams cad kyang 'jig tshogs la lta ba la brten
[\[158a.3\]]nas 'byung ba'o/_/de ni sems khengs pa'i mtshan nyid de/_'di ltar phung po rnams la bdag gam bdag gi dngos por sgro btags nas/_'di ni bdag go/_/'di ni bdag gi'o zhes de dang de'i khyad par gyis bdag khengs shing gzhan dag las lhag par rlom sems pa'o/_/de ni mi gus pa dang sdug
[\[158a.4\]]bsngal 'byung ba'i rten byed pa'i las can no/_/mi gus pa ni bla ma rnams dang /_gang zag yon tan can rnams la 'gying zhing lus dang ngag gi sri zhu med pa'o/_/sdug bsngal 'byung ba ni 'dir yang srid pa 'byung ba'o/_/de ni sems nges pa'i rang gi ngo bor bye brag med kyang sems khengs pa'i rgyu'i bye brag
[\[158a.5\]]gis rnam pa bdun du tha dad de/_nga rgyal dang che ba'i nga rgyal zhes bya ba la sogs pa'o/_/rigs dang shes rgya dang nor la sogs pas dma' babs kyang rigs dang shes rgya dang nor rnams kyis bdag che'o snyam du sems khengs pa gang yin pa'am/_rigs la sogs pas mtshungs pa nyid
[\[158a.6\]]la bdag dang mtshungs so snyam du sems khengs pa gang yin pa de ni nga rgyal lo/_/che ba'i nga rgyal ni rigs dang shes rgya dang nor la sogs pa mtshungs pa bas gtong ba dang tshul khrims dang nyams rtsal la sogs pas bdag che'o snyam pa'am/_rigs dang nor dang rigs pa la sogs pas
[\[158a.7\]]che ba la shes rgya dang nor la sogs pas bdag mtshungs so snyam pa ste/_'di ni che ba'i nga rgyal lo/_/rigs dang shes rgya dang nor rnams kyi che ba bas kyang rigs dang shes rgya dang nor la sogs pas bdag che'o snyam du sems khengs pa gang yin pa 'di ni nga rgyal las kyang nga rgyal lo/_/nga'o
[\[158b\]]
[\[158b.1\]]snyam pa'i nga rgyal ni nye bar len pa'i phung po lnga po bdag dang bdag gi med pa rnams la bdag dang bdag gir mngon par zhen nas sems khengs pa gang yin pa ste/_'di ni nga'o snyam pa'i nga rgyal lo/_/mngon pa'i nga rgyal ni gong ma'i khyad par thob par bya bar thob par bdag gis thob
[\[158b.2\]]bo snyam du sems khengs pa gang yin pa ste/_'di ni mngon pa'i nga rgyal lo/_/cung zad snyam pa'i nga rgyal ni rigs dang rigs pa la sogs pas khyed che bar 'phags pa bas rigs dang rigs pa la sogs pas cung zad cig gis bdag chung ngo snyam du sems khengs pa gang yin pa ste/_
[\[158b.3\]]'di ni cung zad snyam pa'i nga rgyal lo/_/log pa'i nga rgyal ni yon tan ma yin pa dang ldan la bdag yon tan dang ldan no snyam du sems khengs pa gang yin pa ste/_'di ni log pa'i nga rgyal lo/_/yon tan ma yin pa ni 'chal ba'i tshul khrims la sogs pa ste/_de dag su la yod pa
[\[158b.4\]]de yon tan ma yin pa dang ldan pa'o/_/de bas na bdag yon tan dang ldan no snyam pa des sbyin ba dang tshul khrims la sogs pa med bar yon tan de dang ldan pa nyid du khas blangs pa yin no/_/de'i phyir dngos po med bas na log pa'i nga rgyal zhes bya'o/_/lta ba zhes bya ba ni spyir bshad du zin
[\[158b.5\]]kyang nyon mongs par gtogs pas nyon mongs pa'i bdag nyid lnga kho na ste/_'jig tshogs la lta ba la sogs pa'i lta ba dang sbyar gyi 'jig rten gyi yang dag par lta ba dang /_zag pa med ba'i lta ba ni ma yin no/_/de dag ni nyon mongs pa can dang /_rtog pa'i tshul du bye brag med kyang
[\[158b.6\]]dmigs pa dang rnam pa'i bye brag gis phan tshun tha dad do/_/de la 'jig tshogs la lta ba ni nye bar len pa'i phung po lnga po rnams la gang bdag dang bdag gir lta ba'o/_/mthar 'dzin par lta ba ni nye bar len pa'i phung po lnga po la bdag tu bzung ba de dag nyid la gang chad pa'am/_rtag par lta
[\[158b.7\]]ba'o/_/log par lta ba ni lta ba gang gi rgyu'am 'bras bu'am/_byed pa la skur pa 'debs pa'am/_dngos po yod pa 'jig par byed pa ste/_'di ni lta ba thams cad kyi nang na sdig pa yin pas log par lta ba zhes bya'o/_/lta ba mchog tu 'dzin pa ni nye bar len pa'i phung po lnga po
[\[159a\]]
[\[159a.1\]]rnams la mchog dang khyad par du 'phags pa dang gtso bo dang dam par lta ba gang yin pa'o/_/tshul khrims dang brtul zhugs mchog tu 'dzin pa ni nye bar len pa'i phung po lnga rnams la dag pa dang grol ba dang nges par 'byin par lta ba'o/_/the tshom ni las
[\[159a.2\]]dang 'bras bu dang /_bden pa dang dkon mchog rnams la yid gnyis za ba ste/_yod dam med snyam du blo sna tshogs byed pa ni yid gnyis so/_/'di ni shes rab las rang bzhin gzhan nyid do/_/nyon mongs pa drug bshad zin to//_//bam po gnyis pa ste tha ma'o/_/
[\[159a.3\]]de'i 'og tu bstan pa nye ba'i nyon mongs pa rnams bshad pa'i phyir/_khro dang khon du 'dzin pa dang /_/'chab dang 'tshig dang phrag dog dang /_/ser sna dang ni sgyur bcas dang /_/g.yo rgyags rnam 'tshe ngo tsha med/_/khrel med rmugs dang rgod pa dang /_/ma dad pa dang le lo dang /_/bag
[\[159a.4\]]med pa dang brjed ngas dang /_/rnam g.yengs shes bzhin ma yin dang /_/'gyod dang gnyid kyang de bzhin te/_/rtog pa dang ni dpyod pa dang /_/nye ba'i nyon mongs gnyis rnam gnyis/_/zhes bya ba smos so/_/de la khro ba ni 'phral du gnod pa byed pa gnas te/_sems kyi kun nas mnar
[\[159a.5\]]sems pa gang yin pa'o/_/'di yang kun nas mnar sems kyi rang bzhin yin bas khong khro ba dang tha dad pa ma yin mod kyi 'di ni khong khro ba'i dus skabs kyi bye brag la btags pa'i phyir khong khro ba'i char gtogs pa ste/_'phral du gnod par byed pa la gnas nas sems can dang
[\[159a.6\]]sems can ma yin pa'i yul la sems kyi kun nas mnar sems pa ste/_chad pas gcod pa la sogs pa'i rten byed pa'i las can gang yin pa de khro ba zhes gdags so/_/khon du 'dzin pa ni mdud par 'dzin pa ste/_khros pa'i 'og tu 'dis bdag la gnod pa 'di byas so zhes
[\[159a.7\]]mdud par 'dzin ba'i bdag nyid shar gnyer ba de mi gtong bar rgyun du 'byung ba ni khon du 'dzin pa'o/_/'di ni mi bzod pa'i rten byed pa'i las can no/_/mi bzod pa ni gnod pa byed pa la ji mi snyam par mi byed kyi lan du gnod pa byed 'dod ces bya ba'i tha tshig ste/_'di yang khro ba bzhin du zhe
[\[159b\]]
[\[159b.1\]]sdang gi dus skabs kyi bye brag la gdags pa yin pas de'i phyir btags pa'i yod par rig par bya'o/_/'chab pa ni bdag gi kha na ma tho ba mkhyud pa ste/_'dun pa dang zhe sdang dang 'jigs pa la sogs pa bstsal te/_de la phan par 'dod ba'i gleng bar byed pas dus su khyod 'di lta bu
[\[159b.2\]]byed pa'o zhes bstan na gti mug gi char gtogs pas kha na ma tho ba mkhyud pa ni 'chab pa'o/_/'chab pa ni gti mug gi char gtogs pa nyid de/_mkhyud pa'i rnam pa yin pa'i phyir ro/_/'di ni 'gyod pa dang reg par mi gnas pa'i rten byed pa'i las can no/_/'di ni chos nyid
[\[159b.3\]]yin te/_de kha na ma tho ba mkhyud pa na 'gyod par 'gyur ro/_/'gyod na gdon mi za bar yid mi bde ba dang mtshungs par ldan par 'gyur bas reg par mi gnas so/_/'tshig pa ni tshig brlang pos zher 'debs pa nyid do/_/'tshig brlang po ni mtshang 'dru ba'i tshul gyis zhe gcod
[\[159b.4\]]pa dang /_tshig rtsub pa'o/_/zher 'debs par byed pa'i ngang tshul ni zher 'debs pa ste/_de'i dngos po ni zher 'debs pa nyid do/_/tshig brlang pos za ba dang 'dra bar zher 'debs pas tshig brlang pos zher 'debs pa nyid do/_/'di yang khro ba dang khon du 'dzin pa sngon du 'gro ba
[\[159b.5\]]sems kyi kun nas mnar sems pa'i rang bzhin yin pas khong khro ba'i char gtogs pa nyid do/_/rdzas su yod pa ma yin no/_/'di ni ngag gi nyes par spyod pa skyed pa'i las can dang /_reg par mi gnas pa'i las can te/_de dag dang ldan pa'i gang zag dang 'grogs par dka' ba'i
[\[159b.6\]]phyir ro/_/phrag dog ni gzhan gyi phun sum tshogs bal sems khong nas 'khrug pa ste/_'thob pa dang bkur sti la lhag par chags pas gzhan gyi rnyed pa dang /_bkur sti dang /_rigs dang /_tshul khrims dang /_thos pa la sogs pa yon tan gyi khyad bar mthong nas zhe sdang gi char
[\[159b.7\]]gtogs pa mi bzod par bya ba'i sems khong nas 'khrug pa ni phrag dog go/_/rang gi gnas la khyab par 'khrug pas khong nas 'khrug pa ste/_yid mi bde ba dang mtshungs par ldan pa dang /_de sngon du 'gro ba'i phyir reg par mi gnas pa ste/_yid mi bde ba dang reg par mi gnas pa'i las
[\[160a\]]
[\[160a.1\]]can zhes bya'o/_/ser sna ni sbyin pa dang mi mthun pa sems kyi kun du 'dzin pa'o/_/zin pa'i dngos po chos dang zang zing dang mkhas pa'i bdag nyid rnams gang gis mchod pa dang phan gdags par 'dod pas 'dod pa'am/_mi 'dod pa la'ang rung ste/_
[\[160a.2\]]sbyin par byed pa de ni sbyin pa'o/_/de yod na sbyin pa med par 'gyur ba'i phyir de dang mi mthun pa zhes bya'o/_/rnyed pa dang bkur sti la lhag par chags pas 'tsho ba'i yo byad rnams la 'dod chags kyi char gtogs pa'i sems kyi kun du 'dzin pa dang yongs su mi gtong ba'i/_
[\[160a.3\]]'dod pa ni ser sna'o/_/de ni yo byad ma bsnyungs pa'i rten byed pa'i las can te/_yo byad ma bsnyungs pa ni ser snas yo byad mi mkho ba rnams kyang stsogs par rig par bya'o/_/sgyu ni gzhan la bslu ba'i yang dag pa ma yin pa'i don ston pa ste/_rnyed pa dang bkur sti la
[\[160a.4\]]lhag par chags pas gzhan la bslu ba'i bsam pas tshul khrims la sogs pa'i don gzhan du gnas la gzhan du ston pa ste/_'di ni 'dod chags dang gti mug 'dus pas yang dag pa ma yin pa'i yon tan ston pas na de gnyis 'dus pa la gdags te/_khro ba la sogs pa
[\[160a.5\]]bzhin du gdags pa nyid yin gyi rdzas su ni med de/_log pas 'tsho ba'i rten byed pa'i las can no/_/g.yo ni rang gi nyes pa bcab pa'i thabs bzung ba ste/_sems gya gyu ba'o/_/rang gi nyes pa bcab pa'i thabs ni gzhan mgo rmongs par byed pa ste/_de yang gzhan nas
[\[160a.6\]]gzhan du bsgyur ba dang /_gtam rlung la skur ba dang /_gsal bar mi byed pa'o/_/de'i phyir g.yo dang 'chab pa gnyis tha dad de/_de ni gsal por mkhyud kyi zur gyis ni ma yin no/_/de ni rnyed pa dang bkur sti la lhag par chags nas 'dod chags dang gti mug de gnyis
[\[160a.7\]]kyis bdag gi nyes pa bcab pa'i phyir gzhan mgo rmongs par byed pas de gnyis 'dus pa las de gdags so/_/'di ni yang dag pa'i gdams ngag rnyed pa'i bar du gcod pa'i las can no/_/yang dag pa'i gdams ngag ni gang rnyed na tshul bzhin yid la byed pa ste/_de'i bar
[\[160b\]]
[\[160b.1\]]chad byed pa'o/_/rgyags pa ni bdag gi phun sum tshogs pa la chags pa'i rab tu dga' ba ste/_sems yongs su 'dzin pa'o/_/rigs dang nad med pa dang lang tsho dang stobs dang gzugs dang /_phyug pa dang blo dang yid gzhungs pa la sogs pa mchog tu gyur pa ni rang gi
[\[160b.2\]]phun sum tshogs pa'o/_/rab tu dga' ba ni dga' ba'i bye brag ste/_dga' ba'i bye brag gang gis sems rang dbang med par byed ba des de dag gi dbang du byed pas yongs su 'dzin par 'gyur te/_de'i phyir sems yongs su 'dzin pa zhes bshad do/_/'di ni nyon mongs pa
[\[160b.3\]]dang nye ba'i nyon mongs pa thams cad kyi rten byed pa'i las can no/_/rnam par 'tshe ba ni sems can rnams la rnam par tho 'tshams pa ste/_bsad pa dang bcing ba dang brdeg pa dang /_sdig pa la sogs pa sna tshogs kyis sems can rnams la 'tshe ba ni rnam par 'tshe ba'o/_/
[\[160b.4\]]'dis bsad pa dang bcing ba la sogs pas sems can rnams la rnam par tho 'tshams pas sdug bsngal dang yid mi bde ba skyed pa'i phyir sems can rnams la rnam par tho 'tshams pa'o/_/de ni khong khro ba'i char gtogs pa ste/_sems can rnams la snying rje med cing sems
[\[160b.5\]]rtsub pa'o/_/sems can rnams la rnam par tho 'tshams pa'i las can ni rnam par 'tshe ba zhes bya'o/_/ngo tsha med pa ni kha na ma tho bas bdag la mi 'dzem pa'o/_/las de dag gi cha ma yin par shes bzhin du yang gang kha na ma tho bas mi 'dzem pa de ni ngo tsha med pa ste/_ngo tsha shes pa'i
[\[160b.6\]]mi mthun pa'i phyogs su gyur pa'o/_/khrel med pa ni kha na ma tho ba gzhan la mi 'dzem pa ste/_'jig rten dang bstan bcos dang mi mthun pa'i 'di bdag byed par de ltar khong du chud kyang gang sdig pa byed pa des mi 'dzem pa de ni khrel yod pa'i mi mthun pa'i phyogs su gyur pa ste khrel med
[\[160b.7\]]pa'o/_/de gnyis ni nyon mongs pa dang nye ba'i nyon mongs pa thams cad kyi grogs byed pa'i las can no/_/'dod chags dang zhe sdang dang gti mug gi rnam pa bya ba ngan pa thams cad 'byung ba'i rgyu la ji ltar mthun mthun du gdags te/_'dod chags dang zhe sdang ni cig car mi 'byung
[\[161a\]]
[\[161a.1\]]ba'i phyir ro/_/rang gi rgyud ni med do/_/rmugs pa ni sems las su mi rung ba ste slong ba nyid do/_/slong ba'i dngos po ni slong ba nyid de/_de dang ldan na sems blun par gyur nas slong bar gyur te/_dmigs pa rtogs par mi nus pa'o/_/'di ni nyon
[\[161a.2\]]mongs pa dang nye ba'i nyon mongs pa thams cad kyi grogs byed pa'i las can te/_gti mug gi cha la btags pas gti mug gi char gtogs pa nyid yin gyi gud na med do/_/rgod pa ni sems rnam par ma zhi ba'o/_/rnam par zhi ba ni zhi gnas te/_de dang mi mthun pa ni rnam par ma zhi
[\[161a.3\]]ba'o/_/de ni 'dod chags dang mthun pa sngon dgod dgod pa dang dga' dga' ba dang /_rtse rtse ba rjes su dran nas sems rnam par ma zhi ba'i rgyu ste/_zhi gnas kyi bar du gcod pa'i las can no/_/ma dad pa ni las dang 'bras bu dang /_bden pa dang dkon mchog rnams la mngon par yid ma
[\[161a.4\]]ches pa ste/_dad pa'i mi mthun pa'i phyogs so/_/dad pa ni yod pa dang yon tan can dang nus pa rnams la mngon par yid ches pa dang /_dang pa dang 'dod pa ste/_go rims bzhin no/_/ma dad pa ni de las bzlog pa ste/_yod pa dang yon tan can dang nus pa rnams la mngon par yid
[\[161a.5\]]mi ches pa dang ma dad pa dang mi 'dod pa ste/_le lo'i rten byed pa'i las can no/_/ma dad pa ni sbyor ba la 'dun pa med pa'i phyir le lo'i rten byed pa'i las can nyid do/_/le lo ni dge ba la sems mngon par mi spro ba ste/_brtson 'grus kyi mi mthun pa'i phyogs so/_/nyal ba dang snyes pa dang
[\[161a.6\]]'phres pa'i bde ba la brten nas gti mug gi char gtogs pas lus dang ngag dang yid kyi las dge ba la sems mngon par spro ba med pa gang yin pa'o/_/'di ni dge ba'i phyogs la sbyor ba'i bar du gcod pa'i las can no/_/bag med pa ni chags pa dang zhe sdang dang gti mug dang le lo
[\[161a.7\]]gang yin pa dag gis 'dod chags dang zhe sdang dang gti mug la sogs pa las sems mi srung ba dang /_de'i gnyen por gyur pa dge ba la mi sgom pa ste/_chags pa dang zhe sdang dang gti mug dang le lo dag la bag med pa gdags so/_/'di ni mi dge ba 'phel ba dang /_dge ba 'grib
[\[161b\]]
[\[161b.1\]]pa'i rten byed pa'i las can no/_/brjed ngas pa ni dran pa nyon mongs pa can yin no/_/nyon mongs pa can zhes bya ba ni nyon mongs pa dang mtshungs par ldan ba'o/_/'di ni rnam par g.yeng ba'i rten byed pa'i las can no/_/rnam par g.yeng ba ni 'dod chags dang zhe sdang dang gti mug gi
[\[161b.2\]]char gtogs pa sems rnam par 'phro ba'o/_/'dis sems sna tshogs su g.yeng bar byed pas rnam par g.yeng ba'o/_/'dod chags dang zhe sdang dang gti mug gang dag gis ting nge 'dzin gyi dmigs pa las phyi rol du g.yeng bar byed pa de dag la ji ltar mthun mthun du rnam par g.yeng
[\[161b.3\]]ba gdags so/_/'di ni 'dod chags dang bral ba'i bar du gcod pa'i las can no/_/shes bzhin ma yin pa ni nyon mongs pa dang mtshungs par ldan pa'i shes rab ste/_des 'gro ba dang ldog pa la sogs pa la lus dang ngag dang sems kyi spyod pa mi shes bzhin du 'jug ste/_bya ba dang bya
[\[161b.4\]]ba ma yin pa mi shes pas ltung ba'i rten byed pa'i las can no/_/'gyod pa ni yid la gcags pa'o/_/smad pa byas pas 'gyod do/_/de'i dngos po ni 'gyod pa'o/_/'dir ni ngan pa byas pa'i yul la sems mi dga' ba ste/_sems las byung ba'i skabs yin pas 'gyod pa zhes bya'o/_/
[\[161b.5\]]'di ni sems gnas pa'i bar du gcod pa'i las can no/_/gnyid ni 'jug pa rang dbang med par sems sdud pa'o/_/'jug pa ni dmigs pa la 'jug pa'o/_/de yang sems kyi rang dbang med pa gang las byung ba de gnyid do/_/yang na lus 'dzin mi nus pa'i sems kyi 'jug pa rang dbang med
[\[161b.6\]]pa de gang las byung ba de gnyid do/_/sems sdud pa ni mig la sogs pa'i dbang po'i sgo nas mi 'jug pa'o/_/de ni gti mug gi cha la gdags pas gti mug gi char gtogs pa ste/_bya ba shor ba'i rten byed pa'i las can no/_/rtog pa ni kun du tshol ba'i yid kyi brjod pa ste/_shes
[\[161b.7\]]rab dang sems pa'i bye brag go/_/kun du tshol ba ni 'di ci yin zhes rtog pa'i rnam par zhugs pa'o/_/yid la brjod pa ni yid kyi brjod pa ste/_brjod pa dang 'dra ba'o/_/brjod pa ni don brjod pa'o/_/sems pa dang shes rab kyi bye brag ces bya ba la sems pa ni gang sems kun du g.yo
[\[162a\]]
[\[162a.1\]]bar byed pa'i bdag nyid yin la/_shes rab ni yon tan dang nyes pa 'byed pa'i rnam pa yin te/_de'i dbang gis sems 'jug pas ni bar 'ga' ni sems dang sems la rtog pa gdags so/_/bar 'ga' ni shes rab dang sems la gdags te/_mngon bar
[\[162a.2\]]mi rtogs pa dang /_mngon par rtogs pa'i dus dang go rims bzhin no/_/yang na sems pa dang shes rab gnyis kho na la rtogs pa gdags te/_de'i dbang gis sems de ltar 'jug pa'i phyir ro/_/de nyid sems rtsing ba'o/_/rtsing ba zhes bya ba ni che long ste/_dngos po tsam kun du
[\[162a.3\]]tshol ba'i rnam pa yin pa'i phyir ro/_/tshul 'di ni dpyod pa la yang blta bar bya'o/_/dpyod pa yang sems pa dang shes rab kyi bye brag gi bdag nyid do/_/so sor rtog pa'i yid kyi brjod pa nyid de sngar khong du chud pa la 'di'o zhes brjod pa'i phyir ro/_/de'i phyir sems zhi ba zhes
[\[162a.4\]]bya'o/_/de gnyis ni reg par gnas pa dang mi gnas pa'i rten byed pa'i las can no/_/'di gnyis ni rtsing ba dang zhib par rnam par gnas pas tha dad du dbye ba'o/_/gnyis rnam gnyis zhes bya ba ni gnyis gnyis pa gnyis te/_de dag ni 'gyod pa dang gnyid gnyis dang /_
[\[162a.5\]]rtog pa dang dpyod pa gnyis so/_/chos de bzhi ni rnam pa gnyis te/_nyon mongs pa dang nyon mongs pa can ma yin pa'o/_/de la mi dge ba ma byas te dge ba byas pas sems mi dge ba gang yin pa de ni 'gyod pa nyon mongs pa can no/_/gang dge ba ma byas te mi dge ba byas pas 'gyod pa
[\[162a.6\]]de ni nyon mongs pa can ma yin pa'o/_/gnyid kyang nyon mongs pa can gyi sems kyis 'phangs pa dang /_nyon mongs pa can gyi sems dang mtshungs par ldan pa ni nyon mongs pa can no nyon mongs pa can ma yin pa'i sems kyis 'phangs pa dang /_nyon mongs pa can ma yin pa'i sems
[\[162a.7\]]dang mtshungs par ldan pa ni nyon mongs pa can ma yin pa'o/_/'dod pa dang gnod sems dang rnam par 'tshe ba'i rtog pa'i nyon mongs pa can no/_/mngon par 'byung ba la sogs pa la rtog pa ni nyon mongs pa can ma yin no/_/de bzhin du gzhan la gnod pa bya ba'i thabs dpyod pa ni
[\[162b\]]
[\[162b.1\]]nyon mongs pa can no/_/gzhan la phan gdags pa'i thabs dpyod pa ni nyon mongs pa can ma yin pa'o/_/de la 'gyod pa dang gnyid dang rtog pa dang dpyod pa nyon mongs pa can de dag nyid nyon mongs pa ste/_cig shos ni ma yin no/_/de la ji ltar gzugs dang sgra la sogs pa la dmigs
[\[162b.2\]]pa rnam pa drug po dag kun du 'gro ba rnams dang /_bye brag tu nges pa rnams dang /_dge ba rnams dang /_nyon mongs pa rnams dang /_nye ba'i nyon mongs pa rnams dang sems las byung ba thams cad kyi nang nas ci rigs pa dang mtshungs par ldan pa de bzhin du/_tshor ba gsum ste/_bde ba'i
[\[162b.3\]]tshor ba dang /_sdug bsngal gyi tshor ba dang /_sdug bsngal yang ma yin bde ba yang ma yin pa'i tshor ba ste/_tshor ba rnam pa gsum dang mtshungs par ldan te/_yid bde ba dang yid mi bde ba dang btang snyoms kyi gnas kyi gzugs la sogs pa las de 'byung ba'i phyir ro/_/dge ba dang
[\[162b.4\]]mi dge ba dang lung du ma bstan pa dang yang ldan no/_/kun gzhi rnam par shes pa ni kun du 'gro ba lnga po kho na dang mtshungs par ldan te/_gzhan dag dang ni ma yin no/_/de la tshor ba btang snyoms nyid de/_ma bsgribs la lung du ma bstan pa'o/_/nyon mongs pa can gyi yid ni kun du 'gro
[\[162b.5\]]ba lnga dang /_bdag tu rmongs pa la sogs pa nyon mongs pa bzhi dang rtag tu mtshungs par ldan no/_/de la yang tshor ba ni btang snyoms nyid de/_bsgribs la lung du ma bstan pa'o/_/de ni 'di bsam par bya ste ci mig gi rnam par shes pa la sogs pa lnga po dag cig car dmigs pa'i
[\[162b.6\]]rkyen dang phrad kyang kun gzhi rnam par shes pa las gcig 'byung gi_/gnyis dang mang po mi 'byung ste/_ji ltar kha cig sems pa cig car gnyis dang mang po ma yin te/_de ma thag pa'i rkyen med pas rnam par shes pa gcig kho na 'byung bar 'gyur te/_rnam par shes pa gcig
[\[162b.7\]]gis mang po'i de ma thag pa'i rkyen byed par mi nus so snyam pa lta bu'am/_'on te nges pa med de gal te gcig gi rkyen dang phrad na gcig 'byung bar 'gyur la/_de bzhin du gnyis dang mang po'i rkyen dang phrad na gnyis dang mang po yang 'byung bar 'gyur ram snyam pa la/_de'i phyir
[\[163a\]]
[\[163a.1\]]lnga rnams rtsa ba'i rnam shes las/_/ji lta'i rkyen las byung ba ni/_/rnam shes lhan cig gam ma yin/_/chu las rlabs rnams ji bzhin no/_/zhes bya ba smos so/_/lnga rnams zhes bya ba ni mig la sogs pa rnams par shes pa rnams te/_de'i rjes su rgyu ba
[\[163a.2\]]yid kyi rnam par shes pa dang bcas pa rnams so/_/lnga po rnams kyi sa bon gyi gnas yin pas de las byung ba dang /_'gro ba rnams su skye ba nye bar len pa'i phyir kun gzhi rnam par shes pa ni rtsa ba'i rnam par shes pa zhes bya'o/_/ji lta'i rkyen las zhes bya ba ni gang dang gang gi
[\[163a.3\]]rkyen dang phrad pa de dang de nges par 'byung ste/_'byung ba ni bdag thob pa'o/_/lhan cig gam ma yin zhes bya ba ni cig car ram rim gyis so/_/chu la rlabs rnams ji bzhin zhes bya ba ni kun gzhi rnam par shes pa las 'jug pa'i rnam par shes pa cig car ram cig car ma yin par
[\[163a.4\]]'gyur ba'i dpe ste/_ji skad du blo gros yangs pa dper na chu bo'i chu rgyun du 'bab pa la gal te rlabs gcig 'byung ba'i rkyen nye bar gnas par gyur na rlabs gcig 'byung ngo /_/gal te gnyis sam gsum mam/_rlabs mang po 'byung ba'i rkyen nye bar gnas par gyur na yang rlabs
[\[163a.5\]]mang po 'byung ste/_chu bo'i chu rgyun yang chad par mi 'gyur la/_yongs su zad par yang mi mngon pa de bzhin du blo gros yangs pa chu bo de'i gnas lta bu'i kun gzhi rnam par shes pa la kun du brten cing rab tu gnas nas gal te mig gi rnam par shes pa la gcig pu 'byung ba'i rkyen
[\[163a.6\]]nye bar gnas par gyur na mig gi rnam par shes pa gcig pu 'byung ngo /_/gal te rnam par shes pa gnyis sam gsum mam lnga 'byung ba'i rkyen nye bar gnas par gyur na yang gnyis sam gsum mam lnga'i bar du 'byung bar 'gyur ro zhes gsungs pa lta bu'o/_/'di la tshigs
[\[163a.7\]]su bcad pa/_len pa'i rnam par shes pa zab cing phra/_/sa bon thams cad chu bo bzhin du 'bab/_/bdag tu rtog par gyur na mi rung zhes/_/'di ni byis pa rnams la ngas ma bstan/_/zhe'o/_/rnam par shes pa'i dmigs pa'i rkyen so sor nges pa bzhin du de ma thag pa'i rkyen ni mi
[\[163b\]]
[\[163b.1\]]'dod de/_rnam par shes pa thams cad 'byung ba de rnam par shes pa thams cad kyi de ma thag pa'i rkyen du khas len pas/_dmigs pa'i rkyen dang phrad na de ma thag pa'i rkyen gcig pu de las kyang rnam par shes pa gnyis sam mang po 'byung ste/_'gal bar mi 'gyur ro/_/gang de
[\[163b.2\]]ma thag pa'i rkyen so sor nges pa med pa la lnga po rnams cig car dmigs pa'i rkyen dang phrad kyang gcig kho na la 'byung bar 'gyur gyi/_lnga char ma yin no zhes bya ba 'di la gtan tshigs ci zhig yod/_de lta bas na dmigs pa yod na lnga char 'byung ba'am/_yang na mi 'byung bar
[\[163b.3\]]khas blangs dgos so/_/da ni 'di brjod par bya ste/_ci yid kyi rnam par shes pa mig la sogs pa'i rnam par shes pa dag dang lhan cig 'byung ngam/_'on te de dag med kyang 'byung snyam pa la de'i phyir/_yid kyi rnam shes 'byung ba ni/_/rtag tu'o 'du shes med pa dang /_/snyoms
[\[163b.4\]]par 'jug pa rnam gnyis dang /_/sems med gnyid dang brgyal ma gtogs/_/zhes bya ba smos so/_/rtag tu zhes bya ba ni dus thams cad de/_mig la sogs pa'i rnam par shes pa dang lhan cig pa dang de ma yin pa zhes bya ba'i tha tshig go/_/phyir btang ba 'di'i dmigs kyis
[\[163b.5\]]bsal ba rtsom ste/_'du shes med pa dang /_snyoms par 'jug pa rnam pa gnyis dang /_sems med gnyid dang brgyal ma gtogs/_/de la 'du shes med pa pa ni 'du shes med pa'i sems can lha rnams kyi nang du skyes pa'i sems dang sems las byung ba'i chos rnams gang 'gog
[\[163b.6\]]pa'o/_/snyoms par 'jug pa rnam pa gnyis ni/_'du shes med pa'i snyoms par 'jug pa dang /_'gog pa'i snyoms par 'jug pa'o/_/de la 'du shes med pa'i snyoms par 'jug pa ni bsam gtan gsum pa'i 'dod chags dang bral la gong ma'i 'dod chags dang ma bral ba 'byung
[\[163b.7\]]ba'i 'du shes sngon du btang ba'i yid la byed pas yid kyi rnam par shes pa dang de dang mtshungs par ldan pa'i sems las byung ba rnams gang 'gog pa ste/_de ni 'dir 'du shes med pa'i snyoms par 'jug pa zhes bya'o/_/'dis 'gog par 'gyur bas 'gog pa'o/_/de yang yid
[\[164a\]]
[\[164a.1\]]kyi rnam par shes pa mtshungs par ldan pa dang bcas pa'i mi 'byung bar 'gog pa ste/_gnas kyi gnas skabs kyi bye brag go/_/snyoms par 'jug pa de yang sems kyi 'og tu sems gzhan 'byung ba dang /_mi mthun pa'i gnas thob par byed pas snyoms par
[\[164a.2\]]'jug pa zhes bya'o/_/'gog pa'i snyoms par 'jug pa ni ci yang med pa'i skye mched kyi 'dod chags dang bral ba zhi bar gnas pa'i 'du shes sngon du btang ba'i yid la byed pas yid kyi rnam par shes pa dang /_nyon mongs pa can gyi yid mtshungs par ldan pa dang bcas pa gang 'gog
[\[164a.3\]]pa ste/_'di yang 'du shes med pa'i snyoms par 'jug pa bzhin du gnas kyi gnas skabs kyi bye brag la gdags so/_/sems med pa'i gnyid ni gnas pa nyid stug pos non pa'i phyir dus de srid cig tu yid kyi rnam par shes pa mi 'byung bas sems med pa zhes bya'o/_/sems
[\[164a.4\]]med pa'i brgyal ba ni glo bur du snang ba dang /_rlung dang mkhris pa dang bad kan ma mnyam pa ste/_gnas ma mnyam pas yid kyi rnam par shes pa 'byung ba dang mi mthun pa gang yin pa de la sems med pa'i brgyal ba zhes nye bar 'dogs so/_/gnas skabs lnga po de dag las ma
[\[164a.5\]]gtogs pa de ma yin pa'i dus thams cad du yid kyi rnam par shes pa 'byung bar rig par bya'o/_/de ltar 'du shes med pa la sogs pa rnam par shes pa 'gags te med par gyur pa de phyis ci las 'byung na gang gi phyir de dag 'chi ba'i dus byed par mi 'gyur zhe na/_de ni kun gzhi
[\[164a.6\]]rnam par shes pa nyid las 'byung ste/_de yang rnam par shes pa thams cad kyi sa bon can no/_/rnam par shes pa gyur pa gang la bdag dang chos nye bar 'dogs pa de rnam pa gsum du bstan brgya cher rnam pa gsum du bshad zin to//_//da ni bdag dang chos su nye bar
[\[164a.7\]]'dogs pa 'byung ba gang yin pa de rnam par shes pa gyur pa nyid de/_rnam par shes pa gyur ba las gud na bdag dang chos med do zhes gang dam bcas pa de rab tu bsgrub pa'i phyir/_rnam par shes pa gyur pa 'di/_/rnam rtog yin te de yis gang /_/rnam brtags de med des na
[\[164b\]]
[\[164b.1\]]'dis/_/thams cad rnam par rig pa tsam/_/zhes bya ba smos so/_/rnam par shes pa gyur pa rnam gsum bshad ma thag pa gang yin pa de ni rnam par rtog pa'o/_/sgro btags pa'i don gyi rnam pa khams gsum pa'i sems dang sems las byung ba ni rnam par rtog pa zhes bya ste/_ji skad
[\[164b.2\]]du/_yang dag ma yin kun rtog ni/_/sems dang sems byung khams gsum pa/_/zhes bshad pa lta bu'o/_/rnam par rtog pa rnam pa gsum po kun gzhi rnam par shes pa dang nyon mongs pa can gyi yid dang /_'jug pa'i rnam par shes pa'i rang bzhin mtshungs par ldan pa dang
[\[164b.3\]]bcas pa des gang rnam par brtags pa snod dang /_bdag dang /_phung po dang /_khams dang skye mched dang /_gzugs dang sgra la sogs pa'i dngos po de dag med pas/_de'i phyir rnam par shes pa gyur pa rnam par rtog pa zhes bya ste/_dmigs pa med pa'i phyir ro/_/de'i dmigs pa
[\[164b.4\]]de med par ji ltar shes she na/_gang gi rgyu gang yin pa de tshogs pa dang 'gal ba yang med na de 'byung bar 'gyur te/_gzhan du ni ma yin no/_/rnam par shes pa ni sgyu ma dang dri za'i grong khyer dang /_rmi lam dang rab rib la sogs pa dmigs pa med pa la yang 'byung ngo /_/rnam par
[\[164b.5\]]shes pa 'byung ba gal te dmigs pa'i khar las na ni de lta na go sgyu ma la sogs pa dag la don med pas rnam par shes pa 'byung bar mi 'gyur ro/_/de bas na snga ma 'gags pa de dang rigs gcig pa'i rnam par shes pa las rnam par shes pa 'byung ste/_de med kyang phyi rol gyi
[\[164b.6\]]don las ni ma yin no/_/don tha dad pa ma yin pa las rtog par byed pa rnams phan tshun mi mthun par shes par mthong ste/_gcig ni phan tshun mi mthun pa du ma'i bdag nyid du mi rung ngo /_/de bas na sgro btags pa'i ngo bo yin pa'i phyir rnam par rtog pa'i dmigs pa med par shes par bya'o/_/
[\[164b.7\]]'dis ni re zhig sgro btags pa'i mtha' spangs nas/_skur ba'i mtha' spang bar 'dod pas/_des na 'di thams cad rnam par rig pa tsam zhes bya ba smos so/_/des na zhes bya ba ni de bas na'o/_/'di ltar gyur pa'i bdag nyid rnam par rtog pas gang rnam par rtog pa de med de/_de bas
[\[165a\]]
[\[165a.1\]]na yul med pas thams cad rnam par rig pa tsam mo/_/thams cad ces bya ba ni khams gsum pa dang /_'dus ma byas so/_/tsam gyi sgra ni de las lhag pa'i yul gcad pa'i tha tshig go/_/pa ni rtsa ba bskang ba'o/_/gal te thams cad rnam par rig pa tsam kho
[\[165a.2\]]na ste/_de las gzhan byed pa po dang /_byed pa med na rtsa ba'i rnam par shes par byin gyis brlabs pa las byed pa med par rnam par rtog pa rnams ji ltar 'byung snyam pa la/_de'i phyir/_rnam shes sa bon thams cad pa/_/phan tshun dag gi dbang gis ni/_/de lta de ltar 'gyur bar 'gro/_/
[\[165a.3\]]des na rnam rtog de de skye/_/zhes bya ba smos so/_/de la chos thams cad skye nus pa dang ldan pas sa bon thams cad pa'o/_/rnam par shes pa ni kun gzhi rnam par shes pa'o/_/rnam par shes pa sa bon thams cad pa ma yin pa'ang yod pas sa bon thams cad pa zhes bya ba smos so/_/rnam
[\[165a.4\]]par shes pa ma yin pa la yang kha cig sa bon thams cad par rtog pas rnam par shes pa zhes bya ba smos so/_/yang na tshig gcig la 'khrul pa yod pa'i phyir bye brag dang /_bye brag gi gzhi bstan te/_de la nyes pa med do/_/phan tshun dag gi dbang gis na/_/de lta de ltar 'gyur
[\[165a.5\]]bar 'gro/_/zhes bya ba la kun gzhi snga ma'i gnas skabs las gzhan du 'gyur ba ni 'gyur ba'o/_/de lta de ltar zhes bya ba ni rnam par rtog pa de dang de'i 'og ma skyed nus pa'i gnas skabs 'thob ces bya ba'i tha tshig go/_/phan tshun dbang zhes bya ba la/_'di ltar mig la sogs pa'i rnam par shes
[\[165a.6\]]pa rang gi nus pa yongs su gso ba'i phyir 'jug pa'i tshe kun gzhi rnam par shes pa nus pa khyad par can 'gyur ba'i rgyu'o/_/kun gzhi rnam par shes pa 'gyur ba de yang mig la sogs pa'i rnam par shes pa'i rgyur 'gyur te/_de ltar phan tshun gyi dbang gis so/_/gang gi phyir gnyi ga
[\[165a.7\]]'byung ba de'i phyir/_kun gzhi rnam par shes pa gzhan gyis byin gyis ma brlabs pa las rnam par rtog pa rnam pa du ma dang de skye'o/_/'di ni da ltar gyi tshe la kun gzhi rnam par shes pa las 'jug pa'i rnam par shes pa ji ltar 'byung ba de bstan to/_/da ni rnam par rig pa tsam la da ltar gyi tshe
[\[165b\]]
[\[165b.1\]]'gags nas ma 'ongs pa'i tshe ji ltar mtshams sbyar ba de bstan pa'i phyir/_las kyi bag chags 'dzin gnyis kyi/_/bag chags bcas pa snga ma yi/_/rnam par smin pa zad nas kyang /_/rnam smin skyed pa de yin no/_/zhes bya ba smos so/_/bsod nams dang bsod nams ma yin pa dang /_mi g.yo ba'i
[\[165b.2\]]sems pa ni las te/_las des ma 'ongs pa'i lus mngon par 'grub par kun gzhi rnam par shes pa la nus pa skyed pa'i gang yin pa de ni las kyi bag chags so/_/'dzin pa gnyis ni gzung bar 'dzin pa dang /_'dzin par 'dzin pa'o/_/de la rnam par shes pa las gud na rang yod pas
[\[165b.3\]]gnas pa'i gzung ba yod par lhag par chags pa ni gzung ba'i 'dzin pa'o/_/de yang rnam par shes pas rtogs shing rnam par shes te/_'dzin par nges pa gang yin pa de 'dzin pa'i 'dzin pa'o/_/sngon byung ba'i 'dzin pa dang /_gzung ba'i 'dzin pas brtags pa'i ma 'ongs pa'i de'i
[\[165b.4\]]rigs kyi gzung ba dang /_'dzin pa'i 'dzin pa 'byung ba'i sa bon ni 'dzin pa gnyis kyi bag chags so/_/de la las kyi bag chags kyi bye brag gis 'gro ba tha dad pas lus mi 'dra bar gyur pa ni sa bon tha dad pa myu gu tha dad pa bzhin no/_/'dzin pa gnyis kyi bag chags ni las kyi
[\[165b.5\]]bag chags thams cad ji ltar rang gis 'phangs pa lus skyed pa la zhugs pa rnams kyi lhan cig byed pa nyid du 'gyur te/_dper na sa bon gyis myu gu skye ba na chu la sogs pa bzhin no/_/de lta na las kyi bag chags 'ba' zhig ma yin gyi/_'dzin pa gnyis kyi bag chags kyis
[\[165b.6\]]zin pas rnam par smin pa skyed do zhes bstan par 'gyur ro/_/de'i phyir 'dzin pa gnyis kyi bag chags dang bcas pas zhes bya ba smos so/_/snga ma'i/_rnam par smin pa zad nas gzhan/_/rnam smin skyed pa de yin no/_/zhes bya ba ni tshe snga ma la bsags pa'i las kyis 'dir rnam
[\[165b.7\]]par smin pa mngon par bsgrubs pa gang yin pa de zad ces bya ba 'phangs pa'i dus kyi mtha' la gnas pa la las kyi bag chags kyi stobs ji lta ba bzhin du de 'dzin pa gnyis kyi bag chags dang bcas pas rnam par smin pa spyad zin pa las rnam par smin pa gzhan kun gzhi rnam par shes pa de
[\[166a\]]
[\[166a.1\]]nyid skyed de/_kun gzhi rnam par shes pa ma gtogs par rnam par smin pa gzhan med pa'i phyir ro/_/snga ma'i rnam par smin pa zad nas zhes bya ba 'dis ni rtag pa'i mtha' spong ngo /_/rnam par smin pa gzhan skyed do zhes bya bas ni chad pa'i mtha' spong ngo /_/
[\[166a.2\]]mig la sogs pa'i rnam par shes pa ma gtogs par kun gzhi rnam par shes pa yod de/_de nyid sa bon thams cad pa ste/_mig la sogs pa'i rnam par shes pa ma yin no zhes bya ba de ji lta bu zhe na/_lung dang rigs pas yod par mngon te/_bcom ldan 'das kyis chos
[\[166a.3\]]mngon pa las/_thog ma med pa'i dus kyi dbyings/_/chos rnams kun gyi gnas yin te/_/de yod pas na 'gro kun dang /_/mya ngan 'das pa'ang thob par 'gyur/_/zhes gsungs so/_/kun gzhi rnam par shes pa med na 'khor bar 'jug pa dang /_ldog pa yang mi rung ngo /_/de la
[\[166a.4\]]'khor bar 'jug pa ni ris mthun pa gzhan dag tu nying mtshams sbyor bar byed do/_/ldog pa ni phung po lhag ma dang bcas pa dang /_phung po lhag ma med pa'i mya ngan las 'das pa'i dbyings so/_/de la kun gzhi rnam par shes pa las gzhan 'du byed kyi rkyen gyis rnam par shes par mi
[\[166a.5\]]rung ste/_'du byed kyi rkyen gyis rnam par shes pa med na 'jug pa'ang med par 'gyur ro/_/kun gzhi rnam par shes pa khas mi len na nying mtshams sbyor ba'i rnam par shes pa'am/_'du byed kyis yongs su bsgos pa'i rnam par shes pa'i tshogs drug po de dag 'du byed kyi rkyen las
[\[166a.6\]]'byung bar brtag grang na/_de la 'du byed gang yin pa dag ni nying mtshams sbyor ba'i rnam par shes pa'i rkyen du mi 'dod de/_de dag ni 'gags nas ring du lon pa'i phyir ro/_/'gags pa ni med pa'i phyir ro/_/med pa ni rkyen du mi rung bas 'du byed ni nying mtshams sbyor ba'i
[\[166a.7\]]rnam par shes pa'i rkyen du mi rung ngo /_/nying mtshams sbyor ba'i tshe na ming dang gzugs kyang yod de/_rnam par shes pa 'ba' zhig ni ma yin na de la rnam par shes pa nyid 'du byed kyi rkyen gyis 'byung gi_/ming dang gzugs ni ma yin no zhes bya ba 'di la rigs pa ci yod/_de lta
[\[166b\]]
[\[166b.1\]]bas na 'du byed kyi rkyen gyis ming dang gzugs yin gyi/_rnam par shes pa ni ma yin no zhes brjod par bya'o/_/rnam par shes pa'i rkyen gyis ming dang gzugs zhes bya ba gang yin/_gal te dus phyi ma pa gang yin pa'i rkyen no zhe na/_de nying mtshams sbyor ba'i ming dang gzugs
[\[166b.2\]]las rang bzhin bye brag tu 'gyur ba ci yod na/_'di ltar de nyid rnam par shes pa'i rkyen gyis 'byung ba yin la snga ma ni ma yin/_snga ma ni 'du byed kyi rkyen gyis byung ba yin la phyi ma ni ma yin/_de'i phyir 'du byed kyi rkyen gyis ming dang gzugs nyid du 'gyur gyi/_nying mtshams sbyor
[\[166b.3\]]ba'i rnam par shes pa yan lag gzhan kun du brtags pas ci zhig bya/_de lta bas na nying mtshams sbyor ba'i rnam par shes pa ni 'du byed kyi rkyen gyis 'byung bar mi rung ngo /_/rnam par shes pa'i tshogs drug po 'du byed kyis yongs su bsgos pa dag kyang 'du byed kyi rkyen gyis rnam par
[\[166b.4\]]shes par mi rung ngo /_/de ci'i phyir zhe na/_rnam par shes pa ni rnam par smin pa'i bag chags dang /_rgyu mthun pa'i bag chags bdag la skye mi nus te/_bdag nyid la byed pa 'gal ba'i phyir ro/_/mjug thogs su 'byung ba la yang ma yin te/_de'i tshe de ma byung ba'i phyir ro/_/ma
[\[166b.5\]]byung ba ni med pa'i phyir ro/_/byung ba na yang ma yin te/_de ni de'i tshe sngar 'gags pa'i phyir ro/_/sems med pa'i 'gog pa'i snyoms par 'jug pa'i dus na ni 'du byed kyis yongs su bsgos pa'i sems 'byung mi srid pa'i phyir/_rnam par shes pa'i rkyen gyis ming dang gzugs med
[\[166b.6\]]par 'gyur ro/_/de med pa skye mched drug kyang med par 'gyur ro/_/de bzhin du skye ba'i rkyen gyis rga shi'i bar du yang med par 'gyur te/_de'i phyir 'khor bar 'jug pa med par 'gyur ro/_/de lta bas na ma rig pa'i rkyen gyis 'du byed rnams so/_/des bsgos pa'i kun gzhi rnam par
[\[166b.7\]]shes pa'i 'du byed kyi rkyen gyis rnam par shes pa'o/_/de'i rkyen gyis nying mtshams sbyor ba'i tshe ming dang gzugs de tshul 'di la ni nyes pa med do/_/'khor ba ldog pa yang kun gzhi rnam par shes pa med na mi rung ste/_'khor ba'i rgyu ni las dang nyon mongs pa rnams so/_/de gnyis
[\[167a\]]
[\[167a.1\]]las kyang nyon mongs pa ni gtso bo ste/_'di ltar nyon mongs pa'i dbang gis na las kyis yang sred pa 'phen nus par 'gyur gyi gzhan du ni ma yin no/_/de ltar 'phangs pa'i srid pa yang las dang nyon mongs pa'i dbang gis yang srid par 'gyur te/_gzhan
[\[167a.2\]]du ni ma yin no/_/de ltar na gtso bo yin pa'i phyir nyon mongs pa nyid 'khor bar 'jug pa'i rtsa ba ste/_de'i phyir de dag spangs nas 'khor ba yang ldog par 'gyur gyi gzhan du ni ma yin no/_/kun gzhi rnam par shes pa med par de dag spang du mi rung ngo /_/ji ltar mi rung zhe na/_nyon mongs
[\[167a.3\]]pa mngon du gyur pa'am/_sa bon gyi tshe spong grang na/_de mngon du gyur pa spong ngo zhe na ni 'di ni mi 'dod pa nyid do/_/de spong ba'i lam la gnas pa'i phyir sa bon gyi tshe spang du yang mi rung ste/_gang la nyon mongs pa'i sa bon gnas pa de dag gnyen pos spong na de'i tshe na ni gnyen po las
[\[167a.4\]]gzhan ci yang rung ba ma blangs pa'i phyir ro/_/ji ste gnyen po'i sems nyid nyon mongs pa'i sa bon dang ldan par 'dod na ni de nyon mongs pa'i sa bon dang ldan pa nyid pas de'i gnyen por 'gyur ba ni mi rigs te/_nyon mongs pa'i sa bon ma spangs pa rnams kyi 'khor ba ldog pa mi srid
[\[167a.5\]]do/_/de lta bas na gdon mi za bar kun gzhi rnam par shes pa la de las gzhan pa'i rnam par shes pa dang lhan cig 'byung ba'i nyon mongs pa dang /_nye ba'i nyon mongs pa rnams kyis rang gi sa bon gso bar bya ba'i phyir bag chags bsgo bar khas blang ngo /_/bag chags rnams stobs
[\[167a.6\]]ji lta ba bzhin du 'jug pa rnyed na rgyur gyur pa'i bye brag thob pa'i sems nyid las nyon mongs pa dang /_nye ba'i nyon mongs pa gang dag 'byung ba de dag gi sa bon kun gzhi rnam par shes pa la gnas pa ni de dang lhan cig 'byung ba'i nyon mongs pa'i gnyen po lam gyis sel to/_/de bas na
[\[167a.7\]]gnas de la yang nyon mongs pa rnams mi 'byung bas phung po'i lhag ma dang bcas pa'i mya ngan las 'das pa'i dbyings 'thob bo/_/sngon gyi las kyis 'phangs pa'i tshe ni 'gags la de las gzhan pa'i tshe dang ni nying mtshams mi sbyor bas phung po lhag ma med pa'i mya ngan las 'das pa'i
[\[167b\]]
[\[167b.1\]]dbyings 'thob ste/_las yod du zin kyang nyon mongs pa rnams spangs nas lhan cig byed pa'i rgyu med pa'i phyir yang srid pa mngon par 'grub par byed mi nus so/_/de ltar na kun gzhi rnam par shes pa yod na 'khor bar 'jug pa dang ldog par 'gyur gyi/_gzhan du ni ma yin te/_mig
[\[167b.2\]]la sogs pa'i rnam par shes pa las gud na kun gzhi rnam par shes pa yod la de nyid chos thams cad kyi sa bon dang ldan pa ste/_mig la sogs pa'i rnam par shes pa ni ma yin par gdon mi za bar khas blang bar bya'o/_/rgya cher dpyad pa ni phung po lnga po'i bshad sbyar las rig par
[\[167b.3\]]bya'o/_/gal te 'di dag rnam par rig pa tsam yin na ji ltar mdo dang mi 'gal te/_mdo sde dag las ni kun brtags pa dang /_gzhan gyi dbang dang /_yongs su grub pa dang ngo bo nyid gsum gsungs so zhe na/_rnam par rig pa tsam nyid la ngo bo nyid gsum rnam par gzhag par 'gal ba
[\[167b.4\]]med do/_/ji ltar zhe na de'i phyir/_/rnam par rtog pa gang gang gis/_/dngos po gang gang rnam brtags pa/_/de nyid kun du brtags pa yi/_/ngo bo nyid de de med de/_/zhes bya ba smos so/_/nang dang phyi'i dngos po rnam par brtags pa'i bye brag gi rnam par rtog pa mtha' yas pa bstan
[\[167b.5\]]pa'i phyir/_rnam par rtog pa gang gang gis/_/zhes bya ba smos so/_/dngos po gang gang rnam brtags pa/_/zhes bya ba ni nang dang phyi'i dngos po ste/_tha na sangs rgyas kyi chos kyi bar du yang de nyid kun du brtags pa'i ngo bo nyid de 'dir gtan tshigs smos pa ni/_de med do zhes bya ba'o/_/
[\[167b.6\]]rnam par brtags pa'i yul gyi dngos po gang yin pa de 'di ltar rang bzhin med pas med pa'o/_/de lta bas na dngos po de ni kun brtags pa'i ngo bo nyid kho na ste/_rgyu dang rkyen la rag las pa'i ngo bo nyid ma yin no/_/'di ltar dngos po gcig dang de med pa la phan tshun mi mthun pa'i rnam
[\[167b.7\]]par rtog pa du ma 'jug pa ma mthong ste/_dngos po gcig pa'am/_de med pa la phan tshun mi mthun pa du ma'i rang bzhin mi rung ngo /_/de bas na 'di dag thams cad rnam par rtog pa tsam nyid de/_don de kun du brtags pa'i ngo bo nyid yin pa'i phyir ro/_/mdo sde las kyang rab 'byor ji ltar
[\[168a\]]
[\[168a.1\]]byis pa so so'i skye bo rnams mngon par zhen pa de bzhin du chos rnams med do zhes gsungs so/_/kun brtags pa'i 'og tu gzhan gyi dbang gi ngo bo nyid bshad par bya ste/_de'i phyir/_gzhan gyi dbang gi ngo bo nyid/_/rnam rtog yin te rkyen las byung /_/zhes bya ba smos
[\[168a.2\]]so/_/rnam par rtog pa zhes bya ba ni 'dir gzhan gyi dbang gi ngo bo bstan to/_/rkyen las byung zhes bya ba des ni gzhan gyi dbang zhes brjod pa'i 'byung ba'i rgyu bstan to/_/de la kun du rtog pa ni dge ba dang mi dge ba dang /_lung du ma bstan pa'i bye brag tha dad pa khams gsum pa'i sems
[\[168a.3\]]dang sems las byung ba rnams te/_ji skad du/_yang dag ma yin kun rtog ni/_/sems dang sems byung khams gsum pa/_/zhes bshad pa lta bu'o/_/rgyu dang rkyen gzhan gyi dbang bya bas gzhan gyi dbang ste/_skyed ces bya ba'i tha tshig ste/_bdag las gzhan pa'i rgyu rkyen rnams
[\[168a.4\]]la rag las shing skye ba bya bar bstan par 'gyur ro/_/gzhan gyi dbang bshad zin to//_//yongs su grub pa ji lta bu zhe na/_de'i phyir/_grub ni de la snga ma po/_/rtag tu med par gyur pa gang /_/zhes bya ba smos so/_/mi 'gyur bas yongs su grub pa'o/_/de la zhes bya ba ni
[\[168a.5\]]gzhan gyi dbang ngo /_/snga ma po zhes bya ba ni kun brtags pa nyid do/_/rnam par rtog pa de la gzung ba dang 'dzin pa'i dngos por kun brtags pa ste/_'di ltar de la gzung ba dang 'dzin pa med pa bzhin du kun brtags pas kun brtags zhes bya'o/_/gzung ba dang 'dzin pa de dang gzhan
[\[168a.6\]]gyi dbang de rtag tu dus thams cad du gtan du bral ba de ni yongs su grub pa'i ngo bo nyid do/_/de'i phyir de nyid gzhan dbang las/_/gzhan min gzhan pa min pa min/_/de'i phyir de nyid ces bya ba 'di ltar kun brtags pa'i ngo bo nyid gzhan gyi dbang dang rtag tu bral ba ni yongs su grub pa ste/_bral
[\[168a.7\]]ba nyid ni chos nyid do/_/chos nyid chos las gzhan dang gzhan ma yin par mi rung ngo /_/yongs su grub pa ni gzhan gyi dbang gi chos nyid de de'i phyir gzhan gyi dbang las yongs su grub pa gzhan pa yang ma yin la gzhan ma yin pa yang ma yin par khong du chud par bya'o/_/gal te
[\[168b\]]
[\[168b.1\]]yongs su grub pa gzhan gyi dbang las gzhan yin na ni de lta na go kun brtags pas gzhan gyi dbang stong par mi 'gyur ro/_/ji lta gzhan ma yin na/_de lta na yang yongs su grub pa rnam par dag pa'i dmigs par mi 'gyur te/_gzhan gyi dbang bzhin du kun nas nyon mongs pa'i bdag
[\[168b.2\]]nyid kyi phyir ro/_/de bzhin du gzhan gyi dbang yang kun nas nyon mongs pa'i bdag nyid du 'gyur te/_yongs su grub pa las gzhan ma yin pa'i phyir yongs su grub pa dang 'dra'o/_/mi rtag la sogs bzhin du brjod/_/gzhan dang ma yin no zhes bya ba ni tshig gi lhag ma'o/_/dper
[\[168b.3\]]na mi rtag pa nyid sdug bsngal ba nyid dang /_bdag med pa nyid mi rtag pa la sogs pa las gzhan pa yang ma yin la gzhan ma yin pa yang ma yin no/_/gal te 'du byed rnams las mi rtag pa nyid gzhan yin na/_de lta na go 'du byed rnams mi rtag par mi 'gyur ro/_/ji ste
[\[168b.4\]]gzhan ma yin na/_de lta na yang 'du byed rnams zhig nas med pa nyid du 'gyur te mi rtag pa nyid bzhin no/_/de bzhin du sdug bsngal nyid la sogs pa la'ang brjod par bya'o/_/gal te gzhan gyi dbang la gzung ba dang 'dzin pa med na de ji ltar 'dzin mi 'dzin na ni yod par ji ltar shes
[\[168b.5\]]she na de'i phyir de ma mthong bar de mi mthong zhes bya ba smos so/_/de ma mthong ba zhes bya ba ni yongs su grub pa'i ngo bo nyid do/_/de mi mthong zhes bya ba ni gzhan gyi dbang gi ngo bo nyid do/_/'jig rten las 'das pa'i ye shes rnam par mi rtog pas mthong bar bya ba yongs su grub pa'i ngo bo nyid
[\[168b.6\]]ma mthong ba ni ma rtogs pa dang /_mngon sum du ma byas pa'o/_/de'i rjes la thob pa dag la 'jig rten pa dang 'jig rten las 'das pa'i ye shes kyi spyod yul yin pas shes pa gzhan gyis gzhan gyi dang mi 'dzin to/_/de'i phyir yongs su grub pa ma mthong bar gzhan gyi dbang mi mthong
[\[168b.7\]]ste/_'jig rten las 'das pa'i ye shes kyi rjes la thob pa'i ye shes kyis ni mi mthong ba ma yin no/_/rnam par mi rtog par 'jug pa'i gzungs las ji skad du/_de'i rjes la thob pa'i ye shes kyis ni chos thams cad sgyu ma dang smig rgyu dang rmi lam dang mig yor dang brag ca dang /_chu zla dang
[\[169a\]]
[\[169a.1\]]sprul pa dang mtshungs par mthong ngo zhes gsungs pa lta bu'o/_/chos ni 'dir gzhan gyi dbang du bsdus pa rnams su bzhed do/_/yongs su grub pa ni nam mkha' lta bu ste/_ye shes ro gcig pa'o/_/ji skad du rnam par mi rtog pa'i ye shes kyis ni chos thams cad
[\[169a.2\]]nam mkha'i dkyil dang mtshungs par mthong ngo zhes gsungs pa lta bu ste gzhan gyi dbang gis chos rnams kyi de bzhin nyid tsam mthong ba'i phyir ro/_/gal te gzhan gyi dbang rdzas nyid ni yin na ji ltar mdo sde las chos thams cad ni ngo bo nyid med pa ma skyes pa ma 'gags pa zhes bstan zhe na 'gal
[\[169a.3\]]ba med de 'di ltar/_ngo bo nyid ni rnam gsum gyi/_/ngo bo nyid med rnam gsum la/_/dgongs nas chos rnams thams cad ni/_/ngo bo nyid med bstan pa yin/_/ngo bo nyid gsum kho na ste/_/bzhir med par bstan pa'i phyir grangs bstan to/_/rang rang gi mtshan nyid kyi yod pa ltar 'gyur bas
[\[169a.4\]]ngo bo nyid do/_/ngo bo nyid med pa rnam pa gsum ni mtshan nyid ngo bo nyid med pa dang /_skye ba ngo bo nyid med pa dang /_don dam pa ngo bo nyid med pa'o/_/chos thams cad ni kun brtags pa dang /_gzhan gyi dbang dang /_yongs su grub pa'i bdag nyid do/_/da ni ngo bo nyid gsum gyi gang gi ngo bo nyid
[\[169a.5\]]med pa gang yin pa de bstan pa'i phyir/_dang po ni mtshan nyid kyis/_/ngo bo nyid med gzhan pa yang /_/de ni rang nyid mi 'byung bas/_/ngo bo nyid med gzhan yin no/_/chos kyi don gyi dam pa'ang de/_/'di ltar de bzhin nyid kyang de/_/zhes bya ba smos so/_/dang po pa ni kun du brtags
[\[169a.6\]]pa'i ngo bo nyid de/_de ni mtshan nyid kyis ngo bo nyid med pa ste/_de'i mtshan nyid ni brtags pa'i phyir ro/_/gzugs kyi mtshan nyid ni gzugs su yod pa'o/_/tshor ba'i mtshan nyid ni myong ba'o zhes bya ba la sogs pa ste/_de dag rang gi ngo bo med pas nam mkha'i me tog bzhin du rang gi
[\[169a.7\]]ngo bo med pa'o/_/gzhan pa yang zhes bya ba ni gzhan gyi dbang gi ngo bo nyid do/_/de ni sgyu ma bzhin du rkyen gzhan gyis skyes pa'i phyir rang gi dngos po med do/_/'di ltar yang ji ltar snang ba de bzhin du de la skye ba med de/_de'i phyir skye ba ngo bo nyid med pa zhes bya'o/_/chos kyi don gyi dam
[\[169b\]]
[\[169b.1\]]pa'ang de/_/'di ltar de bzhin nyid kyang de/_/zhes bya ba la/_dam pa ni 'jig rten las 'das pa'i ye shes te/_bla na med pa'i phyir ro/_/de'i don ni dam pa'o/_/yang na nam mkha' ltar thams cad du ro gcig pa dang /_dri ma med pa dang mi 'gyur ba'i chos yongs su grub pa ste/_don dam
[\[169b.2\]]pa zhes bya'o/_/'di ltar yongs su grub pa'i ngo bo nyid de ni gzhan gyi dbang gi bdag nyid chos thams cad kyi don dam pa ste/_de'i chos nyid yin pas de'i phyir yongs su grub pa'i ngo bo nyid ni don dam pa ngo bo nyid med pa ste/_yongs su grub pa ni dngos po med pa'i ngo bo nyid kyi phyir ro/_/ci don dam
[\[169b.3\]]pa 'ba' zhig gis yongs su grub pa brjod dam/_smras pa/_ma yin te/_de bzhin nyid kyang de'o/_/kyang gi sgra ni de bzhin nyid kyi sgrar brjod pa 'ba' zhig ma yin gyi chos kyi dbyings kyi rnam grangs su gtogs pa ji snyed pa de thams cad du brjod par bya ba'o/_/dus rnams kun na de bzhin
[\[169b.4\]]yod pas de bzhin nyid de 'di ltar so so'i skye bo dang /_slob pa dang /_mi slob pa'i dus dag na dus thams cad du de bzhin te/_gzhan du ma yin pas de bzhin nyid ces bya'o/_/ci de bzhin nyid bzhin du rnam par rig pa tsam yang yongs su grub pa nyid dam/_'on te rnam par rig pa tsam
[\[169b.5\]]gzhan zhig snyam pa la/_de'i phyir/_de nyid rnam par rig pa tsam/_/zhes bya ba smos te/_shin tu rnam par dag pa'i mtshan nyid khong du chud pa'i phyir ro/_/ji skad du/_de tshe de tsam mthong ba'i phyir/_/ming la sems de gnas pa yin/_/ming la gnas pas rnam rig la/_/dmigs
[\[169b.6\]]pa rab tu spong bar 'gyur/_/bsgom pa'i rgyu yis de yi tshe/_/dmigs pa med pa'i dbyings la reg_/sgrib pa kun las rnam grol zhing /_/de tshe dbang 'byor thob par 'gyur/_/zhes bshad pa lta bu ste/_de nyid rnam par rig pa tsam/_/zhes bya ba'i tshig 'dis ni mngon par rtogs par
[\[169b.7\]]bstan to/_/gal te 'di dag rnam par rig pa tsam yang yin na/_mig dang /_rna ba dang /_sna dang /_lce dang /_lus kyis gzugs dang /_sgra dang /_dri dang /_ro dang /_reg bya la gzung ngo snyam du de'i sems pa ci las byung snyam pa la de'i phyir/_ji srid rnam rig tsam nyid la/_/rnam par
[\[170a\]]
[\[170a.1\]]shes pa mi gnas pa/_/de srid 'dzin pa rnam gnyis kyi/_/bag la nyal ba mi ldog go/_/zhes bya ba smos so/_/yang na gang /_las kyi bag chags 'dzin gnyis kyi/_/bag chags bcas pas snga ma yin/_/rnam par rig pa zad nas gzhan/_/rnam smin
[\[170a.2\]]skyed pa de yin no/_/zhes smos pa de smod pa dang /_mi spong ba ji lta bu zhes bya ba ste/_de'i phyir/_ji srid rnam reg tsam nyid la/_/rnam par shes pa mi gnas pa/_/zhes rgya cher smos so/_/ji srid du sems kyi chos nyid rnam par rig pa tsam nyid ces bya ba la/_rnam par shes pa mi
[\[170a.3\]]gnas pa/_/gzung ba dang 'dzin par dmigs pa la dpyod pa'i bar du'o/_/'dzin pa gnyis ni gzung ba'i 'dzin pa dang /_'dzin pa'i 'dzin pa ste/_de'i bag la nyal ni ma 'ongs pa'i 'dzin pa gnyis skye bar bya ba'i phyir de dag gi kun gzhi rnam par shes pa la sa bon btab pa'o/_/ji
[\[170a.4\]]srid du gnyis med pa'i mtshan nyid rnam par rig pa tsam nyid la rnal 'byor pa'i sems gnas par ma gyur pa de srid du 'dzin pa gnyis kyi bag la nyal mi ldog ste/_mi spong zhes bya ba'i tha tshig go/_/'dir ni phyi rol gyi dmigs pa ma spangs na nang gi dmigs pa'ang ma spangs par bstan pa/_
[\[170a.5\]]de'i phyir de 'di snyam du bdag ni mig la sogs pas gzugs la sogs pa 'dzin to snyam du sems so/_/da ni 'di brjod par bya ste/_don dang bral ba'i sems tsam dmigs pas/_ci sems kyi chos nyid la gnas pa yin nam smras pa/_ma yin te/_'di dag rnam rig tsam nyid ces/_/
[\[170a.6\]]de 'di snyam du dmigs nas su/_/ci yang rung ste mdun 'jog na/_/de ni tsam la mi gnas so/_/yang na mngon pa'i nga rgyal can gang thos pa tsam gyis bdag rnam par rig pa tsam rnam par dag pa la gnas so snyam du sems pa'i 'dzin pa des bsal ba'i phyir/_'di dag rnam rig tsam
[\[170a.7\]]nyid ces/_/de snyam du ni dmigs nas su/_/zhes bya ba la sogs pa smos so/_/'di dag rnam par rig tsam nyid/_/ces bya ba ni don dang bral ba ste/_phyi rol gyi don med do zhes de ltar dmigs pa ni 'dzin pa dang mtshan mar byed ces bya ba'i tha tshig go/_/mdun du zhes bya ba ni
[\[170b\]]
[\[170b.1\]]mngon sum du'o/_/'jog na zhes bya ba ni ji ltar thob pa bzhin du yid kyis 'jog pa'o/_/rnal 'byor spyod pa'i dmigs pa rnam pa mang bas ci yang rung zhes bya ba smos te/_keng rus sam rnam par bsngos pa'am rnam par rul ba'am/_rnam par 'bu zhugs pa'am/_rnam par
[\[170b.2\]]bam pa la sogs pa'o/_/de ni tsam la mi gnas pa ni rnam par shes pa'i dmigs pa ma spangs pa'i phyir ro/_/nam zhig rnam par shes pa'i 'dzin pa spangs shing sems kyi chos nyid la rab tu gnas par 'gyur zhe na/_de'i phyir/_nam zhig shes pas dmigs pa rnams/_/mi dmigs
[\[170b.3\]]de yi tshe na ni/_/rnam par rig pa tsam la gnas/_/gzung ba med pas de 'dzin med/_/ces bya ba smos so/_/gang gi tshe bstan pa la dmigs pa dang /_gdams ngag la dmigs pa dang /_gzugs dang sgra la sogs pa tha mal dmigs pa yang rung ste/_shes pas sems las phyi
[\[170b.4\]]rol du mi dmigs te/_mi mthong mi 'dzin la mngon par zhen pa med cing don yang dag pa ji lta ba bzhin du mthong la/_dmus long lta bu ni ma yin pa de'i tshe rnam par shes pa'i 'dzin pa yang spangs shing rang gi sems kyi chos nyid la yang gnas pa yin te/_'di nyid du gtan tshigs smos
[\[170b.5\]]pa/_gzung ba med pas de 'dzin med/_/ces bya'o/_/gzung ba yod na 'dzin par 'gyur te/_gzung ba med na ma yin no/_/gzung ba med na 'dzin pa med par yang rtogs par 'gyur gyi/_gzung ba med pa 'ba' zhig ni ma yin no/_/de ltar na dmigs par bya ba dang /_dmigs par byed
[\[170b.6\]]pa la rnam par mi rtog pas mnyam pa 'jig rten las 'das pa'i ye shes 'byung ste/_gzung ba dang 'dzin par mngon par zhen pa'i bag la nyal spong zhing rang gi sems kyi chos nyid la yang sems gnas par 'gyur ro/_/gal te de ltar rnam par rig pa tsam nyid la sems gnas par gyur
[\[170b.7\]]pa de'i tshe/_ji skad bya zhe na/_de'i phyir/_de ni sems med mi dmigs pa/_/'jig rten 'das pa'i ye shes de/_/gnas kyang gzhan du gyur pa ste/_/gnas ngan len gnyis spangs pas so/_/de nyid zag pa med dang dbyings/_/bsam mi khyab dang dge dang bstan/_/de ni bde ba rnam grol
[\[171a\]]
[\[171a.1\]]sku/_/thub pa chen po'i chos zhes bya/_/tshigs su bcad pa 'di gnyis kyis rnam par rig pa tsam nyid la zhugs pa'i rnal 'byor pa'i mthong ba'i lam la brten te/_gong nas gong du bye brag tu 'gro bas 'bras bu phun sum tshogs pa bstan to/_/de la 'dzin
[\[171a.2\]]pa'i sems med pa dang /_gzung ba'i don mi dmigs pa'i phyir/_de ni sems med mi dmigs pa/_/zhes bya'o/_/'jig rten na 'dris par ma byas pa dang kun du 'byung ba med pa dang /_rnam par mi rtog pa dang /_'jig rten las rgal ba'i phyir/_'jig rten 'das pa'i ye
[\[171a.3\]]shes de/_/zhes bya'o/_/ye shes de'i 'og tu gnas gyur pa bstan pa'i phyir/_gnas kyang gzhan du gyur pa ste/_/zhes bya ba smos so/_/gnas ni 'dir kun gzhi rnam par shes pa sa bon thams cad pa'o/_/de gyur pa ni gang gnas ngan len dang /_rnam par smin pa dang /_gnyis kyi
[\[171a.4\]]bag chags kyi dngos po log na las su rung ba dang /_chos kyi sku dang /_mi gnyis pa'i ye shes kyi dngos por gyur pa'o/_/gnas gyur pa de yang gang spangs pas thob par 'gyur zhe na/_de'i phyir/_gnas ngan len gnyis spangs pas so/_/zhes bya ba smos so/_gnyis zhes
[\[171a.5\]]bya ba ni nyon mongs pa'i sgrib pa'i gnas ngan len dang /_shes bya'i sgrib pa'i gnas ngan len no/_/gnas ngan len ni gnas las su mi rung ba nyid de/_de yang nyon mongs pa dang /_shes bya'i sgrib pa'i sa bon no/_/gnas gyur pa de yang nyan thos la sogs pa la yod pa'i
[\[171a.6\]]gnas ngan len spangs pas thob par 'gyur ba ni gang /_rnam grol sku zhes bya ba smos so/_/byang chub sems dpa' la yod pa'i gnas ngan len spangs pas thob par 'gyur ba ni gang /_thub pa chen po'i chos zhes bya/_/zhes bya ba smos te/_sgrib pa rnam pa gnyis spangs pa'i bye brag
[\[171a.7\]]gis gnas gyur ba bla na yod pa dang /_bla na med par bstan to/_/'dir tshigs su bcad pa/_len pa'i rnam shes sgrib gnyis kyi/_/mtshan nyid yin par shes par bya/_/nyon mongs sa bon kun sa bon/_/der ni gnyis la gnyis 'ching ngo /_/gnyis zhes bya ba ni nyan thos
[\[171b\]]
[\[171b.1\]]dang byang chub sems dpa'o/_/snga ma la ni nyon mongs pa'i sa bon no/_/cig shos la ni sgrib pa gnyis kyi sa bon te/_de dag bcom pas thams cad mkhyen pa nyid thob par 'gyur ro/_/de nyid zag pa med dang dbyings/_/zhes bya ba ni gnas gyur pa'i rang bzhin de nyid zag pa med pa
[\[171b.2\]]dang dbyings zhes bya ste/_gnas ngan len med pa'i phyir ro/_/zag pa thams cad dang bral bas zag pa med pa'o/_/'phags pa'i chos kyi rgyu yin pas dbyings so/_/dbyings kyi sgra ni 'dir rgyu'i don to/_/bsam gyis mi khyab pa ni rtog ge'i spyod yul ma yin pa dang /_so so rang gis
[\[171b.3\]]rig pa dang /_dpe med pa'i phyir ro/_/dge ba ni rnam par dag pa'i dmigs pa'i bde ba dang /_zag pa med pa'i chos kyi rang bzhin yin pa'i phyir ro/_/bstan pa ni rtag pa dang mi zad pa'i phyir ro/_/bde ba ni rtag pa nyid kyi phyir te/_gang mi rtag pa de ni sdug bsngal ba'o/_/'di ni rtag pa
[\[171b.4\]]ste/_de'i phyir bde ba'o/_/nyon mongs pa'i sgrib pa spangs pas nyan thos rnams kyi rnam par grol ba'i sku'o/_/gnas gyur pa'i mtshan nyid de ni thub pa chen po'i chos kyi sku zhes bya ste/_sa dang pha rol tu phyin pa bsgoms nas nyon mongs pa dang shes bya'i sgrib pa spangs bas gnas gyur
[\[171b.5\]]pa yang dag par grub pa'i phyir thub pa chen po chos kyi sku zhes bya'o/_/'khor ba yongs su mi gtong zhing des nyon mongs pa med pa dang /_chos thams cad la dbang 'byor ba thob pa'i phyir byang chub sems dpa'i chos kyi sku zhes bya'o/_/thub pa chen po zhes bya ba ni thub pa'i mchog dang ldan pas
[\[171b.6\]]sangs rgyas bcom ldan 'das ni thub pa chen po'o/_/sum cu pa'i bshad pa slob dpon blo brtan gyis mdzad pa rdzogs so//_//rgya gar gyi mkhan po dzi na mi tra dang /_shI len+d+ra bo d+hi dang /_zhu chen gyi lo tsA ba ban+de ye shes sdes zhus te gtan la phab pa//_//
[\[171b.7\]{D4065}]@##/_/rgya gar skad du/_pra ka ra Na bing sha ka TI kA/_bod skad du/_rab tu byed pa nyi shu pa'i 'grel bshad/_'jam dpal gzhon nur gyur pa la phyag 'tshal lo/_/gang thugs thugs rje rag las phyir/_/gzhan gyi don la rtag dgyes pa/_/mi shes bcom la phyag 'tshal
[\[172a\]]
[\[172a.1\]]lo/_/nyi shu pa ni rnam par dbye/_/theg pa chen po la khams gsum pa rnam par rig pa tsam du rnam par gzhag ces bya ba tshig dang po 'dis ni rab tu byed pa 'di'i dgos pa dang /_brjod par bya ba'i rang gi ngo bo dang /_dgos pa'i yang dgos pa dngos su ston to/_/'brel
[\[172a.2\]]pa ni don gyis brtag par bya'o/_/rab tu byed pa'i 'brel pa dang /_brjod par bya ba dang /_dgos pa rnams nges par brjod par bya'o/_/gzhan du na 'brel pa med pa dang /_brjod par bya ba med pa dang /_dgos pa med pa dang /_dgos pa'i yang dgos pa med pa'i rab tu byed pa ni rtog pa sngon
[\[172a.3\]]du gtong ba'i nyan pa po dag khas mi len to/_/de la theg pa chen po zhes bya ba 'dis ni dgos pa'i yang dgos pa bstan to/_/khams gsum pa rnam par rig pa tsam du rnam par gzhag ces bya ba 'dis ni brjod par bya ba dang /_dgos pa bstan to/_/'dir khams gsum pa rnam par
[\[172a.4\]]rig pa tsam nyid lung dang rigs pa gnyis kyis bstan to/_/'di ni brjod par bya'o/_/khams gsum pa rnam par rig pa tsam nyid du bstan pa ni dgos pa'o/_/bstan pa de yang rab tu dbye bas byed pa'i phyir te/_rab tu byed pa ni dgos pa 'di'i thabs yin no/_/de bas na rab tu
[\[172a.5\]]byed pa dang dgos pa gnyis ni thabs dang thabs las byung ba'i mtshan nyid kyis 'brel bar gnas so/_/de ltar gnas pa la brgya la 'ga' zhig khams gsum pa rnam par rig pa tsam du bstan pa 'dis ni ci zhig bya zhes rgol du 'ong bas de'i phyir/_theg pa chen po zhes bya ba 'di
[\[172a.6\]]smos so/_/de las ni khams gsum pa rnam par rig pa tsam nyid du bstan pa ni theg pa chen po thob par bya ba'i phyir ro zhes bya ba'i tshig gi don 'di 'byung ste/_'di ni re zhig spyi'i don no/_/yan lag gi don brjod par bya ste/_theg pa chen po zhes bya ba 'dis 'dod pas na theg pa'o/_/
[\[172a.7\]]yang na 'dir 'dod pas na theg pa'o/_/de'i theg pa yang yin la chen po yang yin pas theg pa chen po'o/_/de'i phyir byang chub sems dpa'i lam 'bras bu dang bcas pa la theg pa chen po zhes bstan pa yin no/_/chen po ni de ma yin pa'i theg pa gzhan pas mchog tu gyur par rig
[\[172b\]]
[\[172b.1\]]par bya'o/_'di ltar der ni gang zag la bdag med par shes pas nyon mongs pa'i sgrib pa tsam spong ba'o/_/'dir ni gang zag dang chos la bdag med par shes pas nyon mongs pa dang shes bya'i sgrib pa spong ba'o/_/yang na chen po rnam pa bdun dang ldan pa'i phyir chen po ste/_chen
[\[172b.2\]]po rnam pa bdun ni dmigs pa dang /_sgrub pa dang /_ye shes dang /_brtson 'grus dang /_thabs la mkhas pa dang /_yang dag par 'grub pa dang /_las zhes bya ba'o/_/la ni 'dir rgyu'i don du blta bar bya ste/_theg pa chen po'i rgyu theg pa chen po thob par byed pa'i don zhes
[\[172b.3\]]bya ba'i tha tshig go/_/'di ltar 'dul ba ni rnam pa gnyis te/_gang zag la bdag med par bstan pas 'dul ba dag dang /_chos la bdag med par bstan pas 'dul ba dag go/_/de la gang zag la bdag med par bstan pas 'dul ba dag gi ni de bstan pa la brten nas 'byung ba dang
[\[172b.4\]]'jig pa'i chos can bdag dang bdag gi dang bral ba phung po tsam du shes nas thos pa dang sems pa la sogs pa'i rim gyis gang zag la bdag med pa la 'jug go/_/bdag med pa la 'jug pa des nyon mongs pa'i sgrib pa dang bral nas mthar phyin pa'i gnas 'thob ste/_de dag gi de'i thabs
[\[172b.5\]]bstan pa ni gzhan nas brjod pa nyid do/_/gang dag chos la bdag med par bstan pas 'dul ba de dag ni de bstan pa la brten nas chos kyi dbyings rab tu rtogs pa dang mthun pa'i bstan bcos nyan pa dang sems pa la sogs pa'i rim gyis gzung ba dang 'dzin pa rnam par gzhig pa'i phyir ro/_/
[\[172b.6\]]rab tu byed pa 'dis ni gzung ba dang 'dzin pa rnam par gzhig pa'i thabs nyid ston to/_/rnam par bshig nas gzung ba dang 'dzin pa dang bral ba'i rnam par rig pa tsam nyid la 'jug go/_/de nas sa dang pha rol tu phyin pa bsgrubs pas gzung ba dang 'dzin pa ma lus par bsal nas chos
[\[172b.7\]]kyi dbyings rtogs te/_de bzhin gshegs pa'i go 'phang bla na med pa 'thob pas de la bsams nas theg pa chen po thob par bya ba'i phyir zhes bshad do/_/khams gsum pa zhes bya ba ni 'dod pa dang gzugs dang gzugs med pa zhes bya ba dag ste/_gsum po nyid khams yin pas
[\[173a\]]
[\[173a.1\]]khams gsum pa'o/_/de la sems dang sems las byung ba gang dag 'dod pa las 'dod chags dang ma bral ba de dag ni 'dod pa'i khams so/_/gang dag 'dod pa las 'dod chags dang bral la/_gzugs las 'dod chags dang ma bral ba de dag ni gzugs
[\[173a.2\]]kyi khams so/_/gang dag gzugs las 'dod chags dang bral la gzugs med pa las 'dod chags dang ma bral ba de dag ni gzugs med pa'i khams so/_/rnam par rig pa tsam zhes bya ba ni dmigs pa dang bral ba ste/_'ba' zhig pas rnam par rig pa tsam ste/_gzung ba
[\[173a.3\]]dang 'dzin pa dang bral ba'i sems dang sems las byung ba zhes bya ba'i tha tshig go/_/rnam par gzhag pa zhes bya ba ni bstan pa'o/_/de ni 'di skad du sems dang sems las byung ba dag nyid la khams gsum rnam par gzhag go zhes ston te/_dper na/_gzugs med kyang nam mkha'
[\[173a.4\]]mtha' yas skye mched la sogs pa tha dad par rnam par gzhag pa bzhin no zhes bstan par 'gyur ro/_/yang na theg pa chen po la zhes bya ba ni yul gyi la ste/_des theg pa chen po zhes bya ba'i gsung rab la rnam par rig pa tsam zhes bya bar bstan par 'gyur ro/_/lhag ma'i bshad pa ni snga
[\[173a.5\]]ma bzhin no/_/de las ni theg pa chen po zhes bya ba'i gsung rab la khams gsum pa rnam par gzhag pa rig pa tsam nyid du dam 'cha'o zhe'am 'dogs so zhes bya ba'i tha tshig gi don 'di 'byung ngo /_/bshad pa 'di la ni gzung ba dang 'dzin pa rnam par gzhig pa la sogs pa dgos pa'i
[\[173a.6\]]yang dgos pa yin par rig par bya'o/_/theg pa chen po thob par bya ba'i phyir lung dang rigs pa gnyis kyis khams gsum pa rnam par rig pa tsam nyid du de bstan zhes gang smras pa de la/_re zhig lung gis bstan pa'i phyir/_kye rgyal ba'i sras dag khams gsum pa 'di ni zhes bya ba la
[\[173a.7\]]sogs pa smos so/_/yang na bshad pa gnyis pa'i dbang du byas nas theg pa chen po la rnam par rig pa tsam du bstan zhes bya ba de ji ltar nges zhes rgol ba de'i phyir/_kye rgyal ba'i sras dag khams gsum pa 'di ni zhes bya ba la sogs pa smos so/_/mdo sde las ni khams gsum pa
[\[173b\]]
[\[173b.1\]]mtha' dag sems tsam mo zhes gsungs te/_gzugs dang mi ldan pa dang /_'dus ma byas ni rnam par shes pa las logs shig na med la/_gzung ba dang 'dzin pa yang med do zhes dgongs pa'o/_/rang gi sde pa dag la re zhig lung 'di'o/_/gang dag gzhung gzhan la gnas pa
[\[173b.2\]]de dag la ni rigs pa brjod do/_/lung ni mchod pa dang /_brjod pa nyung ba'i phyir thog ma nyid du gzhag par rigs so/_/rnam par rig pa tsam nyid kyi phyogs la sgra'am ming gi tshogs la sogs pa med du zin kyang tshig la sogs pa'i rnam par shes pa nyid lung ste/_'di ltar don ji lta ba bzhin du
[\[173b.3\]]gzigs pa la sogs pa'i yon tan dang ldan pa 'gro ba'i bla ma'i dbang las byung ste/_de lta bas na gzhan las 'ongs pa'i phyir lung zhes bya'o/_/gzhan gyis kyang 'di nges par khas blang bar bya ste/_'di ltar sgra'i spyi nyid tshig yin gyi sgra'i bye brag ni ma yin no/_/sgra'i spyi de yang shes pa'i gzung ba'i
[\[173b.4\]]cha yin te/_gud na dngos por gyur pa med do/_/de bas na sgra'i spyi'i rnam pa'i shes pa nyid lung zhes bstan par 'gyur ro/_/'dir ni rnam par rig pa tsam du dam bca' la/_mdo sde las ni sems tsam zhes 'byung na de ni ji ltar khungs su rung snyam du dogs pa de la/_sems dang
[\[173b.5\]]yid ces bya ba la sogs pa smos so/_/'di ni phan tshun du don 'brel ba med pa ma yin te/_'di ltar sems zhes bya ba dang /_yid ces bya ba dang /_rnam par shes pa zhes bya ba dang /_rnam par rig pa zhes bya ba 'di dag ni rnam grangs su gtogs so/_/rgyu tha dad pa med pa'i sgra ni rnam grangs
[\[173b.6\]]su gtogs pa zhes bya ba ste/_'di ltar rim zhes bya ba rnam grangs kyi don de ston to/_/rnam grangs su gtogs pa bzhi brjod pa ni gsung rab kyi tha snyad la mgo rmongs pa med par bya ba'i phyir ro/_/gang rab tu byed pa 'di las rnam par rig pa zhes bya ba'i sgra smos pa dang /_gang yang mdo sde
[\[173b.7\]]las sems zhes bya ba 'di gnyis kyis ni rnam par shes pa'i tshogs brgyad bsdus so/_/rnam par shes pa 'di nyid don du snang bar 'byung ste zhes 'og nas 'byung ba yang de dang 'gal ba med do/_/'di ltar rnam par shes pa'i tshogs de dag don du snang bar 'dod do/_/gal te khams gsum pa
[\[174a\]]
[\[174a.1\]]sems 'ba' zhig tsam yin na/_'o na ni sems las byung ba rnams kyang med par thal bar 'gyur du dogs pa la/_sems de yang zhes bya ba la sogs pa smos te/_khams gsum pa gdags pa'i rgyu sems gang yin pa de mdo sde las mtshungs par ldan pa dang
[\[174a.2\]]bcas par dgongs pa'o/_/yang na mdo sde las sems zhes smos pa gang yin pa de rab tu byed pa 'dir mtshungs par ldan pa dang bcas par lta'o/_/sems de yang zhes bya ba ni khams gsum pa gdags pa'i rgyu'am mdo sde las 'byung ba'o/_/'dir zhes bya ba ni mdo sde'am rab tu byed
[\[174a.3\]]pa'o/_/mtshungs par ldan pa dang bcas pa zhes bya ba ni 'di dag dang sems su mtshungs par ldan pas mtshungs par ldan pa dag ste/_tshor ba la sogs pa la bya'o/_/mtshungs par ldan pa rnams la sogs pa dang lhan cig 'jug pas na mtshungs par ldan pa dang bcas pa'o/_/
[\[174a.4\]]dgongs zhes bya ba ni khas len to/_/'dod do zhes bya ba'i tha tshig go/_/de ni 'di skad du khams gsum pa 'di ni sems dang sems las byung ba tsam yin gyi/_sems 'ba' zhig tsam ni ma yin no zhes bstan par 'gyur ro/_/sems zhes bya ba ni gsung rab las sems las byung ba
[\[174a.5\]]dag la yang bya ste/_'di ltar sems btul na legs zhes byung ste/_sems las byung ba yang mi btul ba ma yin no/_/de skad du/_'jig rten 'di ni sems kyis khrid/_/ces gsungs te/_tshor ba dang sred pa la sogs pa sems las byung ba rnams kyis khrid pa yang yin no/_/
[\[174a.6\]]gal te sems las byung ba dag kyang khas len na ci'i phyir tsam zhes bya ba smos snyam du dogs pa de la/_tsam zhes bya ba smos pa ni zhes bya ba la sogs pa smos te/_tsam zhes bya ba smos pa gang yin pa de ni rnam par shes pa las ma gtogs pa'i don dgag pa'i phyir smos kyi/_sems las
[\[174a.7\]]byung ba rnams kyang dgag pa ma yin no/_/don dgag pa'i phyir ro zhes bya ba ni rnam par shes pa las ma gtogs pa gzung ba dang 'dzin pa'i mtshan nyid kyi don dgag pa'i phyir ro zhes bya ba'i tha tshig go/_/de ni 'di skad du rnam par shes pa las ma gtogs pa gzung ba gang yang med la/_
[\[174b\]]
[\[174b.1\]]gang gis rnam par shes pa de la 'dzin pa'i 'dzin pa yang med do zhes bstan par 'gyur ro/_/gal te gzung ba dang 'dzin pa'i mtshan nyid kyi don med na 'o na sngon po la sogs par snang ba 'di ci zhig_/gang gis snang snyam du dogs pa de la rnam par shes pa 'di nyid du snang zhes bya ba la sogs pa
[\[174b.2\]]smos so/_/spros pa'i bag chags yongs su smin pa'i dbang gis rnam par shes pa nyid sngon po la sogs pa'i don gyi rnam par 'byung ngo /_/de lta bur gyur pa byung ba de la srog chags logs shig na yod pa'i don zhig mthong ngo snyam du mngon pa'i nga rgyal du gyur to/_/'di ltar sngon po la
[\[174b.3\]]sogs pa'i rnam pa de snang ba na nam mkha'i khams dang lhan cig tu snang ngo /_/nam mkha'i khams de snang ba na sngon po la sogs pa'i rnam par shes pa dang de las ris su chad pa lta bur snang bar byed do/_/dper na me long gi ngos la zla ba'i gzugs brnyan 'byung ba na
[\[174b.4\]]nam mkha'i khams gzugs brnyan dang lhan cig tu 'byung ngo /_/nam mkha'i khams de der gzugs brnyan du gyur pa na zla ba'i dkyil 'khor de me long gi ngos de las ris su chad de khron pa'i nang du lhung ba bzhin du snang bar byed do/_/de bzhin du rnam par shes pa la nam mkha'i khams
[\[174b.5\]]snang ba na yang ris su chad pa lta bur sngon po la sogs pa'i rnam par snang bar byed do/_/sngon po la sogs pa'i rnam pa ris su chad pa lta bu de la brten nas srog chags rnams phyi rol gyi don zhig mthong ba snyam du mngon pa'i nga rgyal byed do/_/'dir dpe bstan pa'i phyir/_dper na rab rib can
[\[174b.6\]]rnams kyis zhes bya ba la sogs pa smos te/_dper na rab rib kyis nyams pa'i mig can rnams kyis shes pa skra dang sha sbrang dang sbrang bu la sogs pa'i rnam par 'byung ste/_skra la sogs pa med par yang sgra la sogs pa mthong ngo snyam du mngon pa'i nga rgyal byed pa de bzhin du gzhan du yang rnam
[\[174b.7\]]par shes pa nyid sngon po la sogs pa'i rnam par 'byung ngo /_/don sngon po la sogs pa gud na gang yang med do zhes bya ba ni mjug bsdu ba'o/_/rab rib dang ldan pa ni rab rib can no/_/de ltar re zhig gzung ba bkag go/_/gzung ba bkag na 'dzin pa yang bkag par de nyid kyis grub ste/_
[\[175a\]]
[\[175a.1\]]'di ltar gzung ba med na 'dzin pa yang med do/_/de ltar gzung ba bkag pa yang /_/phyi rol gyi don du smra bas grags pa'i gnod pa bstan pa'i phyir ro/_/'dir 'di skad ces brgal te zhes bya ba la sogs pa smos so/_/gal te rnam par rig pa phyi rol gyi don
[\[175a.2\]]las ma byung na de'i tshe rnam par rig pa rnams kyi yul nges pa mi 'grub/_dus nges pa dang /_sems nges pa med pa dang /_bya ba med pa yang mi 'grub bo zhes mdor byas pa'i don bsdus pa'o/_/'dir zhes bya ba ni snga ma'i phyogs 'dir ro/_/'di skad brgal zhes bya ba ni 'og nas
[\[175a.3\]]'byung ba'i yul la sogs pa nges pa blo la rnam par bzhag nas 'di ltar rtog pa'o/_/yul dang dus la nges med cing /_/zhes bya ba la nges pa ni rnam par gnas pa'o/_/yul la lar snang la thams cad na ma yin zhes bya ba ni yul nges pa'o/_/res 'ga' snang la thams cad du ma yin
[\[175a.4\]]zhes bya ba ni dus nges pa'o/_/yul dang dus de na 'khod pa thams cad la bye brag med par snang gi gcig 'ga' la ma yin zhes bya ba ni sems nges pa med pa'o/_/bya ba byed pa ni bya ba byed pa'o/_/bstan bcos byed pas mdo'i don cis gsal bar bstan pa'i phyir ro/_/ji skad du bstan
[\[175a.5\]]par 'gyur zhe na zhes bya ba la sogs pa smos so/_/gal te gzugs la sogs pa'i don med par gzugs la sogs par snang ba'i rnam par rig pa 'byung ste/_gzugs la sogs pa'i don dang 'brel ba ma yin na de'i tshe 'dir ci'i phyir 'di ltar yul la lar gzugs la sogs pa'i
[\[175a.6\]]don du snang ba'i rnam par rig pa 'byung la yul thams cad na ma yin/_de bzhin du gang na phyi rol gyi don mthong ba mngon pa'i nga rgyal 'byung ba'i yul de nyid na res 'ga' 'byung gi dus thams cad du ma yin pa 'di la rgyu ci yod/_de ni 'di skad du gang gi ltar na rnam par rig pa phyi rol gyi
[\[175a.7\]]don la rag las pa de ltar na gang na gang gi tshe phyi rol gyi don yod pa de nyid na de'i tshe rnam par rig pa 'byung ste/_yul dang dus nges par rigs so/_/gang gi ltar na rnam par rig pa phyi rol gyi don la rag las pa ma yin pa de'i ltar na nges par byed pa don med pas yang na thams cad nas
[\[175b\]]
[\[175b.1\]]thams cad du 'byung ngo /_/yang na gang du yang mi 'byung ste nam yang ma yin no/_/gang du yang la lar 'byung la la lar ma yin pa dang /_de bzhin du res 'ga' ni 'byung la res 'ga' mi 'byung ba der mi 'gyur ro/_/de ltar re zhig yul dang dus nges pa mi 'thad par bstan to/_/sems
[\[175b.2\]]nges pa med pa mi 'thad par bstan pa'i phyir/_yul dang dus de na 'khod pa thams cad kyi zhes bya ba la sogs pa smos so/_/gal te phyi rol gyi don yod par mi 'dod na de'i tshe ci'i phyir yul dang dus de na 'khod pa'i srog chags thams cad kyi sems rnams la rnam par rig pa nges pa med
[\[175b.3\]]par 'gyur la 'ga' tsam la ma yin/_'dir dpe bstan pa'i phyir/_ji ltar rab rib can zhes bya ba la sogs pa smos so/_/dper na rab rib can la snang ba'i skra la sogs pa mthong ba rab rib can nyid kyi sems nyid la 'byung gi_/rab rib med pa gzhan dag la ma yin pa de bzhin
[\[175b.4\]]du/_gal te phyi rol gyi don med par rnam par rig pa 'byung na de'i tshe gang la sngon po la sogs pa'i don snang ba'i rnam par rig pa de 'byung ba de nyid la sngon po la sogs pa'i don mthong ngo snyam pa'i mngon pa'i nga rgyal 'byung gi gzhan la ni ma yin no/_/de ni 'di skad du gzung ba'i
[\[175b.5\]]cha la don du mthong ba'i nga rgyal 'byung ba gang yin pa ni gang la bzung ba'i cha yod pa de nyid kyi yin gyi gzhan ni ma yin no zhes bstan par 'gyur te/_'di ltar gzhan gyi bzung ba'i cha ni gzhan gyis mi myong ngo /_/bya ba byed pa yang mi 'thad par bstan pa'i phyir/_ci'i phyir zhes bya ba la sogs
[\[175b.6\]]pa smos so/_/gal te rnam par rig pa don la rag las pa ma yin na de'i tshe ci'i phyir rab rib can gyis mthong ba'i skra dang sbrang bu dang sha sbrang la sogs pas bcing ba dang za ba dang skyug pa'i bya ba mi byed la/_de ma yin pa'i mig ma nyams pas dmigs pa'i skra la sogs pa/_gzhan dag gis ni ji skad du
[\[175b.7\]]bstan pa de thams cad byed/_de bzhin du ci'i phyir gang dag rmi lam na mthong ba'i bza' ba dang btung ba la sogs pa de dag gi zas skom la sogs pa'i bya ba 'grangs pa dang ngoms pa la sogs pa mi byed la/_de ma yin pa gnyid kyis ma log pa'i dus na mthong ba gzhan dag gis ni byed/_'di
[\[176a\]]
[\[176a.1\]]la yang ci'i phyir dri za'i grong khyer med pas grong khyer gyi bya ba kun du srung ba la sogs pa mi byed la de ma yin pa rgyal po dang blon po dang bram ze dang grong gi skye bo gnas pa gzhan dag gis ni byed/_thams cad med du 'dra na de'i phyir yang thams cad skra la sogs pa'i
[\[176a.2\]]don gyi bya ba byed pa'am/_yang na gang yang mi byed par 'gyur ro/_/de ni 'di skad du gal te skra la sogs pa'i don gyi bya ba bzung ba'i cha tsam dang 'brel pa yin na de'i tshe thams cad la bzung ba'i cha yod du mtshungs pas thams cad kyang don byed par 'gyur ro zhes bstan par 'gyur
[\[176a.3\]]ro/_/gang gi ltar na phyi rol gyi don yod pa de'i ltar na skra la sogs pa dang /_bza' ba dang btung ba la sogs pa dang /_grong khyer la sogs pa yang yod de/_de dag rang rang dang mthun pa'i don gyi bya ba yang byed do/_/gang dag phyi rol na med pa rab rib can gyi skra la sogs pa
[\[176a.4\]]dang /_rmi lam gyi zas skom la sogs pa dang /_dri za'i grong khyer la sogs pa de dag ni don gyi bya ba gang yang mi byed do zhes bya ba de 'thad do/_/dpe gsum po 'di dag ni 'khrul pa rnam pa gsum du bstan pa yin te/_dang po ni rab rib kyi 'khrul ba'o/_/gnyis pa ni
[\[176a.5\]]gnyid do/_/gsum pa ni thag ring ba'o/_/de'i phyir de ltar yul la sogs pa nges pa med par bstan nas mjug bsdu ba'i phyir/_'di dag don med par med du 'dra na zhes bya ba la sogs pa smos te/_de skad bstan pa'i rnam pa'i phyi rol gyi don med na yul la sogs
[\[176a.6\]]pa bzhi mi rung ngo /_/de bas na gdon mi za bar phyi rol gyi don khas blang bar bya'o zhes phyogs snga ma'o/_/'di la slob dpon lan gdab par ci la ma rag par chags nas/_mi rung ba ma yin te zhes bya ba la sogs pa smos so/_/yul la sogs pa nges pa rnam pa 'di bzhi ni phyi rol gyi don
[\[176a.7\]]med par mi rung ba ma yin te rung ba nyid do zhes dgongs pa'o/_/dgag pa gnyis kyis ni 'dir skabs yin par ston to/_/ji ltar rung zhe na de'i phyir/_'di ltar/_yul la sogs pa nges 'grub ste/_/zhes bya ba la sogs pa smos so/_/'di ltar yul dang dus nges te/_rmi lam dang 'dra
[\[176b\]]
[\[176b.1\]]bar 'grub bo/_/'dra zhes bya ba'i don bstan pa'i phyir/_rmi lam du rmis pa dang mtshungs pas na zhes bya ba la sogs pa smos te/_de'i phyir rmi lam du rmis pa dang mtshungs so zhes bstan pa gang yin pa de nyid rmi lam dang 'dra'o zhes bstan pa'o/_/dpe'i don rnam par dgrol ba'i phyir
[\[176b.2\]]ro/_/ji lta zhe na zhes bya ba la sogs pa smos so/_/gal te don med par rnam par rig pa rnams kyi yul dang dus nges par mi 'grub na/_rmi lam na yang phyi rol gyi don med par yul la lan grong dang kun dga' rab la sogs pa snang la thams cad na ni ma yin par ji ltar 'gyur/_de bzhin
[\[176b.3\]]du yul de nyid na yang grong dang kun dga' ra ba la sogs pa de res 'ga' snang la dus thams cad du ma yin par ji ltar 'gyur/_don med par yang yul la sogs pa nges par bstan nas mjug bsdu ba'i phyir/_don med par yang zhes bya ba la sogs pa smos so/_/ji skad bstan pa'i
[\[176b.4\]]rnam pas phyi rol gyi don med par yang yul dang dus nges par 'grub bo/_/sems nges pa med par grub pa dang dpe gzhan gyis bstan pa'i phyir/_sems kyang nges pa med ces bya ba la sogs pa smos so/_/dper na don med par yi dgas rnams sems nges pa med par grub pa de bzhin
[\[176b.5\]]du gzhan du yang 'gyur ro zhes mdor byas pa'i don to/_/mdo las ma smos te bya ba'i tshig khong nas dbyung ba'i phyir/_grub ces bya bar snyegs so zhes bya ba smos te/_mdor zhes bya ba snga ma las grub pa smos pa'i rjes su bsnyag go zhes dgongs pa'o/_/'dir yang bzhin zhes bya ba'i
[\[176b.6\]]don bstan pa'i phyir/_yi dgas rnams kyi dang mtshungs pas zhes bya ba la sogs pa smos te/_'dir ni kye zhes bya ba la bzhin zhes bya ba bstan par 'gyur ro/_/yi dgas rnams kyi sems nges pa med pa ma bstan pa'i phyir/_ji ltar grub ces dris pa dang /_bstan bcos byed pas
[\[176b.7\]]grub pa'i thabs bstan pa'i phyir thams cad kyi zhes bya ba la sogs pa smos so/_/'di ltar yul dang dus de na 'khod pa'i yi dgas thams cad kyis klung la rnag la sogs par mthong ste/_de bas na don med par yang sems nges pa med par grub bo/_/tshig gi don khong du chud
[\[177a\]]
[\[177a.1\]]pa ni ngag gi don khong du chud pa'i sngon du 'gro bas tshig gi don rnam par dgrol ba'i phyir/_rnag gis gang ba'i klung ni zhes bya ba la sogs pa smos so/_/rnag gi klung zhes bya ba 'di la/_gang ba zhes bya ba'i sgra ma smos so zhes ston to/_/'dir dpe bstan pa'i
[\[177a.2\]]phyir/_mar gyi bum pa bzhin no zhes bya ba smos te/_dper na mar gyis gang ba'i bum pa la mar gyi bum pa zhes bya ba de bzhin du/_'di la yang rnag gis gang ba'i klung la rnag gi klung zhes bya'o/_/rnag med pa la thams cad kyis rnag tu ji ltar mthong zhe na/_las kyi rnam par smin pa
[\[177a.3\]]mtshungs pa la gnas pa zhes bya ba la sogs pa smos te/_'di ltar rnam par smin pa mtshungs pa la gnas pa'i yi dgas ji snyed pa de dag kun gyis kyang 'dra bar klung rnag gis gang bar mthong ste gcig 'gas ni ma yin no/_/de la rnag thigs ba 'ga' yang med na rnag gis gang ba'i klung
[\[177a.4\]]lta ga la yod de/_las kyi rnam par smin pa'i dbang gis na de dag gis de mthong ngo /_/sogs pa zhes bya ba'i sgras bsdus pa'i don bstan pa'i phyir/_rnag gis gang ba ji lta ba bzhin du zhes bya ba la sogs pa smos te/_dper na kha cig gis rnag gis gang bar mthong ba de bzhin du/_
[\[177a.5\]]kha cig gis gcin gyis gang ba dang /_kha cig gis ngan skyugs kyis gang ba dang /_kha cig gis dbyig pa thogs pa'i mi dag gis bsrungs pa dang /_kha cig gis klung la ral gri thogs pa dag gis bsrungs par mthong ngo /_/yi dgas rnams kyis las kyi dbang gis dbyig pa dang ral
[\[177a.6\]]gri thogs pa'i mi 'byung bar ni mi rigs te/_gzhan gyi las kyis gzhan dag byung bar gyur ta re/_de'i phyir de ltar sems nges pa med par bstan nas mjug bsdu ba'i phyir/_de ltar na zhes bya ba la sogs pa smos so/_/de skad du bstan pa'i rnam pas don med par yang rnam par rig pa rnams
[\[177a.7\]]kyis sems nges pa med par grub bo/_/don med pa la bya ba byed pa bstan pa'i phyir/_bya byed rmi lam gnod ba 'dra/_/zhes bya ba smos so/_/dper na rmi lam gyi gnod pa don med par yang grub pa de bzhin du don byed pa de gzhan yang don med par grub bo zhes mdor byas pa'i don to/_/bya ba'i
[\[177b\]]
[\[177b.1\]]tshig khong nas dbyung ba'i phyir/_grub ces bya bar rig par bya'o zhes bya ba smos te/_mdor byas pa gong ma las grub ces bya ba'i sgra la snyegs pa 'dir yang sbyar ro zhes bya ba'i tha tshig go/_/dpe rnam par dgrol ba'i phyir/_dper na rmi lam na zhes bya ba la sogs pa smos so/_/dper na rmi
[\[177b.2\]]lam na skyes pa dang bud med gnyis ma phrad par khu ba byung ba de bzhin du rmi lam gyi gnod pa 'byung ba de bzhin du skra dang sha sbrang dang bza' ba dang btung ba dang /_grong khyer dang grong rdal dang dug dang mtshon dang lce 'bab pas bsgrib par bya ba'i don skra la sogs pa med par yang 'byung ngo /_/gnyis kyis
[\[177b.3\]]gnyis phrad pa med par yang zhes bya ba ni skyes pa dang bud med gnyis kyis gnyis phrad pa med pa zhes bya ba'i tha tshig go/_/de'i phyir de ltar gong du smos pa'i brgal ba rnam pa bzhi char gyi lan btab nas mjug bsdu ba'i phyir/_de ltar re zhig ces bya ba la sogs pa smos so/_/de skad
[\[177b.4\]]bstan pa'i rnam pas re zhig dpe gzhan dang gzhan dag gis yul dang dus nges pa la sogs pa bzhi grub bo/_/re zhig ces bya ba'i sgra ni yang 'grub bo zhes 'og nas 'byung ba bstan to/_/yang dpe gcig gis brgal ba bzhi char gyi lan gdab pa'i phyir/_thams cad sems
[\[177b.5\]]can dmyal ba bzhin zhes bya ba smos so/_/dper na sems can dmyal ba dag na don med par yang yul nges pa la sogs pa rnam pa bzhi yod pa de bzhin du gzhan du yang don med par rnam pa bzhi po yang thams cad grub bo zhes mdor byas pa'i don to/_/bya ba'i tshig kho nas dbyung ba'i
[\[177b.6\]]phyir/_grub ces bya bar rig par bya'o zhes bya ba smos te/_don de brda phrad par zad do/_/'dra ba'i don bstan pa'i phyir/_sems can dmyal ba dag na zhes bya ba la sogs pa smos te/_don de brda phrad par zad do/_/sems can dmyal ba dag na yul la sogs pa nges pa bzhi ma bstan pa'i
[\[177b.7\]]phyir ji ltar grub ces dris ba dang /_bstan bcos byed pas grub pa nyid du bstan pa'i phyir/_dmyal ba'i srung ma zhes bya ba la sogs pa smos te/_'di ltar sems can dmyal ba'i srung ma dang /_rdza ma dang /_zangs po che la sogs pa med par yang sems can dmyal ba rnams kyis
[\[178a\]]
[\[178a.1\]]yul dang dus nges par mthong ngo /_/yul dang dus de na 'khod pa thams cad kyis bye brag med par mthong ste/_med par yang de dag gnod pa rnam pa sna tshogs byed do zhes mdor bya ba'i don to/_/bstan bcos byed pas mdor byas pa'i don de rgya cher bstan
[\[178a.2\]]pa'i phyir/_dper na sems can dmyal ba pa dag na zhes bya ba la sogs pa smos so/_/dper na sems can dmyal ba'i sems can rnams kyi sems can dmyal ba dag na sems can dmyal ba'i srung ma la sogs pa yul nges pa dang dus nges par grub pa bzhin no/_/sogs pa'i
[\[178a.3\]]sgras bsdus pa'i don bstan pa'i phyir/_khyi dang bya rog ces bya ba la sogs pa smos te/_khyi dang bya rog dang lcags kyi ri la sogs pa'o zhes tshig rnam par sbyar ro/_/'dir yang sogs pa smos pa ni rdza ma dang zangs po che la sogs pa bsdu'o/_/sems nges pa med pa bstan pa'i phyir/_
[\[178a.4\]]thams cad kyis zhes bya ba la sogs pa smos te/_don de yang brda phrad par zad do/_/bya ba byed pa bstan pa'i phyir/_de dag gis de dag la gnod pa yang grub ste zhes bya ba ste/_gnod pa'i bye brag rnam pa sna tshogs byed par grub bo/_/'di la 'dir 'gyur te/_gal te sems
[\[178a.5\]]can dmyal ba'i srung ma la sogs pa dag med na yul la sogs pa nges pa rnam pa bzhi po ji ltar 'byung snyam pa la/_med par yang zhes bya ba la sogs pa smos te/_de dag med kyang rnam pa bzhi po de grub bo/_/med pa de ji ltar grub snyam pa la/_rang gi las kyi rnam par
[\[178a.6\]]smin pa mtshungs pa zhes bya ba la sogs pa smos te/_gang de dag gis sdug bsngal myong bar 'gyur ba'i las sngon byas pa las/_de'i rnam par smin pa gang gi tshe mngon du gyur pa de'i tshe sems can dmyal ba'i srung ma dang /_khyi dang bya rog dang /_lcags kyi ri dang /_rdza ma dang zangs po che
[\[178a.7\]]la sogs pa'i rnam par shes pa nyid byung nas sems can dmyal ba'i srung ma la sogs pa'i sgyu thabs kyis sems can dmyal ba pa de dag sdug bsngal gyi tshor ba skyed de/_ji snyed kyi sdug bsngal myong bar 'gyur ba'i las de byas par gyur pa de dag thams cad kyi rnam par shes pa nyid
[\[178b\]]
[\[178b.1\]]sems can dmyal ba'i srung ma la sogs pa'i rnam pa byung nas sdug bsngal gyi tshor ba bskyed kyi gcig 'ga' la ni ma yin no/_/de yang mi srid pa ma yin te/_rmi lam gyi gnas na yang mthong ba'i phyir ro/_/dper na sdig pa can gyi rmi lam na las kyi dbang gis rnam par
[\[178b.2\]]shes pa nyid seng ge dang stag dang chom rkun la sogs pa'i rnam par byung na sdug bsngal dang skrag pa dang 'dra ba la sogs pa skyed pa de bzhin du sems can dmyal ba dag na yang de srid do/_/de'i phyir da ltar dpe la yul la sogs pa nges pa rnam pa bzhi bstan nas dngos la bstan pa'i
[\[178b.3\]]phyir/_de bzhin du gzhan na yang zhes bya ba la sogs pa smos te/_de'i don yang bshad zin to/_/bye brag tu smra ba sems can dmyal ba'i srung ma la sogs pa sems can rnams su 'dod de/_'dir de ltar brgal ba'i phyir/_ci'i phyir zhes bya ba la sogs pa smos so/_/khyed
[\[178b.4\]]ci'i rgyus sems can dmyal ba'i srung ma dang /_khyi dang bya rog de dag sems can rnams su mi 'dod/_'di ltar de dag la ni sems can gyi tshul yang snang /_sems can bzhin du g.yo ba yang yod/_'di ltar de dag la blo'i bya ba spyod pa dang rjod pa yang snang ste de gnyis kyis
[\[178b.5\]]gzhan la sems yod par rjes su dpag tu rung ngo /_/gal te de dag la sems yod par dpag pa de gnyis med na de'i tshe srog chags gzhan la sems yod par rjes su dpag pa med par 'gyur te/_de gnyis 'khrul pa yod pa'i phyir ro/_/srog chags su mi rigs par
[\[178b.6\]]bstan pa'i phyir/_mi rigs pa'i phyir ro zhes bya ba smos so/_/mi rigs pa de nyid bstan pa'i phyir/_de dag ni zhes bya ba la sogs pa smos te/_'di ltar sems can dmyal ba'i srung ma dag ni sems can dmyal ba pa rnams su mi rigs so/_/ci'i phyir mi rigs she na/_
[\[178b.7\]]de bzhin du zhes bya ba la sogs pa smos te/_ji ltar sems can dmyal ba pa'i sems can gzhan dag sems can dmyal ba'i sdug bsngal so sor myong ba de bzhin du de dag de ltar mi myong ba'i phyir ro/_/gang gnod pa byed pa de gnod par byed pa bzhin du sdug bsngal mi myong ste/_
[\[179a\]]
[\[179a.1\]]gang sems can dmyal ba'i srung ma de dag la gnod pa byed pa ni gang yang yod skad mi grag go/_/gang sems can bzhin du g.yo ba de yang rang dga' ste ma yin gyi/_sems can dmyal ba rnams kyi las kyi dbang gis so/_/sems can gyi tshul ni
[\[179a.2\]]gzugs kyi lus dang ri mo'i lus la yang yod de/_de la 'dir 'gyur te/_gcig la gcig gnod pa byed do snyam pa la/_gcig la gcig ces bya ba la sogs pa smos so/_/gal te sems can dmyal ba pa dang /_sems can dmyal ba pa'i srung ma dag gcig la gcig
[\[179a.3\]]gnod pa byed na ni 'di dag ni sems can dmyal ba pa dag go/_/'di dag ni sems can dmyal ba'i srung ma dag go zhes ma 'dres par rnam par gzhag pa med par 'gyur ro/_/'di ltar gang dag gnod par bya ba de dag ni sems can dmyal ba pa rnams su 'dod/_gang dag gnod
[\[179a.4\]]par byed pa de dag ni sems can dmyal ba'i srung ma dag tu 'dod na gnyis mtshungs par gnod par bya ba'am/_gnod pa byed pa de nyid yin na ni gang dag ni sems can dmyal ba pa/_gang dag ni sems can dmyal ba pa'i srung ma zhes brjod par bya/_'dir gtan tshigs lhag par
[\[179a.5\]]byad gzugs dang bong tshod dang stobs mtshungs pa dag ni zhes bya ba la sogs pa smos so/_/gal te sems can dmyal ba'i srung ma dag kyang sems can dmyal ba par gyur pa na ni de'i tshe gnyi ga yang byad gzugs mtshungs pa dang /_bong tshod mtshungs pa dang /_stobs mtshungs
[\[179a.6\]]par 'gyur ro/_/de'i phyir sems can dmyal ba'i srung ma dang sems can dmyal ba pa byad gzugs dang bong tshod dang stobs mtshungs pa dag ni gcig la gcig gnod pa byed kyang ji ltar grag pa rnam pa de lta bur 'jig par mi 'gyur ro/_/grag pa ni 'di skad du grag ste/_sems can
[\[179a.7\]]dmyal ba pa dag sems can dmyal ba'i srung ma ma rung pa'i tshul can lus bong che ba shin tu stobs dang ldan pa rnams mthong nas phyogs mtha' dag mun par gyur te/_de dag gi lus kyang bag 'khums mgo yang rmongs so/_/byad gzugs ni rkang lag gnas pa'i khyad par ro/_/bong tshod
[\[179b\]]
[\[179b.1\]]ni zheng gi khyad par ro/_/stobs ni lus kyi mthu'o/_/'dir yang rigs pa gzhan bstan pa'i phyir/_lcags rab tu 'bar ba'i sa gzhi zhes bya ba la sogs pa smos so/_/gal te sems can dmyal ba'i srung ma dag kyang sems can dmyal ba pa bzhin du sdug bsngal myong ba ni
[\[179b.2\]]de'i tshe tsha ba'i sdug bsngal yang mi bzod na ji ltar de na sems can dmyal ba pa rnams la gnod pa byed par 'gyur/_de dag rab tu 'bar ba'i sa gzhi de la 'gre ldog ste rang gi lus kyang 'dzin par mi nus na gzhan la gnod pa byed pa lta ci smos/_gal te sems can dmyal ba
[\[179b.3\]]par ma gyur du zin kyang yi dgas sam dud 'gro zhig ni yin no snyam pa la/_de'i phyir/_sems can dmyal ba pa ma yin pa dag ces bya ba la sogs pa smos so/_/gal te sems can dmyal ba pa'i srung ma dag kyang khyi dang bya rog rnams sems can dmyal ba par mi 'dod na/_
[\[179b.4\]]de'i tshe dud 'gro dang yi dgas kyi bye brag yi dgas dang dud 'gro'i 'gro bas bsdus pa de dag sems can dmyal ba'i 'gro bar 'byung bar ga la 'gyur/_bye brag tu smra bas de'i lan gdab pa'i phyir/_'o na dud 'gro dag kyang zhes bya ba la sogs pa smos so/_/gal te 'gro ba
[\[179b.5\]]gzhan gyis bsdus pa dag 'gro ba gzhan du mi 'byung na mtho ris su glang po ches srung gi bu dang /_ngang mo dang khrung khrung dang ne tsho dang ri skegs la sogs pa ji ltar 'byung ste/_der ji ltar 'byung ba de bzhin du sems can dmyal bar yang dud 'gro'i bye brag khyi dang bya rog la sogs pa dang /_yi
[\[179b.6\]]dgas kyi bye brag dmyal ba'i srung ma 'byung bar 'gyur zhe na/_de bsal ba'i phyir/_ji ltar dud 'gro mtho ris su zhes bya ba la sogs pa smos so/_/ji ltar dud 'gro mtho ris su byung ba de ltar sems can dmyal ba par 'byung bar mi rigs so/_/yi dgas rnams kyang ma yin te/_
[\[179b.7\]]'di ltar dud 'gro dang yi dgas de dag gis sems can dmyal ba na yod pa'i sdug bsngal mi myong ngo zhes mdor byas pa'i don to/_/bstan bcos byed pas dpe dang mi 'dra bar bstan pa'i thabs kyis mdor byas pa'i don bstan pa'i phyir/_dud 'gro gang dag ces bya ba la sogs
[\[180a\]]
[\[180a.1\]]pa smos so/_/de ni dud 'gro mtho ris su skye ba dag dang mi mtshungs te/_'di ltar dud 'gro gang dag mtho ris su 'byung ba de dag ni mtho ris kyi snod kyi 'jig rten na bde ba gang dag yod pa de las gang gis grub pa des mtho ris der 'byung ba dag mtho ris
[\[180a.2\]]kyi snod kyi 'jig rten na yod pa'i bde ba so sor myong ngo /_/gal te dud 'gro de dag ji ltar lha'i bde ba myong zhe na/_smras pa/_ngang tshul ngan pas ni de dag dud 'gro'i 'gro ba 'thob bo/_/sbyin pas ni lha'i longs spyod 'thob ste 'gal ba med do/_/'di ltar 'dod pa na spyod pa'i
[\[180a.3\]]las 'gro ba gzhan la yang de las gzhan pa'i rkyen gyi dbang gis 'gro ba gzhan du rnam par smin te/_snod kyi 'jig rten na bde ba myong bar 'gyur ba'i zhes bya ba ni snod kyi 'jig rten du bde ba zhes bya bar tshig rnam par sbyar ro/_/las gang gis snod kyi 'jig rten na bde ba
[\[180a.4\]]grub pa de snod kyi 'jig rten na bde ba myong bar 'gyur ba zhes bya'o/_/de na yod pa'i bde ba zhes bya ba la/_de zhes bya ba ni mtho ris kyi snod kyi 'jig rten dang sbyar te/_de'i phyir mtho ris kyi snod kyi 'jig rten na yod pa zhes bstan par 'gyur ro/_/de la 'dir 'gyur te/_sems can
[\[180a.5\]]dmyal bar yang de ltar 'gyur ro snyam pa la de'i phyir sems can dmyal ba'i srung ma la sogs pa dag ni zhes bya ba la sogs pa smos so/_/ji ltar glang po che sa srung gi bu la sogs pa mtho ris na bde ba myong ba de bzhin du sems can dmyal ba pa'i srung ma la sogs pas sems can dmyal
[\[180a.6\]]ba'i snod kyi 'jig rten na yod pa'i sdug bsngal mi myong ngo /_/de'i phyir de ltar dpe dang mi 'dra bar bstan nas mjug bsdu ba'i phyir/_de'i phyir dud 'gro dag der zhes bya ba la sogs pa smos so/_/gang gi phyir sems can dmyal ba'i srung ma la sogs pa sems can dmyal ba'i sdug
[\[180a.7\]]bsngal mi myong ba de'i phyir sems can dmyal ba der dud 'gro 'byung bar mi rigs te/_yi dgas rnams kyang ma yin na zhes bya bar gnas so/_/de ltar bye brag tu smra ba lan med par byas pa dang mdo sde bas lan gdab pa'i phyir/_sems can dmyal ba de dag gi zhes bya ba la sogs pa smos
[\[180b\]]
[\[180b.1\]]so/_/gal te sems can dmyal ba'i srung ma la sogs pa de dag sems can gyi grangs su mi rung na yang /_sems can dmyal ba de dag gi las kyi rnam par smin pa'i dbang gis sems can dmyal ba der sa la sogs pa 'byung ba'i bye brag dag 'byung ste/_sems can dmyal ba pa
[\[180b.2\]]dag pas mdog gnag pa dang /_ser ba la sogs pa dang /_lag pa dang /_rkang pa la sogs pa 'jigs su rung ba'i byad gzugs dang /_lus kyi khru la sogs pa'i bong tshod dang /_sems can dmyal ba zil gyis gnon pa'i stobs kyi bye brag gang gis sems can dmyal
[\[180b.3\]]ba'i srung ma la sogs pa'i ming thob bo/_/gal te sems med na ji ltar sems can bzhin du g.yo zhe na/_de'i phyir gang lag pa brkyang ba la sogs pa smos so/_/sems med du zin kyang sems can dmyal ba pa'i sems can rnams kyi dbang gis de dag gang gi phyir mtshon cha
[\[180b.4\]]'debs par gzas pa dang /_so gtsigs pa dang /_mig bgrad pa dang /_smin ma khro gnyer du bsdus pa dang /_gtum pa'i bya ba sna tshogs byed par snang ba de lta de lta bur yang 'gyur ro/_/ci'i phyir de dag snang zhe na/_'jigs pa bskyed pa'i phyir zhes bya ba smos so/_/sems can
[\[180b.5\]]dmyal ba pa rnams 'jigs pa'i sdug bsngal bskyed pa'i phyir de dag de lta bur 'gyur te/_sems can dmyal ba pa dag gis 'jigs pa sdug bsngal ba myong bar 'gyur ba'i las gang sngon byas pa nyid kyi rnam par smin pa yin no/_/ji ltar 'byung ba'i bye brag rnams de ltar gyur nas sems
[\[180b.6\]]can dmyal ba pa dag la de ltar 'jigs par byed pa dang /_gnod pa byed pa'i dpe 'dir/_dper na lug lta bu'i ri dag ces bya ba la sogs pa smos so/_/dper na sems can gyi grangs su ma gtogs kyang las kyi dbang gis lug lta bu'i ri dag 'ong ba dang 'gro bas sems can
[\[180b.7\]]dmyal ba pa dag la 'jigs par byed pa dang /_gnod par byed pa lta bu'o/_/yang dper na lcags kyi shal ma li'i nags tshal la sems can dmyal ba dag yar 'dzegs pa'i tshe ni tsher ma kha thur du lta/_slar 'bab pa'i tshe ni gyen du lta ste/_de la gnod par byed kyang de dag la sems
[\[181a\]]
[\[181a.1\]]yod pa ma yin la/_sems yod pa lta bur bya ba byed pa dag snang ba lta bu'o/_/de la 'dir 'gyur te/_lug lta bu'i ri la sogs pa yod pa ma yin no snyam pa la/_de dag ni med pa ma yin no zhes bya ba smos te/_gang lug lta bu'i ri la sogs pa de dag ni med pa
[\[181a.2\]]ma yin par shes par bya ste/_'di ltar de dag ni mig la sogs pa mnyam pa'i gzung ba'o zhes phyogs snga ma'o/_/bstan bcos byed pas 'dir/_gal te de'i las kyis der zhes bya ba la sogs pa smos so/_/gal te sems can dmyal ba'i sems can de dag gi las kyi dbang
[\[181a.3\]]gis sems can dmyal ba der 'byung ba dag mdog dang byad gzugs dang bong tshod dang stobs dang ldan pa de lta bu dag 'byung bar 'dod na lag pa 'degs pa la sogs pa'i bya ba byed pa por 'gyur ba dag tu yang 'dod na/_de'i tshe rnam par shes pa nyid sems can dmyal ba'i srung ma la
[\[181a.4\]]sogs pa'i rnam pa dag dang /_lag pa la sogs pa 'degs pa'i bya ba byed par 'byung ba dang 'gyur bar cis mi 'dod ces mdor byas pa'i don to/_/rnam par shes pa gyur pas khong du chud par dka' bas de nyid rnam par grol ba'i phyir/_de'i las rnams kyis rnam par shes pa nyid
[\[181a.5\]]ces bya ba la sogs pa smos so/_/dper na sems can dmyal ba'i sems can gyi las kyi dbang gis 'byung ba rnams 'byung ba dang 'gyur bar yang 'dod na/_de bzhin du rnam par shes pa nyid du ci'i phyir mi 'dod la/_khyod ci'i phyir 'byung ba rnams su rtog_/de dag la ni mthu lhag ma ci
[\[181a.6\]]yang mi snang ngo /_/'di ltar de dag yod pa tsam gyis 'jigs pa la sogs pa mi skyed kyi/_dmigs nas 'jigs bskyed kyi/_dmigs pa ni de dag gi de'i rnam par shes pa 'byung ba'o/_/de bas na gnyi ga la grub pa'i rnam par shes pa 'gyur bar brtag pa ni rigs kyi 'byung ba
[\[181a.7\]]rnams ni ma yin te/_gnyi ga la ma grub pa'i phyir rmi lam la sogs pa'i gnas na yang rnam par shes pa nyid tshig dang lus dang g.yo ba la sogs pa rnam pa sna tshogs kyi rnam par gyur par grags kyi/_'byung ba rnams ni gang du yang ma grags te/_las rnams kyi rnam par shes pa
[\[181b\]]
[\[181b.1\]]nyid gyur par rigs so/_/'dir yang gtan tshigs lhag par yang /_/gzhan na las kyi bag chags la zhes bya ba la sogs pa smos so/_/las kyis skyed pa'i bag chags ni rnam par shes pa'i rgyud gzhan la gnas la de'i 'bras bu ni gzhan du phyi rol gyi 'byung ba gyur par rtog na
[\[181b.2\]]rnam par shes pa'i rgyud gang la bag chags de gnas pa de nyid la de'i 'bras bu mi 'dod pa'i rgyu 'dir brjod dgos so zhes mdor byas pa'i don to/_/bstan bcos byed pas mdor byas pa'i don de rgya cher bstan pa'i phyir/_sems can dmyal ba rnams kyi las gang gis zhes bya ba
[\[181b.3\]]la sogs pa smos so/_/sems can dmyal ba'i sems can rnams kyi las gang gis mdog dang byad gzugs la sogs pa'i khyad par 'byung ba rnams las byung ba dang /_lag pa la sogs pa 'degs pa bya ba'i mtshan nyid du gyur pa yang rtog pa'i las de'i bag chags gang yin pa
[\[181b.4\]]de sems can de dag gi rnam par shes pa'i rgyu de la gnas kyi 'byung ba la sogs pa gzhan la ni ma yin te/_las kyi dus na sems can dmyal ba rnams kyi 'byung ba dag med pa'i phyir ro/_/gang gi tshe rnam par shes pa'i rgyud la bag chags gnas pa de'i tshe gang la de gnas pa de nyid la
[\[181b.5\]]de'i de 'dra bar rnam par shes pa gyur par rigs na/_de yang der khyod mi 'dod de/_'byung ba la sogs pa gang na bag chags med pa der de'i 'bras bur rtogs pa 'di la gtan tshigs ci yod/_'jig rten na ni gang dus bon btab pa der 'bras bu 'byung ste/_zhing la sa bon btab la
[\[181b.6\]]ri'i rtse mor 'bras bu 'byung ba ni med do/_/'dir mdo sde bas lung gi gtan tshigs yod de zhes bya ba la sogs pa smras pa ni bag chags gzhan na yod la 'bras bu gzhan na med na zhes bya ba'i gtan tshigs ni lung ste/_'di ltar gal te rnam par shes pa nyid gzugs la sogs pa'i
[\[181b.7\]]don du snang gi gzugs la sogs pa'i don gud na med na ni/_de'i tshe gzugs la sogs pa skye mched bcu po dag yod par bcom ldan 'das kyis gsungs par mi 'gyur ro/_/de bas na kha cig gis ji ltar 'dir bcom ldan 'das kyi bka' tshad mar byas te/_gzugs la sogs
[\[182a\]]
[\[182a.1\]]pa'i rgyu rnam par shes pa las gud na yod par khong du chud pa de bzhin du/_sems can dmyal ba dag na yang sems can dmyal ba pa'i sems can rnams kyi mig la sogs pa'i rnam par shes pa'i rgyu 'byung ba'i khyad par dag logs shig na yod par rtogs te/_
[\[182a.2\]]'di ni dbang gi 'bras bu yin gyi rnam par smin pa dang rgyu mthun pa'i 'bras bu ni ma yin no/_/rnam par smin pa dang rgyu mthun pa'i 'bras bu ni sa bon dang yul mtshungs par 'dod do/_/dbang gi 'bras bu ni sa bon dang yul mtshungs mi mtshungs 'gal ba med de/_dper na rgyud gzhan gyi rnam par
[\[182a.3\]]rig pa'i dbang gis rgyud gzhan la rnam par rig pa dag 'byung ste/_de dag ni dbang gi 'bras bu yang yin la yul tha dad pa yang yin pa de bzhin du 'byung ba gyur ba tha dad pa yang 'byung ste/_dbang gi 'bras bu yin pa'i phyir ro/_/'di ltar bstan bcos byed pas/_'di ni gtan tshigs ma yin te zhes
[\[182a.4\]]bya ba la sogs pa smos so/_/lung 'di ni gzugs la sogs pa phyi rol yod par rab tu bsgrub pa'i gtan tshigs ma yin te/_'di ltar gzugs la sogs pa bstan pas 'dul ba'i skye bo'i ched du gzugs la sogs pa'i skye mched rnams yod pa skad du dgongs pa'i dbang gis gsungs te/_dper na rdzus te byung
[\[182a.5\]]ba'i sems can yod do zhes bya ba bzhin no zhes mdor byas pa'i don to/_/bstan bcos byed pas dpe rnam par dgrol ba'i phyir/_dper na bcom ldan 'das kyis zhes bya ba la sogs pa smos te/_bcom ldan 'das kyis rdzus te byung ba'i sems can yod do zhes gsungs pa de yang dgongs pa'i dbang gis gsungs
[\[182a.6\]]pa'o/_/dgongs pa de nyid bstan pa'i phyir/_phyi ma la sems kyi rgyud rgyun mi 'chad pa zhes bya ba la sogs pa smos te/_sems can kha cig 'di skad du bdag 'di ni 'di nyid du rgyun chad de 'jig rten pha rol med do zhes 'dzer te/_de dag chad par lta ba des dge ba dang mi dge ba'i las dang de'i 'bras bu la skur pa
[\[182a.7\]]'debs shing ci dga' dgur byed do/_/de bas na lta ba ngan pa'i dri ma de bkru ba'i phyir shi ba'i 'og tu bar mdo'i srid pa zhes bya ba sems kyi rgyud rgyun mi 'chad pa la dgongs te/_bcom ldan 'das kyis rdzus te byung ba'i sems can yod do zhes gsungs so/_/phyi ma la zhes bya ba ni 'jig rten pha rol du'o/_/dgongs
[\[182b\]]
[\[182b.1\]]nas zhes bya ba ni ldem por dgongs pa'o/_/bcom ldan 'das kyis dgongs pa 'dis rdzus te byung ba'i sems can yod do zhes gsungs kyi/_yang dag pa'i don du na bdag ni med do zhes bya bar 'di ci mngon snyam pa la/_de'i phyir 'di ni bdag gam sems can med ces bya ba la sogs pa smos te/_bcom ldan 'das
[\[182b.2\]]kyis de ma yin pa gzhan nas chos yod pa 'di dag ni rgyu dang bcas pa dag ste/_'di la bdag gam sems can ni med do zhes gsungs pa'i mdo sde de tshad mar byas nas rdzus te byung ba'i sems can yod pa skad du bstan pa ni dgongs pa yin par nges so/_/ci'i phyir mdo sde snga ma ni dgongs pa yin la phyi ma ni ma yin
[\[182b.3\]]zhe na/_smras pa/_'di ltar bdag ni rtag pa'i phyir rdzus te byung ba ma yin te/_'di ltar gang skye bar 'os pa de rdzus te byung ba zhes bya na/_bdag ni rtag pa'i phyir ma yin na de las 'os pa zhes bya ba de la ga la yod/_de dag gis na 'di rdzus te byung bar 'gyur/_de ltar dpe bshad nas dngos dang sbyar ba'i
[\[182b.4\]]phyir/_de bzhin du bcom ldan 'das kyis gzugs la sogs pa'i skye mched yod par zhes bya ba la sogs pa smos te/_dper na chad par smra ba'i skye bo'i ched du rdzus te byung ba'i sems can yod do zhes gsungs pa de bzhin du gzugs la sogs pa bstan pas 'dul ba'i skye bo'i ched du gzugs la
[\[182b.5\]]sogs pa'i skye mched rnams yod do zhes gsungs te/_bka' de ni dgongs pa can no/_/de ni 'di skad du bka' de ni drang ba'i don yin gyi nges pa'i don ma yin no zhes bstan par 'gyur ro/_/ched du zhes bya ba ni don no/_mdo sde pas mdo sde 'di'i dgongs pa 'dri ba'i phyir/_'dir ci las dgongs zhes bya bar
[\[182b.6\]]smos so/_/ji ltar sems kyi rgyud rgyun mi 'chad pa la dgongs nas rdzus te byung ba'i sems can yod do zhes gsungs pa de bzhin du 'dir gzugs la sogs pa'i skye mched yod par yang ci las dgongs te gsungs pa brjod dgos so/_/bstan bcos byed pa'i dgongs pa bstan pa'i phyir/_rang gi sa bon gang
[\[182b.7\]]las su zhes bya ba la sogs pa smos so/_/rnam par rig pa'i bag chags zhes bya ba rang gi sa bon gang las mig gi rnam par shes pa la sogs pa'i rnam par rig pa byung ba dang snang ba 'byung ba gang yin pa sa bon dang snang ba de dag ni rnam par rig pa de'i nang dang phyi'i skye mched du bcom ldan 'das kyis gsungs so zhes
[\[183a\]]
[\[183a.1\]]mdor byas pa'i don to/_/de ltar re zhig skye mched bcu rnam par gzhag pa'i phyir bstan to/_/da ni so sor bstan pa'i phyir/_ji skad bstan par 'gyur zhe na zhes bya ba la sogs pa smos so/_/gzugs su snang ba'i mig gi rnam par rig pa rnam par smin pa'i bag chags zhes bya ba
[\[183a.2\]]rang gi sa bon yongs su smin par gyur pa gang las byung ba'i sa bon de ni bcom ldan 'das kyis rnam par rig pa de'i mig gi skye mched du gsungs so/_/snang ba 'byung ba gang yin pa de ni de'i gzugs kyi skye mched du gsungs so/_/de bzhin du rna ba dang /_sna dang /_lce dang /_lus kyi rnam par rig
[\[183a.3\]]pa rnams ni rang rang gi sa bon dang /_snang ba yang phyi'i skye mched du brjod par bya'o/_/rnam par shes pa las snang ba bzhin ma yin na tha dad par skye mched du ji ltar rnam par gzhag/_/smras pa/_dper na rnam par shes pa drug gi tshogs las yid kyi khams gud na med kyang 'bras bu la ltos nas logs shig
[\[183a.4\]]tu rnam par gzhag pa ltar 'dir yang de bzhin no/_/de'i phyir de ltar dgongs pa dang bcas pa bstan nas mjug bsdu ba'i phyir/_'di ni 'dir dgongs pa'o zhes bya ba smos so/_/sa bon dang snang ba la dgongs nas gzugs la sogs pa'i skye mched yod pa skad du gsungs kyi/_de dag rnam par shes
[\[183a.5\]]pa las gud na yod par ni ma gsungs so/_/mdo sde pas dgongs te bstan pa'i dgongs pa dri ba'i phyir/_de ltar zhes bya ba smos so/_/ji ltar rdzus te byung ba'i sems can dgongs te bstan pa'i 'bras bu bshad pa de de bzhin du/_gzugs la sogs pa'i skye mched yod par dgongs te bstan
[\[183a.6\]]pa'i 'bras bu ci yin pa yang brjod dgos so/_/bstan bcos byed pas 'bras bu bstan pa'i phyir/_de ltar gang zag bdag med par 'jug par 'gyur ro zhes bya ba smos so/_/de nyid rnam par dgrol ba'i phyir/_de ltar bshad na zhes bya ba la sogs pa smos te/_gang gi phyir de ltar skye mched
[\[183a.7\]]bcu gnyis po dag bshad na gang zag dngos po med par rtogs par 'gyur te/_dngos po med pa ni bdag med pa'o/_/ji ltar zhig gu snyam pa la drug po gnyis las zhes bya ba la sogs pa smos te/_'di ltar mig la sogs pa nang gi drug po dang gzugs la sogs pa phyi rol gyi drug po las
[\[183b\]]
[\[183b.1\]]mig gi rnam par shes pa la sogs pa rnam par shes pa drug 'byung gi lta ba po bdag gcig pu ni yang dag pa'i don du gang yang med de/_bdag reg pa po'i bar du yang med do/_/'di ltar gang dag lta ba la sogs pa byed pa bdag go zhes bdag tu smra ba rnams kyis khas blangs pa'i lta ba la sogs pa
[\[183b.2\]]de dag kyang nang dang phyi'i skye mched rnams kyis byed do zhes gang gi tshe bstan par gyur pa de'i tshe gang zag la dngos po med par rtogs so/_/de ni 'di skad du skye mched bcu gnyis bstan par 'du byed rnams mig la sogs pa las gzhan pa'i bdag gis bdag med par rtogs so/_/'du byed rnams
[\[183b.3\]]bdag med par rtogs nas de dag las sems skyo ste/_mthar phyin pa'i gnas thob bo zhes bstan par 'gyur ro/_/de la 'dir 'gyur te/_gang zag la bdag med par khong du chud pa nyid kyis mya ngan las 'das pa thob par grub na sems tsam du bstan pa ci dgos snyam pa la/_de'i phyir
[\[183b.4\]]gzhan du yang bstan pas chos la bdag med par zhes bya ba la sogs pa smos so/_/gang yang sems tsam du bstan pas des chos la bdag med par 'jug ste/_de'i phyir chos la bdag med pa la gzhug pa'i don du sems tsam du bstan to zhes bshad pa yin no/_/'dir 'jug par byed
[\[183b.5\]]pas 'jug pa ste/_khong du chud ces bya ba'i tha tshig go/_/gzhan du zhes bya ba'i sgra'i don bstan pa'i phyir/_gzhan du yang zhes bya ba ni zhes bya ba la sogs pa smos te/_de ni go sla bas ma bshad do/_/sems tsam du bstan pas chos la bdag med par 'jug pa yid ma ches nas ji
[\[183b.6\]]ltar chos la bdag med par 'jug ces dris te/_bstan pa 'dis ji ltar chos la bdag med par 'jug ce na/_bstan bcos byed pas 'jug pa'i thabs bstan pa'i phyir/_rnam par rig pa tsam 'di nyid ces bya ba la sogs pa smos so/_/rnam par rig pa tsam 'di nyid la gzugs
[\[183b.7\]]la sogs pa'i rnam par gyur nas byung ste/_sems la sa logs shig na gzugs la sogs pa'i rang bzhin chos gang yang med par gang gi tshe/_de ltar rtogs par gyur pa de'i tshe chos la bdag med pa la zhugs pa yin no/_/chos la bdag med par zhugs na byang chub sems dpa'
[\[184a\]]
[\[184a.1\]]rnams rim gyis de bzhin gshegs pa'i go 'phang 'thob bo/_/de bas na don 'di ni gtso bo zhes bya'o zhes de lta bu'i don du bcom ldan 'das kyis sems tsam du bstan to/_/ji ltar gang zag la bdag med pa rnam pa thams cad du gang zag dngos po med pa de bzhin
[\[184a.2\]]du chos la bdag med pa yang rnam pa thams cad du chos med pa lta bur rigs nas gzhan gyis brgal ba'i phyir/_gal te chos zhes bya ba la sogs pa smos so/_/gal te chos med pa chos la bdag med pa yin na ni rnam pa thams cad du chos gang yang med do/_/de lta na ni sems tsam de yang
[\[184a.3\]]med de/_de'i phyir ji ltar rnam par gzhag ce na/_'dir slob dpon gyis chos ni zhes bya ba la sogs pa smos te/_thams cad du thams cad chos gang yang med pa de lta bu ni chos la bdag med pa la 'jug pa ma yin gyi kun brtags pa'i chos med pas chos la bdag med pa la 'jug go/_
[\[184a.4\]]brtags pa'i ngo bo de la yang ji lta bu snyam pa la gang byis pa rnams kyis zhes bya ba la sogs pa smos so/_/gang so so'i skye bo rnams kyis chos rnams la gzung ba dang 'dzin pa'i mtshan nyid kyi ngo bo nyid du sgro btags pa ni gzung ba dang 'dzin pa'i mtshan nyid du sgro btags pa'i bdag nyid des de dag
[\[184a.5\]]bdag med kyi/_sangs rgyas rnams kyi yul brjod du med pa gang yin pa yang med pa ni ma yin no/_/de ni 'di skad du de kho na ma mthong ba rnams kyi gang chos rnams la gzung ba dang 'dzin pa'i dngos por sgro btags pa de dag gi de med kyi/_de dag gi gzhan gyi dbang dang yongs su grub pa'i
[\[184a.6\]]ngo bo gang yin pa de bzhin gshegs pa'i ye shes kyi yul ni med pa ma yin no zhes bstan par 'gyur ro/_/'di ltar chos la bdag med pa zhes bya ba'i sgra ni med pa tsam la mi bya'i gnas kyi khyad par la bya'o/_/'di ltar de nyid la tshig 'di ltar rnam par sbyar te/_gzhan gyi dbang dang yongs su
[\[184a.7\]]grub pa'i dngos po gzung ba dang 'dzin pa'i mtshan nyid kyi bdag dang bral ba de bdag med pa'o/_/de'i dngos po ni bdag med pa'o/_/chos rnams la bdag med pa ni gzhan gyi dbang yang yongs su grub pa'i chos rnams la gzung ba dang 'dzin pa med ces bya ba'i tha tshig go/_/de bas na
[\[184b\]]
[\[184b.1\]]gzung ba dang 'dzin pa dang bral ba'i sems dang sems las byung ba rnams la bdag med pa zhes bstan pa yin gyi/_med pa can ni ma yin no/_/gang zag la bdag med pa yang gang zag med pa tsam 'ba' zhig ma yin gyi/_'du byed rnams la gzhan gyis yongs su brtags pa'i gang
[\[184b.2\]]zag med do/_/brjod du med pa'i bdag nyid kyis zhes bya ba ni brjod par mi nus par rang gi ngo bos zhes bya ba'i tha tshig go/_/chos la bdag med pa rnam pa de lta bu yongs su 'dzin pa'i yon tan bstan pa'i phyir/_de ltar rnam par rig pa tsam yang zhes bya ba la sogs pa smos so/_/gal
[\[184b.3\]]te gzung ba dang 'dzin pa med pa la chos la bdag med par yongs su 'dzin na/_de'i tshe sems dang sems las byung ba rnams kyang de ma yin pa sems dang sems las byung ba gzhan gyis kun brtags pa'i gzung ba dang 'dzin pa'i mtshan nyid kyi bdag nyid dang bral bar khong du chud pas
[\[184b.4\]]gzung ba dang 'dzin pa dang bral ba sems dang sems las byung ba tsam du rnam par gzhag pa med pa yin no/_/sems dang sems las byung ba gzung ba dang 'dzin pa dang bral bar rnam par gzhag pas chos thams cad la bdag med par 'jug pa yin gyi chos yod pa rnams la yang rnam
[\[184b.5\]]pa thams cad du skur pas ma yin no/_/ji ste de ltar mi 'dod na ci nyes snyam pa la/_de'i phyir gzhan du na ni zhes bya ba la sogs pa smos so/_/gal te sems dang sems las byung ba gzhan gyis kun brtags pa'i gzung ba dang 'dzin pa'i mtshan nyid kyis bdag bral ba ma yin na ni/_de'i tshe
[\[184b.6\]]rnam par rig pa gzhan gyi don du khas blangs par 'gyur te/_de bas na rnam par rig pa tsam du mi 'grub bo/_/ci'i phyir snyam pa la/_rnam par rig pa rnams don dang ldan pa'i phyir ro zhes bya ba smos so/_/'di ltar don dang ldan pa ni de'i tshe rnam par rig par mi 'gyur te/_de lta na yang rnam
[\[184b.7\]]par rig pa tsam du 'grub par ga la 'gyur/_'di ltar rnam par rig pa tsam gyi sgra ni gzung ba dang 'dzin pa dang bral ba'i sems dang sems las byung ba dag la bya na/_gal te 'ga' zhig de dag 'dzin tam/_gal te gzhan dag la yang 'dzin na de'i tshe rnam par rig pa tsam du ga la
[\[185a\]]
[\[185a.1\]]'grub/_'di ltar gzugs kyi phung po 'ba' zhig la gzung ba dang 'dzin pa dgag pa ni ma yin gyi chos thams cad la'o/_/da'i phyir sems dang sems las byung ba rnams kyang gzung ba dang 'dzin pa dang bral bar 'gyur ro/_/de ltar na chos thams cad la
[\[185a.2\]]bdag med par grub pa yin no/_/gzung ba dang 'dzin pa dngos po med par da dung gi bar du rigs pa 'ga' yang ma brjod pas de'i phyir 'dir phyi rol gyi don du smra bas phyir gzhil ba'i phyir/_bcom ldan 'das kyis dgongs pa 'dis zhes bya ba la sogs pa smos so/_/rang gi sa bon dang
[\[185a.3\]]snang ba la dgongs nas bcom ldan 'das kyis gzugs la sogs pa'i skye mched yod par gsungs kyi yang dag pa'i don du yod pa'i gzugs la sogs pa de dag rnam par rig pa rnams kyi yul gyi dngos por gyur pa ni ma yin no zhes bya ba ci mngon/_de ni 'di skad du sgra ji bzhin du na/_
[\[185a.4\]]gal te 'dir 'ga' zhig rigs pa dang 'gal na ni de'i tshe dgongs pa can du yang brtags pa'i yang rigs na/_'di la ni sgra ji bzhin du na rigs pa dang 'gal ba 'ga' yang med na ci'i phyir ro zhes dgongs pa can du yongs su brtag ces bstan par 'gyur ro/_/'dir slob dpon gyis
[\[185a.5\]]rigs pa dang 'gal ba bstan pa'i phyir/_'di ltar/_de ni gcig na'ang yul min la/_/zhes bya ba la sogs pa smos so/_/gzugs la sogs pa'i rags pa de gcig pu yang yul ma yin no/_/rdul phra rab phrag can du gnas pa du ma yang yul ma yin no/_/rdul phra rab de dag
[\[185a.6\]]med par gnas pa yang yul ma yin te/_'di ltar rdul phra rab nyid mi 'grub pa'i phyir ro zhes mdor byas pa'i don to/_/bstan bcos byed pas mdar byas pa'i don rgya cher bstan pa'i phyir/_ji skad du bstan par 'gyur zhe na zhes bya ba la sogs pa smos so/_/gang khyed kyi rnam par
[\[185a.7\]]shes pa las logs shig na/_gzugs dang sgra la sogs pa'i skye mched gzugs dang sgra la sogs pa'i rnam par rig pa so so'i yul du khas blangs pa de gcig pu zhig yin na bye brag pa rnams kyi cha shas kyi ngo bor rags pa khyon che ba dbang po'i blo gzung bar 'dod pa lta bu'am/_phrag
[\[185b\]]
[\[185b.1\]]yod par gnas pa'i rdul phra rab du ma yul du 'dod dam/_de ste phan tshun ltos pa dang bcas pa'i rdul phra rab de dag nyid 'dus pa dag yul du 'dod grang na/_phyogs dang po'i dbang du byas nas/_gcig pu de ni yul ma yin te zhes bya ba la sogs pa smos so/_/cha shas can zhes bya ba
[\[185b.2\]]gcig pu ni yul ma yin te/_'di ltar cha shas rnams las ma gtogs pa cha shas can gzhan gang la yang mi 'dzin te/_bum pa dang snam bu la sogs pa thams cad la yang ngos cha dang rgyu skud pa la sogs pa'i cha shas nyid la 'dzin gyi/_de dag las gud na bum pa dang snam bu la
[\[185b.3\]]sogs par mi 'dzin to/_/phyogs gnyis pa bstsal pa'i phyir/_du ma yang yul ma yin te zhes bya ba smos so/_/du ma phrag can du gnas pa yang yul ma yin te/_'di ltar rdul phra rab so so la 'dzin par khas mi len to/_/'di ltar rnam par shes pa lnga'i tshogs ni bsags pa la
[\[185b.4\]]dmigs so zhes gzhan dag gis khas blangs pa'i phyir ro/_/phyogs gsum pa bstsal ba'i phyir ro/_/de dag 'dus pa yang yul ma yin te zhes bya ba la sogs pa smos so/_/phan tshun nas nye ste bar med par gnas pa'i rdul phra rab dag kyang yul ma yin te/_'di ltar rdul phra rab
[\[185b.5\]]ces bya ba gang yang rdzas gcig tu mi 'grub pa'i phyir ro/_/gal te rdul phra rab dag rdzas su yod par grub na ni de'i phyir ci de dag 'dus pa yul yin nam/_'on te phrag can du gnas pa zhes bsam par yang bya na de dag ni rdzas yod par ma grub bo/_/phyi rol gyi don du smra ba rdul phra rab ma
[\[185b.6\]]grub par yid mi ches nas ji ltar mi 'grub ces dris te/_ma grub pa'i rgyu gang yang mi snang ngo snyam du sems so/_/slob dpon gyis ma grub pa'i rgyu bstan pa'i phyir/_'di ltar drug gis cig car sbyar ba na zhes bya ba la sogs pa smos so/_/de nyid rnam par dgrol ba'i phyir/_phyogs drug nas zhes bya
[\[185b.7\]]ba la sogs pa smos so/_/gang gi tshe dbus na 'dug pa'i rdul phra rab la phyogs drug nas 'ongs pa'i rdul phra rab drug gis cig car du sbyar ba de'i tshe phyogs gzhan dang gzhan dag nas sbyar tam/_'on te gcig kho na nas sbyar zhes brjod par bya'o/_/gal te rdul phra rab drug po dag gis
[\[186a\]]
[\[186a.1\]]gzhan dang gzhan dag nas cig car du sbyar na ni de'i tshe dbus na 'dug pa'i rdul phra rab cha drug tu 'gyur ro/_/ci'i phyir snyam pa la/_gcig gi go gang yin pa der zhes bya ba la sogs pa smos so/_/'di ltar dbus su 'dug pa'i rdul phra rab kyi phyogs kyi ngos la 'dug
[\[186a.2\]]pa'i rdul phra rab gcig gis non pa gang yin pa de'i rdul phra rab gzhan go skabs med de/_de'i phyir de ni phyogs gzhan du gnas par bya dgos so/_/gzhan dag kyang de bzhin du cha drug tu grub bo/_/de ltar rdul phra rab cha drug 'dus par gyur na des de rdzas su yod par ga la 'gyur/_phyogs
[\[186a.3\]]gnyis pa'i dbang du byas nas/_drug po dag ni go gcig na zhes bya ba la sogs pa smos so/_/'di nyid rnam par dgrol ba'i phyir/_ji ste rdul phra rab gcig gi go gang yin pa de nyid ces bya ba la sogs pa smos so/_/ji ste dbus na gnas pa'i rdul phra rab gcig gi go gang yin pa de nyid ngos la
[\[186a.4\]]'dug pa'i rdul phra rab drug po rnams kyi go yang yin na ni des na rdul phra rab mang po rnam pa go gcig pa'i phyir gong bu thams cad rdul phra rab tsam du 'gyur te/_tshul 'dis ri rab la sogs pa yang rdul phra rab tu 'gyur ro/_/ci'i phyir snyam pa la phan tshun du tha dad pa med pa'i phyir zhes bya ba la
[\[186a.5\]]sogs pa smos te/_'di ltar phyogs 'di la rdul phra rab thams cad kyang phan tshun tha dad pa med de/_de'i phyir de'i gong bu gang yang snang bar mi 'gyur te/_ri rab kyang snang bar mi 'gyur bar 'dod do/_/phyogs dang po ni cha shas dang bcas pa'i phyir rdzas su yod par 'gyur ro/_/phyogs
[\[186a.6\]]gnyis pa ni cha shas med pa'i phyir sogs pa yod par mi 'grub bo/_/de bas na snang bar mi 'gyur ro zhes bsdus pa'i don to/_/phyogs dang po la bye brag tu smra bas lan gdab pa'i phyir/_rdul phra rab rnams ni zhes bya ba la sogs pa smos so/_/gal te rdul phra rab rnams sbyor na ni de'i phyir
[\[186a.7\]]drug gis cig car du sbyor bas cha drug tu yang 'gyur na/_de dag ni cha shas med pa'i phyir mi sbyor ro/_/de bas na 'di la cha drug gi nyes par 'gyur ba med do/_/gal te rdul phra rab rnams mi sbyor na gang sbyar bar byed pa de gang gi yin snyam pa la/_'dus pa dag ni zhes bya ba la sogs pa
[\[186b\]]
[\[186b.1\]]smos te 'dus pa dag ni cha shas dang bcas pa'i phyir phan tshun sbyor ro/_/de bas na grags pa dang mi 'gal lo snyam du khas 'che ba'i bye brag tu smra ba rnams sems so/_/bstan bcos byed pas de bsal ba'i phyir/_de dag la 'di skad du zhes bya ba la sogs pa smos so/_/bye brag tu smra ba de
[\[186b.2\]]dag la 'di skad du rdul phra rab rnams 'dus pa gang yin pa de rdul phra rab rnams las gzhan nam 'on te ma yin zhes dri bar bya'o/_/gal te don tha dad pa ma yin no zhes zer na de la nyes par bstan pa'i phyir/_rdul phran zhes bya ba la sogs pa smos so/_/gal te rdul phra rab rnams mi sbyor la/_
[\[186b.3\]]'dus pa'i yang de las don gzhan du mi 'dod na de'i tshe 'dus pa'i sbyor ba gang yin pa de dag gang gi yin par 'dod/_rdul phra rab rnams kyi ni ma yin te/_cha shas med pa dang khas mi len pa'i phyir ro/_/de ni 'dus pa'i yang ma yin te/_de dag las don gzhan ma yin pa'i phyir ro/_/de dag
[\[186b.4\]]las don gzhan ma yin pa ni de las ma byung bas 'bras bu khas blang du mi rung ngo /_/de'i phyir sbyor ba de gang gi yin zhes brjod par bya'o/_/mdor byas pa snga ma las byed pa'i tshig khong nas dbyung ba'i phyir/_sbyor ba zhes bya bar snyegs so zhes bya ba smos te/_de ni go sla bas ma bshad do/_/brgya la
[\[186b.5\]]bye brag tu smra ba de dag nyes pa des 'jigs te 'dus pa yang sbyor bar mi 'dod du dogs nas/_cha shas yod pa ma yin pas zhes bya ba la sogs pa smos so/_/de nyid rnam par dgrol ba'i phyir/_ji ste 'dus pa dag kyang zhes bya ba la sogs pa smos so/_/ji ste nyes pa 'di 'byung du 'ong zhes
[\[186b.6\]]te 'dus pa dag kyang phan tshun mi sbyor ro zhe na/_de lta na ni rdul phra rab rnams cha shas med pa'i phyir sbyor ba med do zhes ma zer cig_/ci'i phyir mi brjod snyam pa la/_'dus pa cha shas dang bcas pa yang zhes bya ba la sogs pa smos so/_/'di ltar 'dus pa cha shas dang bcas pa yang sbyor
[\[186b.7\]]bas khas mi len pa'i phyir ro/_/gal te 'dus pa cha shas dang bcas pa sbyor bar mi 'dod na ni/_de'i tshe rdul phra rab rnams cha shas med pa'i phyir sbyor bar mi 'grub bo zhes smra ba'i mi rigs so/_/gang gi tshe cha shas dang bcas pa yang mi 'dod pa de'i tshe cha shas med pa ni sbyor ba med pa'i
[\[187a\]]
[\[187a.1\]]gtan tshigs yin no zhes ma zer cig_/de'i phyir de ltar bye brag tu smra ba bsal nas snga ma'i skabs mjug bsdu ba'i phyir/_de bas na rdul phra rab ces bya ba la sogs pa smos so/_/gang gi phyir de ltar drug gis cig car du sbyar bas rdul phra rab cha shas drug tu 'gyur
[\[187a.2\]]ba de'i phyir rdul phra rab rdzas gcig tu mi 'grub bo/_/cha shas med pa'i phyogs ltar na yang gong bu thams cad mi snang bar 'gyur ba'i rigs te bshad zin to/_/yang rdul phra rab bstsal ba'i phyir rdul phra rab sbyor bar 'dod kyang rung zhes bya ba la sogs pa smos so/_/rdul phra rab
[\[187a.3\]]sbyor bar 'dod kyang rung ste/_sbyor bar 'dod pa 'dis bdag la ci zhig bya/_ye ni gal te rdul phra rab la phyogs kyi cha tha dad par khas len pa de'i tshe/_gang la phyogs cha tha dad yod/_/de ni gcig tu mi rung ngo /_/phyogs kyi cha tha dad par bshad par 'dod nas/_rdul phra rab kyi shar
[\[187a.4\]]phyogs kyi cha yang gzhan zhes bya ba la sogs pa smos so/_/phyogs kyis mtshon pa'i cha ni phyogs kyi cha ste de yang shar phyogs kyis mtshon pa yang gzhan pa nas 'og gi phyogs kyis mtshon pa'i bar du yang gzhan no/_/de ltar phyogs kyi cha tha dad na cha du ma yod pa'i rdul phra rab gcig pur
[\[187a.5\]]ji ltar rung /_de ni 'di skad du gang la cha de dag yod pa ni cha las logs shig na gzhan gang yang med de/_de'i phyir cha 'dus pa tsam gyi rdul phra rab de gcig tu ga la 'gyur zhes bstan par 'gyur ro/_/de la 'dir 'gyur te/_rdul phra rab la phyogs kyi cha tha dad pa med do snyam pa la/_de'i phyir
[\[187a.6\]]grib ma dang sgrib par ji ltar 'gyur zhes bya ba smos so/_/cha med pa'i rdul phra rab la grib ma dang sgrib pa mi 'grub bo zhes mdor byas pa'i don bsdus pa'o/_/bstan bcos byed pas mdor byas pa'i don de rgya cher bstan pa'i phyir/_gal te rdul phra rab re re la zhes bya ba la sogs pa smos
[\[187a.7\]]so/_/gal te rdul phra rab cha shas med pa'i phyir phyogs kyi cha tha dad pa med na de'i dus na nyi ma shar ba'i tshe ngos gcig la grib ma 'bab pa gcig tu nyi ma shar bar ji ltar 'gyur/_de ltar 'gyur du mi rung ba ci yod snyam pa la de'i phyir de la ni gang du nyi ma mi 'bab pa'i zhes bya ba la sogs pa
[\[187b\]]
[\[187b.1\]]smos te/_'di ltar rdul phra rab de la gang nyi mas gsal bar ma gyur pa'i phyogs gzhan ni gang yang med do/_/de ltar re zhig grib ma med par bstan to/_/sgrib pa med par bstan pa'i phyir/_gal te phyogs kyi cha zhes bya ba la sogs pa smos so/_/gal te cha shas med pa'i phyir phyogs
[\[187b.2\]]kyi cha tha dad par mi 'dod na de'i tshe rdul phra rab de la rdul phra rab gzhan gyis sgrib par yang ji ltar 'gyur/_ci'i phyir mi 'gyur snyam pa la/_de'i phyir rdul phra rab gang la yang zhes bya ba smos te/_'di ltar cha gzhan gang la rdul gzhan 'ongs pas rdul gzhan thogs par rnam par gzhag pa'i
[\[187b.3\]]cha gzhan ni rdul phra rab la gang yang med do/_/gal te thogs pa med na ci nyes snyam pa la/_de'i phyir/_thogs pa med na ni zhes bya ba la sogs pa smos so/_/gal te rdul phra rab la rdul phra rab gzhan gyis thogs par mi byed na/_de'i tshe rdul phra rab thams cad go gcig tu 'gyur
[\[187b.4\]]te/_de'i phyir/_thams cad go gcig tu gyur pas ri rab la sogs pa gong bu thams cad rdul phra rab tsam du 'gyur te/_de ni sngar bshad zin to/_/phyi rol gyi don du smra bas 'gro ba'i tshul du grib ma dang sgrib pa zhes bya ba la sogs pa smos so/_/gal te rdul phra rab cha shas med pa'i
[\[187b.5\]]phyir grib ma dang sgrib pa mi rigs kyang gong bu cha shas dang bcas pa de yin par ci'i phyir mi 'dod na/_bstan bcos byed pas gong bu dpyad pa'i phyir/_rdul phra rab rnams las zhes bya ba la sogs pa smos so/_/kye khyed rdul phra rab rnams las gong bu gzhan zhig yin par 'dod dam ci na
[\[187b.6\]]grib ma dang sgrib pa de dag de'i yin par 'dod/_gal te de dag las de gzhan yin na ni de ltar yang rung ngo /_/mdo sde pas smras pa ma yin no zhes bya ba smos so/_/kho bo ni gong bu rdul phra rab las gzhan yin par mi 'dod do/_/bstan bcos byed pas/_gong bu gzhan min de de'i ming /_
[\[187b.7\]]zhes bya ba smos so/_/de gnyis dgrol ba'i phyir gal te rdul phra rab rnams las gong bu gzhan ma yin na zhes bya ba la sogs pa smos so/_/gal te rdul phra rab rnams las gong bu gzhan yin par mi 'dod na ni grib ma dang sgrib pa dag gong bu de'i yin par grub pa yin no/_/phyi rol gyi don du smra bas
[\[188a\]]
[\[188a.1\]]slar brgal ba'i phyir/_yongs su rtog pa 'di ni zhes bya ba la sogs pa smos te/_dper na cha shas gnas pa ji lta bu zhig gis gnas pa'i gzugs la sogs pa 'khor lo zhes brjod kyang /_de dag 'khor lo'i rang bzhin ma yin pa de bzhin du gzugs
[\[188a.2\]]la sogs pa zhig pa'i mthar phyin pa la ni rdul phra rab dag ces bya bar med par gnas pa dag la ni 'dus pa zhes bya yang de dag ni rdul phra rab kyi ngo bo nyid kyang ma yin/_'dus pa'i ngo bo nyid kyang ma yin no/_/de bas na gzugs la sogs pa'i mtshan nyid gang yin pa de ni ma bkag
[\[188a.3\]]na rdul phra rab ces sam 'dus pa zhes bsam pa des ci zhig bya/_de ma bkag pas phyi rol gyi don yang ma bkag pa yin no/_/bstan bcos byed pas gzugs la sogs pa'i mtshan nyid dri ba'i phyir/_de dag ni mtshan nyid gang yin pa zhes bya ba smos so/_/kye gzugs la sogs
[\[188a.4\]]pa'i mtshan nyid gang yin smos shig_/phyi rol gyi don du smra bas/_mig la sogs pa'i yul nyid dang zhes bya ba la sogs pa smos so/_/spyir na mig la sogs pa'i dbang po'i yul nyid gzugs la sogs pa mtshan nyid dang bye brag tu na sngon po dang ser po la sogs pa nyid ni de dag gi
[\[188a.5\]]mtshan nyid do/_/bstan bcos byed pas gang mig la sogs pa'i yul zhes bya ba la sogs pa smos so/_/khyod kyis gang mig la sogs pa'i yul sngon po dang ser po la sogs pa 'dod pa de ci/_cha shas can zhes bya ba rdzas gcig pu zhig gam/_'on te rdul phra rab ces bya ba du ma zhig ces kho bos de dpyad
[\[188a.6\]]par bya'o/_/phyi rol gyi don du smra bas nyes pa ma mthong nas/_'dis ci zhig bya zhes dris te/_de ltar na yang ci nyes/_bstan bcos byed pas/_du ma'i zhes bya ba la sogs pa smos so/_/du ma'i phyogs kyi nyes pa ni/_/phra rab rdul du du ma'ang min/_/de dag 'dus pa'ang ma yin te/_/
[\[188a.7\]]'di ltar rdul phran mi 'grub phyir/_/zhes bya ba'i skabs der bshad zin to/_/gcig pu'i nyes pa'ang bshad pa nyid de yang bstan pa'i phyir/_gcig na rim gyis 'gro ba med/_/ces bya ba la sogs pa smos so/_/sa la sogs pa cha shas gcig pu zhig yin du zin na srog
[\[188b\]]
[\[188b.1\]]chags rnams rim gyis 'gro bar mi 'gyur ro/_/tshu rol gyi cha dang pha rol gyi tha dad pa gnyis zin pa dang ma zin pa cig car mi 'gyur ro/_/gcig na 'dug pa'i glang po che la sogs pa du ma ris su chad par 'dug par mi 'gyur ro/_/srog chags phra mo rnams kyang blta bar mi snang bar mi
[\[188b.2\]]'gyur ro zhes mdor byas pa'i don to/_/bstan bcos byed pas mdor byas pa'i don de rgya cher bstan pa'i phyir/_gal te mig gi yul zhes bya ba la sogs pa smos so/_/gal te mig gi yul sngon po dang ser po la sogs pa ji snyed pa klung dang ngam grog la sogs pas ris su chad par
[\[188b.3\]]'dod de/_de dag thams cad rdzas gcig par rtog na de'i tshe srog chags rnams rim gyis 'gro bar mi 'gyur ro/_/ci'i phyir rim gyis 'gro bar mi 'gyur snyam pa la/_de ci'i phyir/_gom pa gcig bor bas zhes bya ba la sogs pa smos te/_ji ltar gom pa gcig bor bas bgrod
[\[188b.4\]]par bya ba mtha' dag tu son pas gom pa dor bas gzhan gyis 'gro ci dgos te/_gang du rim gyis 'gro bar 'gyur/_/'di ltar sa ni ris su ma chad de cha shas can rdzas su gcig pa cha shas med par 'dod pas de'i phyir rim gyis 'gro bar mi 'thad do/_/de ni 'di skad du gcig la
[\[188b.5\]]yul gyi dngos por snga phyi tha dad pa ji ltar 'grub ces bstan par 'gyur ro/_/'di gnyis la nyes pa gzhan bstan pa'i phyir/_tshu rol gyi cha zin la zhes bya ba la sogs pa smos so/_/gal te mig gi yul sngon po la sogs pa de dag thams cad gcig tu zin na de'i tshe rtsig pa la sogs
[\[188b.6\]]pa dag gi tshu rol gyi cha zin la pha rol gyi cha ma zin pa cig car du mi 'gyur ro/_/ci'i phyir snyam pa la/_de'i tshe zhes bya ba la sogs pa smos te/_'di ltar de'i tshe dngos po gcig la zin pa dang ma zin pa mi rung ngo /_/yang 'di nyid la nyes pa gzhan bstan pa'i phyir ro/_/glang po che dang /_
[\[188b.7\]]zhes bya ba la sogs pa smos so/_/gal te ris su chad par snang ba ji snyed pa de dag thams cad gcig tu zin na/_de'i tshe gnas gcig gi steng na 'dug pa'i glang po che dang rta la sogs pa du ma ris su chad par 'dug par mi 'gyur ro/_/ci'i phyir snyam pa la/_gcig gang na 'dug pa zhes
[\[189a\]]
[\[189a.1\]]bya ba la sogs pa smos te/_'di ltar glang po che gcig gang na 'dug pa de nyid na gzhan yang ba glang dang rta la sogs pa yang 'khod na ni de'i phyir de dag ris su chad par ji ltar rung /_'di ltar sa de ni rdzas gcig pa yin na gcig na gnas pa rnams yul tha dad
[\[189a.2\]]pa na 'dug par ga la 'gyur/_brgyal gzhan na nyes pa des 'jigs nas glang po che la sogs pa gnas phan tshun spangs te 'dug par rtog tu dogs nas/_de gnyis kyis zhes bya ba la sogs pa smos so/_/ji ste yul ris su chad par snang ba med na mi rung zhes gnas gcig gis/_
[\[189a.3\]]spangs te/_glang po che la sogs pa yul so so na 'khod de zhe na/_de lta na yang glang po dang rtas gang non pa de gcig tu ji ltar rung ste/_de gnyis kyis non pa gang yin pa dang /_ma non pa gang yin pa de gcig tu mi 'gyur ro zhes bya ba'i tha tshig go/_/gnyi gas gnyi gnon par brtag par
[\[189a.4\]]yang mi rigs so/_/ci'i phyir snyam pa la/_bar na de dag gis stong pa zhes bya ba la sogs pa smos te/_'di ltar glang po che dang ba glang dang rta'i bar stong pa snang ba'i phyir ro/_/gal te glang po che'i gor ba glang dang /_rtas khyab par gyur la/_ba glang dang rta'i gor yang glang po ches khyab na ni de'i
[\[189a.5\]]bar yang de dag gis khyab par 'gyur te/_de bas na bar du yang de gnyis gzung bar 'gyur ro/_/yang de nyid la nyes pa gzhan bstan pa'i phyir/_chu'i skye bo phra mo zhes bya ba la sogs pa smos te/_gal te sngon po dang ser po la sogs pa mig gi yul ji snyed pa de dag thams cad gcig tu zin
[\[189a.6\]]na/_de'i tshe chu'i skye bo phra mo rnams kyang khang pa dang ri la sogs pa chen po dag dang rang bzhin gcig pas mig gis mi sod par mi 'gyur te/_gcig pu rang bzhin tha dad ba med pa la mig gis sod pa dang mig gis mi sod pa mi rigs so/_/gang gi tshe nyes pa 'di 'byung snyam pa la/_
[\[189a.7\]]gal te mtshan nyid tha dad pa nyid kyis zhes bya ba la sogs pa smos so/_/gal te dngos po rnams yul tha dad pa dang /_rgyu tha dad pa dang /_dus tha dad pas tha dad par mi 'dod kyi mtshan nyid tha dad pa 'ba' zhig gis dngos po tha dad par khas len pa de'i tshe nyes pa 'di dag 'byung bar
[\[189b\]]
[\[189b.1\]]'gyur ro/_/'dir mtshan nyid ni mig la sogs pa'i yul nyid dang sngon po la sogs pa nyid do/_/gzhan du ni ma yin na go zhes bya ba la 'dis ni yul tha dad pa la sogs pa ston to/_/de'i phyir da ltar 'di la nyes pa bstan nas mjug bsdu ba'i phyir/_de'i phyir zhes bya ba la sogs pa smos te/_
[\[189b.2\]]gang gi phyir de ltar gcig gi phyogs la nyes pa mang ba de'i phyir mig la sogs pa'i yul sngon po la sogs pa nges par rdul phra rab tha dad par brtag par bya'o/_/ji ltar nyes pa med pa de ltar yod snyam pa la/_de'i phyir de gcig tu mi 'grub bo zhes bya ba smos te/_rdul phra rab de gcig tu
[\[189b.3\]]mi 'grub po zhes bstan to/_/de la 'dir 'gyur te/_mig la sogs pa'i yul gzugs la sogs pa yod par 'grub ste/_kho bo la de tsam gyis chog gi rdul phra rab grub pas ci zhig bya snyam pa la/_de'i phyir de mi 'grub pas zhes bya ba la sogs pa smos so/_/gal te rdul phra
[\[189b.4\]]rab mi 'grub na gzugs la sogs pa yang mig la sogs pa'i yul nyid du mi 'grub ste/_de'i phyir yul med pa rnam par rig pa tsam du grub pa yin no zhes bya ba ni mjug bsdu ba'o/_/'dir mdo sde pas slar brgal ba'i phyir/_tshad ma'i dbang gis zhes bya ba la sogs pa smos so/_/
[\[189b.5\]]'di ni yod do 'di ni med do zhes bya ba ni tshad ma'i dbang gis dmigs kyis dbye bar 'gyur la/_tshad ma thams cad kyi nang na yang mngon sum gyi tshad ma ni mchog yin gyi/_'di ltar mngon sum gyis the tshom thams cad ldog ste 'di ni nye ba'i 'bras bu yang med na mngon sum mchog tu zin kyang
[\[189b.6\]]des cir 'gyur snyam pa la/_don de med na zhes bya ba la sogs pa smos so/_/gal te phyi rol gyi don med na de'i tshe gzugs dang sgra la sogs pa 'di ni bdag gi mngon sum mo snyam du sems pa'i blo 'di ji ltar 'byang zhes sems pa'o/_/gzhan gyi 'dod pa ltar gal te gzugs la sogs
[\[189b.7\]]pa mngon sum gyis ma myong na de'i tshe gzugs la sogs pa 'di ni bdag gi mngon sum mo zhes gzugs la sogs pa mthong ngo snyam du sems pa'i blo 'di ni ji ltar 'byung zhes bya ba de de'i lan du bstan bcos byed pas/_mngon sum blo ni rmi sogs bzhin/_/zhes bya ba la sogs pa smos so/_/
[\[190a\]]
[\[190a.1\]]dper na rmi lam la sogs pa la don med par yang 'di ni bdag gi mngon sum ma snyam pa'i blo 'byung ba de bzhin te/_rnam par shes pa 'di nyid don du snang bar 'byung ste/_don gang yang med do zhes bya ba'i skabs der sngar bstan pa nyid do/_/de nyid la yang gtan
[\[190a.2\]]tshigs lhag par/_de yang gang tshe zhes bya ba la sogs pa smos so/_/de nyid rnam par dgrol ba'i phyir/_gang gi tshe 'di ni zhes bya ba la sogs pa smos te/_gang gi tshe 'di ni bdag gi mngon sum du mthong ba'i dngos po la sems pa de lta bu'i blo skad cig ma gsum pas 'byung ba de'i tshe
[\[190a.3\]]khyod kyi don de mi snang ngo /_/ci'i phyir snyam pa la/_yid kyi rnam par shes pa zhes bya ba la sogs pa smos so/_/'di ltar yid kyi rnam par shes pa des de ltar skad cig ma gsum pa la gang bcad pa dang /_'di ltar mig gi rnam par shes pa de'i tshe 'gag pa'i phyir ro/_/da bas na rtog pa'i dus na
[\[190a.4\]]don de mngon sum du ji ltar 'dod/_de ni 'di skad du dbang po'i rnam par shes pas gzugs la sogs pa mthong ba de ni rnam par mi rtog pa dang /_de'i tshe 'gag pa'i phyir te/_de ltar gzung bar mi nus so/_/gang de ltar yongs su gcod pa yid kyi rnam par shes pa de yang don de'i rang gi ngo
[\[190a.5\]]bo mi 'dzin te/_de'i phyir de'i tshe ji ltar don de mngon sum du 'gyur zhes bstan par 'gyur ro/_/gal te don de dus gzhan na yang gnas pa/_gal te phyis mngon sum gyis 'dzin pa de'i tshe nyes pa ci yod snyam du dgongs pa de la/_lhag par yang zhes bya ba la sogs pa smos so/_/
[\[190a.6\]]gal te don de dus gzhan na gnas na ni nyes pa 'di yang med na don de ni skad cig pa ste/_de'i phyir skad cig par smra ba la don de shin tu mngon sum du mi 'gyur ro/_/'di ltar rtog pa'i dus na de'i tshe gzugs dang ro la sogs pa ni 'gags zin to/_/yang mdo sde pas gzhan du slar brgal
[\[190a.7\]]ba'i phyir/_myong ba med par zhes bya ba la sogs pa smos so/_/gang ma myong ba de ni yid kyi rnam par shes pas dran par mi 'gyur na/_phyi rol sngon po dang ser po la sogs pa yid kyi rnam par shes pas dran pa las de bas na sngon po la sogs pa'i don gdon mi za bar myong bar 'gyur ro/_/
[\[190b\]]
[\[190b.1\]]de ltar 'gyur du zin kyang des cir 'gyur snyam pa la/_de ni mthong ba yin no zhes bya ba la sogs pa smos so/_/don gang myong ba de gzugs la sogs pa'i don mthong ba'o snyam du de ltar bsams nas mthong ba'i yul gzugs la sogs pa mngon du 'dod do/_/slob dpon gyis
[\[190b.2\]]'dir lan du myong ba'i don zhes bya ba la sogs pa smos so/_/rnam par shes pa las gzhan du gyur pa'i don dran pa yin no zhes bya ba de kho bo la ma grub bo/_/ci'i phyir ma grub snyam pa la/_'di ltar zhes bya ba la sogs pa smos so/_/de nyid dgrol ba'i phyir/_dper na don med par zhes bya ba
[\[190b.3\]]la sogs pa smos so/_/dper na gzugs la sogs pa phyi rol na med par yang gzugs la sogs pa'i don du snang ba'i mig gi rnam par shes pa la sogs pa'i rnam par rig pa byung ba de bzhin te/_kho bos rnam par shes pa 'di nyid don du snang bar 'byung ste/_don gang yang med do zhes bya
[\[190b.4\]]ba'i bar skabs der bshad zin to/_/de ltar gyur du zin kyang skabs 'dir ci zhig 'grub snyam pa la/_de'i phyir/_de las dran par zad ces bya ba smos so/_/de nyid dgrol ba'i phyir/_rnam par rig pa de las zhes bya ba la sogs pa smos so/_/gzugs la sogs par snang ba'i rnam par
[\[190b.5\]]rig pa de las rnam par rtog pa'i yid kyis rnam par rig pa dran pa dang mtshungs par ldan pa 'byung ste/_dran pa 'byung ba de las gzhan myong ba mi 'grub pa/_/de ni 'di skad du myong ba ni dran pa'i rgyu yin la/_myong ba ni bdag cag la yod do/_/gzugs la sogs pa'i don du snang ba'i
[\[190b.6\]]rnam par shes pa'o/_/de bas na gzugs la sogs pa'i don du snang ba'i rnam par shes pa myong ba nyid la dran pa 'byung gi_/don gung na yod pas ci zhig bya/_yang mdo sde pas gzhan du brgal ba'i phyir/_dper na rmi lam gyi zhes bya ba la sogs pa smos so/_/dper na rmi lam gyi rnam
[\[190b.7\]]par rig pa thams cad kyi don med par 'byung ba de bzhin du gal te gnyid kyis ma log pa'i dus na yang 'gyur na ni/_de'i tshe dper na rmi lam na dmigs pa'i don ni med par 'jig rten rang gis khong du chud pa de bzhin du/_gnyid kyis ma log pa na dmigs pa'i don med par 'jig rten
[\[191a\]]
[\[191a.1\]]rang gis khong du chud pa'i rigs na khong du ma chud de de'i phyir rmi lam bzhin du gnyid kyis ma log pa'i dus na 'byung ba'i blo thams cad don med pa ma yin no/_/'dir bstan bcos byed pas/_de ni gtan tshigs su mi rung ste zhes bya ba la sogs pa smos so/_/'di ni
[\[191a.2\]]rmi lam dang mi 'dra ba med de/_'di ltar ji srid dus dpar ma gyur pa de srid du rmi lam gyi blo yang yul med par khong du chud par mi 'gyur gyi/_nam sad par gyur ba de na khong du chud pa de bzhin du/_gnyid kyis ma log pa'i dus 'di na yang log par rnam par rtog pa la goms pa'i bag
[\[191a.3\]]chags kyi gnyid kyis log pa'i 'jig rten ni rmi lam bzhin du yang dag pa ma yin pa'i don mthong ste/_ji srid du ma sad pa de srid du gnyid kyis ma log pa na dmigs pa'i don de med par khong du ma chud do/_/de ni log pa yang yin la rnam par rtog pa yang yin no zhes bsdu'o/_/de la goms
[\[191a.4\]]pa ni log par rnam par rtog pa la goms pa ste/_yang dang yang mngon du gyur pa ni goms pa zhes bya'o/_/log par rnam par rtog pa de las byung ba'i bag chags gang yin pa de la de skad ces bya'o/_/gnyid dang 'dra ba'i bag chags rnam pa de lta bu de la gnyid ces bya'o/_/ji lta ba
[\[191a.5\]]bzhin du rtogs pa ma yin gyi zhes bya ba ni ma nor bar khong du mi chud ces bya ba'i tha tshig go/_/nam zhig de med par khong du chud par 'gyur snyam pa la/_gang gi tshe de'i gnyen po zhes bya ba la sogs pa smos so/_/gang gi tshe bag chags de'i gnyen por gyur pa 'jig rten las 'das pa rnam
[\[191a.6\]]par mi rtog pa'i ye shes thob nas sad par gyur pa de'i tshe 'jig rten las 'das pa de'i rjes las thob pa dag pa 'jig rten pa'i ye shes mngon du 'gyur ro/_/de mngon sum du gyur nas yul med pa ji lta ba bzhin du khong du chud de/_de ni 'di skad du gzugs la sogs pa byis pa'i skye bos
[\[191a.7\]]yongs su brtags pa dag ni 'jig rten las 'das pa'i ye shes kyi yul ma yin te/_gang dag de'i yul gyi dngos por ma gyur pa de dag gi rtog pa'i shes pa dag pa 'jig rten pa zhes bya ba rnams kyis sel to/_/de bas na de ni mtshungs so/_/'jig rten las 'das pa rnam par mi rtog pa'i
[\[191b\]]
[\[191b.1\]]ye shes thob ces bya ba ni 'jig rten dang mi mthun pas 'jig rten las 'das pa'o/_/gzung ba dang 'dzin pa'i rnam par rtog pa med pa'i phyir rnam par mi rtog pa'o/_/de'i rjes las thob pa dag pa 'jig rten pa'i ye shes mngon du gyur zhes bya ba na de'i rjes las thob pa ste/_de zhes bya ba
[\[191b.2\]]ni 'jig rten las 'das pa'i ye shes dang sbyar ro/_/rjes zhes bya ba ni stobs la bya'o/_/de ni de'i rjes las thob pa yang yin la dag pa 'jig rten pa'i ye shes kyang yin no zhes bsdu'o/_/gzung ba dang 'dzin par mngon par zhen pa'i bag chags spangs pa'i phyir dag pa'o/_/mngon par zhen pa
[\[191b.3\]]med kyang gzung ba dang 'dzin pa'i rnam par 'byung bas 'jig rten pa'o/_/'dir de'i spyi'i don ni spros pa'i bag chags nang na gnas pa yongs su smin pa'i dbang gis gzugs la sogs pa'i don snang ba'i shes pa rnams 'khor ba'i gnas su 'jug ste/_gang gi tshe 'jig rten las 'das
[\[191b.4\]]pa'i ye shes kyis bag chags de dag spangs par gyur pa de'i tshe dag pa 'jig rten pa'i ye shes byung nas yul med par rtogs so/_/gang mdo sde pas slar brgal ba'i phyir/_gal te rang gi rgyur gyur pa'i khyad par nyid las zhes bya ba la sogs pa smos so/_/gal te rang gi rgyud la gnas pa'i
[\[191b.5\]]bag chags gyur pa'i khyad par gyi srog chags rnams kyi gzugs la sogs pa don du snang ba'i rnam par rig pa 'byung gi sngon po la sogs pa'i don gyi khyad par las ma yin na/_de'i tshe gang gis sdig pa'i grogs po la brten pa las sems can rnams kyi lus kyi bya ba mi dge ba'i rnam par rig
[\[191b.6\]]pa nges pa dang /_dge ba'i bshes gnyen la brten pa las lus kyi bya ba dge ba'i rnam par rig pa nges pa dang /_de bzhin du dam pa'i chos mnyan pas ngag gi bya ba sdig pa las log pa'i rnam pa'i rnam par rig pa nges pa dang /_dam pa ma yin pa'i chos mnyan pa las sems can rnams kyi dbang
[\[191b.7\]]gi bya ba sdig pa la 'jug pa'i rnam pa'i rnam par rig pa nges par sdig pa'i grogs po dang /_dge ba'i bshes gnyen la brten pa med la/_dam pa dang dam pa ma yin pa'i chos bstan pa med na ji ltar 'grub par brjod de/_de ni 'di skad du ji tsam du sdig pa'i grogs po dang dge ba'i bshes
[\[192a\]]
[\[192a.1\]]gnyen spyod pa mi dmigs pa de tsam du de'i rjes su byed mi nus so/_/ji tsam du sgra'i rang bzhin dam pa dang dam pa ma yin pa'i chos thos pa med pa de tsam du de dang mthun par sgrub cing byed mi nus so zhes bstan par 'gyur ro/_/bstan bcos byed pas de bstsal ba'i phyir/_
[\[192a.2\]]gcig la gcig gi dbang gis na/_/zhes bya ba la sogs pa smos so/_/de nyid dgrol ba'i phyir/_sems can thams cad kyi zhes bya ba la sogs pa smos so/_/'di ltar srog chags thams cad kyi rnam par shes pa phan tshun gyi dbang gis rnam par shes pa rnams phan tshun 'byung ba nges par
[\[192a.3\]]'gyur ro/_/ci rigs su sbyor ro zhes bya ba ni sdig pa'i grogs po dang dge ba'i bshes gnyen gyi spyod pa la slob par 'dod pa'i dbang gis de dang mthun par byed pa rnams kyi sdig pa dang /_dge ba'i lus kyi las kyi rnam pa'i rnam par rig pa 'byung gi_/_phyi rol na lus kyi las dang lus ni med do/_/
[\[192a.4\]]de bzhin du dam pa dang dam pa ma yin pa'i chos smra bar 'dod pa'i dbang gis nyan pa rnams kyi dam pa dang /_dam pa ma yin pa'i chos kyi rnam pa'i rnam par rig pa 'byung gi_/_phyi rol na sgra ni med de 'di la ci rigs pa zhes bya ba'i don ni 'di yin no/_/gcig la gcig ces bya ba'i sgra ma grags
[\[192a.5\]]pas de bas na de'i don bstan pa'i phyir/_gcig la gcig ces bya ba la sogs pa smos te/_de ni go sla bas ma bshad do/_/de'i phyir de ltar brgal ba'i lan btab nas/_srog chags kyi tha snyad thams cad rnam par rig pa rnams kyis phan tshun gyi dbang gis 'byung bar bstan pa'i
[\[192a.6\]]phyir/_rgyud gzhan gyi rnam par rig pa'i khyad par zhes bya ba la sogs pa smos so/_/srog chags dang 'brel ba'i tha snyad thams cad ni rgyud gzhan gyi 'gro bar 'dod pa dang /_brjod par 'dod pa la sogs pa'i rnam par rig pa'i khyad par las rgyud gzhan la 'gro ba dang smra ba la sogs pa'i
[\[192a.7\]]rnam par dag pa'i khyad par 'byung gi phyi rol gyi don gyi khyad par lus dang ngag gi tha snyad kyi mtshan nyid las ni ma yin no/_/yang phyi rol gyi don du smra bas slar brgal ba'i phyir/_dper na rmi lam gyi zhes bya ba la sogs pa smos so/_/dper na rmi lam gyi rnam par rig pa'i don med par 'dod
[\[192b\]]
[\[192b.1\]]pa de bzhin du gal te gnyid kyis ma log pa'i yang don med par 'dod na/_gnyid kyis log pa dang ma log pa na sbyin pa la sogs pa dge ba kun du spyad pa'i 'bras bu phyi ma la 'dod par 'dra bar ci'i phyir mi 'gyur/_gnyid kyis log pa dang gnyid kyis ma log pa na srog gcod
[\[192b.2\]]pa la sogs pa mi dge ba kun du spyod pa'i 'bras bu yang phyi ma la mi 'dod par 'dra bar ci'i phyir mi 'gyur/_gnyi ga yang don med par mtshungs na go snyam du sems pa'o/_/bstan bcos byed pas de'i lan du sems ni gnyid kyis non pas na zhes bya ba la sogs pa smos so/_/'di ltar rmi
[\[192b.3\]]lam gyi gnas skabs na ni dge ba'am mi dge ba dag gnyid kyis non pa'i sems kyis kyang byed de/_de'i phyir gnyid kyis ma log pa'i dus na byed pa'i dge ba dang mi dge ba dang rmi lam gyi dge ba dang mi dge ba'i 'bras bu mtshungs pa ma yin te/_gang gnyid kyis non pa de ni 'dir 'bras
[\[192b.4\]]bu mi 'dra ba'i rgyu yin gyi don yod pa ni ma yin no/_/'di ltar sad pa'i dus na g.yengs pa dang 'dres par rnam par rtog pa ngan pas dge ba'i 'bras bu yang chung bar 'gyur te/_de bas na rmi lam gyi gnod pa yang 'bras bu chung ngu'i rgyu yin no/_/yang 'di ni 'bras bu mi mtshungs pa'i
[\[192b.5\]]rgyu gzhan yin te/_rmi lam na sbyin pa ni len pa po su yang med/_su la yang phan 'dogs pa med do/_/de bzhin du rmi lam na gsad par bya ba yang su yang med yang dag pa'i don du su la yang gnod par byed pa med do/_/gnyid kyis ma log pa'i dus na ni srog chags dag kyang yod
[\[192b.6\]]la/_gang dag la sbyin par 'dod pa'i dbang gis len par snang ba 'byung zhing rim gyis bde ba myong bar 'gyur bas phan 'dogs par 'gyur ro/_/gang dag la gsad par 'dod pa'i dbang gis mtshon gyi rnam pa'i shes pa rig pas mi bzod pa'i tshor ba 'byung ba na 'chi ba'i mtshan nyid gnod
[\[192b.7\]]par 'gyur ro/_/yang phyi rol gyi don du smra bas slar brgal ba'i phyir/_gal te 'di dag rnam par rig pa tsam du zad na zhes bya ba la sogs pa smos so/_/gal te 'gro ba 'dis mtha' dag rnam par rig pa tsam du zad na sems can gang la yang lus med la ngag kyang med de/_de'i phyir
[\[193a\]]
[\[193a.1\]]shan pa la sogs pas gsod pa na lug la sogs pa 'chi bar ji ltar 'gyur/_gal te shan pa la sogs pa la lus dang ngag yod la lug rnams kyi lus kyang yod na de'i tshe de dag gis de dag rang gi lug lag dar te gsod pa'am/_gzhan la sod ces tshig gis bsgo bas lug rnams
[\[193a.2\]]'chi bar 'gyur ro/_/lus dang ngag med na gsad par bsams pa tsam gyis gzhan dag 'chi bar ji ltar 'gyur te de ltar 'dod na ni gang zag 'ga' zhig khos te gnod par bya ba'i sems bskyed pa de nyid kyis 'chi bar 'gyur ro/_/ji ste nyes pa 'di dag 'byung du 'ong zhes de dag 'chi ba des byas par mi 'dod na
[\[193a.3\]]ni de'i tshe lug 'chi ba shan pa rnams kyis ma bsad pas/_shan pa la sogs pa srog gcod pa'i kha na ma thob dang ji ltar ldan par 'gyur/_bstan bcos byed pas de bsal ba'i phyir/_'chi ba gzhan gyi rnam rig gis/_/zhes bya ba la sogs pa smos so/_/rnam par rig pa'i bye brag gang gis mtshon gdab par
[\[193a.4\]]gzas pas phyi rol gyi don du smra bas gzhan gsod par byed do/_/de bas na rnam par rig pa'i bye brag mtshon cha med pa las gzhan 'chi bar 'gyur ro/_/dper na 'dre la sogs pa'i yid kyi dbang gis sems can gzhan dag gi dran pa nyams pa la sogs pa byed par 'gyur ro zhes mdor byas pa'i don to/_/bstan bcos
[\[193a.5\]]byed pas mdor byas pa'i don de rgya cher bstan pa'i phyir/_dper na 'dre la sogs pa'i yid kyi dbang gis zhes bya ba la sogs pa smos so/_/dper na 'dre la sogs pa'i ngan sems kyi sems kyi dbang gis srog chags gzhan dag gi dran pa nyams par 'gyur ba dang mkha' 'gro ma rnams kyi gnod pa'i sems kyi dbang gis
[\[193a.6\]]gzhan dag gi snying gi khrag 'byin pa dang /_de bzhin du lha'i byin gyi rlabs kyis rmi ltas su mthong ba dang /_de bzhin du sngags mkhan gyi yid kyi dbang gis 'byung po'i gdon pham par 'gyur ba dang /_de bzhin du nam mkha' lding gi sngags byed pa'i yid kyi dbang gis dug sel zhing 'pho ba la sogs par 'gyur ba dang /_de bzhin
[\[193a.7\]]du rdzu 'phrul dang ldan pa'i yid kyi dbang gis gzhan dag gi 'gyur ba rnam pa mang po 'byung ba dang /_dper na kA t+yA'i bu chen po'i byin gyi rlabs kyis sa ra nas rmi ltas su mthong ba dang /_dper na drang srong dgon pa pa rnams kyi yid 'khrugs pa lha ma yin gyi dbang bo thags zangs ris pham zhes grags pa de bzhin du shan pa la sogs pa'i
[\[193b\]]
[\[193b.1\]]gnod sems kyi bsam pa'i rnam par rig pa'i bye brag gis lug la sogs pa gzhan dag gi srog gi dbang po dang mi mthun pa'i 'gyur ba rnam pa 'di lta bu dag 'byung ste/_de byung bas ris gcig bskal pa 'dra bas bsdus pa'i sems dang sems las byung ba'i rgyud kyi rgyun 'chad pa'i mtshan nyid 'chi bar 'gyur ro/_/de lta na gzhan gyi rnam
[\[193b.2\]]par rig pa'i bye brag gis gzhan dag 'chi bar rig par bya'o/_/de ltar rigs pas don bstan kyang brgyal gzhan dag khas mi len kyang srid pas de'i phyir/_drang srong khros pas dan ta ka'i/_/dgon pa ji ltar stongs par 'gyur/_/zhes bya ba smos so/_/de nyid rnam par dgrol ba'i phyir/_gal te gzhan gyi rnam par rig pa'i bye brag gis
[\[193b.3\]]zhes bya ba la sogs pa smos so/_/gal te gsod pa po rnams kyis gsod pa'i bsam pa'i rnam par rig pa'i bye brag gis sems can gsad par bya ba dag 'chi bar khyod mi 'dod na/_de'i tshe yid kyi nyes pa kha na ma tho ba chen po dang bcas pa nyid du bsgrub par bzhed nas/_bde bar gshegs pa thub pas khyim bdag nye ba 'khor
[\[193b.4\]]la bka' stsal pa/_khyod kyis dan ta ka'i dgon pa la sogs pa de dag gna' sngon mi brgya phrag du mas gang ba'i ljongs su gyur pa zhes grags na de ji ltar skad cig tu dgon par gyur te stongs pa dang gtsang mar gyur pa ci thos zhes de skad ces bka' stsal pa dang /_des drang srong rnams khros pa de dag de ltar gyur ces bdag gis
[\[193b.5\]]thos so zhes gsol to/_/de yid 'khrugs pa tsam gyis de snyed cig 'chi bar ji ltar 'gyur/_de ni 'di skad du gal te gsod pa'i rnam par rig pa'i bye brag gis gsad par bya ba rnams 'chi bar mi 'dod na/_de'i tshe drang srong rnams kyi yid 'khrugs pa tsam gyis sems can de snyed cig 'chi ba'i mi rigs so zhes bya ba bstan par
[\[193b.6\]]'gyur/_yid kyi nyes pa zhes bya ba ni yid kyi nyes pa spyad pa la bya'o/_/dan ta ka'i dgon pa dang /_ma ta ga'i dgon pa dang /_ka liM ka'i dgon pa zhes bya ba de dag ni dgon pa'i ming ngo /_/stongs pa zhes bya ba ni skye ba med par 'gyur ba'o/_/gtsang mar gyur ces bya ba ni skye bo med na bshang gci med pa'i phyir gtsang mar gyur ces bya ba'i tha tshig
[\[193b.7\]]go/_/brgya la gzhan dag drang srong rnams kyi yid 'khrugs par shes bzhin du mi ma yin pa skabs tshol ba dag gis gsad do zhes zer du dogs nas/_yid nyes kha na ma tho cher/_/zhes bya ba la sogs pa smos so/_/de nyid rnam par dgrol ba'i phyir/_/gal te 'di ltar rtog ste zhes bya ba la sogs pa smos so/_/gal te mi ma yin pa gang dag
[\[194a\]]
[\[194a.1\]]drang srong rnams la dga'/_de dag gi lus dang ngag gi yul de na gnas pa'i sems can rnams kha btag gi_/drang srong de dag gi yid 'khrugs bas dogs pa ni ma yin no zhes de'i tshe mi ma yin pa rnams kyi lus dang ngag gi las de lus dang ngag gi nyes pa rnams pas yid kyi nyes pa ches kha na ma tho
[\[194a.2\]]ba chen po dang bcas par grub pa ji ltar 'gyur/_gang gi tshe kha na ma tho ba chen po dang bcas par grub ce na/_de'i yid 'khrugs pa tsam gyis zhes bya ba la sogs pa smos so/_/gang gi tshe lus dang ngag gi spyod pa med par drang srong rnams kyi yid 'khrugs pa tsam 'ba' zhig gis sems can de snyed 'chi bar gyur pa
[\[194a.3\]]de'i tshe/_yid kyi nyes pa kha na ma tho ba chen po dang bcas pa nyid du 'grub bo/_yang phyi rol gyi don du smra bas brgal ba'i phyir/_gal te 'di dag rnam par shes pa tsam du zad na zhes bya ba la sogs pa smos so/_/gal te gzung ba dang 'dzin pa dang bral ba'i sems dang sems las byung ba 'ba' zhig kho nar zad na de'i
[\[194a.4\]]tshe/_gzhan gyi sems shes pa thob pa'i rnal 'byor pas/_ci gzhan gyi sems shes sam/_'on te mi shes smros shig_/grub pa'i mtha' smra bas gnyi gar nyes par ma mthong nas/_'dis ci zhig bya zhes dris te/_de ni go sla bas ma bshad do/_/phyi rol gyi don du smra bas gnyi ga yang nyes par bstan pa'i phyir/_gal
[\[194a.5\]]te mi shes na ni zhes bya ba la sogs pa smos so/_/gal te rnal 'byor pas gzhan dag gi sems mi shes na de'i tshe gzhan gyi sems rig pa zhes kyang ji skad du bya/_'di ltar gang gzhan gyi sems rig pa de la 'di skad ces brjod de/_sgra 'di'i rgyu ni bya ba de med na bya bar ji ltar 'gyur/_ji ste nyes pa 'di 'byung du
[\[194a.6\]]'ong zhes te gzhan gyi sems shes par khas len na/_de'i tshe de dag gzung ba dang 'dzin pa'i rnam par 'byung bas don ji lta ba bzhin ma yin par 'gyur ro/_/bsgom pa shin tu mthar phyin pa'i rnal 'byor pa rnams kyi shes pa don ji lta ba bzhin ma yin par ji ltar 'gyur/_de ni 'di skad du gal te gzhan gyi sems
[\[194a.7\]]shes na de'i tshe gzung ba dang 'dzin pa'i rnam par khas blangs pas rnam par rig pa nyid nyams par 'gyur ro/_/don mi shes na ni de'i tshe gzhan gyi sems rig pa yod do zhes ma zer cig ces bstan par 'gyur ro/_/bstan bcos byed pas don ji lta ba bzhin ma yin pa de khas blangs nas de na ji lta ba bzhin ma yin
[\[194b\]]
[\[194b.1\]]pa'i dpe bstan pa/_dper na rang sems shes pa can/_/zhes bya ba smos so/_/dper na srog chags rnams kyi rang gi sems 'das pa dang ma 'ongs pa shes pa yang don ji lta ba bzhin du ma yin te/_de bzhin du rnal 'byor pa rnams kyis gzhan gyi sems shes pa yang don ji lta ba bzhin ma yin no/_/gzhan gyi
[\[194b.2\]]sems rig pa zhes brjod pa ni rtogs so snyam pa'i dbang gis 'gyur ro/_/'di ltar de dag gi rnal 'byor gyi dbang gis rang gi sems nyid gzhan gyi sems dang mtshungs pa'i rnam par gsal bar snang ba 'byung ste/_dper na de dag gi rnal 'byor gyi stobs kyis 'das pa dang ma 'ongs pa'i dngos po rnam pa gsal
[\[194b.3\]]bar snang ba'i shes pa 'byung ba lta bu'o/_/de yang de dag gzung ba'i cha la gzhan gyi sems su sems pa na gzhan gyi sems rig go zhes rtog par byed do/_/pha rol gyi dpe ma grub par bsams te/_de yang ji ltar don ji lta ba bzhin du ma yin zhes dris so/_/gal te rang gi sems shes pa don med pa ji lta ba
[\[194b.4\]]bzhin ma yin par grub na ni de'i tshe dper bstan pa yang rigs na/_de nyid ma grub na ji lta ba bzhin ma yin/_bstan bcos byed pas gnyi ga yang don ji lta ba bzhin ma yin pa'i gtan tshigs su/_sangs rgyas kyi zhes bya ba la sogs pa smos so/_/de nyid dgrol ba'i phyir/_ji ltar de brjod du med pa'i bdag
[\[194b.5\]]nyid du zhes bya ba la sogs pa smos so/_/rang gi sems de dang gzhan gyi sems de yang sangs rgyas bcom ldan 'das rnams kyis ji ltar brjod du med pa'i bdag nyid du thugs su chud pa de bzhin du zhes bya ba la sogs pa smos so/_/thugs su chud pa de bzhin du srog chags rnams kyis rang gi sems ma rig_/
[\[194b.6\]]rnal 'byor pas kyang gzhan gyi sems mi rig go/_/de lta bas na rang gi sems shes pa dang gzhan gyi sems shes pa gnyi ga yang don ji lta ba bzhin du ma yin no/_/srog chags rnams dang /_rnal 'byor pas rang dang gzhan gyi sems brjod du med pa'i bdag nyid du ci'i phyir ma shes snyam pa la de'i phyir/_
[\[194b.7\]]log par snang ba'i phyir ro zhes bya ba smos so/_/'di ltar de dag gi sems de ni gzung ba dang 'dzin pa'i rnam pas log pa'o/_/de ltar yang dag pa'i don du na de dag gi sems de ni gzung ba dang 'dzin pa dang bral ba yin na/_gnyis su med pa'i ngo bo'i sems la gnyis kyi rnam pa ni log pa yin no/_/de'i phyir
[\[195a\]]
[\[195a.1\]]gzung ba'i chas bsgribs pas rang dang gzhan gyi sems kyi ngo bo la srog chags rnams dang /_rnal 'byor pas rang gi sems dang gzhan gyi sems brjod du med pa'i bdag nyid du ma rig ste/_de dag rang gi gzung ba'i cha gnyis rang dang gzhan gyi sems lta bur rig pa na rang dang gzhan gyi sems rig go zhes rtog par byed kyi/_
[\[195a.2\]]yang dag pa'i don du na rang dang gzhan gyi sems kyi rang gi ngo bo la ni ma reg go/_/dper na bum pa'i kha dog 'dra ba'i snam bu zhig gis bum pa g.yogs na mthong /_snam bu mthong yang srog chags dag bum pa mthong ngo snyam du sems pa de bzhin du 'dir yang de ltar blta'o/_/gal te srog chags rnams dang rnal
[\[195a.3\]]'byor pa dag gi sems kyi ngo bo gnyis su med pa yin na/_ci'i phyir gnyis kyi rnam par 'byung snyam pa la/_gzung ba dang 'dzin ba zhes bya ba la sogs pa smos so/_/'di ltar de dag gzung ba dang 'dzin par mngon par zhen pa ma spangs pa'i phyir/_ji srid du de ma spangs pa de srid du sems kyi ngo bo gnyis su
[\[195a.4\]]med du zin kyang gnyis kyi rnam par snang ngo /_/de'i phyir de ltar rnam par rig pa tsam la rgol ba ngan pa'i lan btab po/_/ci'i phyir rnam par rig pa tsam la cung zad tsam zhig bshad kyi de rnam pa thams cad du ci'i phyir ma bshad snyam pa la/_rnam par rig pa tsam gyi zhes bya ba la sogs pa smos so/_/gang
[\[195a.5\]]gis rab tu byed pa rnam par nges pa mtha' yas pa dang /_gang gting mi dpogs shing zab pa'i rnam par rig pa tsam de'i rnam par rig pa tsam du 'grub pa gang yin pa de dag gis rang gi nus pa dang mthun par byas kyi/_de'i rnam pa kun du ni so so'i skye bo rnams kyis bsam par mi nus te/_'di ltar de ni
[\[195a.6\]]sangs rgyas bcom ldan 'das rnams kyi spyod yul kho na'o/_/bstan bcos byed pas tshigs su bcad pa tha ma'i phyed rnam par dgrol ba'i phyir/_de'i rnam pa kun zhes bya ba la sogs pa smos so/_/de kho na ma mthong ba rtog pa'i dra ba ma dral ba bdag 'dra bas rnam par rig pa tsam de'i rnam pa thams
[\[195a.7\]]cad bsam par mi nus so/_/ci'i phyir snyam pa la/_rtog ge'i yul ma yin pa'i phyir zhes bya ba smos so/_/'di ltar don dam pa ni rtog pa'i yul ma yin no/_/bsam pa ni rtog ge'o/_/de bas na de bsam par mi nus so/_/rnam par rig pa tsam ni don dam pa yin na ji ltar rtog ge'i yul du 'gyur/_
[\[195b\]]
[\[195b.1\]]gal te de kho na ma mthong ba dag gis rnam pa thams cad bsam par mi nus na de rnam pa thams cad du su'i spyod yul snyam pa la/_sangs rgyas spyod yul lo zhes bya ba smos so/_/de nyid dgrol ba'i phyir de ni sangs rgyas zhes bya ba la sogs pa smos so/_/sangs rgyas bcom ldan 'das rnams
[\[195b.2\]]kyis de rnam pa thams cad du thugs su chud de/_de bas na de dag gi spyod yul lo/_/de ci'i phyir de dag gi spyod yul snyam pa la/_shes bya thams cad kyi rnam pa thams cad la mkhyen pa thogs pa mi mnga' ba'i phyir ro zhes bya ba smos so/_/'di ltar rnal 'byor pa'i gtsug gi nor bu sangs rgyas bcom
[\[195b.3\]]ldan 'das rnams kyis mkhyen pa ni shes bya thams cad kyi rnam pa thams cad la thogs pa mi mnga' ste/_'di ltar lag mthil du skyu ru ra bzhag pa bzhin du de dag 'jig rten pa dang /_'jig rten las 'das pa'i dngos po thams cad mngon sum du mdzad do/_/de bas na de dag gang la yang thogs par
[\[195b.4\]]ga la 'gyur te/_'di ltar shes bya la sgrib par byed pa'i thogs pa spangs pa'i phyir ro/_/nyi shu pa ni rnam phye bas/_/bdag gi dge ba kha ba dang /_/zla ba'i zer 'dra gang thob des/_/'gro ba sangs rgyas grub par shog_/nus la ltos te bgyis pas na/_/mi shes dbang gis cung zad du/_/mi 'drar bshad
[\[195b.5\]]par gyur na yang /_/mkhas pa rnams kyis bzod par mdzod/_/rab tu byed pa nyi shu pa'i 'grel bshad/_slob dpon dul ba'i lhas mdzad pa rdzogs so//_//rgya gar gyi mkhan po dzi na mi tra dang /_shI len+d+ra bo d+hi dang /_dA na shI la dang /_zhu chen gyi lo tsA ba ban+de ye shes sdes bsgyur cing zhus te
[\[195b.6\]]gtan la phab pa/_/[{D4066}]@##/_/rgya gar skad du/_pany+tsa skan d+ha pra ka ra Na bi b+hA Sh+yaM/_bod skad du/_phung po lnga'i rab tu byed pa bye brag tu bshad pa/_bam po dang po/_sangs rgyas dang byang chub sems dpa' thams cad la phyag 'tshal lo/_/phung po lnga zhes bya ba la sogs
[\[195b.7\]]pa'i rab tu byed pa ci'i phyir rtsom zhe na/_chos thams cad kyi rang dang spyi'i mtshan nyid rtogs par bya ba'i phyir ro/_/rnal 'byor spyod pa'i sa la sogs pa'i bstan bcos dag las chos kyi mtshan nyid dpyad zin na yang de dpyad pa don med par mi 'gyur ram/_don med par mi 'gyur te/_mgo smos pas go
[\[196a\]]
[\[196a.1\]]ba gdul ba'i don gyi phyir ro/_/mgo smos pas go ba ni phyogs tsam gyis de rtogs pa'i khyad par rnams ma lus par khong du chud par nus pas mdor bshad pa nyid la dga'i/_rgya cher bshad pa la ni ma yin no/_/de'i phyir mdor bsdus pa 'dod pa'i sems can la phan
[\[196a.2\]]gdags pa'i phyir rab tu byed pa 'di brtsams so/_/yang na khyim na gnas pa rnams bya ba mang po la zhugs pa'i phyir le'u grangs rgya cher byas pa rnams la mngon par brtson mi srid pa dang /_rab tu byung ba yid la byed pa la mngon par brtson pa rnams kyang le'u grangs rgya cher byas pa la mngon par
[\[196a.3\]]brtson par byas na g.yeng bar 'gyur bas/_de gnyi gas chos kyi mtshan nyid rtogs par bya ba'i phyir rab tu byed pa 'dir chos kyi mtshan nyid mdor bshad de/_de ltar na de brtsams pa don med par mi 'gyur ro/_/yang na chos kyi mtshan nyid mdor bsdus pa rtogs nas chos kyi mtshan nyid rgyas pa yang
[\[196a.4\]]bsgrim mi dgos par rtogs nus par 'gyur te/_de'i phyir slob dpon gyis rnal 'byor spyod pa'i sa la sogs pa'i le'u grangs rgya cher byas pa rnams la 'jug par 'gyur ba'i rgyur rab tu byed pa 'di mdzad do/_/chos kyi mtshan nyid rtogs pa med par ci zhig mi 'grub na/_'di ltar slob dpon gyis
[\[196a.5\]]chos kyi mtshan nyid bstan par gus par mdzad ce na/_sems rtse gcig tu bya ba dang /_'bel ba'i gtam brtsal bar nges pa rnams la dris pa lung bstan pa la mkhas par bya ba'i phyir te/_'di ltar chos kyi mtshan nyid la byang bar byas na the tshom med pa'i phyir ji ltar 'dod pa bzhin du dmigs pa
[\[196a.6\]]la sems rtse gcig tu 'gyur gyi gzhan du ni ma yin no/_/chos kyi mtshan nyid rab tu rnam par 'byed pas kyang shes rab mchog tu 'gyur bas mi 'jigs pa thob ste/_'jigs pa med pa ni 'bel ba'i gtam rnam par nges pa rnams la dris pa de thams cad du lung ston nus par 'gyur gyi
[\[196a.7\]]gzhan du ni ma yin no/_/phung po lnga zhes bya ba ni mang nyung dgag pa'i phyir grangs nges par gzung ba'o/_/phung po'i sgra bye brag med par smos pas zag pa dang bcas pa dang /_zag pa med pa'i phung po gzung bar bya'o/_/phung po ni lnga kho na ste/_bdag dang bdag gir 'dzin pa'i gzhi rab tu
[\[196b\]]
[\[196b.1\]]bstan pa'i phyir/_mang ba'am nyung ba ma yin te/_byis pa dag ni phal cher rnam par shes pa nyid la ni bdag tu 'dzin/_gzugs la sogs pa ltag ma rnams la ni bdag gir 'dzin te/_'di ltar phyi dang nang gi gzugs ni byed pa dang las su bya bar bdag dang 'brel to snyam du gzugs kyi phung po la
[\[196b.2\]]bdag gir 'dzin to/_/las dge ba dang mi dge ba rnams kyi rnam par smin pa'i tshor ba de bdag gis yang dag par myong bar byed do snyam du tshor ba'i phung po la bdag gir 'dzin te/_de la bde ba myong ba ni las dge ba rnams kyi rnam par smin pa'o/_/sdug bsngal ni las mi dge ba rnams kyi'o/_/sdug
[\[196b.3\]]bsngal yang ma yin bde ba yang ma yin pa ni gnyi ga'i'o/_/'dir ni kun gzhi rnam par shes pa dar mtshungs par ldan pa'i tshor ba btang snyoms nyid yang dag par na las kyi rnam par smin pa ste/_kun gzhi rnam par shes pa nyid las dge ba dang mi dge ba'i rnam par smin
[\[196b.4\]]pa yin pa'i phyir ro/_/bde ba dang sdug bsngal gnyis ni rnam par smin pa las 'byung ba'i phyir rnam par smin par gdags pa'o/_/mthong ba dang /_thos pa dang /_bye brag phyed pa dang /_rnam par shes pa'i don rnams la bdag tu 'du shes pa'i sgo nas tha snyad 'dogs par byed do snyam du 'du
[\[196b.5\]]shes kyi phung po la bdag gir 'dzin to/_/bdag tu 'dod pa'i sems ni 'du byed rnams kyis dge ba dang mi dge ba la sogs pa la 'jug par byed pas 'du byed kyi phung po la bdag gir 'dzin te/_phung po ni lnga kho na'o/_/'o na phung po rnams kyi go rims 'di ci'i phyir zhe na/_ji ltar rags
[\[196b.6\]]pa'i rim bzhin te/_de la gzugs ni thogs pa dang bcas pa dang /_rnam par shes pa'i tshogs lnga'i gnas su gyur pa dang /_rnam par shes pa drug gi yul yin pa'i phyir thams cad pas ches rags te/_de bas na gzugs dang por brjod do/_/tshor ba ni gsum po dag pas rgyu ba rags
[\[196b.7\]]pa'i phyir ches rags pa ste/_'di ltar 'du shes la sogs pa bzhin du yul na mi gnas kyang nga'i lag par tshor ro/_/nga'i klad par tshor ro zhes rgyu ba rags pa'i phyir yul yongs su chad pas de nyid la brjod kyi/_'du shes la sogs pa la ni ma yin te/_de'i phyir gzugs kyi 'og tu
[\[197a\]]
[\[197a.1\]]brjod do/_/'du shes ni mtshan mar 'dzin pa'i bdag nyid yin pas rtogs par sla ba'i phyir gnyis po dag pas ches rags so/_/'du byed ni 'du byed pa'i mtshan nyid yin pas khong du chud par sla ba'i phyir/_rnam par shes pa las ches rags so/_/rnam par shes
[\[197a.2\]]pa ni thams cad pas phra ba'i phyir kun gyi tha mar brjod do/_/de la gzugs kyi phung po zhes bya ba gzhi mthun pa'am/_de'i skyes bu'i phyir zhes bya bar 'gyur grang na/_gzhi mthun pa ni ma yin te/_phung po rdzas su med pa'i phyir ro/_/gang gi phyir phung po'i sgra spungs ba'i rnam grangs su
[\[197a.3\]]gtogs pa'i tshig yin pa de'i phyir phung po rnams ni spungs pa bzhin du btags pa'i yod pa ste/_de'i phyir na gzhi mthun pa nyid med do/_/de'i skyes bu'i phyir yang mi 'gyur te/_phan tshun tha dad pa'i ngo bo nyid yod na 'brel par 'gyur bas/_lha sbyin gyi zhang po zhes bya ba lta bu yin la/_
[\[197a.4\]]gzugs kyi phung po zhes bya ba'i kyi 'di ni 'brel ba'i don yang yin pas gzugs las phung po gzhan nyid du 'gyur na/_btags pa'i yod pa ni rang gi rten las de nyid dang gzhan du brjod du med pa'i phyir de'ang mi 'dod do/_/'di ni nyes pa med de/_tha dad pa ma yin pa dang /_de nyid dang
[\[197a.5\]]gzhan du brjod du med pa la yang drug pa mthong ste/_gzugs su byas pa'i lus dang /_gzugs kyi snga na med pa zhes bya'o/_/gzugs su byas pa ni lus las gzhan ma yin no/_/snga na med pa yang dngos po med pa'i phyir gzugs las de nyid dang gzhan du brjod du med de de nyid dang gzhan yin pa gnyis
[\[197a.6\]]kyi rgyu ni rang gi ngo bo yin pa'i phyir ro/_/rang bzhin med pa'i phyir dngos po gzhan 'dzin pa la ltos pa ste/_gang zhig gang la 'dzin pa dang brjod pa 'jug pa de ni rten dang tha dad pa'i rang bzhin med pas btags pa'i yod pa nyid de/_don du ma yin pas btags pa'i yod pa nyid ces bya'o/_/
[\[197a.7\]]de'i phyir rang gi rten las de nyid dang gzhan du brjod du med kyang kyir 'gal ba med do/_/de'i phyir 'dir de'i skyes bu'i kyi nyid do/_/gzugs gang zhe na/_'byung ba chen po bzhi dag dang /_'byung ba chen po bzhi dag rgyur byas pa'o zhes bya ba la phung po smos pa'i skabs su gzugs gang zhe na zhes bya
[\[197b\]]
[\[197b.1\]]ba'i 'dri ba 'di 'brel ba med do zhe na/_'brel ba med pa ma yin te/_phung po rnams ngo bo nyid med pa'i phyir/_de'i ngo bo nyid brjod pas ni dmigs kyis dbye bar mi nus kyi/_'on kyang de'i rten dmigs kyis phye bas 'gyur te/_de'i phyir gzugs gang zhe na zhes 'dri'i/_gzugs kyi phung po
[\[197b.2\]]ni ma yin no/_/rgyu dang 'bras bu'i dngos por gzugs kyi dbye ba bstan pa'i phyir/_'byung ba chen po bzhi dag dang zhes bya ba la sogs pa smos te/_'di ltar 'byung ba chen po bzhi po thams cad ni rgyur byas pa'i gzugs thams cad kyi rgyu yin la/_rgyur byas pa'i gzugs thams cad ni 'byung ba
[\[197b.3\]]chen po thams cad kyi 'bras bu yin no/_/'byung ba rnams kyi chen po ni rgyur byas pa'i gzugs thams cad kyi rten yin pas gtos che ba'i phyir ro/_/yang na gzugs la sogs pa 'dus pa thams cad la srab la sogs pa yod pa'i phyir ram/_gnas pa tha gru che ba'i phyir chen po'o/_/de dag
[\[197b.4\]]gi 'byung ba ni rgyur byas pa'i gzugs sna tshogs 'grub pa na de dang de dag gi rnam par 'byung bas 'byung ba rnams so/_/yang na sems can thams cad kyi las kyi dbang gis thog ma med pa'i 'khor ba nas nam yang ma byung ba ma myong bas 'byung ba rnams so/_/gzhan dag la yang 'byung
[\[197b.5\]]ba nyid thal bar mi 'gyur te/_ming grags pa yin pas sa steng nyal la sogs pa bzhin no/_/de dag ni bzhi kho na ste/_mi nus pa dang mi dgos pa nyid du thal bar 'gyur ba'i phyir mang ba'am nyung ba ma yin no/_/'byung ba'i bya ba ni brten pa dang /_sdud pa dang /_smin par byed pa dang /_skyod
[\[197b.6\]]par byed pa tsam du zad de/_de dag nyid kyis de'i bya ba yongs su rdzogs pa dang /_bya ba gzhan med pa'i phyir 'byung ba dag ni bzhi kho na'o/_/brten pa la sogs pa bzhin du nam mkha'i bya ba ni go 'byed pa yin te/_de yang nam mkhas byed pas na sa la sogs pa bzhin du nam mkha'
[\[197b.7\]]yang 'byung ba chen po nyid du thal bar 'gyur ram/_de ni de ltar mi 'gyur te/_ci'i phyir zhe na/_thogs pa dang bcas pa'i gzugs med pa tsam ma gtogs par nam mkha' zhes bya ba ci yang med do/_/thogs pa dang bcas pa'i rang gi ngo bo nyid de nas song ste/_rang gi go der thogs
[\[198a\]]
[\[198a.1\]]pa dang bcas pa la go 'byed par zad kyi nam mkhas ni ma yin te/_gzugs ltar nam mkha' phyogs de nas song ba med pas de go 'byed ces byar mi rung ngo /_/thogs pa dang bcas pa'i gzugs ni rang gi phyogs su gzugs gzhan 'byung ba'i bgegs byed kyi nam
[\[198a.2\]]mkha' ni ma yin no/_/de lta bas na 'dir gang na gang yod na ni go phye ba med la/_de na de med na ni der go phye ba yod pas de'i phyir de nyid gnas de nas song nas go phye ba yin gyi nam mkha' ni ma yin no/_/de bas na nam mkha' ni sa la sogs pa ltar 'byung ba chen po ma yin no/_/'byung ba bzhi dag
[\[198a.3\]]rgyur byas pa zhes bya ba ni 'byung ba chen po bzhi dag gi gzugs dang 'byung ba chen po bzhi dag rgyur byas pa'i gzugs zhes bya ba'i sgra gnyi gar yang sbyar ro/_/skyed pa dang brten pa dang gnas pa dang ston pa dang 'phel bar byed pa rnams kyi rgyu'i dngos po rnam pa lngas 'byung ba rnams kyis 'byung ba las
[\[198a.4\]]gyur pa gzung ngo /_/rgyur byas pa'i sgra ni rgyu'i don te/_dper na shing rgyur byas nas me byung ngo zhes byas na rgyu de las byung bar shes pa lta bu'o/_/de la skyed pa'i rgyu ni de dag de med par de mi 'byung ba'i phyir ro/_/rten gyi rgyu ni 'byung ba 'gyur na de la brten pa rgyur byas pa'i gzugs kyang rjes su 'gyur
[\[198a.5\]]ba'i phyir ro/_/gnas pa'i rgyu ni 'byung ba rnams rgyun 'dra bar 'byung ba ni 'byung ba las gyur pa yang 'dra ba'i rgyun mi 'chad pa'i phyir ro/_/rton pa'i rgyu ni de'i stobs kyis rgyun mi 'chad pa'i phyir ro/_/'phel bar byed pa'i rgyu ni 'byung ba 'phel na de la rten pa rgyur byas pa'i gzugs kyang 'phel
[\[198a.6\]]ba'i phyir ro/_/sa'i khams zhes bya ba la sogs pa bshad pa la rang gi mtshan nyid dang rgyur byas pa'i gzugs 'dzin pa'i phyir sa la sogs pa nyid khams so/_sa la sogs pa smos pa ni phan tshun dang mig gi khams la sogs pa dag las rnam par dbye ba'i phyir ro/_/khams smos pa ni
[\[198a.7\]]'jig rten pa'i sa la sogs pa las bye brag tu bya ba'i phyir ro/_/sa la sogs pa ni 'jig rten pa dang bstan bcos las grags pa'i bye brag gis rnam pa gnyis su 'gyur te/_de la 'jig rten pa'i ni kha dog dang dbyibs kyi bdag nyid du kun du tha snyad 'dogs pa yin pa'i phyir khams ma
[\[198b\]]
[\[198b.1\]]yin no/_/bstan bcos las byung ba rnams la ni sra ba la sogs pa'i ngo bo nyid yod pa'i phyir yang dag par na khams yin no/_/'byung ba bzhin du sa'i khams la sogs pa'i rang gi ngo bo nyid kyang ma bshad par mi shes pas yang sa'i khams gang zhe na zhes bya ba la sogs pa dris so/_/sra ba nyid do zhes
[\[198b.2\]]bya ba la nyid ni sra ba kho na sra ba nyid de 'di la don gzhan ni med do/_/sra ba dang mkhrang ba dang 'thas pa ni rnam grangs su gtogs pa'o/_/chu'i khams gang zhe na/_gsher ba nyid do zhes bya ba ni 'du bar byed pa'i bdag nyid yin pa dang rlan par byed pas gsher ba'o/_/me'i khams ni sreg par byed pa yin
[\[198b.3\]]pas tsha ba'o/_/rlung gi khams ni yang zhing g.yo ba nyid do zhes bya ba la yang ba nyid rlung gi khams yin no zhes brjod na ni rgyur byas pa'i gzugs la yang 'byung ba nyid thal bar 'gyur ro/_/rlung gi khams g.yo ba'o zhes brjod pa ni de'i las nyid bstan par 'gyur gyi/_rang gi ngo bo ni ma yin te/_
[\[198b.4\]]de'i phyir de yang ba rgyur byas pa'i gzugs dang las rnam par gcod pa'i phyir rlung gi khams ni yang zhing g.yo ba'o zhes de skad ces brjod do/_/g.yo ba ni dngos po'i rgyun yul gzhan du 'byung bar byed pa'i rgyu yin no/_/sa dang /_chu dang /_me dang /_rlung gi khams de dag dang rgyur byas pa'i gzugs
[\[198b.5\]]phan tshun tha dad du mi 'jug par ci mngon zhe na/_las las mngon te/_de'i phyir de dag gi las ni brten pa dang /_sdud pa dang /_smin par byed pa dang /_skyod par byed pa brjod do/_/de dag gi rang gi ngo bo mi dmigs kyang rdo la sogs pa la yod par las las ji ltar rjes su dpag ce na/_'di ltar rdo la
[\[198b.6\]]sogs pa la 'dus pa dang /_skam pa dang /_g.yo ba rnams yod pa las chu dang /_me dang /_rlung rnams sa'i khams dang lhan cig 'jug par mngon no/_/chu la yang shing 'degs pa dang /_pad+ma'i 'dab ma rgyas pa dang /_chu g.yo ba rnams yod pa las sa dang /_me dang rlung rnams chu'i khams dang lhan cig rgyu
[\[198b.7\]]bar mngon no/_/me la yang me lces 'degs pa dang /_'dus pa dang /_g.yo ba rnams yod pa las sa dang chu dang rlung rnams me dang lhan cig 'jug par mngon no/_/rlung la yang 'degs pa dang /_mi 'gyes pa dang /_gos la sogs pa skam par byed pa yod pa las/_sa dang chu dang me rnams rlung gi
[\[199a\]]
[\[199a.1\]]khams dang lhan cig 'jug par mngon no/_/las dang rang gi ngo bo gnyis bye brag ci yod ce na/_bya ba la ltos nas las rnam par gzhag ste/_'di ltar brten par bya ba'i rdzas brten pa la ltos nas sa'i khams kyi las ni brten pa zhes bya'o/_/bsdu bar bya ba la ltos
[\[199a.2\]]nas chu'i las ni sdud pa'o/_/smin par bya ba la ltos nas/_ma'i las ni smin par byed pa'o/_/'phel bar bya ba nur nur po dang /_myu gu la sogs pa la ltos nas rlung gi las ni skyod par byed pa'o/_/bskyod pa ni 'phel bar byed pa dang 'gyur bar byed pa'o/_/ngo bo nyid ni dngos po gzhan
[\[199a.3\]]thams cad la mi ltos pa ste/_'di ni las dang ngo bo nyid kyi bye brag go/_/'byung ba rnams kyi spyi dang khyad par gyi ming dang /_rang bzhin bshad zin to/_/'byung ba rnams kyi 'og tu bstan pa rgyur byas pa'i gzugs kyi rab tu dbye ba dang rang gi ngo bo mi shes te/_de'i phyir rgyur byas pa'i gzugs
[\[199a.4\]]gang zhe na zhes dris te/_rnam pa ni du zhig rang gi ngo bo ni ci 'dra zhes bya ba'i tha tshig go/_/mig gi dbang po'i rang gi ngo bo ci 'dra zhe na/_yul kha dog gzugs dang ba'o zhes bya bas rang gi ngo bor ston te/_skabs yin pas 'byung ba chen po bzhi dag rgyur byas pa zhes bya ba dang sbyar ro/_/kha dog
[\[199a.5\]]ni sngon po dang ser po la sogs pa rnam pa bzhi'o/_/kha dog la lta ba dang kha dog tu snang ba'i rnam par shes pa'i thun mong ma yin pa'i rgyu yin pa'i phyir kha dog ni de'i yul yin pas yul kha dog ces bya'o/_/'di ni 'dir dang ba'i don te/_dper na gzugs la brten nas de ltar snang ba'i gzugs
[\[199a.6\]]brnyan me long ngam/_snod kyi chu dang ba'i nang du 'byung ba de bzhin du gzugs dang sgra la sogs pa la brten nas/_de ltar snang ba'i rnam par rig pa mig la sogs pa gzugs dang ba'i bdag nyid lnga po dag las 'byung ngo /_/'dir ni mig la sogs pa phan tshun dang /_yul gzugs kyi bdag
[\[199a.7\]]nyid dang ba dang /_yid dang /_dad pa las rnam par dbye bar bya ste/_gzugs dang ba'i bdag nyid du bye brag med pa dang /_yul kha dog yin par bye brag med pa'i phyir yul kha dog gzugs dang ba'o zhes gnyis ka brjod do/_/de la yul kha dog ces bya bas ni rna ba la sogs pa dang /_yul gyi
[\[199b\]]
[\[199b.1\]]gzugs dang ba las rnam par 'byed de/_rna ba la sogs pa dang yul ni dang ba yin yang kha dog yul ma yin no/_/gzugs dang ba'i bdag nyid kyis ni yid las rnam par 'byed de/_de'i yul kha dog yin yang gzugs dang ba'i bdag nyid ni ma yin no/_/gzugs smos pas ni dad pa dang
[\[199b.2\]]ba'i bdag nyid las rnam par 'byed de/_dad pa ni dang ba'i bdag nyid kyang yin la yul kha dog kyang yin te/_de'i phyir gzugs smos so/_/mig gi dbang po ni dang ba yul kha dog go zhes brjod na dad pa la yang thal bar 'gyur bas de'i phyir gzugs smos te/_dad pa ni gzugs kyi
[\[199b.3\]]bdag nyid ma yin pa'i phyir/_mig la sogs pa ni dbang byed pa'i phyir dbang po rnams te/_tshogs pa 'di la bdag po byed ces bya ba'i tha tshig go/_/de bas na bdag po'i don ni dbang po'i don te/_ji ltar mig la sogs pa yul can rnams phan tshun yul tha dad pas tha dad par brjod de/_mig
[\[199b.4\]]gi dbang po gang zhe na/_yul kha dog gzugs dang ba'o/_/rna ba'i dbang po gang zhe na/_yul sgra gzugs dang ba'o zhes bya ba la sogs pas tha dad par brjod pa de bzhin du gzugs la sogs pa yul rnams kyang mig la sogs pa yul can rnams tha dad pas tha dad par brjod de/_gzugs ni mig
[\[199b.5\]]nyid kyi yul yin te/_rna ba la sogs pa'i ma yin te/_de dag gi yul rnams ni sgra la sogs par rnam par gzhag pa'i phyir ro/_/'dir yid ni skabs ma yin pa'i phyir sgrub pa yang med/_dgag pa yang med do/_/de ltar na gzugs la sogs pa phan tshun tha dad par brjod pa yin no/_/mig
[\[199b.6\]]gi yul ni gzugs nyid yin gyi/_gzugs ma yin pa ni ma yin te de ltar na mig gi dbang po'i yul sngon po dang ser po la sogs pa phan tshun mi 'dra ba rnams kyang gzugs su tha dad pa med par bstan pa yin no/_/gal te gzugs mig gi yul nyid kyis bye brag tu byas pa yin na kha dog
[\[199b.7\]]dang dbyibs dang rnam par rig byed do zhes bya ba ci'i phyir smos she na/_gzugs rab tu dbye ba la the tshom za ba dang nor ba dang mi rtogs pa rnams la rab tu dbye ba bstan na the tshom za ba dang nor ba dang mi rtogs pa sel bar 'gyur ro/_/kha dog ni rnam pa bzhi ste/_sngon po dang /_ser po dang /_dmar po
[\[200a\]]
[\[200a.1\]]dang /_dkar po'o/_/sprin dang /_du ba dang /_rdul dang /_khug rna dang /_grib ma dang /_nyi ma dang /_snang ba dang /_mun pa dang /_mngon par skabs yod pa dang /_nam mkha' zhes bya ba 'di rnams 'dir ci'i phyir ma smos she na/_kha dog dang /_dbyibs bzhin du
[\[200a.2\]]gzugs kyi bye brag tu 'dir ma smos te/_sprin la sogs pa ni yul yongs su chad pa dang /_yul yongs su ma chad pa'o/_/de la gang dag yongs su chad pa de dag ni dbyibs kyi nang du 'dus pa nyid de/_gang dag yul yongs su chad pa de dag ni kha dog gi bye brag yin pas/_kha dog
[\[200a.3\]]dang dbyibs gnyis las tha dad par rnam par gzhag mi nus te/_de'i phyir 'dir logs shig tu ma smos so/_/de la mngon par skabs yod pa ni de las gzhan pa thogs par byed pa'i rig bya dang bral ba'i phyogs gang yin pa'o/_/nam mkha' ni steng na sngon por snang ba gang yin pa'o/_/dbyibs
[\[200a.4\]]ni ring po dang /_thung ngu dang /_lham pa dang /_zlum po dang /_mtho ba dang /_dma' ba dang /_phya le ba dang /_phe le ba ma yin pa'o/_/dbyibs zhes bya ba 'di ci zhig_/ring po zhes bya ba la sogs pa ma smras sam/_de nyid mi shes so zhe na gang la ring po la sogs pa'i blo 'byung ba de ring po la
[\[200a.5\]]sogs pa'i dbyibs so/_/de ltar na 'o na kha dog la sogs pa las gud na dbyibs med par 'gyur ro/_/ci'i phyir zhe na/_'di ltar kha dog la sogs pa 'dus pa mang po phyogs gcig na gnas pa la ring po'i blo 'byung /_chung ngu la ni thung ngu'i blo 'byung /_phyogs bzhir mnyam pa la ni
[\[200a.6\]]lham pa'i blo 'byung /_kun nas mnyam pa la ni zlum po'i blo 'byung /_dbus su phal che ba la ni mtho ba'i blo 'byung /_nyung ba la ni dma' ba'i blo 'byung /_phyogs gcig gi ngos la ni phya le ba'i blo 'byung /_phyogs tha dad pa'i ngos la ni phya le ba ma yin pa'i blo 'byung ba'i phyir ro/_/kha
[\[200a.7\]]dog la sogs pa 'dus pa la ring po la sogs pa'i blo 'byung bar zad kyi/_dbyibs don gzhan du gyur pa med par de ji ltar shes she na/_reg pa'i sgo nas kyang ring po la sogs pa'i blo 'byung ba'i phyir ro/_/dbang po gzhan gyi yul la gzhan gyi sgo nas blo 'byung du mi rung ste/_dbang po
[\[200b\]]
[\[200b.1\]]du ma don med par thal bar 'gyur ro/_/de ni dbang po'i shes pa ma yin gyi/_rjes su dpag pa'i shes pa ste/_dri las me tog gi kha dog shes pa bzhin no/_/dri me tog gi kha dog la nges pa ltar reg pa ni dbyibs la de ltar ma yin te/_bzhag pa 'di ni mthun pa ma yin no/_/de lta bas
[\[200b.2\]]na dbang po gnyis kyi sgo nas bum pa la sogs pa bzhin du/_ring po la sogs pa'i dbyibs la shes pa 'jug pa'i phyir de kha dog la sogs pa las don gzhan ma yin no/_/rdul phra rab rnams ni cha shas med pa'i phyir ring po la sogs pa'i ngo bor nang phan tshun tha dad par yang mi rigs
[\[200b.3\]]so/_/de lta bas na sngon po la sogs pa'i rdul phra rab ltar ring po la sogs pa'i rdul phra rab rnams yod pa ma yin no/_/de'i phyir dbyibs kyi rdul phra rab rnams 'dus pa la ring po la sogs pa'i dbyibs shes byar yang mi rung ste/_dbyibs kyi rdul phra rab med pa'i phyir ro/_/dbyibs ni
[\[200b.4\]]rdzas gcig pa ma yin te/_tshu rol dang dbus dang pha rol gyi cha yod pa'i phyir ro/_/de dag tha dad pa med pa ma yin te/_cig car du mngon sum dang /_mngon sum du ma gyur pa dang /_'brel pa can tha dad pa'i phyir de dag gdon mi za bar tha dad par 'gyur ro/_/ci ste tha mi dad na yang de dang
[\[200b.5\]]'brel pa can rnams kyang phyogs tha dad pa med par thal bar 'gyur ro/_/de lta bas na dbyibs ni rdzas su yod pa ma yin te/_'on kyang kha dog la sogs pa de lta de ltar gnas pa rnams la ring po la sogs par 'dogs so/_/'o na rnam par rig byed ces bya ba'i chos 'di gang zhig yin/_
[\[200b.6\]]de la dmigs pa'i sems las skye ba lus kyi 'byung ba chen po la brten nas 'byung ba lus kyi dbyibs te/_rang kun nas slong ba'i sems rnam par rig par byed pas rnam par rig byed ces bya ba'o/_/'dir ni de la dmigs pa'i sems las skyes pa gang yin pa de nyid rnam par rig byed de/_
[\[200b.7\]]gzhan la dmigs pa las ni ma yin no/_/de ltar na smra ba'i mchu la sogs pa'i dbyibs ni de la dmigs pa'i sems las skyes pa ma yin pa dang /_smon lam las skyes pa yang bkag pa yin no/_/de ni smon lam gyi sems dang gzhan rnam par smin pa'i rgyu'i sems las kyang skyes pa yin te/_
[\[201a\]]
[\[201a.1\]]de'i phyir rnam par rig byed du mi 'dod do/_/de la gal te rnam par rig byed ces bya ba'i dbyibs gcig pus lus kyi spyir khyab pa yin na ni gcig yin pa'i phyir dang /_khyab pa yin pa'i phyir te thams cad na yod pas yan lag so so la yang gzung bar 'gyur ro/_/yang na
[\[201a.2\]]cha shas su rnam par gnas pa'i phyir gcig tu mi rung ngo /_/skye mched bcu ni rdul phra rab bsags pa'o zhes 'byung ba'i grub pa'i mtha' la'ang gnod par 'gyur ro/_/de lta bas na dbyibs zhes bya ba rdzas gzhan du gyur pa med de/_de'i phyir dbyibs ni rnam par rig byed ma yin no/_/gal te
[\[201a.3\]]lus las don gzhan du gyur pa'i dbyibs rnam par rig byed ma yin na 'o na de gang yin/_de la dmigs pa'i sems pa'i rgyu mtshan can lus kyi rgyud rgyun ma chad par yul gzhan du 'byung ba'i rgyu yin no/_/sems pa rgyur gyur pa ni lus kyi rgyud yul gzhan du 'byung ba'i rgyu rlung gi khams bsgrub pa'i
[\[201a.4\]]phyir ro/_/lus yul gzhan du 'byung ba de ni rang gi rgyu sems pa rnam par rig par byed pa'i phyir rnam par rig byed do/_/de ni dge ba dang mi dge ba'i ngo bo nyid ma yin te/_'on kyang de dge ba dang /_mi dge ba'i sems pas skyed pa'i phyir 'bras bu la rgyu btags te/_dge ba dang mi dge ba nyid du 'dogs
[\[201a.5\]]so/_/'dir gzugs rnam par gzhag pa ni ngo bo nyid dang gnas pa dang /_byed pa'i mtshan nyid kyis rnam par gzhag ste/_ngo bo nyid ni sngon po la sogs pa kha dog bzhi po rnams te/_de'i ngo bo yin pa'i phyir ro/_/gnas pa ni ring po la sogs pa dbyibs rnam pa brgyad de/_kha dog de lta de ltar
[\[201a.6\]]gnas pa'i phyir ro/_/byed pa'i mtshan nyid ni rnam par rig byed de/_lus g.yo ba'i bdag nyid yin pa'i phyir ro/_/rdzas su yod pa ni mig la sogs pa'i yul yin la/_dbyibs dang rnam par rig byed ni/_btags pa yod pa'i phyir mig gi yul ma yin pa snyam na ji ltar gzugs mig
[\[201a.7\]]gi yul zhes brjod/_'dir 'jig rten dang mthun par bya ba'i phyir dbyibs kyi khyad par dang bcas pa'i kha dog mig gi yul du 'dod de/_'di ltar dbyibs kyi khyad par can du gyur pa'i kha dog la mig gis 'dzin gyi/_dbyibs sam kha dog gcig pu la ni ma yin te/_ring po la sogs pa'i
[\[201b\]]
[\[201b.1\]]dbyibs kyi khyad par du gyur pa'i kha dog tu snang ba'i mig gi rnam par shes pa skye ba'i phyir ro/_/de'i phyir kha dog dang dbyibs ni mig gi yul lo zhes 'jig rten na grags so/_/de bzhin du yul gzhan du 'byung bas khyad par du gyur pa'i lus kyi rgyud 'dzin pa'i phyir rnam par rig byed kyang mig gi
[\[201b.2\]]yul zhes grags so/_/don dam par ni dbyibs bzhin du kha dog kyang mig gi yul ma yin te/_dbyibs bzhin du rdul phra rab ma grub pa'i phyir dang /_phyi rol gyi don rnam par shes pa'i yul ma yin pa'i phyir ro/_/de lta bas na slob dpon gyis 'dir 'jig rten dang bstan bcos las grags
[\[201b.3\]]pa dang /_mthun par mdzad par shes so/_/gzugs kyi 'og tu sgra bstan pa'i phyir de bshad ma thag tu sgra bshad par rigs pas na/_sgra gang zhe na zhes dris pa dang /_rna ba'i yul de zhes bya ba ste/_rna ba nyid kyi yul yin gyi/_dbang po gzhan gyi ma yin no/_/de ltar na rgyur byas pa'i gzugs
[\[201b.4\]]yin par khyad par med kyang dbang po gzhan gyi yul gzugs la sogs pa las de bye brag tu bstan pa yin no/_/rna ba'i yul ni sgra nyid do zhes bya bas kyang sgra'i bye brag phan tshun tha dad pa rnams sgra'i skye mched nyid du bye brag med par bstan pa yin no/_/de'i dbye ba bstan pa'i phyir ro/_/zin pa
[\[201b.5\]]dang ma zin pa dang gnyi ga'i ste/_'byung ba chen po'i rgyu las byung ba'o zhes bya ba smos so/_/de la zin pa'i ni lus su gtogs pa rnams te/_sems dang sems las byung ba rnams kyis gnas kyi dngos por gzung ba rnams so/_/bzlog pa ni mi zin pa rnams so/_/de dag ni 'di'i rgyu yin pas
[\[201b.6\]]'byung ba chen po zin pa dang ma zin pa dang gnyi ga'i ste/_'byung ba chen po'i rgyu las byung ba'o/_/de la zin pa'i 'byung ba chen po'i rgyu las byung ba ni lag pa dang ngag gi sgra la sogs pa'o/_/mi zin pa'i 'byung ba chen po'i rgyu las byung ba ni rlung dang nags tshal dang 'bab chu'i sgra la sogs pa'o/_/
[\[201b.7\]]gnyi ga'i 'byung ba chen po'i rgyu las byung ba ni rnga'i sgra la sogs pa'o/_/dri gang zhe na/_sna nyid kyi yul zhes bya ba dang /_sna'i yul ni dri nyid do zhes bya ba yang snga ma bzhin no/_/dri mnyam pa ni dbang po'i 'byung ba chen po rnams la phan pa yang mi 'dogs gnod pa yang mi byed pa'o/_/dri ni lhan cig
[\[202a\]]
[\[202a.1\]]skyes pa dang /_sbyar ba las byung ba dang /_gyur pa las byung ba'o/_/de la lhan cig skyes pa ni tsan+dan dang gur gum la sogs pa'o/_/sbyar ba las byung ba ni bdug spos ri lu la sogs pa'i dri'o/_/gyur pa las byung ba ni a mra smin pa la sogs pa rnams kyi'o/_/
[\[202a.2\]]ro gang zhe na zhes bya ba la sogs pa lce nyid kyi yul zhes bya ba dang /_lce'i yul ni ro nyid do zhes bya ba yang /_snga ma bzhin du rgya cher brjod par bya'o/_/rang bzhin gyis tha dad pa'i phyir tha dad pa drug smos te/_gzhan du dbye na ni de'i sbyar ba tha dad pa mtha' yas par 'gyur ro/_/'dir ni rgyur
[\[202a.3\]]byas pa'i gzugs bstan pa'i skabs yin pas ro'i 'og tu rgyur byas pa'i gzugs reg bya'i phyogs gcig bstan pas de'i phyir ro bshad pa'i 'og tu reg bya'i phyogs gcig bshad par 'dod nas/_reg bya'i phyogs gcig gang zhe na zhes dris so/_/reg bya ni rnam pa gnyis te/_'byung
[\[202a.4\]]ba rnams dang /_de dag rgyur byas pa'i gzugs so/_/'byung ba rnams ni sngar bstan pa dang /_bshad pa rnams so/_/'dir ni rgyur byas pa'i gzugs kyi skabs yin pas de'i phyir reg bya'i phyogs gcig gang zhe na zhes bya ba ni rgyur byas pa'i gzugs zhes bya ba dang sbyar ro/_/lus kyi yul te zhes
[\[202a.5\]]bya ba ni lus nyid kyi yul yin gyi/_mig la sogs pa'i ni ma yin no/_/de ltar na gzugs dang sgra la sogs pa las de tha dad par bstan pa yin no/_/lus nyid kyi yul reg bya nyid ces bya bas ni 'byung ba dang 'byung ba las gyur pa gnyis phan tshun mi 'dra yang reg bya nyid du bye brag med par bstan
[\[202a.6\]]pa yin no/_/lus kyi yul te zhes bya ba 'byung ba rnams kyang lus kyi yul yin pas rgyur byas pa'i gzugs su thal bar 'gyur ro/_/de'i phyir 'byung ba chen po rnams gzhag ste zhes bya ba smos so/_/reg bya'i phyogs gcig rab tu bstan pa'i phyir/_'jam pa nyid dang /_rtsub pa nyid dang
[\[202a.7\]]zhes bya ba la sogs pa smos so/_/lus kyi dbang por reg par bya bas na 'jam pa nyid la sogs pa reg bya zhes brjod na ni/_gang gis gang la reg pa des kyang de la reg par gdon mi za bar 'gyur bas lus kyi dbang po yang reg byar thal bar mi 'gyur ram/_gang gis kyang ci la yang reg pa
[\[202b\]]
[\[202b.1\]]med de/_bdag nyid thams cad kyis reg na ni gong bu thams cad rdul phra rab kyi tshad tsam du 'gyur ro/_/phyogs kyis reg na ni rdul phra rab rnams cha shas dang bcas par thal bar 'gyur bas rdul phra rab nyid nyams par 'gyur ro/_/de bas na yul dang dbang po gnyis bar ma chad par skye ba
[\[202b.2\]]na gang la brten nas rnam par shes pas yul dmigs pa des yul la reg ces bya bar gdags kyi yul gyis rnam par shes pa'i gnas pa ni ma yin no/_/de'i phyir lus kyi dbang pos 'byung ba rnams nyid la reg go zhes gdags kyi/_de dag la gnas pa'i gzugs la
[\[202b.3\]]sogs pa la ni ma yin te/_lus kyi rnam par shes pas mi 'dzin pa'i phyir ro/_/me tog la sogs pa'i kha dog la sogs pa la gnod pa ni de'i gnas la gnod pa'i phyir gyi lus kyis reg pa'i phyir ni ma yin no/_/kha dog la sogs pa'i gnas la yang lus kyis reg pa ma yin na ji ltar
[\[202b.4\]]gnod par 'gyur zhe na/_'di ni bsam par bya ba ste/_de lta bas na 'dir 'jig rten gyi tha snyad du 'brang bar bya'i don dam par ni ma yin no/_/'jam pa nyid ni mnyen pa dang /_mi rtsub dang /_spyad du bzod pa zhes bya ba'i tha tshig go/_/'jam pa kho na 'jam pa nyid do/_/rtsub pa nyid ces bya ba
[\[202b.5\]]ni 'di la rtsub pa yod pas rtsub pa zhes bya ste/_spu can bzhin no/_/rtsub pa zhes bya ba ni stobs zhes bya ba'o/_/rtsub pa kho na rtsub pa nyid de/_rud rud po dang /_hrud hrud po dang /_shin tu 'jam pa ma yin pa zhes bya ba'i tha tshig go/_/lci ba ni lcid gnon zhes bya ba'i tha tshig go/_/lci ba
[\[202b.6\]]kho na lci ba nyid de/_dngos po rnam pa 'jam pa na gang gis dma' bar byed pa'o/_/yang ba nyid ni gang gis dngos po rnams 'jam pa na dma' bar mi 'gyur ba ste/_dbyibs cher zin kyang gang yod na gdeg bla ba ste/_srang mda'i rtse mo dma' bar 'gyur ba'i rgyu zhes bya ba'i tha tshig go/_/
[\[202b.7\]]gang gis nyen na dro ba 'dod pa de ni grang ba nyid do/_/dpyid dang ston grang ba yod kyang dro ba mi 'dod pa ma yin nam/_dro ba 'dod pa ni gzhan du mi 'byung bas grang ba nyid dro ba 'dod par byed pa zhes nges par gzung ngo /_/de ltar na de'i 'bras bu yang de dang rigs gcig pa'i phyir mtshan nyid pa rnams kyis
[\[203a\]]
[\[203a.1\]]rtogs so/_/bkres pa ni zas 'dod par byed pa'o/_/skom pa ni skom 'dod par byed pa'o/_/sems las byung ba'i chos ni lus kyi dbang po'i yul ma yin no zhe na/_de'i phyir rgyu la 'bras bu gdags pa byas nas 'dir bkres pa dang skom pa bstan te/_rlung gi khams
[\[203a.2\]]kyi shas che ba ni bkres pa'i rgyu reg bya'i bye brag 'ga' zhig 'byung ba de ni bkres pa'i rgyu yin pa'i phyir/_bkres pa zhes brjod do/_/de bzhin du me'i khams kyi shas che na skom pa'i rgyu yin pa'i phyir skom pa zhes brjod do/_/gzhan nas brgyal ba dang /_nyams yod pa dang nyam chung ba la
[\[203a.3\]]sogs pa reg bya'i bye brag smos pa rnams kyang 'di dag gi nang du 'dus pas logs shig tu ma brjod do/_/brgyal ba ni 'jam pa nyid las gud na med do/_/nyams yod pa ni rtsub pa dang lci ba nyid las logs shig na med de/_de ltar gzhan nas reg bya'i bye brag 'byung ba rnams kyang
[\[203a.4\]]'di dag gi nang du mthun mthun du bsdu bar bya'o/_/'jam pa la sogs pa yang gnas kyi bye brag gis phan tshun tha dad de/_chu dang me'i khams kyi shas che na ni 'jam pa nyid de/_sa dang rlung gi khams kyi shas che ba ni rtsub pa nyid do/_/sa dang chu'i khams kyi shas che ba ni lci ba nyid do/_/
[\[203a.5\]]me dang rlung gi khams kyi shas che ba ni yang ba nyid do/_/de nyid kyi phyir shi ba'i lus la lci ba nyid kyi shas che ba'o/_/chu'i khams kyi shas che ba ni grang ba'o/_/rlung gi khams kyi shas che ba ni bkres pa'o/_/me'i khams kyi shas che ba ni skom pa'o/_/de bzhin du gnas kyi bye brag gis phan
[\[203a.6\]]tshun bye brag tu gyur par rgyur byas pa'i gzugs gzhan la yang ji ltar mthun mthun du khong du chud par bya ste/_'dir ni tshig mang du 'gyur ba spangs pa'i phyir phyogs tsam zhig bstan to/_/gzugs kyi phung po'am rgyur byas pa'i gzugs las rnam par rig byed ma yin pa 'ba' zhig lus
[\[203a.7\]]pas/_rnam par rig byed ma yin pa gang zhe na zhes dris pa dang /_rnam par rig byed dang /_ting nge 'dzin las byung ba'i gzugs te/_bstan du med pa thogs pa med pa'o zhes bya bas de bstan to/_/de la rnam par rig byed ni rnam pa gnyis te/_lus kyi rnam par rig byed dang /_ngag
[\[203b\]]
[\[203b.1\]]gi rnam par rig byed do/_/de re re la yang dge ba dang /_mi dge ba dang lung du mi ston pa'i bye brag gis rnam pa gsum gsum du 'gyur ro/_/rnam par rig byed ma yin pa yang rnam pa gsum nyid do/_/'dod par gtogs pa dang /_gzugs su gtogs pa dang zag pa med pa'o/_/de la
[\[203b.2\]]'dod pa na spyod pa'i rnam par rig byed ma yin pa ni dge ba dang /_mi dge ba'i rnam par rig byed las byung ba ste/_de yang so sor thar pa'i sdom pa dang /_byang chub sems dpa'i sdom pa dang /_sdom pa ma yin pa dang /_de dag ma rtogs pa'o/_/de la so sor thar pa'i sdom pa ni dge slong dang /_
[\[203b.3\]]dge tshul dang /_dge bsnyen dang /_bsnyen gnas la gnas pa'i bye brag gis rdzas su rnam pa bzhi'o/_/dge slong dang dge slong ma la sogs pa'i bye brag gis ming du ni rnam pa brgyad do/_/de la so sor thar pa'i sdom pa ni gzhan la gnod pa byed pa las gzhi dang bcas par rnam pa thams
[\[203b.4\]]cad du ldog pa'o/_/byang chub sems dpa'i sdom pa ni lus dang srog gis bsdus pa'i dngos po la mi lta bar/_lus dang ngag dang sems kyis rnam pa thams cad du gzhan la phan 'dogs par zhugs pa'o/_/sdom pa ma yin pa ni rnam pa thams cad du gzhan la gnod pa byed par zhugs
[\[203b.5\]]pa'o/_/phyogs gcig gis phan 'dogs pa dang gnod pa byed par zhugs pa ni sdom pa yang ma yin sdom pa ma yin pa yang ma yin pa'o/_/de la gzugs su gtogs pa dang /_zag pa med pa ni ting nge 'dzin las byung ba ste/_de yang bsam gtan gyi sdom pa dang /_zag pa med pa'i
[\[203b.6\]]sdom pa go rims bzhin no/_/de la bsam gtan bzhi po dag dang /_mi lcogs pa med pa dang /_bsam gtan khyad par can dag na zag pa dang bcas pa'i ting nge 'dzin dang lhan cig byung ba ni bsam gtan gyi sdom pa'o/_/zag pa med pa'i ting nge 'dzin dang lhan cig byung ba ni zag pa med
[\[203b.7\]]pa'i sdom pa'o/_/de yang 'byung ba rnams la brten nas 'byung ba dang /_rjes su 'jug pa'i phyir rgyur byas pa'i gzugs nyid do/_/'di ni 'di na'o/_/pha bi ni pha bi na'o zhes brjod pa 'di ni bstan pa'o/_/de 'di la med pas bstan du med pa'o/_/rang gi phyogs su gzhan 'byung
[\[204a\]]
[\[204a.1\]]ba'i gegs byed pa ni thogs pa'o/_/rnam par rig byed ma yin pa ni yul na mi gnas pa'i phyir de mi srid pas thogs pa med pa'o/_/gzugs thams cad ni rnam pa gsum ste/_bstan du yod la thogs pa dang bcas pa dang /_bstan du med la thogs pa dang
[\[204a.2\]]bcas pa dang /_bstan du yang med la thogs pa yang med pa'o/_/de la bstan du yod la thogs pa dang bcas pa ni mig gi dbang po'i yul lo/_/bstan du med la thogs pa dang bcas pa ni mig la sogs pa lnga dang /_sgra dang /_dri dang /_ro dang reg bya bzhi'o/_/bstan du yang med la
[\[204a.3\]]thogs pa yang med pa ni chos kyi skye mched kyi gzugs so/_/de yang rnam pa lnga ste/_bsdus pa las gyur pa dang /_mngon par skabs yod pa dang /_yang dag par blangs pa las byung ba dang /_kun brtags pa dang /_dbang 'byor pa'o/_/'dir gzugs kyi phung po ni/_rdzas bcu gcig
[\[204a.4\]]kho nar 'dod pas yang dag par blangs pa las byung ba'i gzugs nyid du bstan du yang med la thogs pa yang med par bshad de/_gzhan ni ma yin no/_/ci'i phyir de dag mi bstan zhe na/_bsdus pa las gyur pa ni rdul phra rab rnams nyid de/_de dag ni sngon po la sogs pa'i kha dog las gud
[\[204a.5\]]na med de/_sngon po la sogs pa'i kha dog las kha dog tu snang ba gzhan rnams ni med do/_/mngon par skabs yod pa yang rdul phra rab rnams nyid de/_de las gzhan pa thogs par byed pa'i reg bya dang bral ba rnams so/_/de dag kyang kha dog gi bdag nyid yin pa'i phyir 'dir 'dus pa nyid
[\[204a.6\]]pas yang ma bshad do/_/kun brtags pa ni gzugs brnyan gyi gzugs keng rus la sogs pa'o/_/dbang 'byor pa ni rnam par thar pa la bsam gtan pa'i spyod yul gyi gzugs gang yin pa ste/_de ni rnam par rtog pa'i bdag nyid yin pas 'dir ma 'dus te/_de ni de'i rnam pa can gyi
[\[204a.7\]]rnam par shes pa la so sor snang ba las phyi rol na med do/_/gzugs brnyan yang yul du snang ba'i rnam par shes pa nyid do/_/rnam par shes pa las gzugs brnyan nam gzugs brnyan las rnam par shes pa gud na med do/_/de lta bas na yang dag par blangs la las byung ba nyid 'dir
[\[204b\]]
[\[204b.1\]]bshad kyi/_gzhan ni ma yin no/_/mthu stobs kyis che ba'i blos bskyod pa ni bdag lta bu gang gis kyang rtogs par ga la nus te/_de lta bas na de dag ma bshad pa ni slob dpon gyi dgongs pa btsal bar bya'o/_/de ni 'di skad du rnam par rig byed dang ting nge 'dzin las byung ba dge ba dang mi dge
[\[204b.2\]]ba las byung ba rgyur byas pa'i gzugs ni sems g.yeng ba dang /_ma g.yeng ba dang /_sems med pa na yang rjes su 'brang ba gang yin pa ste/_de stong pa'i rgyu med na yod pa ni rnam par rig byed ma yin pa'o zhes bstan par 'gyur ro/_/gzugs dang byed pa'i ngo bo nyid yin du zin kyang rang kun
[\[204b.3\]]nas slong ba'i sems rnam par rig par byed pa bzhin du gzhan la rnam par rig par mi byed pas rnam par rig byed ma yin pa'o/_/'dir ni bye brag tu smra bas kun brtags pa'i rnam par rig byed bzhin du rnam par rig byed ma yin pa yang med de/_tshad ma'i yul du ma gyur pa'i phyir ro/_/so sor
[\[204b.4\]]thar pa'i sdom pa la sogs pa ni med pa ma yin te/_'di ltar sems pas bya bar khas blangs nas bsnyen par rdzogs par bya ba la sogs pa'i cho ga sngon du btang ste/_sems pa gang gis lus dang ngag gi las bkag pa las sdom pa'i sems pa des ma 'ongs pa na de dang rigs gcig pa bskyed
[\[204b.5\]]pa'i phyir kun gzhi rnam par shes pa la sa bon btab nas/_de'i 'og tu bdag ni srog gcod pa la sogs pa spangs pa'o zhes yang dag par blangs pa dran pa 'byung ste/_de byung nas gang 'dzem pa de bslab pa mi 'dral lo/_/de ltar na yang dag par blang ba'i sems pa rgyun chags pa dang bcas
[\[204b.6\]]pa ni sdom pa zhes bstan pa yin no/_/de bzhin du bsam gtan nam lam la snyoms par zhugs na rnam par rig byed ma yin pa med par yang gang thob na langs nas log pa'i ngag la sogs pa la mi 'jug pa dang /_yang dag pa'i ngag la sogs pa la 'jug pa de lta bu'i bsam pa dang gnas
[\[204b.7\]]thob ste/_de'i phyir rgyu la rgyu can gdags par byas nas lam gyi yan lag brgyad rnams dang /_bsam gtan gyi sdom pa yang rnam par gzhag go/_/sdom pa ma yin pa yang de'i rigs su skyes pa rnams kyi gsad par sbyor bar bya ba'i sems pa dang /_gzhan gyi rigs su skyes pa rnams
[\[205a\]]
[\[205a.1\]]kyi las de bya bar khas len pa'i sems pa ste/_sems pa de med kyang sdom pa ma yin pa btang ba ma yin te/_sems can rnams la gnod pa bya bar bsam pa las ma log pa'i phyir ro/_/de ltar bya ba'i sems pa dang /_khas len pa'i sems pa sems can
[\[205a.2\]]rnams la gnod pa bya ba'i bsam pa dang ldan pa ni sdom pa ma yin pa'o zhes bstan pa yin no/_/'dir rnam par rig byed dang ting nge 'dzin las byung ba nyid ni brda phrad par sla bas yang ma spros so/_/sdom pa dang sdom pa ma yin pa'i sems pa rnams kyi dge ba dang mi dge ba ni bdag nyid kho nas
[\[205a.3\]]so/_/de'i rgyun chags pa ni dge ba dang mi dge ba'i sems pas 'phangs pa dang /_dge ba dang mi dge ba'i sems pa'i 'bras bu yin pa'i phyir ro/_/bsam gtan dang zag pa med pa'i sdom pa yang bsam gtan dang zag pa med pa'i lam rgyu yin pa dang /_yang dag pa'i ngag la
[\[205a.4\]]sogs pa 'bras bu yin pa'i phyir dge ba'o/_/gzugs ni lus dang ngag yul yin pa'i phyir te/_yul can la yul btags pa'i phyir ro/_/bstan du med pa thogs pa med pa ni/_brda phrad par sla bas ma bshad do/_/de'i ci'i phyir rnam par rig byed ma yin pa la thug pa'i
[\[205a.5\]]gzugs kyi phung po 'di gzugs zhes bya zhe na/_bcom ldan 'das kyis kyang dge slong dag gzugs su rung bas de'i phyir gzugs nye bar len pa'i phung po zhes pa'o/_/ci gzugs she na/_lag pa'i 'dus te reg pas reg na gzugs su rung ba'o zhes rgya cher gsungs so/_/mdo
[\[205a.6\]]las kyang lag pa la sogs pa'i 'dus te reg pas gzugs yod pa'i phyir gzugs so zhes gsungs so/_/gzugs kyi gzugs su yod pa 'di gang zhe na/_lag pa la sogs pa'i 'dus te reg pa snga ma'i gnas las gzhan du skyed pa ste/_'di yang rgyun gyi dbang du byas te brjod kyi/_
[\[205a.7\]]skad cig la ni ma yin te/_skad cig ni skye ba dang 'jig pa'i dus kyi dbang du byas pa dang /_gnas pa med pa'i phyir ro/_/gzugs kyi phung po'i 'og tu tshor ba'i phung po bshad pa'i skabs yin te/_de'i 'og tu bstan pas de'i phyir/_tshor ba gang zhe na zhes dris pa dang /_myong ba rnam pa
[\[205b\]]
[\[205b.1\]]gsum ste zhes bya bas bstan to/_/nyams su myong ba ni myong ba ste/_dngos po'i sim pa dang gdung ba dang gnyi ga'i rnam par ma gtogs pa'i rang gi ngo bo mngon sum du byed pa'o/_/yang na sim pa dang /_gdung ba dang gnyi ga'i rnam par ma gtogs pa'i dngos po'i rang gi ngo bo myong bar
[\[205b.2\]]byed pas myong ba'o/_/de yang ngo bo nyid kyi bye brag gis rnam pa gsum ste/_bde ba dang /_sdug bsngal dang sdug bsngal yang ma yin bde ba yang ma yin pa'o/_/bde ba dang sdug bsngal ma gtogs par myong ba gsum pa yod pa ji ltar zhe na/_lung dang rigs pas mngon te/_mdo las tshor
[\[205b.3\]]ba rnam pa gsum zhes gsungs so/_/yang bde ba yang spangs sdug bsngal yang spangs te/_bde ba yang ma yin sdug bsngal yang ma yin zhes gsungs so/_/rigs pa ni tshor ba dang bral ba'i sems skye ba med pa dang /_bde ba dang sdug bsngal dang bral ba'i sems kyang mi dmigs so/_/
[\[205b.4\]]reg pa myong ba ni tshor ba zhes slob dpon 'dus bzang gsungs te/_'dod pa dang /_mi 'dod pa dang /_gnyi ga las ldog pa'i reg pa rnams myong ba gang yin pa de tshor ba'o/_/de ni 'di skad du/_bde ba myong bar 'gyur ba'i reg pa la brten nas bde ba'i tshor ba 'byung ngo zhes rgya cher gsungs so/_/
[\[205b.5\]]bde ba la sogs pa bskyed pa yin pas de rnam par dbye ba'i phyir ro/_/gal te yul myong ba tshor ba yin du zin na dmigs pa gcig pa rnams las 'di khyad par ci yod de/_de'i phyir reg pa myong ba ni tshor ba'o zhes rnam par gzhag go/_/de lta na 'o na ni 'du shes dang mos pa dang /_dran pa
[\[205b.6\]]dang /_shes rab la sogs pa yang tshor ba bzhin du dmigs pa'i sgo nas ngo bo nyid brjod par mi bya'o/_/ji ste 'du shes la sogs pa mtshan mar 'dzin pa la sogs pas dmigs pa gcig pa rnams las khyad par du 'dod na ni tshor ba yang yul myong bar ci'i phyir mi 'dod/_de la dmigs par
[\[205b.7\]]mi srid pa'i phyir reg pa myong ba yang mtshungs par ldan pa'am/_rgyu'i dngos por yongs su brtag grang na/_de la mtshungs par ldan pa ni ma yin te/_sems las byung ba thams cad reg pa dang mtshungs par ldan par bye brag med pa'i phyir ro/_/rgyu'i dngos por yang mi rung ste/_sems las
[\[206a\]]
[\[206a.1\]]byung ba thams cad kyi rgyu reg pa yin par bye brag med pa'i phyir ro/_/'jig rten dang bstan bcos las kyang myong ba'i sgra ni 'bras bu'am rgyur grags pa med kyi mngon sum du byed par grags so/_/'di snyam du sems te las dge ba dang /_mi dge ba rnams
[\[206a.2\]]kyi 'bras bu rnam par smin pa 'dis myong ba ste/_de la bde ba myong ba ni las dge ba rnams kyi 'bras bu rnam par smin pa'o/_/sdug bsngal ni mi dge ba rnams kyi'o/_/bde ba yang ma yin sdug bsngal yang ma yin pa ni gnyi ga'i'o snyam mo/_/'dir ni kun gzhi rnam par shes pa
[\[206a.3\]]nyid las dge ba dang mi dge ba'i rnam par smin pa ste/_don dam par na de dang mtshungs par ldan pa'i btang snyoms nyid las dge ba dang mi dge ba'i rnam par smin pa'o/_/bde ba dang sdug bsngal ni rnam par smin pa las byung ba'i phyir rnam par smin pa zhes btags pa'o/_/de la bde ba
[\[206a.4\]]myong ba ni gang 'gags na zhes bya ba la sogs pa yin na/_'o na rten cing 'brel bar 'byung ba las gang 'byung na bral bar mi 'dod pa skye ba de bde ba'i tshor ba'o zhes 'byung ba de ji lta bu/_'di la 'gal ba med de/_don du na cig shos kyang zin pa'i phyir ro/_/gang byung na 'bral
[\[206a.5\]]bar mi 'dod pa skye ba zhes bya ba ni don du na de 'gags na phrad par 'dod par yang 'gyur ro zhes bstan pa yin no/_/gang 'gags na phrad par 'dod par 'gyur ro zhes bya ba yang 'dir don du na de byung na 'bral bar mi 'dod pa'o zhes bstan pa yin no/_/'o na dka' thub can rnams mi 'dod bzhin du
[\[206a.6\]]'dod chags kyi kun nas dkris pa dang phrad pa rnams 'dod chags las byung ba'i bde ba skyes pa'i tshe 'bral bar 'dod pa skye zhing /_'gags pa na phrad par mi 'dod pa gang yin pa de ji lta bu zhe na/_de ni sun 'byin pa'i phyir de nyid las skye ba ma yin te/_bde ba de tshul khrims dang ting nge 'dzin
[\[206a.7\]]gyi bar du gcod par mthong ba rnams la gnyi ga mi 'byung bas 'gal ba med do/_/sdug bsngal ni gang byung na bral bar 'dod pa'o zhes bya ba ni gang 'gags na yang phrad par mi 'dod pa'o/_/bral na ni de'i rgyun chad pa'o/_/'dod pa ni mngon par 'dod pa dang smon pa'o/_/sdug bsngal yang
[\[206b\]]
[\[206b.1\]]ma yin bde ba yang ma yin pa ni gang byung na gnyi gar 'dod par mi 'gyur ro/_/de la lus dang sems rgyas par byed pa dang /_yid du 'ong ba'i ngo bo nyid yin pa'i phyir/_bde ba myong ba ni gang 'gags na de dang phrad par 'dod pa'o/_/lus dang sems nyams dmas par byed pa dang /_ngo bo nyid kyi
[\[206b.2\]]mi mthun pa'i phyir/_sdug bsngal myong ba ni de byung na de dang bral bar 'dod pa yin no/_/gnyi ga ni mi 'byung ba la yang myong ba gang yin pa de yod de/_bde ba yang ma yin sdug bsngal yang ma yin pa ste/_nag po yang ma yin dkar po yang ma yin pa'i las dang 'dra'o/_/de'i phyir phan 'dogs
[\[206b.3\]]pa yang med la gnod pa byed pa yang med par zhugs pa'i phyir ro/_/de byung na gnyi gar 'dod pa med do/_/myong ba rnam pa gsum po 'di ni re re la yang gnas kyi bye brag gis rnam pa drug tu gyur te/_mig dang /_rna ba dang /_sna dang /_lce dang /_lus dang /_yid kyi 'dus te reg pa
[\[206b.4\]]las byung ba'i phyir ro/_/yang brten par bsdu na ni rnam pa gnyis su 'gyur te/_lus kyi dang sems kyi'o/_/de la mig dang /_rna ba dang /_sna dang /_lce'i dbang po rnams ni lus la tha dad du mi 'jug pa dang /_thogs pa dang bcas pa dang bsags pa bzhin pa'i phyir lus kyi nang du bsdus
[\[206b.5\]]te lus kyi sgrar brjod do/_/de'i phyir mig dang /_rna ba dang /_sna dang /_lce dang /_lus kyi 'dus te reg pa las byung ba'i myong ba ni lus kyi zhes bstan to/_/yid kyi 'dus te reg pa las byung ba ni yid tsam la gnas pa yin pa'i phyir sems kyi zhes bya'o/_/yang mi mthun pa'i phyogs
[\[206b.6\]]dang gnyen po'i bye brag gis myong ba re re la yang rnam pa gnyis gnyis su 'gyur te/_zang zing dang bcas pa dang zang zing med pa dang zhen pa brten pa dang /_mngon par 'byung ba brten pa'o/_/zang zing ni lus la sred pa'o/_/lus ni nang gi nye bar len pa'i phung po'o/_/de la sred pa bu gcig pa
[\[206b.7\]]phongs pa la 'khyud pa'i tshul gyis mi 'brel bar 'dod pa lta bur 'jug pa gang yin pa de ni zang zing ste/_de dang ldan pas zang zing dang bcas pa'o/_/sred pa de dang ldan pa ma yin pa dang bral ba'i rjes su mthun pa ni zang zing med pa'o/_/gzugs la sogs pa 'dod pa'i yon tan sdug
[\[207a\]]
[\[207a.1\]]pa lnga la lta ba dang /_mngon par chags pa dang smon pa'i mtshan nyid kyi 'dod pas zlos shing yang dang yang goms par byed pas 'dod pa'i yon tan rnams te de dag la mngon par chags pa dang smon pa ni zhen pa'o/_/de la brten pa'am zhen pa de brten pas na zhen pa
[\[207a.2\]]brten pa'o/_/mngon par 'byung ba ni 'dod pa'i yon tan las 'dod chags dang bral ba'am de'i lam ste/_de la brten pa'am de brten pas mngon par 'byung ba la brten pa'o/_/de la 'jig tshogs dang 'dod chags dang bral ba'i dbang du byas te mi mthun pa'i phyogs dang gnyen po'i
[\[207a.3\]]dngos por zang zing dang bcas pa dang zang zing med pa gnyis rnam par gnas so/_/'jig rten pa dang /_'dod chags dang bral ba'i dbang du byas te zhen pa brten pa dang mngon par 'byung ba la brten pa rnam par gzhag go/_/ci'i phyir 'dir rang gi ngo bo'i bye brag bstan gyi ji ltar gzhan nas
[\[207a.4\]]'byung ba bzhin du gnas la sogs pa'i bye brag gis ma yin zhe na/_'dir ni mdor bsdu bar bzhed pa dang /_tha dad pa thams cad kyang rang gi ngo bo las gud na med pa'i phyir ro/_/'dir gnas la sogs pa'i bye brag ma bshad do/_/tshor ba'i phung po bshad pa'i 'og tu 'du shes kyi phung
[\[207a.5\]]bo bshad pa'i skabs su bab ste/_de'i phyir 'du shes gang zhe na zhes dris pa dang /_yul la mtshan mar 'dzin pa zhes bya ba de bstan to/_/yul ni dmigs pa'o/_/mtshan ma ni yul gyi bye brag sngon po dang ser po la sogs pa dmigs pa rnam par gzhag pa'i rgyu'o/_/de la mtshan
[\[207a.6\]]mar 'dzin pa ni 'di ni sngon po'o/_/'di ni ser po'o zhes rtog pa'o/_/de lta na 'o na ni/_mig la sogs pa'i rnam par shes pa dang /_mtshungs par ldan pa'i 'du shes bye brag rtog pa med pa'i phyir yul la mtshan mar 'dzin pa'i bdag nyid du mi 'gyur ro zhe na/_de ni mtshan mar 'dzin
[\[207a.7\]]pa'i bdag nyid kho na yin par shes pa yin gyi/_zhan pa'i phyir yongs su gcod pa ni ma yin no/_/gzhan du na sngar ma zin pa'i bye brag las phyis kyang 'di ni sngon po'o/_/'di ni ser po'o zhes rtog par mi 'gyur ro/_/rang gi ngo bo tha dad pa med kyang gnas dang dmigs pas 'du
[\[207b\]]
[\[207b.1\]]shes tha dad par rig par bya'o/_/gnas las 'du shes kyi tshogs drug ste/_mig gi 'dus te reg pa las byung ba'i 'du shes dang /_de bzhin du yid kyi bar du 'dus te reg pa las byung ba'i 'du shes so/_/dmigs pa ni mtshan ma dang bcas pa dang /_mtshan ma med pa dang /_
[\[207b.2\]]chung ngu dang /_rgya chen por gyur pa dang /_tshad med pa dang /_ci yang med pa'i skye mched do/_/de la sgra'i sgo nas gang don gyi ngo bor sgro btags pa de ni mtshan ma ste/_mtshan ma de dang lhan cig pa'i dngos po'i rang gi ngo bo ni mtshan ma dang bcas pa'o/_/dngos po de la sgro btags pa'i
[\[207b.3\]]ngo bo de dang /_de ni sgra'o snyam pa'i 'du shes gang yin pa de ni mtshan ma dang bcas pa la dmigs pa'o/_/mtshan ma med pa ni sgro btags pa'i mtshan ma med pa ste/_dngos po'i rang gi ngo bo dang /_mya ngan las 'das pa dang /_srid pa'i rtse mo'o/_/de la sgro btags pa'i mtshan ma med
[\[207b.4\]]pa dang /_gzugs dang tshor ba'i mtshan ma med pa dang /_gsal ba ma yin pa'i phyir/_'di gsum ni mtshan ma med pa zhes bya'o/_/sgra dang don du 'brel ba mi shes pa ni ngo bo la rang gi ngo bo kho na'i 'du shes 'byung mod kyi/_gzugs yin no zhes bya bar ni ma yin te/_de'i phyir yul de
[\[207b.5\]]la 'du shes pa ni mtshan ma med pa la dmigs pa'o/_/mya ngan las 'das pa'i dbyings kyang 'dus byas thams cad kyi mtshan mar rab tu nub pa'i ngo bo yin pas de la dmigs pa'i ting nge 'dzin dang mtshungs par ldan pa'i 'du shes ni mtshan ma med pa la dmigs pa'o/_/srid pa'i rtse mo ni
[\[207b.6\]]gsal ba ma yin pa'i phyir mtshan ma med pa ste/_de la snyoms par zhugs pa'i 'du shes ni/_dmigs pa la mtshan mar mi byed pas mtshan ma la dmigs pa'o/_/'dir ni mtshan ma gsal ba ma yin pa'i phyir/_de la dmigs pa yang bu mo lto med ces bya ba'i tshul du mtshan ma med pa zhes
[\[207b.7\]]bya'i de ni mtshan ma med pa nyid kyi phyir mtshan ma med pa zhes ni mi bya'o/_/gzhan du na ni 'du shes par thal bar 'gyur te/_mtshan ma med pas mtshan mar 'dzin pa yang med par 'gyur ro/_/chung ngu ni 'dod pa'i khams te ngan pa'i phyir ro/_/rgya chen por gyur pa ni gzugs kyi khams te/_
[\[208a\]]
[\[208a.1\]]mchog tu gyur pa'i phyir ro/_/tshad med pa ni nam mkha' mtha' yas dang /_rnam shes mtha' yas skye mched dag ste/_mu thug pa med pa'i phyir ro/_/yongs su gzung ba ci yang med pa'i phyir ci yang med pa ni ci yang med pa'i skye mched do/_/de lta bas na 'dod
[\[208a.2\]]pa'i khams la sogs pa la dmigs pa ni chung ngu la sogs pa'i 'du shes zhes bya'o/_/'du shes kyi phung po bshad pa'i 'og tu 'du byed kyi phung po bshad par rigs te/_de'i 'og tu bstan pas na de'i phyir/_'du byed rnams gang zhen zhes dris pa dang /_tshor ba dang /_'du shes las gzhan
[\[208a.3\]]pa sems las byung ba'i chos rnams dang /_sems dang ldan pa ma yin pa rnams so zhes bya bas de bstan to/_/rkyen rnams 'dus shing tshogs nas byas pa'i phyir gzugs la sogs pa'i phung por bsdus pa'i chos thams cad ni 'du byed rnams zhes bya'o/_/'dir ni 'du byed kyi phung
[\[208a.4\]]por bsdus pa nyid 'du byed rnams su 'dod de/_gzugs dang /_tshor ba dang /_'du shes kyi phung por bsdus pa rnams ni bshad zin la/_rnam par shes pa'i phung por bsdus pa rnams ni 'og nas 'byung ba de'i tshor ba dang 'du shes gnyis reg pa dang /_yid la byed pa la sogs pa
[\[208a.5\]]rnams dang sems las byung ba nyid du bye brag med kyang /_tshor ba dang /_'du shes pa las gzhan pa'i sems las byung ba rnams zhes smos pa ni/_tshor ba dang /_'du shes gnyis sems las byung ba nyid yin du zin kyang tshor ba dang 'du shes gnyis phung por bsdus pas 'du byed kyi phung por ma
[\[208a.6\]]bsdus par bstan pa'i phyir ro/_/tshor ba ni nye bar spyod pa'i dngos po ste/_'di ltar tshor bas ni las dge ba dang mi dge ba rnams kyi 'bras bu rnam par smin pa myong bar byed/_'du shes ni tha snyad 'dogs pa'i gzhi ste/_'du shes kyis mthong ba dang /_thos pa dang /_bye brag byed pa dang /_rnam
[\[208a.7\]]par shes pa'i don rnams la mtshan mar bzung nas mthong ba la sogs pa la mthong ngo /_/thos so/_/bye brag phyed do/_/rnam par shes so zhes 'jig rten pa'i tha snyad pa 'jug ste/_de'i phyir tshor ba dang /_'du shes nyid so sor phung por byas kyi/_sems las byung ba gzhan rnams ni ma yin
[\[208b\]]
[\[208b.1\]]no/_/gal te tshor ba dang 'du shes las gzhan pa reg pa la sogs pa sems las byung ba'i chos spyod pa la thug pa rnams dang /_sems dang ldan pa ma yin pa thob pa la sogs pa 'du byed kyi phung por bsdu na/_de lta na 'o na ni mdo dang 'gal te/_mdo las ni 'du byed kyi phung po gang zhe na/_
[\[208b.2\]]sems pa'i tshogs drug go zhes gsungs so zhe na/_de ni gtso bo bstan pa'i phyir 'gal ba med de/_sems pa ni sems mngon par 'du byed pa ni gtso bo yin la/_yid la byed pa la sogs pa ni de'i rjes su 'brang ba yin pas sems pa nyid 'du byed kyi phung por gsungs te/_'di ltar gang
[\[208b.3\]]dge ba la yang sems 'jug par byed/_mi dge ba dang /_lung ma bstan pa dang /_bde ba dang /_sdug bsngal gyi gnas rnams la yang sems 'jug par byed pa'i phyir ro/_/'du byed bzhin du sems las byung ba'i chos rnams kyang mi shes pa'i phyir dris pa dang /_chos gang dag sems
[\[208b.4\]]dang mtshungs par ldan pa rnams so zhes bya bas bstan to/_/de dag kyang mi shes pas de'i phyir dris pa dang /_reg pa dang /_yid la byed pa dang zhes rgya cher smos so/_/reg pa la sogs pa dpyod pa la thug pa de dag kyang gnas dang /_dmigs pa dang /_rnam pa dang /_dus dang /_rdzas mtshungs
[\[208b.5\]]pa nyid rnam pa lngas sems kyi rjes su 'brang ba'i phyir mtshungs par ldan pas mtshungs par ldan pa rnams so/_/sems dang mtshungs par ldan pa bye brag med pa'i phyir thams cad kyang sems thams cad dang mtshungs par ldan par thal bar 'gyur ba de bsal ba'i phyir/_de rnams las lnga ni
[\[208b.6\]]kun du 'gro ba'o/_/lnga ni yul so sor nges pa'o/_/bcu gcig ni dge ba'o/_/drug ni nyon mongs pa'o/_/lhag ma rnams ni nye ba'i nyon mongs pa'o/_/'gyod pa la sogs pa bzhi ni gzhan du yang ngo zhes bya ba smos so/_/'di dag gi nang nas dang po'i reg pa dang /_yid la byed pa dang /_
[\[208b.7\]]tshor ba dang /_'du shes dang /_sems pa gang yin pa de dag ni kun du 'gro ba ste/_chos lnga po 'di dag ni sems thams cad kyi rjes su 'gro bas kun du 'gro ba'o/_/'di ltar 'di dag ni khams gsum pa'i dge ba dang /_zag pa med pa'i sems dang yang mtshungs par ldan la/_'dod par
[\[209a\]]
[\[209a.1\]]gtogs pa'i mi dge ba dang /_khams gsum pa'i nyon mongs pa can dang /_lung du mi ston pa dang yang mtshungs par ldan no/_/sems kyi 'jug pa thams cad la gdon mi za bar gsum 'dus pa 'byung ste/_gsum 'dus pa yang reg pa las 'khrul pa med
[\[209a.2\]]pas/_de'i phyir reg pa ni kun du 'gro ba nyid do/_/sems kyi 'jug pa med par dmigs pa la 'jug pa mi srid pas yid la byed pa yang kun du 'gro ba nyid do/_/myong ba med pa dang mtshan mar 'dzin pa la mi ltos pa'i sems med pas na tshor ba dang /_'du shes kyang kun du 'gro ba nyid do/_/sems
[\[209a.3\]]pa ni yid kyi las nyid yin pas de yang gdon mi za bar sems thams cad la 'byung bas de'i phyir chos lnga po 'di dag ni kun du 'gro ba'o/_/lnga ni yul so sor nges pa'o zhes bya ba ni 'di dag yul so sor nges pa yin gyi thams cad la ma yin pas yul so sor nges pa'o zhes bya ba'o/_/de dag
[\[209a.4\]]kyang 'dun pa dang /_mos pa dang /_dran pa dang /_ting nge 'dzin dang shes rab bo/_/bcu gcig ni dge ba ste/_de dag kyang dad pa la sogs pa nas rnam par mi 'tshe ba la thug pa yan chad do/_/de dag ni ma dad pa la sogs pa'i gnyen po yin pa dang /_dge ba'i rtsa ba dang mtshungs par ldan pa'i
[\[209a.5\]]phyir dge ba rnams te/_de dang mtshungs par ldan pa'i sems kyang dge ba'o/_/nyon mongs pa drug ni 'dod chags dang /_khong khro ba dang /_nga rgyal dang /_ma rig pa dang /_lta ba dang /_the tshom ste/_de dag ni sems nyon mongs par byed pas nyon mongs pa rnams so/_/lhag ma rnams ni nye ba'i
[\[209a.6\]]nyon mongs pa'o zhes bya ba ni de dag kyang khro ba nas shes bzhin ma yin pa la thug pa yan chad do/_/'gyod pa la sogs bzhi ni gzhan du yang ngo zhes 'byung ba de'i phyir lhag ma rnams ni nye ba'i nyon mongs pa'o zhes khyad med par brjod kyang shes bzhin ma yin pa'i mthar thug pa kho na yin par mngon no/_/
[\[209a.7\]]nyon mongs pa'i char gtogs pa dang /_sems nyon mongs par byed pa dang /_nyon mongs pa dang nye ba'i phyir nye ba'i nyon mongs pa rnams so/_/'gyod pa la sogs pa bzhi ni zhes bya ba ni 'gyod pa dang gnyid dang rtog pa dang dpyod pa'o/_/gzhan du yang ngo zhes bya ba ni 'di dag nye ba'i nyon
[\[209b\]]
[\[209b.1\]]mongs pa 'ba' zhig yin par ma zad kyi/_dge ba yin pa dang /_lung du mi ston pa yang yin pa'i phyir ro/_/sems las byung ba rnams kyi sdom 'di ni bsdu na lnga bcu rtsa gcig go/_/'di dag gi so so'i rang gi ngo bo mi shes pas/_reg pa gang zhe na/_yid la byed pa gang zhe na zhes bya ba la sogs
[\[209b.2\]]pa dris so/_/'dir ni mtshan nyid kho na bstan gyi mdor bsdu bar 'dod pas gzhan nas 'byung ba bzhin du las ni ma yin no/_/bdag gis ni bde blag tu rtogs par bya ba'i phyir ro/_/las kyang bshad par bya'o/_/de la rang gi ngo bo ni sngar bstan pa'i phyir sngar bshad de/_de bzhin du gzhan yang ji ltar
[\[209b.3\]]mthun mthun du brjod par bya'o/_/gsum 'dus nas yongs su gcod pa'o zhes bya ba ni skabs yin pas dbang po dang yul dang rnam par shes pa gsum nyid gsum mo/_/de rgyu dang 'bras bu'i dngos pos gnas pa ni 'dus pa ste/_de yod na de'i dus nyid na bde ba la sogs pa'i tshor ba 'byung ba
[\[209b.4\]]dang mthun pa dbang po'i 'gyur ba 'di gang yin pa de dang 'dra ba bde ba la sogs pa myong bar 'gyur pa'i yul gyi rnam pa yongs su gcod pa gang yin pa de reg pa'o/_/dbang po yang bye brag gang gis bde ba dang /_sdug bsngal ba la sogs pa'i rgyur gyur pa de ni de'i 'gyur ba ste/_dbang po
[\[209b.5\]]'gyur ba dang 'dra bas dbang po la reg pa'am dbang pos reg pas reg pa'o/_/'di'i las ni tshor ba'i rten byed pa'o/_/de skad du mdo las kyang bde ba myong bar 'gyur ba'i reg pa la brten nas bde ba'i tshor ba 'byung ngo zhes gsungs so/_/yid la byed pa gang zhe na/_sems kyi 'jug pa'o zhes
[\[209b.6\]]bya ba ni 'jug par byed pas 'jug pa ste/_dmigs pa la gang gis sems mngon du phyogs par byed pa de sems kyi 'jug pa'o/_/de ni dmigs pa la sems 'dzin pa'i las can te/_sems 'dzin pa ni dmigs pa de nyid la yang dang yang gtod pa'o/_/las de yang sems kyi rgyun gyi dmigs
[\[209b.7\]]pa nges pas yid la byed pa bye brag can gyi dbang du byas te bshad kyi/_de sems kyi skad cig re re la ni ma yin te/_yid la byed pa thob pa ni ting nge 'dzin thob pa'o zhes gang smos pa ni 'dir dper brjod pa ste/_der yang yid la byed pa khyad par can thob pas yid la byed pa thob pa'o zhes brjod
[\[210a\]]
[\[210a.1\]]do/_/gzhan du na ni thams cad kyi sems kyi skad cig re re la yid la byed pa thob pa'i phyir sems can thams cad kyis yid la byed pa thob pa nyid du 'gyur ro/_/sems pa gang zhe na/_yon tan dang nyes pa dang /_gnyi ga ma yin pa la sems mngon par 'du byed pa
[\[210a.2\]]yid kyi las so zhes bya ba la/_yon tan ni dge ba'i chos rnams so/_/nyes pa ni mi dge ba rnams so/_/gnyi ga ma yin pa ni lung du ma bstan pa rnams so/_/yang na yon tan ni phan 'dogs pa rnams so/_/nyes pa ni gnod par byed pa rnams so/_/gnyi ga ma yin pa ni bar ma do rnams so/_/
[\[210a.3\]]sems mngon par 'du byed pa zhes bya ba ni yid g.yo bar byed pa ste/_gang yod na khab len gyi dbang gis lcags g.yo ba bzhin du dmigs pa la sems g.yo bar byed pa'o/_/skad cig gzhan du mi gnas shing /_/byed med yid kyang gang gis ni/_/byed dang bcas ltar snang byed pa/_/sems
[\[210a.4\]]pa de ni yid kyi las/_/zhes gsungs so/_/sems mngon par 'du byed pa zhes de skad ces bstan na/_yid kyi las zhes ci'i phyir bya zhe na/_sems las byung ba thams cad kyis kyang sems mngon par 'du byed pas de'i phyir gzhan dag las rnam par dbye ba'i don du yid kyi las zhes bya ba
[\[210a.5\]]smos so/_/rnam par shes pa kun du g.yo ba ltar byed pa'i chos gang yin pa de ni sems pa yin gyi/_gzhan ni ma yin no zhes shes par bya ba'i phyir ro/_/yon tan dang nyes pa dang gnyi ga ma yin pa la sems mngon par 'du byed pa zhes bya ba ni las bstan pa'o/_/yid kyi las so zhes bya ba ni
[\[210a.6\]]sems pa'i rang gi ngo bo bstan to/_/'dun pa gang zhe na/_bsam pa'i dngos po la 'dod pa'o zhes bya ba la/_bsams pa smos pa ni ma bsams pa la 'dun pa med do zhes shes par bya ba'i phyir te/_de ltar na 'dun pa yul so sor nges pa nyid du bstan pa yin no/_/lta ba dang /_mnyan pa la
[\[210a.7\]]sogs pa'i bya ba'i yul du gyur pa la bsam pa'i dngos po gang yin pa de ni bsam pa'o/_/de la lta ba dang mnyan par 'dod pa ni don du gnyer ba'o/_/gal te 'dun pa 'dod pa'i bdag nyid yin na de'i tshe sred pa dang 'dun pa gnyis bye brag ci yod ce na/_sred pa ni mngon par chags pa'i
[\[210b\]]
[\[210b.1\]]mtshan nyid yin la/_'dun pa ni 'dod pa'i mtshan nyid yin pas bye brag yod de/_'di ni brtson 'grus rtsom pa'i rten byed pa'i las can no/_/mos pa gang zhe na/_nges pa'i dngos po la de bzhin du nges par 'dzin pa'o zhes bya ba la nges pa smos pa ni mos pa'i yul yang thams cad ma yin
[\[210b.2\]]par shes par bya ba'i phyir te/_nges pa med pa'i dngos po la de bzhin du nges par 'dzin mi srid do/_/rigs pa'am yid ches pa'i lung gi dngos po de la the tshom med pa gang yin pa de nges pa ste/_mi rtag pa dang /_sdug bsngal ba la sogs pa'i rnam pa gang gis de rnam par nges pa'i rnam pa de
[\[210b.3\]]nyid kyis dngos po de la sems 'jog pa ste/_'di ni de bzhin te/_gzhan du ma yin no zhes nges par 'dzin pa ni mos pa'o/_/'di ni mi 'phrogs pa nyid kyi las can te/_mos pa gces su byed pa ni phas kyi rgol ba rnams kyis rang gi grub pa'i mtha' las 'phrog par mi nus so/_/dran pa
[\[210b.4\]]gang zhe na/_'dris pa'i dngos po ma brjed pa ste/_sems kyi mngon par brjod pa nyid do zhes bya ba la/_'dris pa ni ma 'dris pa la dran pa med do zhes bstan pa'i phyir ro/_/'dris pa'i dngos po ni sngon myong ba'o/_/ma brjed pa ni dmigs pa la 'dzin pa chud mi za bar byed pa'i rgyu ste/_de ni sngon
[\[210b.5\]]bzung ba'i dngos po la dmigs pa'i rnam pa yang dang yang dran pa'o/_/mngon par brjod pa nyid ni mngon par brjod pa dang 'dra bas mngon par brjod pa'o/_/mngon par brjod pa kho na mngon par brjod pa nyid do/_/de ni dmigs pa mngon par brjod pa yod na dmigs pa gzhan nam rnam pa gzhan
[\[210b.6\]]la sems g.yeng ba med pas de'i phyir mi g.yeng ba'i las can no/_/ting nge 'dzin gang zhe na/_brtag pa'i dngos po la sems rtse gcig pa nyid do zhes bya ba la/_brtag pa zhes bya ba ni gzhan du ma yin te/_de ltar na ting nge 'dzin kyang yul so sor nges pa nyid du bstan pa yin no/_/brtag
[\[210b.7\]]pa'i dngos po ni yon tan dang nyes pa'o/_/sems rtse gcig pa ni dmigs pa gcig pa nyid de/_'dir rtse gcig ni dmigs pa la bya'o/_/sems mnyam par bzhag na yang dag pa ji lta ba bzhin du/_yongs su shes pa'i phyir shes pa'i rten byed pa'i las can no/_/de la rtag pa'i dngos po ni
[\[211a\]]
[\[211a.1\]]bden pa bzhi ste/_'gog pa'i bden pa la zhi ba la sogs pa'i rnam pa dang /_lam gyi bden pa la nges par 'byin pa la sogs pa'i rnam par brtags pas 'gog pa'i bden pa dang /_lam gyi bden pa ni yon tan no/_/sdug bsngal gyi bden pa ni mi rtag pa la sogs
[\[211a.2\]]pa'i rnam pa dang /_kun 'byung ba'i bden pa la ni rgyu la sogs pa'i rnam par brtags pas sdug bsngal dang /_kun 'byung ba'i bden pa ni nyes pa'o/_/de bzhin dus dgu la 'og ma la ni nyes par lta gong ma la ni yon tan du'o/_/de bzhin du rang dang spyi'i mtshan nyid kyi dmigs pa gzhan
[\[211a.3\]]rnams la yang ji ltar mthun mthun du brjod par bya'o/_/shes rab gang zhe na/_de dag nyid la rab tu rnam par 'byed pa ste/_rigs pa dang /_rigs pa ma yin pas bskyed pa dang /_gzhan pa'o zhes bya ba la/_de dag nyid la zhes bya ba ni brtag pa'i dngos po nyid la ste/_de ltar na ting nge 'dzin
[\[211a.4\]]bzhin du shes rab kyang yul so sor nges pa nyid du bstan pa yin no/_/rab tu rnam par 'byed pas kyang rab tu rnam par 'byed pa ste/_rang dang spyi'i mtshan nyid 'dres pa lta bu'i chos rnams la yang dag pa'am/_log par so sor rtog pa'o/_/rigs pa ni bshad pa ste/_yid ches pa'i lung
[\[211a.5\]]dang /_rjes su dpag pa dang /_mngon sum mo/_/rnam pa de gsum gyis bskyed pa gang yin pa de ni rigs pas bskyed pa'o/_/de yang thos pa las byung ba dang /_bsams pa las byung ba dang /_bsgoms pa las byung ba ste/_de la yid ches pa'i gsung rab las skyes pa'i rtog pa ni thos
[\[211a.6\]]pa las byung ba'o/_/rigs pa nges par bsam pa las skyes pa ni bsams pa las byung ba'o/_/ting nge 'dzin las skyes pa ni bsgoms pa las byung ba'o/_/rigs pa ma yin pa ni yid ches pa ma yin pa'i lung dang /_rjes su dpag ba ltar snang ba dang /_log par bsam pa'i ting
[\[211a.7\]]nge 'dzin te/_rigs pa ma yin pa des bskyed pa ni rigs pa ma yin pas bskyed pa'o/_/de la grangs can dang bye brag pa la sogs pa'i thos pa las byung ba dang /_bsams pa las byung ba ni yid ches pa ma yin pa'i lung gis bskyed pa dang /_rtog gi ngan pas bskyed pa'i phyir rigs pa
[\[211b\]]
[\[211b.1\]]ma yin pas bskyed pa'o/_/'dod chags dang bral ba rnams kyi rtag pa dang chad par smra ba rnams kyi dang /_kha cig rtag pa rnams kyi yang log par bsam pa'i ting nge 'dzin las skyes pa'i phyir rigs pa ma yin pas bskyed pa'o/_/skye bas thob pa dang /_'jig rten pa'i tha snyad shes pa ni rigs
[\[211b.2\]]pas bskyed pa yang ma yin/_mi rigs pas bskyed pa yang ma yin pa'o/_/'di ni som nyi bzlog pa'i las can te/_som nyi bzlog pa ni shes rab kyis chos rab tu rnam par phye nas nges par thob pa'i phyir ro//_//phung po lnga'i rab tu byed pa'i bye brag tu bshad pa/_bam po
[\[211b.3\]]gnyis pa/_dad pa gang zhe na/_las dang 'bras bu dang /_bden pa dang /_dkon mchog la mngon par yid ches pa dang /_'dod pa dang /_sems dang ba'o zhes bya ba la las ni rnam pa gsum ste/_bsod nams dang bsod nams ma yin pa dang /_mi g.yo ba'o/_/de la bsod nams ma
[\[211b.4\]]yin pa ni mi dge ba dang mtshungs par ldan pa'i phyir 'dod par gtogs pa nyid do/_/bsod nams ni rnam par smin pa nges ba med pa'i phyir 'dod par gtogs pa nyid do/_/rnam par smin par 'gyur ba la g.yo ba med pa'i phyir mi g.yo ba'o/_/bsod nams ma yin pa'i rnam par smin pa
[\[211b.5\]]ni 'dod pa'i khams na mi 'dod pa'o/_/bsod nams kyi ni 'dod pa'o/_/mi g.yo ba'i rnam par smin pa ni gzugs dang gzugs med pa'i khams na 'dod pa nyid do/_/de la las dang 'bras bu gnyis yod par mngon par yid ches pa'i rnam pa'i dad pa ni las dge ba dang mi dge ba
[\[211b.6\]]yod pa dang /_de yang 'bras bu 'dod pa dang mi 'dod pa dang go rims bzhin no/_/de yang dge ba dang mi dge ba'i las kyi rgyu las byung ba ste/_dbang phyug la sogs pas sprul pa ni ma yin no zhes de ltar las dang 'bras bu'i rang gi ngo bo phyin ci ma log pa las dang 'bras bu'i rnam par
[\[211b.7\]]smin pa gnyis rgyu dang 'bras bur 'brel bar mngon par yid ches ba gang yin pa de ni las dang 'bras bu gnyis yod pa nyid du yid ches pa'i rnam pa'i dad pa'o/_/bden pa ni sdug bsngal ba dang /_kun 'byung ba dang /_'gog pa dang lam rnams te/_'phags pa rnams dang mi mthun
[\[212a\]]
[\[212a.1\]]pa dang /_mi rtag pa la sogs pa nyid du ma nor ba'i phyir 'bras bur gyur pa nye bar len pa'i phung po lnga po dag ni sdug bsngal gyi bden pa'o/_/sdug bsngal gyi rgyur gyur pa dang /_rkyen la sogs pa'i rnam par phyin ci ma log pa'i phyir rgyur gyur pa'i nye bar len
[\[212a.2\]]pa'i phung po lnga po de dag nyid kun 'byung ba'i bden pa'o/_/sdug bsngal rgyu dang bcas pa nye bar zhi ba'i bdag dang /_zhi ba la sogs pa'i rnam par phyin ci ma log pa'i phyir sdug bsngal 'gog pa ni 'gog pa'i bden pa'o/_/sdug bsngal 'gog pa thob par byed pa dang /_nges par
[\[212a.3\]]'byin pa la sogs pa'i rnam par phyin ci ma log pa'i phyir/_'phags pa'i lam yan lag brgyad pa ni 'phags pa'i bden pa'o/_/de la sdug bsngal dang kun 'byung ba'i bden pa gnyis la sdug bsngal yod do/_/kun 'byung ba yod do zhes yod par mngon par yid ches pa'i
[\[212a.4\]]rnam pa nyid dang ba'o/_/'gog pa dang lam gyi bden pa gnyis la bdag gis 'gog pa thob par bya ba dang /_lam bskyed par nus so snyam du 'dod pa'i rnam pa ni dad pa'o/_/dkon mchog ni gsum ste/_sangs rgyas dang chos dang /_dge 'dun rnams so/_/dkon pa nyid dang /_rin
[\[212a.5\]]che ba nyid dang /_dga' bar byed pa dang /_phan 'dogs pa dang /_mi ma yin pa la sogs pa gnod pa byed pa'i gnyen por gyur pa'i phyir rin po che dang 'dra bas na dkon mchog go/_/de la dkon pa nyid ni byang chub sems dpa' srid pa dang longs spyod la ma chags pas lus dang srog la mi
[\[212a.6\]]lta ba rgyun mi chad par byang chub kyi tshogs la zhugs pa rnams kyis kyang sangs rgyas nyid bskal pa grangs med pa gsum gyis thob par bya ba yin pas na dkon pa nyid do/_/de'i phyir sangs rgyas 'byung ba nyid ni u dum bA ra'i me tog 'byung ba dang 'dra bar dkon pa zhes bya'o/_/sangs rgyas 'byung
[\[212a.7\]]ba la rag las pa'i phyir chos dang dge 'dun dkon mchog kyang dkon pa nyid do/_/rin che ba nyid ni 'dod dgu mthar phyin pa'i gnas thob pa rnams kyis bsod nams dang ye shes kyi tshogs gnyis kas thob par bya ba yin pa'i phyir ro/_/de la bsod nams kyi tshogs ni sbyin pa dang /_tshul
[\[212b\]]
[\[212b.1\]]khrims dang /_bzod pa'i pha rol tu phyin pa dang gsum mo/_/ye shes kyi tshogs ni shes rab dang /_bsam gtan gyi pha rol tu phyin pa'o/_/bsod nams dang ye shes kyi tshogs kyi yan lag gi dngos por gyur pas brtson 'grus kyi pha rol tu phyin pa ni tshogs gnyi gar gtogs pa'o/_/
[\[212b.2\]]chos dkon mchog ni 'dus byas thams cad yongs su btang bas thob par bya ba yin pa'i phyir rin che ba'o/_/dge 'dun dkon mchog ni 'khor ba'i 'bras bu 'grub pa las khyad par du gyur pa'i phyir/_bsod nams dang ye shes kyi tshogs gnyis kyis thob par bya ba yin pas rin che
[\[212b.3\]]ba'o/_/dkon mchog gsum ni mthong ba dang /_thos pa dang /_rjes su dran na dga' bar byed pa'i phyir dga' ba'i rgyur 'gyur bas dga' bar byed pa'o/_/'di ltar bsu ba dang /_bsnyen bkur bya ba dang /_brtsal ba dang /_yongs su shes par bya ba rnams kyis sems can rnams la
[\[212b.4\]]phan 'dogs pa yin pas phan 'dogs pa ste/_ji skad du/_khyod la bsu bas dpal du byed/_/bsnyen bkur byas na bde bar byed/_/kun du tshol bas blo gros byed/_/yongs su shes byed rnam par sbyong /_/zhes bya ba brjod pa lta bu'o/_/mi ma yin pa la sogs pa gnod par
[\[212b.5\]]byed pa zhi bar byed pa ni mdo las ji skad du/_dge slong dag gal te khyod dgon pa na gnas kyang rung zhes bya ba nas/_'jigs sam bag tsha ba'am sbu zing zhes byed pa'i bar du 'gyur ba de zhi bar 'gyur ro zhes rgya cher gsungs pa lta bu'o/_/de bzhin du chos dkon mchog rjes su dran pa dang /_dge
[\[212b.6\]]'dun dkon mchog rjes su dran pa la yang brjod par bya'o/_/de la shes bya thams cad la chags pa med cing thogs pa med par mkhyen pa'i mthu brnyes pas gnas gyur pa ni sangs rgyas te/_de ni zag pa dang bcas pa'i chos thams cad kyi sa bon dang /_bral ba zag pa med pa'i chos thams cad
[\[212b.7\]]kyi sa bon rgyas pa/_mthu stobs mtha' yas pas yongs su bzung ba'i phyir yid bzhin gyi nor bu rin po che ltar lhun gyis grub par sems can ma lus pa'i don mdzad par spyod pa'o/_/chos ni rnam pa gsum ste/_bstan pa'i chos mdo'i sde dang /_dbyangs kyis bsnyad pa'i sde la
[\[213a\]]
[\[213a.1\]]sogs pa dang /_sgrub pa'i chos 'phags pa'i lam yan lag brgyad pa 'khor dang bcas pa dang /_don dam pa'i chos mya ngan las 'das pa'o/_/de yang rnam pa gnyis te/_phung po'i lhag ma dang bcas pa dang /_phung po'i lhag ma med pa'o/_/de la
[\[213a.2\]]nyon mongs pa dang bral ba zhes bya ba ni phung po'i lhag ma dang bcas pa'o/_/da ltar gyi skye ba 'gags nas ma 'ongs pa'i skye ba mi 'byung ba ni phung po'i lhag ma med pa'o/_/dge 'dun ni skyes bu gang zag brgyad de/_'jug pa bzhi dang 'bras bu la gnas pa bzhi'o/_/phan tshun mi phyed pa dang
[\[213a.3\]]ston pa mi phyed pa'i phyir dge 'dun no/_/yon tan dang nyes pa thams cad mchog tu phyin pa dang /_bsal ba'i mthar phyin pa'i gnas pa yin pa'i phyir/_sangs rgyas bcom ldan 'das de la spu zing zhes byed pa dang /_mchi ma 'byung ba la sogs pas mtshon pa'i dang ba'i mtshan nyid ni dad
[\[213a.4\]]pa'o/_/rgyu dang bcas pa'i sdug bsngal thams cad zhi ba'i bdag nyid dang /_thob par byed pa dang /_gsal bar byed pa'i phyir dang ba'i mtshan nyid ni chos la dad pa'o/_/'khor ba'i 'dam rdzab las rgal ba dang /_'khor ba'i 'dam rdzab las rgal ba'i lam la gnas pa'i phyir/_
[\[213a.5\]]dge 'dun la dang ba'i bdag nyid ni dad pa'o/_/dad pa ni rnam pa gsum du 'gyur te/_dngos po yod pa yon tan can nam yon tan can ma yin pa la yid ches pa'i rnam pa dang /_yod pa'i yon tan can la dang ba'i rnam pa dang /_yod pa yon tan can thob pa'am/_skyed nus pa la
[\[213a.6\]]'dod pa'i rnam pa'o/_/de ltar na 'dod pa'i rnam pa yin pa'i phyir sred pa'am/_'dun pa gang yang rung ba zhig tu mi 'gyur ram/_de ni de lta ma yin te/_dge ba yul yin pa'i phyir sred pa ma yin no/_/'dun pa ni dad pa sngon du 'gro ba yin pas 'dun pa ma yin no/_/sems dang ba zhes
[\[213a.7\]]bya ba la dad pa ni sems kyi rnyog pa dang mi mthun pa ste/_de'i phyir de dang mtshungs par ldan na nyon mongs pa dang /_nye ba'i nyon mongs pa'i rnyog pa mi 'byung ste/_dad pa la brten nas sems dang bar 'gyur bas sems dang ba zhes bya ste/_chu dang bar byed pa'i nor bu dang 'dra ba'i chos
[\[213b\]]
[\[213b.1\]]gzhan sems las byung ba la dang ba zhes bya'o/_/gzugs dang ba'i bdag nyid ni ma yin no zhes bstan pa'i phyir sems dang ba zhes bya ba smos te/_gzugs ni ma yin no/_/de ni 'dun pa'i rten byed pa'i las can no/_/ngo tsha shes pa gang zhe na/_bdag gam chos kyi dbang du byas te/_
[\[213b.2\]]kha na ma tho bas 'dzem pa'o zhes bya ba ni gang la brten nas su zhig bya ba rnams la 'jug pa dang /_ldog pa de ni de'i dbang du byed pa ste/_bdag por byed ces bya ba'i tha tshig go/_/dam pa rnams kyis smad pa dang /_rnam par smin pa mi 'dod pa yin pas sdig pa nyid kha na ma tho ba ste/_byas
[\[213b.3\]]kyang rung ma byas kyang rung bdag gam chos kyi dbang bdag por byas nas/_kha na ma tho ba des sems bag 'khums pa ni 'dzem pa'o/_/rigs dang shes rgya la sogs pa'i yon tan rnams kyis sdig pa bya bar mi rigs par shes pas bdag 'di lta bur gyur pas sdig pa 'di lta bu ga la bya
[\[213b.4\]]zhe'am/_byed par 'gyur ba lta ga la rung snyam pa dang /_mi 'dod pa'i rnam par smin par 'gyur ba dang /_gzhan la gnod par byed par zhugs pa'i phyir/_chos las kyang smad pa'o/_/zhes de ltar ji tsam du bdag gam chos la lta zhing kha na ma tho bas 'dzem pa gang yin pa de ngo tsha shes
[\[213b.5\]]pa'o/_/'di ni nyes par spyod pa yang dag par sdom pa'i rten byed pa'i las can no/_/khrel yod pa gang zhe na/_'jig rten gyi dbang du byas te kha na ma tho bas 'dzem pa'o zhes bya ba ni 'jig rten na 'di ni smad pa ste/_bdag la las 'di lta bu rigs na smod par 'gyur ro zhes tshigs su bcad
[\[213b.6\]]pa ma yin pa la sogs pa'i 'jigs pas kha na ma tho ba la 'dzem pa'o/_/'di yang nyes par spyod pa yang dag par sdom pa'i rten byed pa'i las can nyid do/_/ngo tsha shes pa de ni nyes par spyod par byas na yang gdon mi za ba spong bas yang dag par sdom pa yin no/_/ngo tsha shes pa dang
[\[213b.7\]]khrel yod pa ni nyes par spyod pa byas na yang gdon mi za bar de spong bas yang dag par sdom pa'i rten byed pa'i las can no/_/khrel yod pa ni nyes par spyod par ma byas na yang dag par sdom pas 'di gnyis ni de'i rten byed pa'i las can te/_sngon du 'dren pa nyid do/_/ma chags pa gang zhe na zhes
[\[214a\]]
[\[214a.1\]]bya ba la ma chags zhes bya ba ni don rnam pa gsum la 'jug ste/_med pa dang /_gzhan pa dang /_gnyen po la'o/_/'dir ni gnyen po nyid la 'jug gi med pa dang /_gzhan la ni ma yin no zhes bstan pa'i phyir/_chags pa'i gnyen po ste zhes bya ba smos
[\[214a.2\]]so/_/zhe sdang med pa dang /_gti mug med pa la yang de bzhin du brjod par bya'o/_/yid 'byung zhing mi len pa'o zhes bya ba ni de'i rang gi ngo bo la rtog pa mdzad pa'o/_/chags pa zhes bya ba ni srid pa dang /_longs spyod rnams la kun du chags pa dang smon pa gang yin pa'o/_/
[\[214a.3\]]de'i gnyen po ni ma chags pa ste/_srid pa dang srid pa'i yo byad rnams la chags pa dang mi phyogs pa'o/_/yid byung ba ni sred pa dang longs spyod kyi nyes dmigs yongs su shes pa'i phyir srid pa dang srid pa'i yo byad rnams la mi phyogs pa'o/_/mi len pa ni srid pa dang longs spyod
[\[214a.4\]]gnyi ga la ma chags pa'o/_/yang na mi len pa'i bye brag gi phyir yid byung ba smos te/_srid pa dang /_srid pa'i yo byad rnams la mi phyogs pa'i rnam pa gang yin pa'i mi len pa de ma chags pa zhes bya'o/_/'di ni nyes par spyod pa la mi 'jug pa'i rten byed pa'i las can no/_/
[\[214a.5\]]zhe sdang med pa gang zhe na/_zhe sdang gi gnyen po ste/_byams pa'o zhes bya ba la zhe sdang ni sems can rnams dang /_sdug bsngal dang sdug bsngal gyi gnas kyi chos rnams la kun nas mnar sems pa ste/_de'i gnyen po ni kun nas mnar sems pa med pa'o/_/zhe sdang gi gnyen po ni
[\[214a.6\]]gzhan dag kyang yod pas de'i phyir byams pa smos te/_zhe sdang gi gnyen po byams pa'i bdag nyid gang yin pa de ni zhe sdang med pa ste/_gzhan ni ma yin no/_/nyes par spyod pa la mi 'jug pa'i rten byed pa'i las can no/_/gti mug med pa gang zhe na gti mug gi gnyen po ste/_yang dag
[\[214a.7\]]pa la yang dag par rtogs pa'o zhes bya ba la/_dge ba'i chos thams cad ni nyon mongs pa can gyi chos rnams kun du 'byung ba dang mi mthun pa yin pas gnyen po yin te/_de'i phyir yang dag pa la yang dag par rtogs pa'i zhes bya ba smos te/_yang dag par phyin ci ma log par rtogs
[\[214b\]]
[\[214b.1\]]pa'o/_/de yang bye brag gis rnam pa gnyis te/_shes pa dang so sor rtog pa'o/_/shes pa yang rnam par smin pa dang /_lung dang bsam pa dang /_rtogs pa'i rgyu'i bye brag gis rnam pa bzhi'o/_/so sor rtog pa ni shes rab bstan pa dang bcas pa nyid do/_/bstan pa zhes bya ba
[\[214b.2\]]ni shes rab dang /_brtson 'grus dang ting nge 'dzin rnams la bya'o/_/de la shes rab kyi rdzas gnyis 'grogs mi srid pas brtson 'grus sam/_ting nge 'dzin dang mtshungs par ldan pa'i shes rab la so sor rtog pa zhes bya ste/_gang gi stobs kyis nyon mongs pa'i sa bon ma bton
[\[214b.3\]]ma bcom yang nyon mongs pa rnams kyi skabs mi 'byed pa'o/_/'dir tshig gi don ni 'di yin te/_yang dag pa ji lta ba bzhin du shes pa'i bdag nyid dang /_so sor rtog pa'i bdag nyid kyi shes pa khyad par can ni gti mug med pa zhes bya ste/_de'i phyir gti mug med pa ni nyes
[\[214b.4\]]par spyod pa la mi 'jug pa'i rten byed pa'i las can no/_/brtson 'grus gang zhe na/_le lo'i gnyen po ste/_dge ba la sems mngon par spro ba'o zhes bya ba la sbyor ba dman pa ni le lo ste/_snyom las byed ces bya ba'i tha tshig go de ni dge ba dang mi dge ba la sems mi spro ba'o/_/
[\[214b.5\]]de'i gnyen po ni brtson 'grus yin pas/_de'i phyir le lo bzhin du gnyi gar thal bar 'gyur ba rnam par gcad pa'i phyir/_brtson 'grus ni dge ba la sems mngon par spro ba'o zhes bya ba smos te/_nyon mongs pa can la spro ba ni ma yin no/_/nyon mongs pa can la spro ba ni smad
[\[214b.6\]]pa yin pa'i phyir le lo nyid do/_/nyon mongs pa can la shin tu goms pa'i phyir/_/rang gi ngang gis 'jug bzhin du de la spro bar bya ci dgos she na phal cher ni de lta mod kyi/_gang du spro ba la ltos pa yang cung zad yod do/_/de yang gang dang mtshungs par ldan na go cha dang /_sbyor ba
[\[214b.7\]]dang /_mi 'gong ba dang /_mi ldog pa dang /_chog par mi 'dzin pa dang /_dge ba'i chos gzhan rnams la yang sems mngon par spro ba de ni brtson 'grus te/_dge ba'i phyogs yongs su rdzogs par byed pa dang /_yongs su sgrub pa'i las can no/_/yongs su rdzogs par byed pa ni
[\[215a\]]
[\[215a.1\]]ji ltar dngos gzhi la 'jug pa lta bu'o/_/yongs su sgrub pa ni de nyid legs par yongs su sbyang bar byas pa'o/_/shin tu sbyangs pa gang zhe na/_gnas ngan len gyi gnyen po ste/_lus dang sems las su rung ba nyid do zhes bya ba la/_lus dang sems
[\[215a.2\]]kyi gnas ngan len ni las su mi rung ba nyid dang /_kun nas nyon mongs pa'i chos kyi sa bon rnams te go rims bzhin no/_/de med na ni shin tu sbyangs pa yod pa'i phyir gnyen po'o/_/shin tu sbyangs pa'i mtshan nyid ni lus dang sems las su rung ba nyid do/_/de la lus las
[\[215a.3\]]su rung ba ni lus kyi rang gi bya ba rnams la ldang ba yang ba gang las byung ba'o/_/sems las su rung ba ni yang dag pa'i yid la byed pa la zhugs pa'i sems kyi sim pa dang yang bar 'gyur ba'i rgyu sems las byung ba'i chos gzhan du gyur pa gang yin pa ste/_de dang ldan na dmigs
[\[215a.4\]]pa la sems thogs pa med par 'jug pas de'i phyir sems las su rung ba zhes bya ba'o/_/lus kyi reg bya'i khyad par dga' bas zin pa la lus shin tu sbyang bar rig par bya ste/_yid dga' na lus shin tu sbyangs par 'gyur ro zhes mdo las gsungs pa'i phyir ro/_/'dir
[\[215a.5\]]lus shin tu sbyangs pa sems las byung ba ma yin du zin kyang sems las byung ba'i skabs yin pas shin tu sbyangs pa yang dag byang chub kyi yan lag tu bshad do/_/yang na lus las su rung ba nyid ni sems las su rung ba sgrub par byed pa'i phyir te/_de'i phyir sems las
[\[215a.6\]]byung ba ma yin du zin kyang /_'dir lus las su rung ba nyid du brjod do/_/'di ni de'i dbang gis gnas 'gyur bas nyon mongs pa la sogs pa'i sgrib pa ma lus pa sel ba'i las can no/_/bag yod pa gang zhe na/_bag med pa'i gnyen po ste/_ma chags pa nas brtson
[\[215a.7\]]'grus kyi bar de dag la gnas nas mi dge ba'i chos spong zhing de'i gnyen po dge ba'i chos rnams kyang bsgom pa'o zhes bya ba la bag med pa ni/_gang gis nyon mongs pa rnams las sems mi srung zhing dge ba rnams 'bri bar byed pa'o/_/bag yod pa ni nyon mongs pa rnams spong zhing
[\[215b\]]
[\[215b.1\]]de'i gnyen po'i chos rnams kyang bsgom pa ste/_de'i phyir bag yod pa ni bag med pa'i gnyen por bstan pa'o/_/ma chags pa nas brtson 'grus kyi bar zhes bya ba ni ma chags pa dang /_zhe sdang med pa dang /_gti mug med pa dang /_brtson 'grus dang bcas par gzung /_ma
[\[215b.2\]]chags pa la sogs pa nas brtson 'grus la thug pa'i bar de dag la gnas pa ni brten pa dang /_gnas bcas nas mi dge ba'i chos rnams spong ba ste/_'dis ni ma chags pa la sogs pa thams cad bag yod par bstan pa yin no/_/mi dge ba'i chos rnams ni zag pa dang /_zag
[\[215b.3\]]pa'i gnas yul rnams su rig par bya'o/_/de la zag pa rnams sel ba dang /_rnam par gnon pa dang /_sa bon yang dag pa 'don pa'i bdag nyid ni spong ba'o/_/yul rnams ni yongs su spangs pas spong ngo /_/de'i gnyen po zhes bya ba ni mi dge ba'i chos kyi gnyen po
[\[215b.4\]]rnams te/_de dag kyang dge ba zag pa dang bcas pa dang /_zag pa med pa rnams so/_/sgom pa ni de dag goms par byed pa ste/_yang dang yang mngon du byed pa'o/_/'di ltar brtson 'grus dang bcas pa'i ma chags pa la sogs pa la brten nas mi dge ba'i chos rnams
[\[215b.5\]]spong zhing de'i gnyen po dge ba'i chos kyang sgom pa'i phyir/_brtson 'grus yan chad dang bcas pa'i ma chags pa la bag yod pa gdags te/_'dis ni gnas dang bcas pa'am/_rgyu dang bcas pa la bag yod pa gdags par bstan pa yin no/_/'di ni 'jig rten pa
[\[215b.6\]]dang /_'jig rten las 'das pa'i phun sum tshogs pa thams cad yongs su rdzogs par byed pa'i las can no/_/de la 'jig rten pa'i phun sum tshogs pa ni srid pa dang /_longs spyod kyi khyad par rnyed pa'o/_/'jig rten las 'das pa'i phun sum tshogs pa ni nyan thos la
[\[215b.7\]]sogs pa'i byang chub thob pa'o/_/btang snyoms gang zhe na/_ma chags pa nas brtson 'grus kyi bar de dag nyid la gnas shing zhes bya ba la sogs pa bag yod pa bzhin du 'dir yang bshad par bya'o/_/sems mnyam pa nyid dang zhes bya ba la sogs pa tshig gsum gyis ni
[\[216a\]]
[\[216a.1\]]btang snyoms kyi thog ma dang bar dang tha ma'i dus bstan to/_/de la bying ba dang rgod pa ni sems mi mnyam pa ste/_de med pas thog mar sems mnyam pa nyid do/_/de'i 'og tu mngon par 'du byed pa med cing bsgrim mi dgos par mnyam par gzhog pa'i
[\[216a.2\]]sems kyis ci rigs par mnyam par 'jug pa ni rnal du 'dug pa'o/_/de'i dus na ni bsgoms nas ring po ma lon pa'i phyir bying ba dang rgod pa 'byung bar dogs pa dang ldan no/_/de'i 'og tu bsgom pa khyad zhugs par gyur pas de'i mi mthun pa'i phyogs thag ring du gyur pa'i phyir gnyis
[\[216a.3\]]'byung du dogs pa med de/_bying ba dang rgod pa'i gnyen po'i rgyu rnams la rtsol ba mi byed pas/_sems lhun gyis grub par gnas so/_/gang gis nyon mongs pa can gyi chos rnams bsal nas zhes bya ba la gang gis zhes bya ba ni btang snyoms nyid dang sbyar ro/_/nyon mongs pa
[\[216a.4\]]can gyi chos rnams zhes bya ba ni 'dod chags la sogs pa dag dang bcas pa dag go/_/de dag bsal na yang mi skye ba'o/_/btang snyoms ni nyon mongs pa can du gnas pa dang mi mthun pas gdon mi za bar des 'dod chags la sogs pa 'byung ba'i gnas med do/_/de'i phyir des
[\[216a.5\]]bsal zhes brjod do/_/'di ltar nyon mongs pa can du gnas pa ni btang snyoms dang mi mthun pas de'i phyir btang snyoms la gnas pa ni nyon mongs pa can ma yin par gnas pa yin te/_de nyid kyi phyir btang snyoms ni kun nas nyon mongs pa'i skabs mi 'byed pa'i rten byed pa'i las can no/_/rnam par
[\[216a.6\]]mi 'tshe ba gang zhe na/_rnam par 'tshe ba'i gnyen po ste/_snying rje ba'o zhes bya ba la gsod pa dang 'ching ba la sogs pas tho mi 'tshams shing sems can rnams la gnod pa mi byed pa ni rnam par mi 'tshe ba'o/_/rnam par 'tshe ba'i gnyen po ni snying rje ba ste/_bsod nyams
[\[216a.7\]]bsrel ba'o/_/bsod nyams zhes bya ba ni bde ba ste/_bde ba bsrel zhes bya ba'i tha tshig go/_/snying rje can gyi pha rol sdug bsngal na sdug bsngal bar 'gyur ba'i phyir ro/_/'di yang bag yod pa bzhin du btags pa nyid do/_/zhe sdang med pa'i cha la btags pa'i phyir rdzas
[\[216b\]]
[\[216b.1\]]su yod pa ni ma yin no/_/tho mi 'tshams pa'i las can no/_/dge ba bcu gcig bshad zin to/_/nyon mongs pa drug brjod par bya ba de dag brjod par bya'o/_/'dod chags gang zhe na/_nye bar len pa'i phung po lnga la zhen pa dang lhag par chags pa'o zhes bya ba la zag pa dang
[\[216b.2\]]bcas pa'i gzugs dang /_tshor ba dang /_'du shes dang /_'du byed dang /_rnam par shes pa lnga ni gzugs dang /_tshor ba dang /_'du shes dang /_'du byed dang /_rnam par shes pa nye bar len pa'i phung po rnams so/_/de la gzugs nye bar len pa'i phung po ni khams
[\[216b.3\]]gnyis kyi gzugs tshor ba la sogs pa nye bar len pa'i phung bo bzhi ni khams gsum pa'i tshor ba la sogs pa'o/_/'dis srid pa gsum du srid pa skye ba'am/_yang srid pa'i las len pas na/_sred pa la nye bar len pa zhes bya'o/_/nye bar len pa las byung ba dang /_
[\[216b.4\]]nye bar len pa la rag lus pa dang /_de dag las nye bar len pa rnams 'byung bas nye bar len pa'i phung po rnams so/_/'jen pa dang 'dra bas zhen pa ste/_ji ltar 'bru mar la sogs pa'i snum ras la sogs pa'i gnas la zhugs te mched pa shin tu bsgrims kyang rang
[\[216b.5\]]gi gnas nas dbyung bar dka' ba de bzhin du/_'dod chags kyang rang gi dmigs pa la zhugs nas mched pa ni 'bad pa chen pos kyang dmigs pa de dang dbral bar dka' bas zhen pa zhes bya'o/_/lhag par chags pa ni de'i rang bzhin nyid do/_/yang na reg bya'i khyad par la yang
[\[216b.6\]]snum pa zhes bya ba yod pa de dang rnam par dbye ba'i phyir lhag par chags pa zhes bya ba smos so/_/'di ni sdug bsngal kun bskyed pa'i las can no/_/sdug bsngal nyid gsum dang ldan pa'i phyir ji ltar mthun mthun du khams gsum pa'i phung po lnga ni sdug bsngal du brjod de/_sdug
[\[216b.7\]]bsngal de yang 'dod pa dang gzugs dang gzugs med pa'i sred pa'i dbang gis mngon par 'grub pa de'i phyir 'dod chags kyi las ni sdug bsngal kun bskyed par bshad do/_/khong khro ba gang zhe na/_sems can rnams la kun nas mnar sems pa'o zhes bya ba la kun nas mnar sems
[\[217a\]]
[\[217a.1\]]pa ni sems can rnams la sems rtsub pa ste/_des non na sems can rnams la gsod pa dang /_bcing ba la sogs pa'i gnod pa bya bar sems pa'o/_/'di ni reg par mi gnas pa dang /_nyes par spyod pa'i rten byed pa'i las can no/_/reg
[\[217a.2\]]pa ni bde ba ste/_de dang lhan cig gnas pa ni reg par gnas pa'o/_/reg par gnas pa ma yin pa ni reg par mi gnas pa ste/_sdug bsngal dang lhan cig ces bya ba'i tha tshig go/_/kun nas mnar sems kyi sems yod na gdon mi za bar yid mi bde ba kun du 'byung ba'i
[\[217a.3\]]phyir sems la gdung bar 'gyur ro/_/sems kyi rjes su 'gyur ba'i phyir lus la yang gdung bar 'gyur ba nyid de/_de ltar de spyod lam thams cad du sdug bsngal dang bcas shing phongs pa dang bcas par gnas par 'gyur ro/_/zhe 'gras pa'i sems dang ldan pa ste/_nyes
[\[217a.4\]]par spyod pa gang dang yang ring ba ma yin pas khong khro ba ni reg par mi gnas pa dang nyes par spyod pa'i rten byed pa'i las can du bshad do/_/nga rgyal gang zhe na/_nga rgyal rnam pa bdun te zhes bya ba la/_nga rgyal ni thams cad kyang 'jig tshogs la lta ba la brten nas 'byung
[\[217a.5\]]ba'i sems khengs pa'i mtshan nyid de/_'di ltar phung po lnga po dag la bdag dang bdag gir dngos por sgro btags nas 'di ni bdag go 'di ni bdag gi'o zhes de dang de'i khyad par gyis bdag khengs shing gzhan dag las lhag par rlom sems pa'o/_/'di ni mi gus
[\[217a.6\]]pa dang /_sdug bsngal 'byung ba'i rten byed pa'i las can no/_/mi gus pa ni bla ma rnams dang /_gang zag yon tan can rnams la 'gying zhing lus dang ngag gi sri zhu med pa'o/_/sdug bsngal 'byung ba ni 'dir yang srid pa 'byung bar rig par bya'o/_/de ni sems khengs pa'i
[\[217a.7\]]ngo bo nyid du bye brag med kyang sems khengs pa'i rgyu'i bye brag gis rnam pa bdun du tha dad de/_nga rgyal ba dang /_che ba'i nga rgyal dang zhes bya ba la sogs pa'o/_/rigs dang shes rgya dang nor la sogs pas dma' ba bas rigs dang shes rgya dang nor la sogs pas bdag che'o snyam du
[\[217b\]]
[\[217b.1\]]sems khengs pa gang yin pa'am/_rigs la sogs pas mtshungs pa nyid la de dag dang bdag mtshungs so snyam du sems khengs pa gang yin pa de ni nga rgyal lo/_/che ba'i nga rgyal ni rigs dang shes rgya dang nor la sogs pas mtshungs pas gtong ba dang tshul khrims dang /_
[\[217b.2\]]nyams rtsal la sogs pas bdag che'o snyam pa'am/_rigs dang nor la sogs pas che ba la shes rgya dang nor la sogs pas bdag dang mtshungs so snyam du sems khengs pa gang yin pa ste/_'di ni che ba'i nga rgyal zhes bya'o/_/nga rgyal las kyang nga rgyal ni rigs dang shes
[\[217b.3\]]rgya dang nor la sogs pas che ba bas kyang rigs dang shes rgya dang nor la sogs pas bdag che'o snyam du sems khengs pa gang yin pa ste/_'di ni nga rgyal las kyang nga rgyal lo/_/nga'o snyam pa'i nga rgyal ni nye bar len pa'i phung po rnams la zhes bya la/_'dun pa dang 'dod chags ni
[\[217b.4\]]nye bar len pa ste/_ma 'ongs pa'i lus 'dod pa ni 'dun pa'o/_/lhag par chags pa ni 'dod chags so/_/de la ma 'ongs pa'i lus ni 'dun pa'i sgo nas len pa'o/_/da ltar gyi phung bo rnams la ni 'dod chags kyi sgo nas yongs su mi gtong bar len to/_/de'i phyir
[\[217b.5\]]'di gnyis ni nye bar len pa zhes bya ste/_'di dag dang ldan pa'i phung po rnams ni nye bar len pa'i phung po rnams so/_/nye bar len pa'i phung po bdag dang bdag gi dang bral ba de dag la bdag dang bdag gir mngon par zhen nas sems khengs pa gang yin pa ni nga'o snyam pa'i nga rgyal
[\[217b.6\]]lo/_/mngon pa'i nga rgyal gang zhe na/_gong ma'i khyad par thob par bya ba ma thob par bdag gis thob bo snyam du sems khengs pa gang yin pa'o zhes bya ba la mi'i chos ni 'dod chags dang /_zhe sdang dang /_gti mug la sogs pa dang /_des bskyed pa'i lus dang ngag dang yid kyi
[\[217b.7\]]las so/_/de'i gnyen por gyur pa ni bsam gtan dang snyoms par 'jug pa la sogs pa gang yin pa ste/_de dag ni mi'i chos rnams las gong ma'i khyad par zhes bya'o/_/de dag thob par bya ba ni rnyed par bya ba'o/_/khyad par thob par bya ba rnyed par bya ba de med par bdag gis
[\[218a\]]
[\[218a.1\]]gong ma'i khyad par thob par bya ba 'thob bo snyam du sems khengs pa gang yin pa de ni mngon pa'i nga rgyal lo/_/cung zad snyam pa'i nga rgyal ni rigs dang shes rgya dang nor la sogs pa khyad ches 'phags pa bas rigs la sogs pas bdag cung zad cig
[\[218a.2\]]gis chung ngo snyam du sems khengs pa gang yin pa'o/_/re zhig mtshungs pa dang mtshungs so snyam pa dang /_mtshungs pa bas khyad par du 'phags so snyam pa'am/_khyad par can bas kyang 'phags so snyam pa ni khengs pa'i gnas yin pas nga rgyal du rigs na/_bdag chung bar
[\[218a.3\]]mthong ba khengs pa'i gnas su ci'i phyir 'gyur na 'di ltar de la nga rgyal zhes bya zhe na/_khyad ches 'phags pa bas bdag cung zad gcig gis dma' bar 'dzin gyi ji ltar khyad che ba bzhin du/_dma' bar ni mi 'dzin pa'i phyir de nyid khengs pa'i gnas so/_/yang gang dag sems
[\[218a.4\]]can mchog dam pa'i tshogs kyi nang na bdag dma' bar 'gyur na'ang tha gi'o snyam du sems khengs pa dag kyang yod do/_/log pa'i nga rgyal gang zhe na/_yon tan ma yin pa dang ldan pa la bdag yon tan dang ldan no snyam du sems khengs pa gang yin pa'o zhes bya ba la/_yon
[\[218a.5\]]tan ni sbyin pa dang /_tshul khrims dang /_bzod pa la sogs pa ste/_de dag su la yon tan dang mi ldan pa'o/_/yang na yon tan ma yin pa ni 'chal ba'i tshul khrims la sogs pa ste/_su la yod pa de yon tan ma yin pa dang ldan pa'o/_/de lta bas na yon tan ma yin pa
[\[218a.6\]]dang ldan pa la bdag yon tan dang ldan no snyam pa'o/_/yon tan ma yin pa dang ldan zhes bya ba 'dis ni sbyin pa dang /_tshul khrims la sogs pa med par yon tan dang ldan pa nyid du khas blangs pa yin te/_de'i phyir dngos po med pas na log pa'i nga rgyal zhes bya'o/_/ma rig pa
[\[218a.7\]]gang zhe na/_las dang 'bras bu dang bden pa dang dkon mchog rnams mi shes pa ste/_de yang lhan cig skyes pa dang /_kun du brtags pa'o zhes bya ba de la lhan cig skyes pa ni nyon mongs pa gzhan dang mtshungs par ldan pa ma yin gyi ma 'dres pa'o/_/kun brtags pa ni the tshom dang /_
[\[218b\]]
[\[218b.1\]]log par lta ba dang /_tshul khrims dang brtul zhugs mchog tu 'dzin pa la sogs pa'i nyon mongs pa dang mtshungs par ldan pa'o/_/las mi shes pa ni bsod nams dang bsod nams ma yin pa dang /_mi g.yo ba'i las yod par mi shes pa gang yin pa ste/_mi rtogs pa dang /_
[\[218b.2\]]khong du mi chud pa'o/_/'di ni lhan cig skyes pa'i ma rig pa'o/_/bsod nams dang bsod nams ma yin pa dang /_mi g.yo ba'i las yod pa nyid la the tshom za ba'am/_bsod nams dang bsod nams ma yin pa dang mi g.yo ba'i las med do zhes skur pa 'debs pa dang /_bsod
[\[218b.3\]]nams la bsod nams ma yin par 'du shes pa rnams/_phyugs gsod cing mer 'jug pa la sogs pa byed pa dang /_bsod nams ma yin pa la bsod nams su 'du shes pa rnams phyugs gsod cing mer 'jug par byed pa dang /_the tshom za ba dang /_log par lta ba dang
[\[218b.4\]]mtshungs par ldan pa'i ma rig pa gang yin pa de ni/_kun du brtags pa'o/_/'di ni chos rnams la log par nges pa dang /_the tshom dang /_kun nas nyon mongs pa 'byung ba'i rten byed pa'i las can no/_/rtog pa'i bdag nyid kyi shes rab ni lta ba zhes bya ste/_de'i phyir 'jig rten
[\[218b.5\]]pa'i yang dag par lta ba la sogs pa la yang lta ba thal bar 'gyur bas/_'dir ni 'jig tshogs la lta ba la sogs pa lta ba lnga la bya bar bzhed par bstan pa'i phyir/_lta ba lnga ste zhes bya ba smos so/_/de dag kyang nyon mongs pa can nyid du bye brag med kyang dmigs pa dang rnam pa'i bye
[\[218b.6\]]brag gis tha dad par bstan pa'i phyir/_'jig tshogs la lta ba zhes bya ba rgya cher smos so/_/'jig par 'gyur bas 'jig pa'o/_/bsags pas tshogs te/_'jig pa'i ngang can mang po la lta ba 'di ni bdag dang bdag gi ba med par ming nyid kyis bstan pa yin te/_bdag ni rtag pa
[\[218b.7\]]dang /_gcig pu yin par bdag tu smra ba rnams khas len la/_'di ni mi rtag pa dang /_du ma'i yul du gyur pa'i phyir bdag yul ma yin par bstan pa yin no/_/nye bar len pa'i phung po rnams la zhes bya ba la sogs pa ni dge sbyong ngam bram ze gang la la dag bdag dang bdag gis
[\[219a\]]
[\[219a.1\]]rjes su lta bas rjes su lta ba dag ni nye bar len pa'i phung po lnga po 'di dag la'o zhes mdo las gsungs so/_/de dag gis kyang rang gi ngo bor ram/_'bras bu'i sgo nas bdag tu 'dogs grang na/_grangs can rnams ni bdag shes pa yod pa'i rang gi ngo bo yin
[\[219a.2\]]par sems te/_de dag kyang sems dang sems las byung ba'i rab tu dbye ba la mi mkhas pas sems dang sems las byung ba'i tshogs nyid kyi spyir shes pa yod pa zhes zer te/_de'i phyir de dag gi phung po bzhi la ni bdag yin pa dang /_gzugs kyi phung po la ni bdag gi yin par
[\[219a.3\]]rtogs so/_/blo'i 'jug pa ma gtogs par shes pa yod pa gzhan zhig yod par ni sems kyi nyams tha mal pas brjod pa'am rtogs par mi nus so/_/tshor ba la sogs pa yang de bzhin no/_/gcer bu pa kha cig ni shes pa'i rang gi ngo bo bdag yin no zhes zer te/_de dag gi
[\[219a.4\]]bdag dang bdag gir 'dzin pa yang gong du bshad pa bzhin du blta bar bya'o/_/bye brag pa la sogs pa ni lta ba nas sems pa'i bar gang yin pa dang /_de bzhin du tshor bar byed pa dang /_'dus te shes par byed pa dang /_dran par byed pa dang sems par byed pa dang /_rnam par shes par
[\[219a.5\]]byed pa gang yin pa de dag yin no zhes 'bras bu'i sgo nas bdag tu ston to/_/de dag kyang mig la sogs pa nyid la bdag tu mngon pa'i nga rgyal byed de/_ji ltar de med pa'i phyir mig ma gtogs par lta ba gzhan ni med do/_/mig la sogs pa'i rnam par shes pa la mthong ba la sogs
[\[219a.6\]]pa zhes bya ste/_de'i thun mong ma yin pa'i rgyu yin pa'i phyir mig gis mthong ngo zhes ston to/_/dper na sgra'i thun mong ma yin pa'i rgyu yin pas dril bu 'khrol lo zhes bya ba lta bu'o/_/'o na gang las mig gis gzugs mthong yang yid dga' bar yang mi 'gyur/_yid mi dga' bar
[\[219a.7\]]yang mi 'gyur zhes 'byung ba de la ji skad bya/_der yang 'dus pa'am rgyud gang la bdag gdags pa de nyid la mig gis gzugs rnams mthong ngo zhes bya'o/_/gzugs su snang ba nyid la gzugs mthong ngo zhes bya ste/_'di ltar de yod pa dang /_med pa la gzugs mthong ba dang /_
[\[219b\]]
[\[219b.1\]]mi mthong bar rnam par gzhag go/_/thos pa la sogs pa la yang de bzhin du brjod par bya'o/_/gang nas tshor bar byed pas tshor ba zhes bya ba nas/_de bzhin du rnam par shes par byed pas rnam par shes pa zhes 'byung ba der yang rnam par shes pa ma gtogs par rnam par shes pa
[\[219b.2\]]po dgag pa'i phyir dngos po tsam la byed pa por bstan to/_/tshor ba la sogs pa la yang de bzhin du brjod par bya'o/_/yang na ji ltar gong du bstan pa bzhin du yul du snang ba'i phyir byed pa por bstan to/_/dngos po thams cad ni skad cig ma yin pas byed pa'i dus na mi gnas
[\[219b.3\]]pa'i phyir bdag thob pa ma gtogs par byed pa gzhan med do/_/byed pa po med par ni bya ba med do/_/dngos po rnams bdag thob ma thag tu gal te 'jig par mi 'gyur na ni rgyu med pa'i phyir phyis kyang 'jig par mi 'gyur te/_'jig pa po dang /_'jig pa ni phyis kyang rang bzhin
[\[219b.4\]]bye brag tu gyur pa med pa'i phyir ro/_/'jig pa rgyu dang bcas pas yongs su rtog na yang 'jig pa po nyid dam/_de las gzhan pa zhig 'jig pa'i rgyur yongs su brtag grang na/_phyogs snga ma ltar na ni dngos po rnams bdag thob ma thag tu 'jig pa'am/_'jig pa med par
[\[219b.5\]]thal bar 'gyur te/_gang gzhan la mi ltos pa de ni sngar gang gi rgyur ma gyur pa de rang bzhin bye brag tu gyur pa med pas phyis kyang de'i rgyur mi 'gyur ba nyid do/_/phyogs cig shos ltar na yang 'jig pa'i rgyu nges pa med par 'gyur ro/_/'bras bu bzhin du 'jig pa rnams kyi rgyu la
[\[219b.6\]]yang nges pa yod do zhe na/_de ni de lta ma yin te/_'bras bu rnams ni phan tshun tha dad pa'i rang gi ngo bo yin pas de dag gi rgyu rnams kyi nus pa yang tha dad pa nges pa yod par 'gal ba med kyi/_'jig pa ni dngos por brjod pa med pas rang bzhin bye brag tu gyur pa med na nges pa 'di sus
[\[219b.7\]]byas/_de lta bas na 'jig pa thams cad kyi rgyu thams cad yin pa'am/_'jig pa la rgyu med pa zhig tu shes par bya'o/_/yang gal te 'jig pa 'jig pa'i rgyu'i snga rol na yod pa de ltar na ni 'jig pa'i rgyu don med pa dang /_dngos po rnams kyang zhig bzhin du skye bas zhig zin pa
[\[220a\]]
[\[220a.1\]]rnams skye bar thal bar 'gyur ro/_/ji ste 'jig pa 'jig pa'i rgyu rnams kyi snga rol na med na de lta na yang dngos po bzhin du dngos po med pa yang snga na med par thal bar 'gyur ro/_/gang la snga na med pa yod pa de ni gdon mi za bar dngos po yin pa'i
[\[220a.2\]]phyir zhig nas med par yang 'gyur ro/_/de ltar na dngos po dang dngos po med pa gnyis khyad par med pa'i phyir thams cad dngos po'i bdag nyid dam dngos po med pa'i bdag nyid du thal bar 'gyur ro/_/ji ste zhig nas med pa yang zhig nas med par 'gyur na/_de lta na ni zhig
[\[220a.3\]]nas med pa rnams thug pa med par 'gyur ba'i phyir de'i rgyu rnams kyang 'gyur ro/_/de ltar mi 'dod na ni gnyi ga yang rang bzhin bye brag tu gyur pa med pa'i phyir dngos po zhig nas med par yang 'dod par mi bya'o/_/bya ba yang dngos po las gzhan nam gzhan ma yin par
[\[220a.4\]]brtag grang na/_gal te gzhan ma yin na ni bdag nyid kyi byed pa po dang las su mi rigs so/_/gal te bdag thob nas bya ba byed na de ni de'i bdag nyid du gyur pa ma yin te/_gang zhig gang med par 'byung ba de ni de'i bdag nyid du gyur par mi rung ngo /_/bya bas stong na yang byed
[\[220a.5\]]pa por mi rung ngo /_/bya ba dang bral ba ni bya ba dang ldan pa las gzhan nyid yin na bya ba byed pa po'am/_las kyi bdag nyid du ji ltar 'gyur/_bya ba dang bral ba dang de dang ldan pa gnyis cig car du ma mthong ba'i phyir snga ma 'jig la phyi ma skye bar khas blang bar bya'o/_/ji ste
[\[220a.6\]]bdag ma thob na de ltar na yang byed pa po dang /_bya ba yang de'i bdag nyid du 'gyur bar mi rung ste/_gnyi ga med pa'i phyir ci yang ma yin no/_/gzhan yang gcig ni bya ba dang bral ba yin la cig shos ni bya ba dang ldan pa'i phyir byed pa po med do/_/byed pa po med na bya ba yang
[\[220a.7\]]med do/_/de ltar na rang gi ngang gis 'jig pa'i phyir skad cig pa nyid du khas blang ba yin no/_/byed pa po dang las gnyis las bya ba gud na yang med de/_byed pa po rnams kyis bya ba skyed la/_bskyed par bya ba yin pas na las nyid yin no/_/bya ba med par yang las dang byed
[\[220b\]]
[\[220b.1\]]pa por mi rung ste/_gdon mi za bar der bya ba gzhan yod par 'gyur ro/_/de la yang gzhan yod par 'gyur bas bya ba dang byed pa po rnams thug pa med par 'gyur ro/_/ji ste bya ba gzhan la mi ltos par bya ba skyed do zhe na/_de lta na ni bya ba gzhan dang bral ba'i rdzas nyid skyed
[\[220b.2\]]par ci'i phyir mi 'dod la/_don gzhan du gyur pa rang gi ngo bo dang nus pa yang ma mthong ba'i bya ba yongs su brtags pas ci zhig bya/_gal te yang byed pa po rnams kyis bya ba bskyed kyi rdzas ni ma yin na/_de lta na ni snga na med pa dang /_zhig nas med pa gnyis bya ba la yod kyi
[\[220b.3\]]rdzas la med par 'gyur te/_rdzas thams cad ni rtag pa'am med pa nyid du khas blang bar bya'o/_/gal te yang byed pa po rnams las bya ba gzhan zhig yin na sgrub pa bya ba dang bral bar 'gyur te/_de lta na ni bya ba la thug pa med pa dang sgrub pa yang med par 'gyur ro/_/
[\[220b.4\]]sgrub pa med pa'i phyir bya ba yang med par 'gyur te/_sgrub pa med na bya ba med do/_/yang gal te 'gro ba po las 'gro ba gzhan pa dang /_'bras rnams las tshos pa gzhan du gyur na/_de lta na ni sngon gyi gnas las 'gyur ba med pa'i phyir 'gro ba po yul gzhan du phyin pa med pa dang /_
[\[220b.5\]]'bras kyang gnas pa med par 'gyur ro/_/ji ste yang bya ba nyid rang gi gzhir 'gyur ba'i rgyu yin pas sngon gyi gnas las 'gyur ba ma bkag go zhe na/_'gyur ba zhes bya ba ni sngon las rang bzhin bye brag tu 'gyur ba yin la/_de yang gzhan du 'gyur ba med par mi 'byung ste/_de lta
[\[220b.6\]]bas na snga ma dang phyi ma gnyis cig car yod pa ma yin pas gdon mi za bar sngar zhig la dus tha dad pa med par phyi ma skye bar khas blang bar bya'o/_/de ltar na bya gzhi med pa dang mi gnas pa'i phyir 'gyur ba'i rgyur ga la 'gyur/_de lta bas na bdag thob ma thag tu 'jig pa can g.yo ba
[\[220b.7\]]med pa nang na byed pa'i skyes bu med par nye bar len pa'i phung po lnga po nyid yod pa tsam gyis snga ma med pa'i phung po gzhan rnams la rtag pa dang /_byed pa po dang za ba por 'dzin pa sngon du btang ba'i bdag dang bdag gir 'dzin gyi/_'di bdag dang bdag gi la ni ma yin no/_/bdag
[\[221a\]]
[\[221a.1\]]dang bdag gir zhes bya ba ni mthar 'dzin pa'i lta ba rnam par gcod pa'o/_/yang dag par rjes su lta ba zhes bya ba ni rnam par 'byed pa'o/_/shes rab nyon mongs pa can gang yin pa'o zhes bya ba ni rmongs par ma gyur na/_bdag med pa la bdag tu
[\[221a.2\]]'du shes par mi 'gyur te/_de'i phyir gti mug dang mtshungs par ldan pa dang phyin ci log tu gyur pa'i phyir nyon mongs pa can no/_/de la rang gi rgyud du gyur pa rnams la ni bdag tu yang dag par rjes su lta/_gzhan gyi rgyud du gyur pa dang ma zin pa rnams la ni bdag gir yang dag par
[\[221a.3\]]rjes su lta'o/_/gang gi tshe bdag gi rgyun du gyur pa rnams kyi phyogs gcig la bdag tu lta ba'i tshe gzhan la ni bdag gir lta'o/_/'di ni lta ba thams cad kyi rten byed pa'i las can no/_/de nyid kyi dbang du byas nas zhes bya ba ni 'jig tshogs la lta ba ste/_'jig tshogs la lta
[\[221a.4\]]ba'i stobs kyis de'i 'byung ba'i phyir 'jig tshogs la lta ba ni de la dbang byed do/_/rtag pa'am chad pa zhes bya ba ni 'jig tshogs la lta bas dngos po gang la bdag tu dmigs pa de nyid la ste/_rtag pa ni ther zug go/_/chad pa zhes bya ba la chad pa ni 'dir nying mtshams sbyor
[\[221a.5\]]ba med par 'jig pa'o/_/yang dag par rjes su lta ba'i shes rab nyon mongs pa can gang yin pa'o zhes bya ba ni snga ma bzhin du brjod par bya'o/_/'di ni dbu ma'i lam gyi nges par 'byung ba'i bar du gcod pa'i las can no/_/dbu ma'i lam ni rtag pa dang chad par 'dzin pa spangs
[\[221a.6\]]nas rten cing 'brel bar 'byung ba shes pa'o/_/rgyu'am 'bras bu'am byed pa la skur pa 'debs pa dang yod pa'i dngos po 'jig pa ste zhes bya ba la sogs pa de yang khyad par can la bya'i/_thams cad la ni ma yin no/_/'di ni dge ba'i rtsa ba gcod pa'i las can dang /_mi dge
[\[221a.7\]]ba'i rtsa ba dam du 'dzin pa'i rten byed pa'i las can no/_/lta ba mchog tu 'dzin pa gang zhe na zhes bya ba ni lta ba la sogs pa la dam par 'dzin pas lta ba mchog tu 'dzin pa'o/_/lta ba rnam pa gsum po de dag nyid ces bya ba ni 'jig tshogs la lta ba dang /_mthar 'dzin par lta ba
[\[221b\]]
[\[221b.1\]]dang /_log par lta ba'o zhes bya ba ni lta ba po'i lus zhes bya ba gang yin pa dag ste/_gang dag la brten nas lta ba rnams 'byung ba'o/_/de'i gnas la mchog dang gtso bo dang khyad par du 'phags pa dang dam pa zhes bya ba ni mchog la sogs pa'i sgra de dag don mtshungs mod kyi/_
[\[221b.2\]]gcig gis gcig bshad pa'i phyir smos so/_/'di ni lta ba ngan pa la mngon par zhen pa'i rten byed pa'i las can te/_lta ba'i mtshan nyid la mngon par zhen pa yon tan gyi ngo bor 'dzin pas de yongs su mi gtong ba'i sgro nas 'di ni lta ba thams cad kyi rten byed par bshad pa yin
[\[221b.3\]]no/_/tshul khrims dang brtul zhugs dang /_de'i gnas phung po rnams la zhes bya ba la/_'chal ba'i tshul khrims spong ba ni tshul khrims so/_/cha byad dang /_tshul dang /_lus dang /_ngag gi 'jug pa nges par byed pa ni brtul zhugs so/_/phung po gang dag la brten
[\[221b.4\]]nas tshul khrims sam brtul zhugs 'byung ba'i phung po de dag tshul khrims dang brtul zhugs kyi gnas so/_/lta ba ngan pa la yon tan du bzung nas de mngon du 'gro ba'i tshul khrims dang /_brtul zhugs la dam par 'dzin pa ni tshul khrims dang brtul zhugs mchog tu 'dzin
[\[221b.5\]]pa'o/_/de'i phyir tshul khrims dang brtul zhugs mchog tu 'dzin pas mchog tu 'dzin pa sngar bshad do/_/tshul khrims dang brtul zhugs 'dis sdig pa'i dri ma sel zhing dag par byed pas dag pa'o/_/'dis nyon mongs pa'i 'ching ba las grol bar byed pas grol ba'o/_/
[\[221b.6\]]'dis 'khor ba las nges par 'byin par byed pas nges par 'byung ba'o/_/nges par 'byin pa ni thar pa'i lam zhes bya ba'i tha tshig go/_/yang dag par rjes su lta ba zhes bya ba ni rtog pa'o/_/tshul khrims sam brtul zhugs bdag po la sogs pa'i rnam par mngon par zhen
[\[221b.7\]]pa'i bdag nyid kyi shes rab ni tshul khrims dang brtul zhugs mchog tu 'dzin pa'o/_/nyon mongs pa can ni phyin ci log tu dmigs pa'i phyir ro/_/'di ni ngal ba 'bras bu med pa'i rten byed pa'i las can no/_/the tshom gang zhe na/_bden pa la sogs pa la gang yid gnyis
[\[222a\]]
[\[222a.1\]]za ba'o zhes bya ba la sogs pa zhes bya bas ni las dang 'bras bu dang /_dkon mchog rnams bsdu'o/_/yin nam ma yin zhes som nyi yod pa ni yid gnyis za ba'o/_/'di shes rab las rang bzhin tha dad par blta bar bya ste/_'di ni dge ba'i
[\[222a.2\]]phyogs la mi 'jug pa'i rten byed pa'i las can no/_/'dod chags la sogs pa'i nyon mongs pa rnams la du zhig ni kun du brtags pa kho na yin/_du zhig lhan cig skyes pa dang /_kun du brtags pa yin zhe na/_lta ba gsum po de dag ni gong ma la yang 'gal bas de'i phyir 'og
[\[222a.3\]]ma zhes bya ba smos so/_/de dag kyang log par lta ba dang /_lta ba la mchog tu 'dzin pa dang /_tshul khrims dang brtul zhugs mchog tu 'dzin pa'o/_/'di dag nyi tshe kun du brtags pa yin par ma zad kyi/_the tshom yang kun du brtags pa'o/_/lhag ma ni lhan cig skyes pa dang /_
[\[222a.4\]]kun du brtags pa'o zhes bya ba ni gnyi ga'o/_/lhag ma rnams gang zhe na/_'dod chags dang /_khong khro ba dang /_gti mug dang /_nga rgyal rnams dang /_'jig tshogs la lta ba dang /_mthar 'dzin par lta ba'o/_/nyon mongs pa rnams bshad zin to/_/nye ba'i nyon mongs
[\[222a.5\]]pa rnams brjod dgos pas de dag bshad par bya'o/_/'phral du zhes bya ba ni da ltar byung ba la bya ste/_ma 'ongs pa dang 'das pa la ni ma yin no/_/gnod par byed pa la gnas te zhes bya ba ni gnod par byed pa gzung ste/_'dis ni khro bo'i yul bstan to/_/khro bo ni de ltar nyid
[\[222a.6\]]gnod par byed pa'i dngos po la 'jug gi/_/gzhan du ni ma yin no/_/sems kyi kun nas mnar sems pa'o zhes bya ba 'dis ni rnam par shes pa dang 'brel ba can dang rang gi ngo bo yang bstan to/_/'di ni kun nas mnar sems pa'i rang bzhin yin pas khong khro ba dang tha dad
[\[222a.7\]]pa ma yin mod kyi/_'di ni khong khro ba'i cha'i khyad par la btags pa'i phyir khong khro ba'i char gtogs pa nyid de/_'phral du gnod par byed pa'i dbang du byas nas sems can dang sems can ma yin pa'i yul la sems kyi kun nas mnar sems pa'o/_/dbyug pa len pa
[\[222b\]]
[\[222b.1\]]la sogs pa'i rten byed pa'i las can gang yin pa de khro ba zhes gdags so/_/khros pa'i 'og tu 'dis bdag la gnod pa 'di byas so zhes shar gnyer ba'i bdag nyid de'i mdud par 'dzin pa mi gtong bar rgyun du 'byung ba ni khon du 'dzin pa ste/_mi bzod pa'i rten byed pa'i las can no/_/
[\[222b.2\]]mi bzod pa ni gnod par byed pa la ji mi snyam par mi byed kyi/_phyir gnod pa byed 'dod ces bya ba'i tha tshig go/_/'di yang khro ba bzhin du zhe sdang gi gnas kyi khyad par la btags pa yin pas btags pa'i yod par rig par bya'o/_/'chags pa ni 'dun pa dang /_zhe sdang dang /_'jigs
[\[222b.3\]]pa la sogs pa bsal te/_de la phan par 'dod pa'i gleng bar byed pas dus su khyod 'di lta bu byed pa'o zhes bsnyad pa la gti mug gi char gtogs pas kha na ma tho ba mkhyud pa'o/_/'chab pa ni kha na ma tho ba mkhyud pa'i rnam pa yin pas gti mug gi char gtogs pa nyid de/_'di
[\[222b.4\]]ni 'gyod pa dang reg par mi gnas pa'i rten byed pa'i las can no/_/'di ni chos nyid yin te/_'di ltar kha na ma tho ba mkhyud na 'gyod par 'gyur ro/_/'gyod na gdon mi za bar yid mi bde ba dang mtshungs par ldan par 'gyur bas reg par mi gnas so/_/tshig brlang po zhes bya ba
[\[222b.5\]]ni mtshang 'bru ba'i tshul gyis zhe gcod pa dang /_tshig rtsub po zher 'debs par byed pa'i ngang tshul ni zher 'debs pa ste/_de'i dngos po ni zher 'debs pa nyid do/_/tshig brlang pos za ba dang 'dra bar tshig brlang por zher 'debs pa nyid ni 'tshig pa'o/_/'di yang khro ba dang /_khon du 'dzin
[\[222b.6\]]pa sngon du 'gro ba sems kyi kun nas mnar sems pa'i rang bzhin yin pas khong khro ba'i char gtogs pa nyid de/_rdzas su yod pa ni ma yin no/_/'di ni ngag gi nyes par sbyong ba skyed pa'i las can dang /_reg par mi gnas pa'i las can te de dang ldan pa'i gang zag dang 'grogs par dka'
[\[222b.7\]]ba'i phyir ro/_/phrag dog ni rnyed pa dang /_bkur sti dang /_tshigs su bcad pa dang /_rigs dang /_tshul khrims dang /_thos pa la sogs pa'i yon tan mthong nas zhe sdang gi char mngon par gtogs pa'i sems khong nas 'khrugs pa ste/_rang gi bsam pa la khyab par 'khrug pas khong nas
[\[223a\]]
[\[223a.1\]]'khrug pa'o/_/'di ni yid mi bde ba dang /_reg par mi gnas pa'i las can no/_/zin pa'i dngos po chos dang zang zing dang mkhas pa'i bdag nyid rnams gang gi phyir mchod pa dang /_phan 'dogs par 'dod pas 'dod pa'am/_mi 'dod pa la yang rung ste sbyin par byed
[\[223a.2\]]pa de ni sbyin pa'o/_/de yod na sbyin pa med par 'gyur ba'i phyir de dang mi mthun pa zhes bya'o/_/rnyed pa dang bkur sti la zhen nas 'tsho ba'i yo byad rnams la 'dod chags kyi shas kyis sems kyis kun tu 'dzin pa dang /_yongs su mi gtong bar 'dod pa ni ser sna'o/_/'di ni yo byad ma
[\[223a.3\]]bsnyungs pa'i rten byed pa'i las can no/_/yo byad ma bsnyungs pa ni ser snas yo byad mi mkho ba rnams kyang sogs pa'i phyir ro/_/rgyu gang zhe na/_gzhan la slu ba'i yang dag pa ma yin pa'i don ston pa'o zhes bya ba ni rnyed pa dang /_bkur sti la lhag par chags pas gzhan la
[\[223a.4\]]slu ba'i bsam pas tshul khrims la sogs pa'i don gzhan du gnas la gnas gzhan du ston pa ste/_'di ni 'dod chags dang gti mug gnyis kyis yang dag pa ma yin pa'i yon tan ston pas na de gnyis 'dus pa la gdags te/_khro bo la sogs pa bzhin du btags pa nyid yin gyi/_
[\[223a.5\]]rdzas su ni med do/_/log pas 'tsho ba'i rten byed pa'i las can te/_lus dang ngag gi tshul 'chos pas zin pa'i mal cha la sogs pa nye bar 'tsho'i/_yang dag pa'i rtsol bas rnyed pas ni ma yin pa ni log pas 'tsho ba zhes bya'o/_/g.yo gang zhe na/_bdag gi nyes pa bcab pa'i thabs
[\[223a.6\]]bzung ba ste/_sems gya gyu ba'o zhes bya ba la bdag gi nyes pa bcab pa'i thabs ni gzhan mgo rmongs par byed pa ste/_de yang gzhan nas gzhan du bsgyur zhing gtam rlung skur ba dang /_bsal bar mi byed pa'o/_/de'i phyir g.yo dang 'chab pa gnyis tha dad de/_de ni dngos su mkhyud
[\[223a.7\]]par byed pa'o/_/'di ni bdag gi nyes pa bcab pa'i thabs bzung ba ste/_de'i rgyu yin pa'i phyir ro/_/sems gya gyu ba ni mi drang ba ste/_de dang ldan na sems lam drang por mi 'jug go/_/'di ni rnyed pa dang bkur sti la lhag par chags nas 'dod chags dang gti mug de gnyis kyi bdag
[\[223b\]]
[\[223b.1\]]gi nyes pa bcab pa'i phyir mgo rmongs par byed pas de gnyis 'dus pa la de gdags so/_/'di ni yang dag pa'i gdams ngag rnyed pa'i bar du gcod pa'i las can no/_/yang dag pa'i gdams ngag ni gang rnyed na tshul bzhin yid la byed pa ste/_de'i bar chad byed pa'o/_/rgyags pa
[\[223b.2\]]gang zhe na/_bdag gi phun sum tshogs pa la chags pa'i bar du dga' ba ste/_sems yongs su 'dzin pa'o zhes bya ba ni rigs dang nad med pa dang /_gzugs dang /_lang tsho la bab pa dang /_stobs dang /_phyug pa dang /_blo dang /_yid gzhungs pa la sogs pa mchog tu gyur pa ni rang
[\[223b.3\]]gi phun sum tshogs pa'o/_/rab tu dga' ba ni dga' ba'i bye brag go/_/sems yongs su 'dzin pa zhes bya bas ni dga' ba'i bye brag nyid ston te/_dga' ba'i bye brag gang gis sems rang dbang med par byed pa des de bdag gi dbang du bya ba byed pas yongs su 'dzin par 'gyur te/_
[\[223b.4\]]de'i phyir sems yongs su 'dzin pa zhes bshad do/_/'dir ni mdor na dga' ba'i bye brag dang ldan pa'i sred pa'i rnam pa la rgyags pa zhes bya'o/_/'di ni nyon mongs pa dang nye ba'i nyon mongs pa thams cad kyi rten byed pa'i las can no/_/rnam par 'tshe ba ni/_gsad pa dang /_bcing
[\[223b.5\]]ba dang /_brdeg pa dang /_bsdigs pa la sogs pa gnod pa sna tshogs kyis/_sems can rnams la 'tshe bas rnam par 'tshe ba ste/_'dis gsad pa dang /_bcing ba la sogs pas sems can rnams la rnam par tho 'tshams pas sdug bsngal dang yid mi bde ba skyed pa'i phyir/_
[\[223b.6\]]rnam par tho 'tshams pa'o/_/de ni khong khro ba'i char gtogs pa ste/_snying brtse ba med pa dang /_snying rje med pa dang /_brtse ba med pa'o/_/snying brtse ba med pa la sogs pa 'di dag kyang gsod pa la sogs pa bdag nyid kyis byed pa dang /_byed du 'jug pa dang gzhan dag byed pa mthong
[\[223b.7\]]ngam/_thos na rjes su yi rang ba rnams dang go rims bzhin du sbyar bar shes par bya'o/_/yang na gcig gis gcig bshad do/_/'di ni mdor na khong khro ba'i char gtogs pa ste/_sems can rnams la sems rtsub pa dang /_sems can rnams la rnam par tho 'tshams
[\[224a\]]
[\[224a.1\]]ba'i las can ni rnam par 'tshe ba zhes bya'o/_/ngo tsha med pa ni 'di la ngo tsha med pa ste/_de gang dang ldan na de skad ces bya ba de ngo tsha shes pa'i mi mthun pa'i phyogs su gyur pa ni ngo tsha med pa ste/_las de bdag gi cha ma yin pa shes kyang gang kha na ma tho bas mi 'dzem
[\[224a.2\]]pa de ngo tsha med pa'o/_/'dis khrel ltas byed pas khrel yod pas te/_de las bzlog pa ni khrel med pa'o/_/'di gnyis ni nyon mongs pa dang /_nye ba'i nyon mongs pa thams cad kyi grogs byed pa'i las can no/_/bya ba ngan pa thams cad kyi rgyu 'dod chags dang /_zhe sdang dang /_gti
[\[224a.3\]]mug gi rnam pa rnams ji ltar mthun mthun du gdags te/_'dod chags dang /_zhe sdang gnyis cig car mi 'byung ba'i phyir ro/_/'di gnyis ni rang gi rgyud ni med do/_/rmugs pa gang zhe na/_sems las su mi rung ba ste/_blong ba nyid do zhes bya ba la blong ba nyid ni rnam grangs gzhan
[\[224a.4\]]gyis bstan pa'o/_/blong ba'i dngos po ni blong ba nyid de/_de dang ldan na sems blun par gyur nas mi g.yo ba bzhin du dmigs pa rtogs par mi nus pa'o/_/'di yang nyon mongs pa dang /_nye ba'i nyon mongs pa thams cad kyi grogs byed pa'i las can no/_/gti mug gi cha la gdags
[\[224a.5\]]pas btags pa nyid yin gyi rdzas su ni ma yin no/_/rgod pa gang zhe na/_sems ma zhi ba'o zhes bya ba la zhi ba ni zhi gnas te/_de dang mi mthun pa ni ma zhi ba'o/_/de yang 'dod chags dang mthun pa sngon dgod dgod pa dang /_rtse rtse ba la sogs pa dran pa'i 'dod chags kyi char
[\[224a.6\]]gtogs pa sems ma zhi ba'i rgyu ste/_zhi gnas kyi bar du gcod pa'i las can no/_/dad pa'i mi mthun pa'i phyogs zhes bya ba la/_dad pa ni yod pa dang /_yon tan can dang /_nus pa rnams la mngon par yid ches pa dang /_dang ba dang 'dod pa'o/_/de las bzlog pa ni ma dad
[\[224a.7\]]pa ste/_dad pa med pa ni sbyor ba la 'dun pa med pas le lo'i rten byed pa'i las can no/_/nyal ba dang gnyid pa dang 'phres pa'i bde ba la brten nas gti mug gi char gtogs pas lus dang ngag dang yid kyi las dge ba la sems mi spro ba de ni le lo ste/_ngan pa la sbyor bas ni le lo'o/_/
[\[224b\]]
[\[224b.1\]]brtson 'grus kyi mi mthun pa'i phyogs zhes bya ba la brtson 'grus ni dge ba'i phyogs la sbyor ba la sems mngon par spro ba'o/_/de'i mi mthun pa'i phyogs yin pas le lo ste/_dge ba'i phyogs la sbyor ba'i bar du gcod pa'i las can no/_/bag med pa ni chags pa dang zhe sdang
[\[224b.2\]]dang gti mug ji skad du bshad pa rnams la btags te mi dge ba 'phel ba dang dge ba 'grib pa'i rten byed pa'i las can no/_/brjed ngas pa gang zhe na/_dran pa nyon mongs pa can de zhes bya ba la nyon mongs pa zhes bya ba ni nyon mongs pa dang mtshungs par ldan pa'o/_/dge ba la mi gsal
[\[224b.3\]]ba zhes bya ba la/_nyon mongs pa dang mtshungs par ldan pa'i dran pa ni nyon mongs pa dang yul tha dad pa ma yin pas dge ba la sems gsal bar byed mi nus te/_g.yeng ba'i rten byed pa'i las can no/_/rnam par g.yeng ba ni 'dis sems sna tshogs su g.yeng bar byed pa'o/_/
[\[224b.4\]]'dod chags dang /_zhe sdang dang gti mug de dag gis sems ting nge 'dzin gyi dmigs pa las phyi rol du 'phro bar byed pa ste/_de dag la ji ltar mthun mthun du nye ba'i nyon mongs pa'i bdag nyid kyi g.yeng ba gdags so/_/'dod chags dang bral ba'i bar du gcod pa'i las
[\[224b.5\]]can no/_/shes bzhin ma yin pa gang zhe na/_nyon mongs pa dang mtshungs par ldan pa'i shes rab ste/_des lus dang /_ngag dang yid kyi spyod pa 'gro ba dang ldog pa la sogs pa la mi shes bzhin du 'jug pa ste/_bya ba dang bya ba ma yin pa mi shes pas ltung ba'i rten byed pa'i
[\[224b.6\]]las can no//_//phung po lnga'i rab tu byed pa bye brag tu bshad pa/_bam po gsum pa/_'gyod pa gang zhe na/_yid la gcags pa'o zhes bya ba la ngan pa byas pas 'gyod de de'i dngos po ni 'gyod pa nyid do/_/ngan pa byas pa'i yul la sems mi dga' ba ste/_sems
[\[224b.7\]]las byung ba'i skabs yin pas 'gyod pa zhes bya'o/_/'dod pa dang mi 'dod pa dang /_dge ba dang /_mi dge ba dang /_lung du ma bstan pa dang /_dus dang dus ma yin pa dang /_rigs pa dang mi rigs pa byas sam ma byas kyang rung ste/_gti mug gi char gtogs pa'i sems kyi yid
[\[225a\]]
[\[225a.1\]]la gcags pa ni 'gyod pa ste/_'di ni sems gnas pa'i bar du gcod pa'i las can no/_/mngon par dga' ba sngon du 'gro ba'i byed pa gang yin pa de ni 'dod pa'o/_/mi 'dod pa ni gzhan dag gis nan gyis byed du bcug pa gang yin pa dang /_nyon
[\[225a.2\]]mongs pa'i zil gyis non nas byed pa gang yin pa'o/_/dus ni ji srid du ma spangs pa'o/_/dus ma yin pa ni de las thal ba'o/_/rigs pa ni gnas yin pa'o/_/mi rigs pa ni gnas ma yin pa'o/_/de la rnam pa gsum ste/_dge ba dang mi dge ba dang lung du ma bstan pa'o/_/
[\[225a.3\]]'dir ni gti mug gi char gtogs pa'i nye ba'i nyon mongs pas bsdus pa kho na gzung ngo /_/gnyid gang zhe na/_'jug pa rang dbang med par sems sdud pa'o zhes bya ba la 'jug pa ni dmigs pa la 'jug pa'o/_/de yang sems kyi rang dbang med pa gang las 'byung ba nyid ces
[\[225a.4\]]bya'o/_/yang na lus 'dzin mi nus pa'i sems kyi 'jug pa rang dbang med pa de gang las byung ba de gnyid ces bya'o/_/gzhan gyis kyang sems kyi 'jug pa rang dbang med par 'gyur bas de'i phyir sems sdud pa zhes bya ba smos so/_/gzhan gyis kyang sems sdud par 'gyur
[\[225a.5\]]bas sems kyi 'jug pa rang dbang med pa zhes bya ba smos so/_/sems sdud pa ni mig la sogs pa'i dbang bo'i sgo nas mi 'jug pa'o/_/de yang dge ba dang mi dge ba dang /_lung du ma bstan pa'o/_/gnyid kyi rgyu ni nyam chung ba dang /_ngal ba dang /_lus lci ba dang /_mun pa'i mtshan
[\[225a.6\]]ma yid la byed pa la sogs pa la brten nas gti mug gi char gtogs pa 'byung ste/_bya ba shor ba'i rten byed pa'i las can no/_/'dir ni mi dge ba nyid gti mug gi char gtogs pa yin gyi gzhan ni ma yin no/_/rtog pa gang zhe na/_kun du tshol ba'i yid kyi brjod pa ste/_sems
[\[225a.7\]]pa dang shes rab kyi bye brag ces bya ba la kun du tshol ba ni 'di ci yin zhes kun du rtog pa'i rnam par zhugs pa'o/_/yid kyi rang bzhin gyi brjod pa ni yid kyi brjod pa'o/_/brjod pa dang 'dra bas brjod pa ste don brjod pa'o/_/sems pa dang shes rab kyi bye brag ces bya ba la
[\[225b\]]
[\[225b.1\]]sems pa ni gang gis sems kun du g.yo bar byed pa'i bdag nyid yin la/_shes rab ni yon tan dang nyes pa 'byed pa'i rnam pa yin pas de'i dbang gis kyang sems 'jug pas na bar 'ga' sems dang sems pa la rtog pa gdags/_'ga' ni shes rab dang sems la ste/_
[\[225b.2\]]mngon par mi rtog pa dang /_mngon par rtogs pa'i dus dang go rims bzhin no/_/yang na sems pa dang shes rab nyid la gdags te/_de'i dbang gis de ltar 'jug pa'i phyir ro/_/tshul 'di ni dpyod pa la yang blta bar bya'o/_/sems rtsing ba'o zhes bya ba la che long ste/_
[\[225b.3\]]dngos po tsam kun du tshol ba'i rnam pa yin pa'i phyir ro/_/dpyod pa gang zhe na/_so sor rtog pa yid kyi dpyod pa ste zhes bya ba ni sngar khong du chud pa la 'di ni 'di'o zhes dpyod pa'i rnam pa yin pa'i phyir ro/_/de bzhin du gang sems zhib pa'o zhes bya ba la de bzhin du zhes bya
[\[225b.4\]]ba ni/_sems pa dang shes rab kyi bye brag go/_/dngos po la so sor rtog pa'i rnam pa yin pas zhib pa zhes bya'o/_/'di gnyis ni reg par gnas pa dang /_reg par mi gnas pa'i rten byed pa'i las can no/_/'di gnyis ni sems rtsing ba dang zhib par rnam par gnas
[\[225b.5\]]pa tha dad du dbye'o/_/'du byed kyi phung po ni tshor ba dang 'du shes las gzhan pa sems las byung ba'i bdag nyid dang /_sems dang ldan pa ma yin pa'i 'du byed kyi bdag nyid do zhes bshad pa de la sems las byung ba rnams bshad zin to/_/da ni sems dang ldan pa ma
[\[225b.6\]]yin pa'i 'du byed rnams brjod dgos pas de'i phyir/_sems dang ldan pa ma yin pa'i 'du byed rnams gang zhe na zhes bya ba smos te/_dris pa bzhin du gang dag gzugs dang sems dang sems las byung ba'i gnas skabs la gdags pa ste/_de nyid dang gzhan du mi gdags so
[\[225b.7\]]zhes de dag spyir bstan te/_de dag ni mi ldan pa'i 'du byed yin par skabs kyis sbyar ro/_/gzugs la sogs pa'i gnas skabs pas rang gi ngo bo gud na med pas/_de dag ni gzugs la sogs pa'i gnas skabs la tha snyad gdags pa'i phyir btags pa'o/_/de'i phyir rten
[\[226a\]]
[\[226a.1\]]dang bcas pa yin pas gnas skabs bzhin du de nyid dang gzhan du mi gdags te/_gnas skabs dang gnas skabs can gcig dang /_du ma nyid du thal bar 'gyur ba'i phyir dang /_gnas skabs can la 'bras bu rtag par thal bar 'gyur ba'i phyir
[\[226a.2\]]ro/_/de ltar spyir bstan nas khyad par khong du chud par 'dod nas/_de dag kyang gang zhe na zhes dris pa dang thob pa dang 'du shes med pa'i snyoms par 'jug pa dang zhes bya ba de dag gi khyad par rgya cher bstan to/_/de lta bu'i cha dang mthun pa dag go zhes bya ba ni de lta bu'i rang bzhin can
[\[226a.3\]]dag ste/_gzhan gang dag gzugs dang sems dang sems las byung ba'i gnas skabs la gdags pa ste/_de dag kyang ldan pa ma yin pa'i 'du byed rnams su rig par bya'o/_/de dag kyang gang zhe na/_'jug pa dang /_so sor nges pa dang /_'byor pa dang /_mgyogs pa dang /_
[\[226a.4\]]go rims dang /_rus dang /_yul dang /_grangs dang /_tshogs pa zhes bya ba la sogs pa'o/_/da ni tshogs pa la sogs pa'i rang gi ngo bo so sor dmigs kyis dbye ba'i phyir/_thob pa gang zhe na zhes bya ba la sogs pa dris pa dang /_rnyed pa dang ldan pa'o zhes bya ba la sogs
[\[226a.5\]]pa smos so/_/sngon ma thob pa thog ma nyid du thob pa ni rnyed pa'o/_/rnyed pa rnams skad cig gnyis pa la sogs par yod pa ni ldan pa ste/_yang dag par rjes su 'gro ba ni ldan pa zhes bya'o/_/de ltar na thob pa'i sgra ni rnyed pa dang ldan pa la yang snyegs par bstan pa yin no/_/de yang
[\[226a.6\]]sa bon dang dbang dang mngon du gyur pa dang /_rnam pa gsum du dbye'o/_/ci rigs su sbyar ro zhes bya ba de la rigs pa ni 'di yin te/_skad cig dang po thob pa nas brtsams te dbang gi dus kyi bar du sa bon zhes bya ste/_de ltar na sa bon ni rnyed pa dang ldan pa gnyi gar brjod pa yin no/_/
[\[226a.7\]]dbang dang mngon du gyur pa ni ldan pa yin no/_/sa bon ci la bya zhe na/_dge ba dang mi dge ba dang /_lung du ma bstan pa'i chos rnams kyi rnam par shes pa la ma 'ongs pa na de dang rigs gcig pa'i chos kyi rgyu bskyed pa'i nus pa'i bye brag ni sa bon no/_/sa bon rnyed nas de la rag las pa'i
[\[226b\]]
[\[226b.1\]]phyir mngon du ma gyur kyang de'i sa bon gang yin pa de thob pa zhes bya'o/_/dbang ni de'i rkyen la ltos nas rgyun gyi 'bras bu bsgrub pa'i gnas skabs so/_/mngon du gyur pa ni de'i 'bras bu grub pa'i dus so/_/'du shes med pa'am 'du shes med pa rnams kyi ste/_'du shes
[\[226b.2\]]med par snyoms bar 'jug pa'am/_'du shes med pa rnams kyi snyoms par 'jug pa ni/_'du shes med pa'i snyoms par 'jug pa'o/_/dge rgyas kyi 'dod chags dang bral ba ni bsam gtan gsum pa'i 'dod chags dang bral ba'o/_/bsam gtan gsum pa ni
[\[226b.3\]]dge chung dang tshad med dge dang dge rgyas so/_/de la gang dge rgyas las 'dod chags dang bral ba de ni bsam gtan gsum pa las 'dod chags dang bral ba'o/_/gong ma ma yin pa ni bsam gtan gsum pa las gong du gyur pa bsam gtan bzhi pa ste/_bsam gtan bzhi
[\[226b.4\]]pa la 'dod chags dang ma bral zhes bya ba'i tha tshig go/_/'byung ba'i 'du shes sngon du btang ba zhes bya ba ni 'byung ba'i 'du shes sngon du btang ba'i yid la byed pa su la yod pa de 'byung ba'i 'du shes sngon du btang ba ste/_'du shes med pa la thar bar 'du shes pa'am/_snyoms
[\[226b.5\]]par 'jug pa la de'i lam du 'du shes pa rnams 'du shes med pa'i snyoms par 'jug pa la snyoms par 'jug go/_/de'i phyir 'byung ba'i 'du shes ni thar pa'i 'du shes sam/_de'i lam du 'du shes pa'o/_/'dir ni sun 'byin pa'i rnam pa la 'byung ba'i 'du shes sngon du
[\[226b.6\]]btang ba'i yid la byed pa zhes bya bar 'dod de/_de nyid kyi phyir sems dang sems las byung ba 'gags su zin kyang 'du shes med pa nyid la 'du shes med pa'i snyoms par 'jug pa zhes bstan te/_'di ltar 'du shes nyid la sun 'byin pas sems dang sems las byung ba ma lus
[\[226b.7\]]par 'gag pa'i gnas skabs su 'gyur ro/_/sems dang sems las byung ba'i chos brten pa ma yin pa rnams gang 'gog pa'o zhes bya ba la brten pa ma yin pa rnams ni 'jug pa'i rnam par shes par bsdus pa mtshungs par ldan pa dang bcas pa rnam par shes pa'i tshogs
[\[227a\]]
[\[227a.1\]]drug po dag ste/_gang gi phyir sems med pa'i dus thams cad na med pa dang /_sems dang bcas pa'i dus rnams na yang gang gi phyir ni rtag tu yod pa ma yin pa de dag brtan pa ma yin pa rnams so/_/brtan pa ni kun gzhi rnam par shes pa dang /_nyon
[\[227a.2\]]mongs pa can gyi yid mtshungs par ldan pa dang bcas pa ste/_gtan du yod pa'i phyir ro/_/zag pa med pa'i lam gyi bden pa la snyoms par 'jug pa'i dus dang /_'gog pa la snyoms par 'jug pa'i dus dang /_mi slob pa'i dus ma gtogs par dus gzhan kun na yod
[\[227a.3\]]pa'i phyir brtan pa ma yin pa rnams zhes bye brag smos so/_/gang 'gog pa zhes bya ba ni snyoms par 'jug pa'i sems kyis byas pa ste/_'dis 'gag par byed pas na 'gog pa'o/_/dus gzhan na sems dang sems las byung ba brtan pa ma yin pa kun du 'byung
[\[227a.4\]]ba dang mi mthun pa'i lus kyi gnas skabs kyi bye brag la bya ste/_de ltar na lus kyi gnas skabs kyi bye brag la 'du shes med pa'i snyoms par 'jug pa la gdags par bstan pa yin no/_/snyoms par 'jug pa'i sems kyis de ma thag pa'i sems gzhan skye ba dang mi mthun
[\[227a.5\]]pa'i lus skyed pa'i phyir snyoms par 'jug pa'i sems kyis byas pa zhes bya'o/_/'gog pa'i snyoms par 'jug pa gang zhe na/_ci yang med pa'i skye mched kyi 'dod chags dang bral ba srid pa'i rtse mo las gyen du bskyod pa'o zhes bya ba ni/_srid pa'i rtse mo las gyen du ma bskyod kyang
[\[227a.6\]]ci yang med pa'i skye mched kyi 'dod chags dang bral ba'i so so skye bo'i yang yod pas de'i phyir srid pa'i rtse mo las gyen du bskyod pa zhes bya ba smos so/_/srid pa'i rtse mo las gyen du bskyod pa ci yang med pa'i skye mched kyi 'dod chags dang bral ba kha cig_/'bras bu la gnas pa dang
[\[227a.7\]]'jug pa yang yod pas/_de'i phyir ci yang med pa'i skye mched kyi 'dod chags dang bral ba zhes bya ba smos so/_/gong ma'i 'dod chags dang bral ba zhes ma brjod pa ni srid pa'i rtse mo'i 'dod chags dang bral ba dgra bcom pa yang 'gog pa la snyoms par 'jug pa yod pa'i phyir ro/_/
[\[227b\]]
[\[227b.1\]]ci yang med pa'i skye mched kyi 'dod chags dang bral ba dang srid pa'i rtse mo las gyen du bskyod pa zhes bya ba gnyi ga smos pas ni 'di 'phags pa phyir mi 'ong ba'am/_dgra bcom pa'i snyoms par 'jug pa yin gyi/_so so'i skye bo ni ma yin par bstan pa yin no/_/so so'i skye bo ni srid
[\[227b.2\]]pa'i rtse mo las gyen du mi bskyod do/_srid pa'i rtse mo las gnyen po 'jig rten las 'das pa'i lam med pa'i phyir ro/_/mthong ba'i lam zag pa med pa ni srid pa'i rtse mo'i gnyen po yin te/_de'i phyir 'phags pa nyid mthong bas spang bar bya ba'i nyon mongs pa spangs pa dang /_
[\[227b.3\]]bsgom pas spang bar bya ba'i nyon mongs pa'i phyir ma chags pas srid pa'i rtse mo las bskyod pa'o/_/gnas pa'i 'du shes sngon du btang ba'i yid la byed pas zhes bya ba la 'gog pa'i snyoms par 'jug pa ni 'du shes med pa'i snyoms par 'jug pa bzhin du 'byung ba'i 'du shes
[\[227b.4\]]sngon du btang ba'i yid la byed pas snyoms par 'jug pa ma yin gyi gnas pa'i 'du shes sngon du btang bas so/_/'gog pa'i snyoms par 'jug pa ni srid pa'i rtse mo pa ste/_'phags pa rnams ni srid pa las 'byung ba'i 'du shes mi 'jug gi_/_'du shes dang tshor bas yongs
[\[227b.5\]]su skyo nas de med pa'i phyir 'gog pa'i snyoms par 'jug pa la zhi bar gnas pa'i 'du shes su 'gyur ro/_/gnas su mnyam pa'i 'du shes ni gnas pa'i 'du shes so/_/'dis gnas par byed pas gnas pa ste/_dus gzhan du sdod ces bya ba'i tha tshig go/_/snyoms par 'jug
[\[227b.6\]]pa'i khyad par mya ngan las 'das pa dang 'dra bas gnas par bya'o snyam pa'i 'du shes mngon par 'du byed pa'i yid la byed pa ni gnas pa'i 'du shes sngon du btang ba'i yid la byed pa zhes bya'o/_/srid pa'i rtse mo pa de ni phra ba'i phra ba ste/_de ma thag tu 'gog pa'i snyoms par 'jug pa mngon
[\[227b.7\]]du 'gyur ba'i phyir ro/_/brtan pa ma yin pa rnams zhes bya ba ni 'gog pa la snyoms par 'jug pa rnams kyi 'jug pa'i rnam par shes pa drug dang bzhi dang gcig 'dod pa dang /_gzugs dang gzugs med pa'i khams rnams su go rims bzhin no/_/brtan pa rnams las kyang
[\[228a\]]
[\[228a.1\]]kha cig ces bya ba la brtan pa ni rnam par smin pa'i rnam par shes par bsdus pa dag kyang yod pas de'i phyir kha cig ces bya ba smos so/_/nyon mongs pa can gyi yid ni 'gog pa'i snyoms par 'jug pa dang /_mi slob pa'i dus ma gtogs par zag pa dang
[\[228a.2\]]bcas pa'i spyod pa thams cad na gnas pa'i tshul can yin pas brtan pa'o/_/'gog pa gang yin pa'o zhes bya ba ni 'jug pa'i rnam par shes pas byas pa ste/_rnam par smin pa'i rnam par shes pa la 'jug pa'i rnam par shes pa rnams dang /_nyon mongs pa can gyi yid kyi rnam par shes
[\[228a.3\]]pa'i sa bon la gnod pa byed pa gang yin pa ste/_'dis 'jug pa'i rnam par shes pa dang /_nyon mongs pa can gyi yid dus gzhan na mi 'byung bar 'gog pas 'gog pa zhes bya'o/_/de ltar na snyoms par 'jug pa'i sems kyis kun gzhi rnam par shes pa la sa bon nyams par byas pa'i
[\[228a.4\]]gnas skabs la 'gog pa'i snyoms par 'jug pa gdags so/_/'du shes med pa gang zhe na/_'du shes med pa'i snyoms par 'jug pa'i 'bras bu ste/_'du shes med pa'i sems can lha rnams kyi nang du skyes pa'i sems dang sems las byung ba'i chos brtan pa ma yin pa rnams
[\[228a.5\]]gang 'gog pa'o zhes bya ba la lha de dag ni 'bras bu che ba zhes bya ba rnams te/_bsam gtan bzhi pa'i gnas gzhan gsum pa'o/_/de dag gi gong na khang khyim lta bur 'du shes med pa'i sems can lha rnams kyi gnas yod pa der skyes pa'i 'du shes med pa'i snyoms par 'jug pa'i
[\[228a.6\]]rnam par smin pa'i 'bras bu'o/_/sems dang sems las byung ba'i chos brtan pa ma yin pa rnams gang 'gog pa'o zhes bya ba ni 'di'i rang bzhin nges par bzung ba ste/_der skyes pa'i sems dang sems las byung ba chos brtan pa ma yin pa rnams rang gi gnas la rang gi rigs kyi sems
[\[228a.7\]]dang sems las byung ba'i sa bon la gnod par byed pa ni srab pa bas kyang ches srab par 'gyur zhing tha mar shin tu srab pa'i bar du gyur nas rang gi gnas la sa bon nyams par byas pa'i phyir sems gzhan dang sbyor mi nus so/_/de'i phyir sems dang sems las byung ba'i brtan pa ma yin pa rnams
[\[228b\]]
[\[228b.1\]]de'i tshe gnas las mi 'byung ste/_sa bon nyams par gyur pa'i dus de na gnas la 'du shes med pa gdags so/_/de ltar na gnas kyi dus nyid la bya ste/_'dis 'gog par byed pas na 'gog pa'o/_/srog gi dbang po gang zhe na/_ris mthun pa rnams su sngon gyi las kyis 'phangs
[\[228b.2\]]pas gang 'du byed rnams kyi gnas ba'i dus nges pa'o zhes bya ba ni 'dis 'tsho bar byed pas srog go/_/ris mthun pa de nyid du gnas par dbang byed pa'i phyir dbang po zhes bya'o/_/ris ni sems can gyi tshogs so/_/skal ba mtshungs pa ni mthun pa ste/_'dra zhes bya ba'i tha tshig go/_/
[\[228b.3\]]ris mthun pas ris mthun pa ste/_'gro ba tha dad pa dang /_las tha dad pas tha dad par gyur pa'i ris mthun pa de dag tu so so'i tshe gcig gi phung po'i rgyun gang yin pa de ris mthun pa zhes bya'o/_/de yang sngon bsags pa'i dge ba dang mi dge ba dang /_mi g.yo ba'i las kyis 'phangs pa ni
[\[228b.4\]]las kyis bskyed pa'o/_/gang gnas pa'i dus nges pa zhes bya ba ni tha dad pa ma yin pa'i ris mthun pas bsdus pa'i 'du byed rnams kyi 'jug pa la gnas pa zhes bya'o/_/gnas pa de'i dus nges pa ni 'dis ris mthun pa der lo brgya'am/_lo stong ngam/_dus ji srid du gnas par 'gyur ba de
[\[228b.5\]]gnas pa'i dus nges pa'o/_/de ltar na gnas pa'i dus nges pa'i rang bzhin la tshe zhes bstan pa yin no/_/de'i gnas ni sngon bsags pa'i las kyis 'phangs pas nus pa'i khyad par can gyi 'du byed brtan pa kun gzhi rnam par shes pa sngon du 'gro ba rnams so/_/ris mthun pa gang zhe na gang
[\[228b.6\]]sems can rnams kyi lus 'dra ba'o zhes bya ba la sems can ni lha dang mi la sogs pa 'gro ba lngar gtogs pa rnams so/_/de dag gi bdag gi dngos por gang la 'dzin pa de/_sems can rnams kyi lus yin te/_de yang nye bar len pa'i phung po lnga po nyid dam/_phung po bzhi'i bdag nyid do/_/
[\[228b.7\]]'dra zhes bya ba ni mtshungs pa'o/_/de ni 'di skad du 'gro ba dang gnas dang lus la sogs pa tha dad pas tha dad pa ni sems can rnams kyi 'gro ba dang /_gnas dang lus tha dad pa'i gzhi sems can rnams kyi lus phan tshun 'dra ba gang yin pa de la ris mthun pa gdags so zhes bstan pa yin no/_/skye
[\[229a\]]
[\[229a.1\]]ba gang zhe na/_ris mthun par gang 'du byed rnams ma byung ba las byung ba'o zhes bya ba la/_ris mthun pa smos pa ni 'du byed tsam gyi 'byung ba la skye ba zhes mi bya'i/_ris mthun par gyur pa'i 'du byed gang yin pa de dag nyid ma byung ba las byung ba la skye ba zhes bya ste/_
[\[229a.2\]]thams cad ni ma yin no zhes bstan pa'i phyir ro/_/gang dag dngos po la skyes pa med pa dang /_zhig pa med pa rnams kyi skye ba don gzhan du 'gyur pa dang byed pa las dus rnam par gzhag par 'dzin pa rnams kyi 'dod pa de bsal ba'i phyir/_ma byung ba las byung ba zhes bya ba smos te/_'du byed
[\[229a.3\]]rnams kyi rang bzhin ma byung ba las byung ba ni skye ba zhes bya'o/_/don gzhan gyur pa yang med/_byed pa las dus rnam par gzhag pa yang ma yin no/_/rga ba gang zhe na/_de ltar de dag gi rgyun gzhan du 'gyur ba'o zhes bya ba la de ltar de dag gi zhes bya ba ni ris mthun par gyur pa'i 'du byed
[\[229a.4\]]rnams nyid kyi'o/_/rgyun gzhan du 'gyur ba'o zhes bya ba ni skye ba'i srid pa nas 'chi ba'i srid pa'i bar du ste/_bar der rgyu dang 'bras bu'i dngos por gnas pa'i 'du byed rnams rgyun mi 'chad par 'byung ba la rgyun ces bya'o/_/de'i gzhan dang gzhan du gyur pa'i dngos po ni gzhan du 'gyur ba
[\[229a.5\]]ste/_'di ltar nur nur po'i dus las mer mer por 'gyur ba'i dus dang /_de bzhin du dar la bab pa'i dus las rgas pa'i dus kyi bar du'o/_/nur nur po la sogs pa'i dus rnams la yang snga ma las phyi mar 'gyur ba'i skad cig re re la gzhan du 'gyur ba zhes brjod do/_/de ltar na rgyun
[\[229a.6\]]gzhan du 'gyur ba la rga ba gdags te/_skad cig gcig la yang ma yin pa don gzhan du 'gyur ba yang med do/_/gnas pa gang zhe na/_de ltar de dag gi rgyun rgyud chags pa'o zhes bya ba la/_de ltar zhes bya ba ni ris mthun pa gcig na'o/_/shi ba la thug gi bar du 'du byed rnams kyi rgyun
[\[229a.7\]]rgyud chags pa la gnas pa gdags te/_skad cig gcig la yang mi bya zhing don gzhan du gyur pa yang med par bstan pa yin no/_/mi rtag pa nyid gang zhe na/_de ltar de dag ni rgyun 'chad pa'i zhes bya ba la de ltar de dag gi zhes bya ba ni ris mthun pa gcig tu 'du byed rnams kyi rgyun chad pa la mi rtag
[\[229b\]]
[\[229b.1\]]pa gdags te/_skad cig re re la yang ma yin zhing don gzhan du gyur pa yang med par bstan pa yin no/_/rgyun chad pa ni 'dir 'chi ba la bya bar rig par bya'o/_/phyi rol gyi gzugs la yang skye ba dang /_rga ba dang /_gnas pa dang /_mi rtag pa nyid yod par nges na/_ci'i phyir ris mthun
[\[229b.2\]]pa nyid kyi 'du byed kyi rgyun la skye ba la sogs par bshad kyi/_phyi rol gyi gzugs kyi ni ma yin zhe na/_bcom ldan 'das kyis 'dus byas kyi mtshan nyid skye ba dang /_rga ba dang /_gnas pa dang /_mi rtag pa nyid gang dag bshad pa de dag ni sems can du brjod pa nyid kyi 'du byed kyi dbang du mdzad
[\[229b.3\]]pa yin gyi/_phyi rol gyi ma yin par bstan pa'i phyir ro/_/gnyi ga la yang skye ba la sogs pa yod par mtshungs na zin pa'i 'du byed kyi dbang du mdzad de/_bcom ldan 'das kyis 'du byed kyi mtshan nyid bshad pa ci'i phyir zhe na/_phyi rol gyi gzugs ni 'jig pa dang chags
[\[229b.4\]]pas rab tu phye ba yin la/_nang gi 'du byed rnams ni skye ba dang /_rga ba la sogs pas rab tu phye ba'i phyir ro/_/de ni 'di skad du 'jig rten na phyi'i gzugs kyi 'jig pa dang /_skye ba la 'jig pa dang /_chags pa'i sgrar grags pas bcom ldan 'das kyis kyang 'jig rten dang mthun par de
[\[229b.5\]]skad du bshad de/_skye ba la sogs pa'i sgrar ni ma yin no/_/nang gi 'du byed rnams ni skyes so/_/rgas so/_/gnas so/_/zhig go zhes skye ba dang rga ba la sogs pas rab tu phye ba yin te/_bcom ldan 'das kyis kyang 'jig rten dang mthun par de dag gi 'byung ba la sogs pa la skye ba la
[\[229b.6\]]sogs pa'i sgrar bstan to zhes bshad pa yin no/_/ming gi tshogs gang zhe na/_chos rnams kyi ngo bo nyid kyi tshig bla dgas so zhes bya ba ni brjod par bya ba dang brjod pa la rnam par shes pa gzhol bar byed pas ming ngo /_/de yang don rnams la brda sprod ba'i yi ge 'dus pa ste/_ming ngam yi ge
[\[229b.7\]]rnams 'dus pa la ming gi tshogs zhes bya'o/_/chos rnams kyi ngo bo nyid brjod du med pa'i phyir sgro btags pa'i tshig la tshig bla dgas zhes bya'o/_/ngo bo nyid ni rang gi mtshan nyid do/_/chos rnams kyi rang gi ngo bo brjod du med kyang gang gis rang gi ngo bo gsal bar byed pa'i brjod pa de ming
[\[230a\]]
[\[230a.1\]]zhes bya ste/_dper na mig rna ba gzugs sgra zhes bya ba lta bu'o/_/tshig gi tshogs gang zhe na/_chos rnams kyi khyad par gyi tshig bla dgas so zhes bya ba ni 'dis khyad par gyi don shes par byed pas tshig ste/_de lta na ming dang 'jig rten pa'i tshig las tshig bye brag tu
[\[230a.2\]]byas pa yin no/_/ming dang tshig gnyis yi ge 'dus pa'i bdag nyid yin par bye brag med kyang don gyi bye brag gis bye brag tu dbye ste/_chos rnams kyi ngo bo nyid kyi tshig bla dgas ni ming yin la/_khyad par gyi gzhi ni ngo bo nyid yin pas sngar ngo bo nyid kyi tshig bla dgas smos so/_/khyad par
[\[230a.3\]]ni mi rtag pa la sogs pa'o/_/'jug pa dang ldog pa'i bdag nyid dang gzhan du mi snyegs pa'i ngo bo nyid las bye brag tu byed pa ni khyad par te/_dper na 'du byed thams cad ni mi rtag pa'o/_/chos thams cad ni bdag med pa'o/_/mya ngan las 'das pa ni zhi ba'o zhes bya ba lta bu'o/_/
[\[230a.4\]]de ni 'di skad du dngos po'i ngo bo nyid brjod pa tsam ni ming yin la/_dngos po'i ngo bo nyid kyi khyad par brjod pa ni tshig yin no zhes bstan pa yin no/_/lhag ma ni ming bshad pa bzhin du shes par bya'o/_/yi ge'i tshogs gang zhe na/_yi ge rnams te de gnyi ga gsal bar byed pa'i
[\[230a.5\]]phyir ro zhes bya ba ni 'dis gsal bar byed pas yi ge'o/_/yi ge rnams kyi tshogs ni yi ge'i tshogs so/_/tshogs smos pa ni yi ge thams cad bsdu ba'i phyir ro/_/de zhes bya ba'i sgra 'ba' zhig smos na ni gong ma nyid la sbyor du dgos la/_gnyi ga zhes bya ba nyi tshe smos na yang
[\[230a.6\]]gnyi ga gang la bya bar gtol med de/_de'i phyir de gnyi ga zhes gnyi ga smos so/_/de ltar na bshad ma thag pa'i ming dang tshig gsal bar byed pa'i phyir yi ge zhes bshad pa yin no/_/ji ltar na yi ge rnams kyis ming dang tshig gsal bar byed ce na/_ngo bo nyid dang khyad par gyi tshig
[\[230a.7\]]bla dgas kyi gnas skabs su gyur pa'i yi ge 'dus pa rnams la ming dang tshig gdags pa'i phyir te/_de ltar na yi ge rnams kyis ming dang tshig gsal bar byed do/_/yi ge rnams kyi ngag gi rnam par rig byed kyi ngo bo nyid ma yin te/_yi ge la sogs pa ni brjod pa'o zhes 'jig rten na grags
[\[230b\]]
[\[230b.1\]]so/_/de dag ni ming dang tshig gnas kyis don yang dag par brjod pa'i phyir brjod pa zhes bya'o/_/don gyi gnas gang dag la bstan pa'i gnas de dag la ming dang tshig gdags pas de dag ni de'i gnas zhes bya'o/_/yi ge yang de dag gi rnam grangs su gtogs pa gzhan du mi 'gyur bar byed pa'i
[\[230b.2\]]phyir te/_'di ltar mig dang 'dren byed ces bya ba la sogs pa ni rnam grangs su gtogs pa gzhan dag tu 'gyur ba ste/_brjod par bya ba nyid rnam grangs su gtogs pa gzhan rnams kyis shes so zhes bya ba'i tha tshig go/_/gang gis a zhes brjod pa ma gtogs par a zhes bya ba shes par
[\[230b.3\]]'gyur ba a zhes bya ba'i rnam grangs de lta bu gzhan med do/_/thams cad ni 'di lta ste/_ngo bo nyid dang khyad par dang de gnyi ga'i tha snyad tsam du zad de/_de dag thams cad ni 'di dag gis rjes su tha snyad gdags pa yin pas de'i phyir ming dang tshig dang yi ge'i tshogs de dag rnam par gzhag
[\[230b.4\]]go/_/de bzhin du ldan pa ma yin pa gzhan dag kyang tshig dang yi ge'i tshogs bzhin du dgos pa la ltos nas rnam par gzhag par rig par bya'o/_/so so'i skye bo nyid gang zhe na/_'phags pa'i chos rnams ma thob pa'o zhes bya ba ni chos gang dang ldan na so so'i skye bo zhes brjod pa de so so'i skye bo nyid do/_/
[\[230b.5\]]sdig pa mi dge ba'i chos rnams las ring du song bas 'phags pa rnams so/_/de dag kyang slob pa dang mi slob pa rnams te/_de dag gi chos rnams ni mthong ba dang bsgom pa dang mi slob pa'i lam rnams te/_de dag ma thob pa ni so so'i skye bo nyid do/_/ma thob pa ni 'dir 'phags pa'i chos ma
[\[230b.6\]]skyes pa ste/_'di ltar 'phags pa'i chos ma skyes pa'i sems can gyi rgyud la so so'i skye bo zhes bya'o/_/'phags pa'i chos skyes pa la ni 'phags pa zhes bya'o/_/'jug pa gang zhe na/_rgyu dang 'bras bu rgyun mi 'chad pa la 'jug pa zhes bya ste/_skad cig gcig la'am/_rgyun chad
[\[230b.7\]]pa la ni 'jug pa gdags pa ma yin no/_/so sor nges pa gang zhe na/_rgyu dang 'bras bu tha dad pa nyid la so sor nges pa rnam par gzhag ste/_rgyu dang 'bras bu tha dad pa yang 'dod pa'i yul gyi ni legs par spyad pa'o/_/mi 'dod pa ni nyes par spyad pa'o zhes bya ba la sogs pa'i ni 'bras bu
[\[231a\]]
[\[231a.1\]]so so ba rnams kyi rgyu tha dad pa'o/_/'byor ba gang zhe na/_rgyu dang 'bras bu 'tsham pa la 'byor pa gdags te/_dper na sbyin pa ni longs spyod phun sum tshogs pa dang 'tsham par rigs par sbyin pa'i 'bras bu ni longs spyod phun sum tshogs pa lta bu'o/_/mgyogs pa
[\[231a.2\]]gang zhe na/_rgyu dang 'bras bu myur du 'byung ba la mgyogs pa zhes gdags so/_/go rims gang zhe na/_rgyu dang 'bras bu re re nas 'byung ba la go rims zhes gdags te/_re re nas 'byung gi cig car du 'byung ba ni ma yin no/_/dus gang zhe na/_rgyu dang 'bras bu rgyun du 'byung ba la dus
[\[231a.3\]]zhes gdags te/_rgyu dang 'bras bu 'byung ba la de las rgyu dang 'bras bu byung nas 'gags pa gang yin pa de 'das pa'i dus zhes gdags so/_/gang ma byung ba de ma 'ongs pa'i dus so/_/gang byung ba ma 'gags pa de da ltar byung ba'i dus so/_/yul gang zhe na/_shar dang /_lho dang /_
[\[231a.4\]]nub dang /_byang dang /_'og dang /_steng dang phyogs bcu thams cad la rgyu dang 'bras bu yod pa nyid la yul zhes gdags te/_rgyu dang 'bras bus phyogs khyab pa la yul zhes gdags so/_/gzugs su bsdus pa ni rgyu dang 'bras bur rig par bya ste/_gzugs med pa rnams ni
[\[231a.5\]]phyogs la khyab par byed par mi nus pa'i phyir ro/_/grangs gang zhe na/_'du byed rnams kyi so so tha dad pa la grangs zhes gdags te/_tha dad pa zhes bya ba ni tha dad pa ma yin zhing gcig pa'i bdag nyid la gnyis zhes bya ba grangs mi 'thad pa'i phyir ro/_/tshogs pa gang zhe na/_rgyu dang
[\[231a.6\]]rkyen 'dus pa la tshogs pa zhes gdags so/_/de ltar na sems dang ldan pa ma yin pa'i 'du byed 'di dag ni chos rnams kyi gnas skabs kyi khyad par la gdags pas rtags yod par rig par bya'o/_/'du byed kyi phung po bshad zin to/_/'du byed kyi phung po'i 'og tu rnam par
[\[231a.7\]]shes pa'i phung po bshad par bya ste/_de'i phyir rnam par shes pa gang zhe na/_dmigs pa rnam par rig pa'o zhes bya ba smras so/_/dmigs pa ni sems dang sems las byung ba'i yul te/_de yang gzugs nas chos kyi bar du rnam pa drug go/_/de yang rnam par rig pa ni
[\[231b\]]
[\[231b.1\]]'dzin pa dang /_rtog pa dang khong du chud pa zhes bya ba'i tha tshig go/_/de ni 'jug pa'i rnam par shes pa drug ste mig gi rnam par shes pa nas yid kyi rnam par shes pa'i bar du'o/_/de la mig gi rnam par shes pa ni mig gi dbang po la brten nas yul so sor rnam par rig pa'o/_/de bzhin
[\[231b.2\]]du yid kyi rnam par shes pa'i bar du yang yid kyi dbang po la brten nas chos thams cad so sor rnam par rig pa'o/_/rnam par shes pa'i rang gi ngo bo bshad nas/_de'i rnam grangs bstan pa'i phyir/_sems dang yid kyang de yin te/_/zhes bya ba smos te/_rnam par shes pa de ni sems zhes
[\[231b.3\]]kyang bya/_yid ces kyang bya'o/_/rnam grangs kyi don bstan pa'i phyir/_sna tshogs pa dang yid rten byed pa'i phyir zhes bya ba smos te/_sna tshogs pa'i phyir sems zhes bya'o/_/de ma thag pa'i sems kyi rten byed pas yid ces bya'o/_/de la 'jug pa'i rnam par shes pa ni dmigs
[\[231b.4\]]pa so sor rig pa'i rang bzhin yin pa dang /_dmigs pa so sor rnam par rig pa yang rnam pa du ma yin pa'i phyir/_mig la sogs pa'i rnam par shes pa ni sna tshogs zhes bya'o/_/de'i phyir de'i dbang po la brten nas 'byung ba na yul rnam par shes pa zhes bya'i/_dbang po rnams ni
[\[231b.5\]]ma yin no/_/'di ltar mig gi rnam par shes pa la sogs pa drug po gang dang gang 'gags pa de dang de ni de ma thag pa'i rnam par shes pa 'byung ba'i rten gyi dngos por gnas te/_de'i phyir de ma thag pa'i sems kyi rten byed pas yid ces bya'o/_/sna tshogs pa'i phyir sems zhes
[\[231b.6\]]bya'o zhes gang bshad pa de ni rigs kyi dbang du byas pa yin gyi skad cig la ni ma yin no/_/skad cig ni dmigs pa so sor nges pa'i rnam pa yin pas sna tshogs zhes mi bya ste/_de ni dngos su sems ma yin no/_/dngos su na sems ni kun gzhi rnam par shes pa ste/_'dir rgyu bstan
[\[231b.7\]]pa'i phyir/_'di ltar de'i 'du byed thams cad kyi sa bon bsags pa'o zhes bya ba smos so/_/skad cig re re la 'du byed thams cad kyi sa bon bsags pas sems zhes bya ste/_dngos su na de nyid sems so/_/bsags pa ni yang dang yang sa bon yongs su gsos pa'am/_'du byed
[\[232a\]]
[\[232a.1\]]kyi sa bon rjes su 'brel ba'o/_/'du byed rnams ni 'dir zag pa dang bcas pa'i chos rnams su 'dod de/_de dag kyang rkyen bzhi las 'byung ngo /_/de la rgyu'i rkyen ni kun gzhi rnam par shes pa la gnas pa'i bag chags te/_yang dang yang 'du byed rnams
[\[232a.2\]]kun du 'byung bas sa bon brtas pa la bag chags zhes bya'o/_/bdag po'i rkyen ni mig la sogs pa'i dbang po rnams so/_/de ma thag pa'i rkyen ni rnam par shes pa 'gags ma thag pa'o/_/dmigs pa'i rkyen ni gzugs la sogs pa'o/_/'di ltar mdo las kyang mig nyams
[\[232a.3\]]par ma gyur la gzugs rnams kyang snang bar gyur pa dang /_de skyed pa yid la byed pa yang nye bar gnas par gyur na de las byung ba'i mig gi rnam par shes pa 'byung bar 'gyur ro zhes gsungs so/_/de bzhin du rna ba la sogs pa'i rnam par shes pa la yang ji ltar mthun mthun du
[\[232a.4\]]brjod par bya'o/_/rgyu'i rkyen rtag tu gnas pa dang /_shes par dka' ba'i phyir ma smos so/_/de'i 'og tu kun du tshol ba'i yid kyi rnam par shes pa'o/_/kun du tshol ba'i 'og tu rnam par 'jog pa'o/_/rnam par 'jog pa'i 'og tu rnam par rtog pa'i yid kyi rnam par shes pa 'byung
[\[232a.5\]]ste/_de'i tshe yul las kun nas nyon mongs pa dang /_rnam par byang bar 'gyur ro/_/de'i tshe bsod nams dang bsod nams ma yin pa dang /_mi g.yo ba'i 'du byed sems pa'i bdag nyid can rnams mngon par 'du byed do/_/mngon par 'du byas pa de dag 'gag pa na kun
[\[232a.6\]]gzhi rnam par shes pa la rnam par smin pa'i bag chags so/_/rgyu mthun pa'i bag chags gso bar byed do/_/de la rgyu mthun pa'i bag chags la brten nas kun gzhi rnam par shes pa las bsod nams dang bsod nams ma yin pa dang /_mi g.yo ba'i 'du
[\[232a.7\]]byed rnams 'byung ngo /_/rnam par smin pa'i bag chags la brten nas kun gzhi rnam par shes pa las ris mthun pa gzhan dag tu kun gzhi rnam par shes pa nyid rnam par smin pa'i bdag nyid du 'grub bo/_/de la mi dge ba dang dge ba zag pa dang bcas pa'i chos gzhan gang yin pa
[\[232b\]]
[\[232b.1\]]de dag la yang tshul 'di nyid do/_/lung du ma bstan pa ni rgyu mthun pa'i bag chags nyid gso bar byed kyi/_rnam par smin pa'i bag chags ni ma yin te/_de dag la rnam par smin pa med pa'i phyir ro/_/de ltar na kun gzhi rnam par shes pa de rnam pa gnyis te/_rgyu mthun pa'i
[\[232b.2\]]bag chags la brten nas rgyu dang 'bras bu ste/_'di ltar 'du byed thams cad rang gi sa bon bskyed pa ni kun gzhi rnam par shes pa rang bzhin bye brag tu 'gyur ba'i rgyu'i dngos por gnas pas de ni 'du byed rnams kyi 'bras bu'o/_/'du byed thams cad de dag gi sa bon nye bar
[\[232b.3\]]len pa'i kun gzhi rnam par shes pa las 'byung ba'i phyir kun gzhi rnam par shes pa ni 'du byed thams cad kyi rgyu yin no/_/rnam par smin pa'i bag chags kyi dbang du byas te/_dge ba dang mi dge ba'i 'du byed rnams kyi 'bras bu yin gyi rgyu ni ma yin no/_/rgyu ni rnam par smin pa'i
[\[232b.4\]]bag chags la brten nas ris mthun pa gzhan dag tu rnam par smin pa'i rnam par shes pa'i rgyu'o/_/'jug pa'i rnam par shes pa ni gzugs dang sgra la sogs pa la dmigs pa dang /_rang dang spyi'i mtshan nyid kyi rnam pa yin pa'i phyir dmigs pa yongs su chad pa dang /_rnam shes
[\[232b.5\]]yongs su chad pa'o/_/kun gzhi rnam par shes pa ni dmigs pa dang /_rnam pa yongs su ma chad pa ste/_'di'i dmigs pa dang rnam pa yongs su gcad par mi nus so/_/ci'i phyir zhe na/_'di ltar kun gzhi rnam par shes pa ni dmigs pa gnyis la 'jug pa ste/_nang gi nye
[\[232b.6\]]bar len pa'i rnam par rig pa dang /_phyi rol gyi snod la rnam par rig pa rnam pa yongs su ma chad pa'o/_/de la nang gi nye bar len pa ni kun brtags pa'i ngo bo nyid la mngon par zhen pa'i bag chags dang /_gnas dang bcas pa'i dbang po'i gzugs so/_/dmigs pa 'di gnyis
[\[232b.7\]]ni phra ba'i phyir 'jig rten gyi mkhas pa rnams kyis kyang rtogs par dka' bas de'i phyir dmigs pa dang rnam pa yongs su ma chad pa zhes bya'i/_dmigs pa med pa nyid ni ma yin no/_/'jug pa'i rnam par shes pa ni dge ba dang /_nyon mongs pa can dang /_lung du ma bstan pa'i rang
[\[233a\]]
[\[233a.1\]]bzhin no/_/kun gzhi rnam par shes pa ni rigs gcig pa yin no/_/de la dge ba dang mi dge ba'i rang bzhin ni ma yin te/_de dge ba dang mi dge ba rnams dang mtshungs par ldan pa ma yin pa'i phyir ro/_/de ni sems las byung ba kun du 'gro ba yid la
[\[233a.2\]]byed pa dang /_reg pa dang /_tshor ba dang /_'du shes dang /_sems pa lnga po kho na dang /_mtshungs par ldan no/_/kun gzhi rnam par shes pa ni mtshungs par ldan pa dang bcas par sngon gyi las kyi 'du byed kyi rgyu las byung bas gcig tu rnam par smin pa nyid yin pa'i phyir lung du
[\[233a.3\]]ma bstan pa'i rigs so/_/rgyun chags par 'jug pa'o/_/de la kun gzhi rnam par shes pa ni ris mthun pa gzhan dag tu nying mtshams sbyor ba nas bzung ste/_ji tsam na 'chi 'pho ba de'i bar du skad cig rgyun mi 'chad par 'jug gi_/'jug pa'i rnam par shes pa
[\[233a.4\]]bzhin du bar skabs bar skabs su chad pa ni ma yin te/_'di ltar mig gi rnam par shes pa'i 'og tu rna ba la sogs pa'i rnam par shes pa rnams 'byung ba dang /_rna ba'i rnam par shes pa'i 'og tu mig la sogs pa'i rnam par shes pa rnams 'byung ba dang /_de bzhin du sna la sogs
[\[233a.5\]]pa'i rnam par shes pa'i 'og tu zhes bya ba rgya cher brjod par bya'o/_/de bzhin du dge ba'i 'og tu mi dge ba 'byung ba dang /_mi dge ba'i 'og tu dge ba dang /_de gnyis ka'i 'og tu lung du mi ston pa dang /_khams dman pa'i 'og tu khams bar ma dang /_khams bar ma'i 'og tu khams
[\[233a.6\]]gya nom pa dang /_khams gya nom pa'i 'og tu gya nom pa ma yin pa dang /_khams gya nom pa ma yin pa'i 'og tu khams bar ma zhes bya ba rgya cher brjod par bya ste/_shi ba la thug gi bar du rdzas gcig tu 'jug pa ni ma yin no/_/'jug pa'i rnam par shes pa drug po ma gtogs par
[\[233a.7\]]gzhan kun gzhi rnam par shes pa yod par ci mngon zhe na/_lung dang rigs pas mngon no/_/de la ni 'di ni lung yin te/_bcom ldan 'das kyis chos mngon pa'i mdo las/_thog ma med pa'i dus kyi dbyings/_/chos rnams kun gyi gnas yin te/_/de yod pas na 'gro kun dang /_/
[\[233b\]]
[\[233b.1\]]mya ngan 'das pa'ang thob par 'gyur/_/zhes gsungs so/_/yang dgongs ba nges par 'grel ba'i mdo las kyang /_len pa'i rnam par shes pa zab cing phra/_/sa bon thams cad chu bo'i rgyun bzhin 'bab/_/bdag tu rtog par gyur na mi rung zhes/_/'di ni byis pa rnams la
[\[233b.2\]]ngas ma bstan/_/zhes gsungs so/_/rigs pa'i dbang du byas te/_'di ltar 'gog pa'i snyoms par 'jug pa dang /_'du shes med pa'i snyoms par 'jug pa dang /_'du shes med pa po rnams las langs nas yang yul rnam par rig pa zhes bya ba 'jug pa'i rnam par shes pa 'byung /_
[\[233b.3\]]zhes bya ba smos te/_kun gzhi rnam par shes pa ni 'jug pa'i rnam par shes pa rnams las don gzhan du gyur pa'o zhes bya ba tshig gi lhag ma'o/_/'gog pa dang /_'du shes med pa'i snyoms par 'jug pa la snyoms par 'jug pa dang /_'du shes med pa par gyur pa na 'jug pa'i
[\[233b.4\]]rnam par shes pa rnams ma lus par 'gag pa las yang ldang ba'i tshe kun gzhi rnam par shes pa med na 'jug pa'i rnam par shes pa 'byung du mi rung ngo /_/snyoms par 'jug pa'i sems las de 'byung du mi rung ste/_de 'gags nas ring du lon pa dang /_'gags pa de med pa'i phyir ro/_/
[\[233b.5\]]med pa ni rgyur yang mi rung 'bras bur yang mi rung ste/_gtso bo dang bdag la sogs pa bzhin no/_/gang yang 'di snyam du dngos po'i rang gi ngo bo la skye ba dang /_'jig par 'gyur ba'i dngos po med kyi ma 'ongs pa dang /_da ltar dang /_'das pa ni dngos po rnams kyi byed pa'i sgo nas
[\[233b.6\]]yin te/_'di ltar bya ba mi byed pa ni ma 'ongs pa'o/_/bya ba byed pa ni da ltar ro/_/byed ba rgyun chad pa ni 'das pa'o zhes bya'o snyam du sems pa de lta bu yin na ni byed pa las dngos po gzhan yin par khas blang bar bya ste/_'das pa dang ma 'ongs pa gnyis kyi dus na byed pa med kyang
[\[233b.7\]]dngos po khas len pa'i phyir ro/_/de ltar na med pa las byung ba dang /_byung nas kyang med par 'gyur ba'i phyir 'byung ba dang 'jig pa ni byed pa yin gyi/_dngos po rnams kyis ni ma yin no/_/gzugs dang /_tshor ba dang /_'du shes dang /_'du byed dang /_rnam par shes pa rnams kyis
[\[234a\]]
[\[234a.1\]]ma yin pa nyid de/_rtag tu rang gi ngo bo dang ldan pa dang /_de yang 'byung ba dang /_'jig pa med pa'i phyir te/_gzugs la sogs pa'i phung po rnams ni 'gog pa bzhin du mi rtag pa ma yin par 'gyur ro/_/de'i phyir sdug bsngal bar yang mi 'gyur te/_
[\[234a.2\]]mdo las ni mi rtag pa gang yin pa de sdug bsngal ba'o zhes gsungs so/_/de lta na ni phung po rnams la ni mi rtag pa nyid dang sdug bsngal ba nyid du sems pa phyin ci log nyid du 'gyur ro/_/phyin ci log gis ni nyon mongs pa spang bar mi rigs te/_mi rtag pa dang /_sdug bsngal
[\[234a.3\]]ba la rtag pa dang bde bar phyin ci log pa bzhin no/_/byed pa la ni 'byung ba dang 'jig pa yod pas 'dus byas nyid yin te/_gzugs la sogs pa'i phung po rnams su ni ma 'dus pas phung po drug par khas blang bar bya'o/_/yang nye bar len pa'i phung po rnams kyis zag pa
[\[234a.4\]]dang bcas pa'i chos thams cad dang /_phung po rnams kyis 'dus byas thams cad bsdus so zhes ma zer cig_/yang gzhan na re byed pa zhes bya ba ni 'bras bu yongs su 'dzin pa'o/_/chos gang zhig chos gang gi rgyu dngos por gnas pa ste/_chos dang chos de 'bras bur 'dzin
[\[234a.5\]]pa de'i phyir rgyu'i dngos por gnas pa ni dngos po rnams kyi 'bras bu yongs su 'dzin te/_chos de nyid rgyu'i dngos por gnas pas na chos rnams las byed pa gzhan ma yin no/_/de bas na gong du smos pa'i skyon du mi 'gyur ro zhes zer ro/_/gzhan ma yin zhes bya ba ni de nyid de/_de ni 'di
[\[234a.6\]]skad du chos las byed pa gzhan ma yin te/_chos nyid byed pa'o/_/de bzhin du byed pa las kyang chos gzhan ma yin te/_byed pa nyid chos yin no zhes bstan par 'gyur ro/_/de lta na ni 'das pa dang /_ma 'ongs pa gnyis kyis chos rnams byed pa bzhin du med par 'gyur te/_
[\[234a.7\]]de'i phyir 'das pa dang /_ma 'ongs pa yod do zhes smras pa btang ba yin no/_/yang na byed pa yang chos kyi rang gi ngo bo bzhin du chos las gzhan ma yin pa'i phyir dus gsum par khas blang dgos te/_de lta na yang byed pa las dus rnams rnam par gzhag par smra ba nyams par 'gyur ro/_/
[\[234b\]]
[\[234b.1\]]bya ba byed pa ni da ltar du 'dod de/_gzhan ni gzhan gyis byed pa la/_de byas zin pa'i phyir bdag nyid kyis ni ma yin no/_/ma byas pa ni byed dgos kyi byas zin pa la ni ma yin no/_/de'i phyir byed pa dang chos gnyis ni byas pa dang /_ma byas pa ma yin pas tha dad par mngon
[\[234b.2\]]no/_/de lta bas na gong du smos pa'i skyon de yod do/_/chos dang byed pa gnyis kyang tha dad pa ma yin na ni rgyu dang 'bras bu med par 'gyur te/_'di ltar 'bras bu yang rgyu bzhin du thog ma nyid nas yongs su grub pa'i phyir 'bras bu la ji zhig byed na rgyur 'gyur/_mi byed na yang rgyu
[\[234b.3\]]zhes ji skad du bya 'bras bu yang des ma byas na de'i 'bras bur ji ltar 'gyur/_byed pa rnams nyid phan tshun rgyu dang 'bras bu'i dngos por 'gyur gyi/_chos rnams kyi ni ma yin te/_'di ltar byed pa yod na byed pa gzhan 'byung gi med na ni ma yin te/_chos kyi rang bzhin la ni ma
[\[234b.4\]]yin no/_/chos kyi rang bzhin las kyang chos kyi rang bzhin ma yin te/_rtag tu yod pa'i phyir ro/_/de ltar na gang yod na gang 'byung gi med na ni mi 'byung ba de ni de'i rgyu yin no/_/cig shos ni 'bras bu yin no zhes bya ba 'di ni 'jig rten gyi grags pa'o/_/de ltar na chos kyi rang
[\[234b.5\]]bzhin ni rgyu yang ma yin 'bras bu yang ma yin pa ni 'jig rten pa dang bstan bcos dang 'gal lo/_/gzhan dag na re chos rnams las byed pa de nyid dang gzhan du brjod par bya ba ma yin no zhes zer te/_ci'i phyir de nyid ces mi brjod ce na/_chos kyi rang bzhin ma yin pa'i phyir
[\[234b.6\]]ro/_/ci'i phyir gzhan zhes mi brjod ce na/_chos kyi rang bzhin de'i ngo bo nyid yang ma yin pas gzhan zhes mi bya'o/_/de lta na ni gang de'i ngo bo nyid kyang ma yin la gzhan gyi ngo bo nyid kyang ma yin pa de ni ri bong gi rwa bzhin du ngo bo nyid med pa'i phyir med pa nyid yin te/_med pa ni
[\[234b.7\]]dus rnam par gzhag pa'i rgyur ji ltar 'gyur/_de ltar na byed pa las dus rnam par gzhag pa ni rnam pa thams cad du mi 'grub bo/_/de lta bas na dngos po ma byung ba ni ma 'ongs pa yin/_'gags pa ni 'das pa yin/_byung lam 'gags pa ni de ltar yin par khas
[\[235a\]]
[\[235a.1\]]blang bar bya'o/_/bya ba mi byed pa ni ma 'ongs pa/_bya ba byed pa ni da ltar/_byed pa rgyun chad pa ni 'das pa'o zhes khas blang bar mi bya'o/_/yang gzhan dag na re dbang po dang bcas pa'i gzugs dang sems ni gcig gi sa bon gcig yin te/_
[\[235a.2\]]de'i phyir 'gog pa dang /_'du shes med pa'i snyoms par 'jug pa dang /_'du shes med pa las ldang ba na dbang po dang bcas pa'i gzugs las sems 'byung ste/_dper na gzugs med pa'i khams nas 'chi 'pho ba'i sems las kyang 'gags nas ring du lon pa dbang po
[\[235a.3\]]dang bcas pa'i gzugs 'byung ba lta bu'o/_/de lta bas na 'di la kun gzhi rnam par shes pa ca dgos zhes zer te/_de ltar na sems can re re'i sems kyi rgyud kyang gnyis gnyis su 'gyur te/_gcig ni dbang po dang bcas pa'i gzugs las byung /_cig shos ni
[\[235a.4\]]sems las 'byung bar 'gyur ro/_/gzugs med pa'i sems su 'gog pa la snyoms par zhugs pa ni gzugs med pas ldang ba yang med do/_/de'i phyir 'di ni yongs su mya ngan las 'das pa nyid du 'gyur bas rtog pa 'di ni mi rung ngo /_/rgyu ni bdag yod pa dang ldan
[\[235a.5\]]zhing g.yo ba med la mi rtag cing nus pa yod pa gcig pur 'dod kyi/_bzlog pa ni ma yin no/_/de skad du bcom ldan 'das kyis kyang 'di yod pa'i phyir 'di 'byung /_'di skye ba'i phyir 'di skye ste/_'di ltar ma rig pa'i rkyen gyis 'du byed rnams zhes gsungs te/_de lta bas na
[\[235a.6\]]rgyu rtag pa ma yin zhing med pa yang ma yin la/_byed pa yod pa yang ma yin zhing nus pa med pa yang ma yin no/_/kun gzhi rnam par shes pa ni 'dus byas kyi chos thams cad kyi sa bon dang ldan pa ste/_shi ba la thug gi bar du rgyun chags par 'byung ba'o/_/sems med pa'i
[\[235a.7\]]gnas las ldang ba na kun gzhi rnam par shes pa nyid las 'jug pa'i rnam par shes pa 'byung ste/_mdo las kyang 'gog pa'i snyoms par 'jug pa'i rnam par shes pa lus las mi 'da'o zhes gsungs so/_/snyoms par zhugs pa'i dus na rnam par shes pa lus las mi
[\[235b\]]
[\[235b.1\]]'da' ba ni kun gzhi rnam par shes pa las gzhan mi rung ngo /_/ci'i phyir zhe na/_gal te 'gog pa la snyoms par zhugs pa'i rnam par shes pa'i kun gzhi rnam par shes pa las gzhan zhig kun du 'byung bar 'dod na/_de lta na ni gsum 'dus pa'i rig pa dang /_reg pa dang
[\[235b.2\]]lhan cig skyes pa'i tshor ba dang /_'du shes dang /_sems pa zhes mdo las gsungs pa'i phyir 'du shes dang tshor ba gnyis kyang kun du 'byung bar khas blang dgos so/_/de'i phyir 'du shes dang tshor ba yod pas 'du shes dang /_tshor ba 'gog pa nyid du mi 'gyur ro/_/gang
[\[235b.3\]]yang mdo las tshor ba'i rkyen gyis sred pa zhes gsungs pa yang tshor ba thams cad sred pa'i rkyen ma yin te/_de bzhin du reg pa thams cad kyang 'du shes dang tshor ba'i rkyen ma yin pas nyes pa med do snyam du sems pa de yang de lta ma yin te/_mdo gzhan las ma rig pa dang ldan
[\[235b.4\]]pa'i reg pa las byung ba'i tshor ba la brten nas sred pa 'byung zhes bye brag tu mdzad kyi reg pa ni gang du yang de ltar bye brag mi mdzad pa 'di mtshungs pa ma yin no/_/de lta bas na 'gog pa dang 'du shes med pa'i snyoms par 'jug pa dang /_'du shes med pa pa rnams las ldang ba na
[\[235b.5\]]gdon mi za bar kun gzhi rnam par shes pas sa bon thams cad gnas skabs kun du 'byung ba las skye bar khas blang bar bya'o/_/dmigs pa'i rkyen la ltos nas rnam pa gzhan du 'jug pa nyid kyi phyir 'jug pa'i rnam par shes pa las kun gzhi rnam par shes pa gzhan yod par
[\[235b.6\]]khong du chud par bya'o/_/phyir ro zhes tha mar bstan pa ni 'dir yang sbyar ro/_/dmigs pa'i rkyen ni mig la sogs pa'i rnam par shes pa lnga dang yul gzugs la sogs pa lnga'i yid kyi rnam par shes pa'i chos thams cad do/_/gzugs la sogs pa'i rnam pa las sgra la
[\[235b.7\]]sogs pa'i rnam pa ni rnam pa gzhan no/_/de bzhin du sgra la sogs pa'i rnam pa las gzugs la sogs pa'i rnam pa dang /_ser po la sogs pa'i rnam pa las sngon po la sogs pa'i rnam pa ni rnam pa gzhan no/_/de ltar kun du yang rgya cher brjod par bya'o/_/rnam pa gzhan
[\[236a\]]
[\[236a.1\]]du 'jug pa bdag thob pa ni rnam par shes pa 'di'i yin pas rnam par shes pa de ni rnam pa gzhan du 'jug pa ste de yod pas rnam pa gzhan du 'jug pa nyid do/_/de dmigs pa'i rkyen la ltos pa'i rgyus rnam pa gzhan du 'jug pa gang gi yin pa de dmigs
[\[236a.2\]]pa'i rkyen la ltos nas rnam pa gzhan du 'jug pa nyid do/_/nyid kyi phyir ro zhes bya ba ni bzung nas 'jug pa'i rnam par shes pa las kun gzhi rnam par shes pa gzhan yod par shes so/_/'dir ni rnam par shes pa rnams dmigs pa so sor snang ba tha dad pas phan tshun tha dad kyi
[\[236a.3\]]de ma thag pa dang /_bdag po'i rkyen tha dad pas ni ma yin no/_/de'i phyir 'di skad du dmigs pa'i rkyen la ltas nas rnam pa gzhan du 'jug pa nyid kyi phyir ro zhes bshad do/_/rnam pa gzhan du 'jug pa nyid de yang ji ltar dmigs pa la mi ltos par mi rung ba de bzhin du
[\[236a.4\]]rgyu'i rkyen la mi ltos par mi rung ba nyid do/_/gang dag gi sa bon rnams dang ldan pa gang yin pa de ni de dag gi spyi'i rkyen te/_'jug pa'i rnam par shes pa rnams ni gcig gi sa bon du gcig mi rung ngo /_/dge ba dang mi dge ba dang /_lung du ma bstan pa rnams dang /_dman pa dang /_
[\[236a.5\]]'bring dang /_gya nom pa'i khams pa rnams dang /_'jig rten pa rnams dang /_'jig rten las 'das pa rnams dang /_zag pa dang bcas pa dang /_zag pa med pa'i rnam par shes pa rnams la rim pa yod pa'i phyir ro/_/de nyid kyi bag chags bsgo ba yang ma mthong la/_/
[\[236a.6\]]gzhan gyi dus gzhan na yang ma yin zhing 'brel pa med par yang ma yin no/_/'on kyang lhan cig 'byung ba dang /_'jig pa nyid kyi me tog la sogs pas 'bru mar rnams la bsgo bar mthong ste/_de'i phyir rnam par smin pa'i bag chags kyi rnam par shes pa dang /_dus mtshungs pa de
[\[236a.7\]]nyid las 'byung ba dang /_'gag pa ni 'jug pa'i rnam par shes pa rnams rang dang mthun pa'i 'bras bu skyed nus pa rnam par smin pa'i rnam par shes pa la byed do/_/de'i nus pa ni bag chags zhes bya'o/_/'jug pa'i rnam par shes pa dang /_dus rnam pa gzhan du 'jug pa de dag
[\[236b\]]
[\[236b.1\]]gis bsgos pa rnam par smin pa'i rnam par shes pa las yang dmigs pa la ltos pa dge ba dang mi dge ba la sogs pa'i rnam pa gzhan du 'jug pa 'jug pa'i rnam par shes pa rnams 'byung bar gdon mi za bar khas blang bar bya'o/_/de'i phyir 'jug pa'i rnam par shes pa
[\[236b.2\]]rnams las rnam par smin pa'i rnam par shes pa 'dus byas kyi chos thams cad kyi sa bon dang ldan pa gzhan yin par grub pa'o/_/chad nas 'byung ba'i phyir 'jug pa'i rnam par shes pa rnams las kun gzhi rnam par shes pa gzhan yin par khong du chud par bya'o/_/sems
[\[236b.3\]]med pa'i gnyid kyis log pa dang /_brgyal ba la sogs pa 'jug pa'i rnam par shes pa rgyun chad pa las yang sems med pa'i gnyid kyis log pa dang /_brgyal ba las sangs pa na kun gzhi rnam par shes pa med pa'i 'jug pa'i rnam par shes pa 'byung bar mi rung ngo /_/
[\[236b.4\]]'gog pa'i snyoms par 'jug pa las ldang ba'i sems dang 'dra bar 'dir yang dpyad par bya'o/_/'khor bar 'jug pa dang ldog pa'i phyir ro zhes bya ba ni gang gi rgyu las byung ba'i 'khor bar 'jug pa dang /_ldog pa yod pas 'jug pa'i rnam par shes pa las kun gzhi
[\[236b.5\]]rnam par shes pa gzhan yin par shes so/_/skad cig kyang mi gnas par ris mthun pa rgyun mi 'chad pa'i rgyun gyi nye bar len pa'i phung po 'byung ba ni 'khor ba zhes bya'o/_/de'i 'jug pa ni ris mthun pa gzhan dag tu nying mtshams sbyor ba'o/_/ldog pa ni phung po'i lhag
[\[236b.6\]]ma dang bcas pa dang /_phung po'i lhag ma med pa'i mya ngan las 'das pa'i dbyings so/_/de la kun gzhi rnam par shes pa khas mi len na 'du byed kyi rgyu rkyen gyis rnam par shes pa zhes bya ba med pa'i phyir 'khor bar 'jug par mi rung ngo /_/kun gzhi rnam par shes pa khas mi len na/_'du byed kyi rkyen gyis rnam par
[\[236b.7\]]shes pa zhes 'byung ba nying mtshams sbyor ba'i rnam par shes pa'am/_'du byed kyis yongs su bsgos pa'i rnam par shes pa'i tshogs drug 'du byed kyi rkyen las byung bar brtag grang na/_de'i tshe nying mtshams sbyor ba'i rnam par shes pa ni tshe snga ma la bsags pa'i 'du byed
[\[237a\]]
[\[237a.1\]]kyi rkyen las byung ba ma yin te/_tshe snga ma la bsags pa'i 'du byed ni 'gags nas ring du lon pa'i phyir ro/_/'gags pa ni med pa'i phyir ro/_/med pa ni rkyen du mi 'gyur ba'i phyir ro/_/gal te 'gags pa rkyen du mi 'dod na de ltar na/_da ltar gyi las
[\[237a.2\]]las ni rnam par smin pa mngon par mi 'grub pa las kyi 'bras bu med pa nyid du 'gyur ro/_/de ni de lta ma yin te/_de las byung ba'i bsgos pa gnas pa'i phyir ro/_/gang las 'gyur ba bye brag tu gyur nas rnam par smin pa 'grub pa'i bag chags las kyis bskyed pa sems kyi rgyud la
[\[237a.3\]]yod do/_/de lta bas na las kyi 'bras bu med pa ma yin la/_las 'gags pa las rnam par smin pa 'byung ba yang ma yin no/_/nying mtshams sbyor ba'i tshe ni ming dang gzugs kyi yin te/_rnam par shes pa 'ba' zhig ni ma yin na/_de la rnam par shes pa nyid 'du byed kyi
[\[237a.4\]]rkyen gyis byung gi_/_ming dang gzugs ni ma yin no zhes bya ba 'di la rigs pa ci yod/_de lta bas na 'du byed kyi rkyen gyis ming dang gzugs zhes brjod par bya'i/_rnam par shes pa ma yin no zhes brjod pa'o/_/rnam par shes pa'i rkyen gyis ming dang gzugs zhes bya ba gzhan gang
[\[237a.5\]]zhe na/_nying mtshams sbyor ba'i skad cig las dus phyi ma gang yin pa'o zhe na/_de nying mtshams sbyor ba'i ming dang gzugs las rang bzhin bye brag tu gyur pa ci yod na/_'di ltar de nyid rnam par shes pa'i rkyen gyis byung ba yin la/_snga ma ni 'du byed kyi rkyen gyis byung ba yin la/_phyi
[\[237a.6\]]ma ni ma yin te de'i phyir 'du byed kyi rkyen gyis ming dang gzugs nyid du 'gyur gyi/_nying mtshams sbyor ba'i rnam par shes pa'i yan lag gzhan kun du brtags pas ci zhig bya/_de lta bas na nying mtshams sbyor ba'i rnam par shes pa ni 'du byed kyi rkyen gyis byung bar mi rung ngo /_/'du
[\[237a.7\]]byed rnams ni ma rig pa'i rkyen gyis byung ba yin la des bsgos pa'i rnam par shes pa ni 'du byed kyi rkyen gyis byung ba dang /_de'i rkyen gyis byung ba nying mtshams sbyor ba ni ming dang gzugs nyid do zhes bya ba'i tshul 'di la ni nyes pa med do/_/rnam par shes pa'i tshogs drug po 'du byed kyis
[\[237b\]]
[\[237b.1\]]yongs su bsgos pa dag 'du byed kyi rkyen gyis rnam par shes pa zhes bya ba'i phyogs 'di yang sbyar ma legs pa nyid de/_ci'i phyir zhe na/_rnam par shes pa ni rnam par smin pa'i bag chags dang /_rgyu mthun pa'i bag chags bdag la skyed par mi nus te/_bdag la byed pa 'gal
[\[237b.2\]]ba'i phyir ro/_/de ma theg pa la yang ma yin te/_de ni de'i tshe ma byung ba'i phyir ro/_/ma byung ba ni med pa'i phyir ro/_/byung ba la yang ma yin te/_de ni de'i tshe sngar 'gags pa'i phyir ro/_/sems med pa'i gnyid kyis log pa la sogs pa'i dus na ni 'du byed kyis yongs su
[\[237b.3\]]bsgos pa'i sems 'byung mi srid pa'i phyir rnam par shes pa'i rkyen gyis ming dang gzugs med par 'gyur ro/_/de med par skye mched drug kyang med par 'gyur ro/_/de bzhin du rga shi'i bar du yang med par 'gyur ro/_/de'i phyir 'khor bar 'jug pa nyid dang 'gal lo/_/'khor ba
[\[237b.4\]]las ldog pa yang kun gzhi rnam par shes pa med na mi 'thad de/_'khor ba'i rgyu ni las dang nyon mongs pa rnams so/_/de gnyis las kyang nyon mongs pa ni gtso bo ste/_'di ltar nyon mongs pa'i dbang gis na las kyis yang srid pa 'phen nus par 'gyur gyi gzhan du ni ma
[\[237b.5\]]yin no/_/de'i phyir bden pa mthong ba rnams kyi las las yang srid pa mi 'phen te/_mthong bas spang bar bya ba'i nyon mongs pa med pa'i phyir ro/_/de bzhin du yang srid pa 'phangs pa'i las kyang nyon mongs pa med na yang srid pa 'byung bar mi 'gyur te/_'di ltar khams
[\[237b.6\]]gsum gyi 'dod chags dang bral ba rnams kyi yang srid pa 'phangs pa'i las kyang nyon mongs pa med pa'i phyir yang srid pa 'byung bar byed mi nus so/_/de'i phyir de dag gi yang srid pa mngon par mi 'grub bo/_/de ltar na gtso bo yin pa'i phyir nyon mongs pa nyid 'khor bar 'jug pa'i
[\[237b.7\]]rtsa ba ste/_de'i phyir de dag spangs na 'khor ba las ldog par 'gyur gyi gzhan du ni ma yin no/_/kun gzhi rnam par shes pa med par de dag spang du mi rung ste/_nyon mongs pa mngon du gyur pa'am/_sa bon gyi tshe spang grang na/_de la mngon du gyur pa spang ngo zhe na ni/_de mi 'dod pa nyid de/_
[\[238a\]]
[\[238a.1\]]de'i tshe de dag spong ba'i lam med pa'i phyir ro/_/sa bon gyi tshe yang spang du mi rung ste/_gang la nyon mongs pa'i sa bon gnas pa de gnyen pos spong na/_de'i tshe ni gnyen po las ci yang khas ma blangs pa'i phyir ro/_/ji ste gnyen po'i sems nyid nyon mongs pa'i
[\[238a.2\]]sa bon dang 'dres na ni nyon mongs pa'i sa bon dang 'dres pa nyid pas gnyen por mi rung ste/_nyon mongs pa'i sa bon ma spangs pa rnams ni 'khor ba las ldog mi srid do/_/de lta bas na gdon mi za bar kun gzhi rnam par shes pa la de las gzhan pa'i rnam par shes pa dang /_lhan cig
[\[238a.3\]]'byung ba'i nyon mongs pa dang nye ba'i nyon mongs pa rnams kyis rang gi sa bon gso bar bya ba'i phyir bag chags bsgo bar khas blangs so/_/rgyun 'gyur ba'i bye brag gi stobs ji lta ba bzhin du bsgos pa 'jug pa rnyed nas/_yang de nyid las nyon mongs pa dang nye ba'i nyon mongs pa
[\[238a.4\]]rnams 'byung ste/_de dag gi sa bon kun gzhi rnam par shes pa la gnas pa ni de dang lhan cig 'byung ba nyon mongs pa'i gnyen po lam gyis sel to/_/de bsal nas gnas de nas nyon mongs pa rnams mi 'byung bas phung po lhag ma dang bcas pa'i mya ngan las 'das pa'i dbyings
[\[238a.5\]]thob bo/_/sngon gyi las kyis 'phangs pa'i skye ba ni 'gags la/_de las gzhan pa'i skye ba dang nying mtshams mi sbyor ba ni lhag ma med pa'i mya ngan las 'das pa'i dbyings te/_las yod du zin kyang nyon mongs pa rnams spangs na lhan cig byed pa'i rgyu med pa'i phyir/_
[\[238a.6\]]yang srid pa mngon par 'grub par byed mi nus so/_/de ltar na kun gzhi rnam par shes pa yod na 'khor bar 'jug pa dang ldog par rung gi gzhan du ni ma yin te/_gdon mi za bar kun gzhi rnam par shes pa khas blang bar bya'o/_/ci'i phyir kun gzhi rnam par shes pa zhes bya zhe na/_
[\[238a.7\]]kun gzhi rnam par shes pa 'di ni sa bon thams cad kyi gzhi nyid do/_/phyir ro zhes bya ba tha mar gang bstan pa de ni thams cad du sbyar bar bya'o/_/kun gzhi rnam par shes pa'i dngos po ni kun gzhi rnam par shes pa nyid do/_/de ni kun gzhi rnam par shes pa zhes bya ba 'jug pa'i
[\[238b\]]
[\[238b.1\]]rgyu'o/_/de la rnam par shes par byed pas rnam par shes pa ste/_de las ma gtogs par shes par byed pa po med par bstan pa'i phyir dngos po tsam la byed par bstan to/_/sa bon thams cad kyi gzhi nyid ni kun nas nyon mongs pa'i chos kyi sa bon thams cad kyi gnas nyid
[\[238b.2\]]do/_/gzhi ni gnas kyi rnam grangs su gtogs pa'o/_/yang na 'dir chos thams cad 'bras bu'i dngos por sbyor zhing nye bar 'brel ba'am/_de chos thams cad la rgyu'i dngos por sbyor zhing nye bar 'brel bas kun gzhi'o/_/lus kyi kun gzhi nyid dang rgyu nyid kyi phyir
[\[238b.3\]]zhes bya ba la lus ni ming dang gzugs so/_/der lus sbyor te/_de'i stobs kyis 'byung bas kun gzhi nyid do/_/de'i dngos po ni kun gzhi nyid do/_/lus kyi rgyu ni de'i sa bon yongs su gsos pas nying mtshams sbyor ba ni lus mngon par 'grub pa'i phyir te/_lus
[\[238b.4\]]kyi gzhi nyid dang /_lus kyi rgyu nyid yin pas kun gzhi rnam par shes pa nyid khas blang bar bya'o gzhan nas de bzhin du 'byung ste/_bdag tu nga rgyal gyi gzhi dang /_rgyu nyid kyi phyir ro zhes 'byung ngo /_/kun gzhi rnam par shes pa la bdag tu dmigs pa'i nga rgyal gang yin pa de bdag
[\[238b.5\]]tu nga rgyal lo/_/bdag tu nga rgyal ni 'di la yul can gyi dngos por sbyor bas kun gzhi rnam par shes pa ni bdag tu nga rgyal gyi kun gzhi'o/_/yang na de dag tu nga rgyal la rgyu'i dngos por sbyor bas kun gzhi zhes bya'o/_/lhag ma ni snga ma bzhin no/_/lus la gnas pa nyid kyi yang
[\[238b.6\]]phyir ro zhes bya ba la yang zhes bya ba ni bsdu ba'i don to/_/lus ni 'dir dbang bo dang bcas pa'i khog pa'o/_/kun gzhi rnam par shes pa ni khog pa thams cad la khyab pa'o/_/de'i phyir lus dang 'brel bar 'jug pas lus la gnas pa'i phyir lus la gnas pa'o/_/de'i dngos
[\[238b.7\]]po ni lus la gnas pa nyid de/_lus la gnas pa nyid kyi phyir bzung nas 'di kun gzhi rnam par shes pa nyid du khong du chud par bya'o/_/de ni kun gzhi rnam par shes pa zhes bya ba 'ba' zhig tu ma zad kyi/_len pa'i rnam par shes pa yang de yin te/_ci'i phyir de len pa'i rnam
[\[239a\]]
[\[239a.1\]]par shes pa zhes bya zhe na/_de'i phyir lus len pa'i phyir ro zhes rgyu smos so/_/'dis lus len bas len pa'i rnam par shes pa zhes bya ste/_sems kyis lus len gyi bdag gis ni ma yin no zhes bya bar rab tu grub bo/_/de yang sngon gyi 'du byed kyi rgyu
[\[239a.2\]]las 'byung ba ste/_khu ba dang khrag gi nang du brgyal ba'i dus na srid pa len te/_de nyid shi ba la thug gi bar lus len par byed par 'dod kyi/_mig la sogs pa'i rnam par shes pa rnams dang /_de'i rjes las byung ba yid kyi rnam par shes pas ni ma yin te/_de dag ni de'i
[\[239a.3\]]'og tu mig la sogs pa rkyen rgyu yin pa'i phyir ro/_/de la yid kyi rnam par shes pa gzhan 'du byed kyi rgyu las byung ba ni ma yin te/_de dag dge ba dang mi dge ba'i phyir ro/_/'du byed kyi rgyu las byung ba ni rnam par smin pa yin pa'i phyir gcig tu lung ma bstan pa'o/_/rnam par
[\[239a.4\]]smin pa la yang mig la sogs pa bzhin du rgyun chad nas yang nying mtshams sbyor ba ma yin no/_/gang rnam par smin pa'i rnam par shes pa nyid kun du rtag pa gcig tu lung ma bstan pa'i rang bzhin can ni kun gzhi rnam par shes pa las gzhan ma mthong ngo /_/yang rnam par shes
[\[239a.5\]]pa'i tshogs drug po dag ni gnas so sor nges pa las 'byung ba dang /_rgyun chad nas 'byung ba'i phyir gnas thams cad len par mi rung ste/_'di ltar gnas gang dang gang las rnam par shes pa gang 'byung ba des de nyid zin par 'gyur gyi/_lhag ma ni rnam par shes pa dang
[\[239a.6\]]bral ba'i phyir zin pa ma yin no/_/de ltar mig la sogs pa'i rnam par shes pa rgyun chad nas yang dang yang 'byung ba'i phyir gnas de yang dang yang nye bar len pa'i skyon du 'gyur ro/_/de lta bas na kun gzhi rnam par shes pa nyid nying mtshams sbyor ba'i dus nas lus bzung nas
[\[239a.7\]]shi ba la thug gi bar du lus mtha' dag la brten te 'byung bas de nyid nying mtshams sbyor ba nas shi ba la thug gi bar du lus 'dzin pas na len pa'i rnam par shes pa zhes bya'o/_/dngos su na yid kun gzhi rnam par shes pa la dmigs zhes bya ba ni nyon mongs pa can gyi yid kun
[\[239b\]]
[\[239b.1\]]gzhi rnam par shes pa la rtag par bdag tu dmigs te/_bdag tu rmongs pa dang /_lta ba dang /_nga rgyal dang /_chags par dmigs pa rnams dang mtshungs par ldan pa'i phyir ro/_/de yang rtag par rlom sems pa'i bdag nyid yin pas yod do/_/dngos su na de yid ces
[\[239b.2\]]bya'o/_/mig la sogs pa'i rnam par shes pa'i tshogs drug po dag 'gags ma thag pa'i rnam par shes pa la yid ces brjod pa gang yin pa de ni drug pa yid kyi rnam par shes pa'i gnas sgrub pa'i phyir yin gyi ngar sems pa'i rna ba'i phyir ni ma yin no/_/de'i phyir dngos su na
[\[239b.3\]]de ni yid nyid ma yin no/_/de yang bdag tu rmongs pa dang /_bdag tu lta ba dang /_bdag tu nga rgyal dang /_bdag la chags pa ste/_nyon mongs pa bzhi dang /_rtag par mtshungs par ldan te/_de la bdag tu rmongs pa ni gti mug tsam dang mtshungs par ldan pa ma yin gyi/_
[\[239b.4\]]bdag tu rmongs pa gang yin pa'o/_/de bzhin du bdag la chags pa'i bar dag la yang brjod par bya'o/_/sogs pa ni reg pa dang yid la byed pa la sogs pa kun du 'gro ba lnga po dag dang yang rab tu mtshungs par ldan pa'o/_/de yang ma grags pa dang /_sems las byung ba
[\[239b.5\]]rnams dang mtshungs par ldan pas na de'i rang gi ngo bo dmigs kyis dbye ba'i phyir/_rnam par shes pa ste zhes bya ba smos so/_/rigs gcig pa zhes bya ba ni nyon mongs pa can gyi rigs yin gyi/_dge ba'am/_lung du ma bstan pa ni ma yin te/_bdag tu rmongs pa la sogs pa nyon mongs
[\[239b.6\]]pa bzhi dang /_rtag tu mtshungs par ldan pa'i phyir ro/_/rgyun chags par 'jug pa ste zhes bya ba ni rgyun mi 'chad par rjes su 'byung ba zhes bya ba'i tha tshig go/_/spyir btang ba 'di'i dmigs kyis bsal ba rtsom ste/_dgra bcom pa dang /_'phags pa'i lam dang /_'gog pa'i
[\[239b.7\]]snyoms par 'jug pa'i dus ma gtogs so/_/dgra bcom pa ni khams gsum pa'i nyon mongs pa can gyi chos spangs pa'i phyir dgra bcom pa'i dus ni mi 'byung ngo /_/'phags pa'i lam gyi dus na yang mi 'byung ste/_don dam pa shes pa ni bdag tu lta ba kun du 'byung
[\[240a\]]
[\[240a.1\]]ba dang shin tu mi mthun pa'i phyir ro/_/de'i 'og tu kun gzhi rnam par shes pa las 'byung ste/_slob pa'i dus na ma spangs pa'i phyir ro/_/'gog pa'i snyoms par 'jug pa'i dus na yang mi 'byung ste/_'du shes med pa'i snyoms par 'jug pa bas 'gog
[\[240a.2\]]pa'i snyoms par zhugs pa ches zhe ba'i phyir/_de kun du mi 'byung bar rig par bya'o/_/'dir ni nges pa'i tshig dang /_dmigs pa dang /_mtshungs par ldan pa dang /_'byung ba'i dus kyi yid bstan par rig par bya'o/_/ci'i phyir phung po zhes bya zhe na/_spungs pa'i phyir te zhes bya ba la
[\[240a.3\]]spungs pa ni phung po zhes bya ba'i grangs su gtogs pa'o/_/de ni 'di skad du gzugs spungs pa ni gzugs kyi phung po ste/_de bzhin du rnam par shes pa'i bar du spungs pa la rnam par shes pa'i phung po zhes bstan par 'gyur ro/_/'di ltar mdo las dus dang /_rgyu dang /_rnam pa dang /_
[\[240a.4\]]'gro ba dang /_yul tha dad pa'i gzugs la sogs pa mdor bsdus pa'i phyir/_gzugs la sogs pa phung por bstan te/_gzugs gang yin pa ci yang rung 'das pa'am ma 'ongs pa'am da ltar byung pa'am/_nang gi'am phyi'i'am/_rags pa'am/_phra ba'am/_ngan pa'am/_
[\[240a.5\]]gya nom pa'am/_thag nye ba gang yin pa'am/_rgyang ring ba gang yin pa thams cad gcig tu bsdus nas gzugs kyi phung po zhes bya ba'i grangs su 'gro'o/_/de bzhin du rnam par shes pa'i bar du'o zhes 'byung ste/_'das pa dang ma 'ongs pa dang /_da ltar byung ba zhes bya ba'i bye
[\[240a.6\]]brag gis dus tha dad pa'o/_/nang ngam phyi zhes bya ba ni rgyu tha dad pas so/_/'di ltar nang gi rnams ni rang gi rgyud du gtogs pa dag go/_/phyi'i rnams ni de las gzhan pa dag go/_/rags pa'am/_phra ba zhes bya ba ni rnam pa'i bye brag gis so/_/de la gzugs kyi rags pa dang /_
[\[240a.7\]]phra ba nyid ni ltos ba can no/_/yang na thogs pa dang bcas pa ni rags pa'o/_/thogs pa med pa ni phra ba'o/_/tshor ba dang /_'du shes dang /_'du byed dang /_rnam par shes pa rnams kyang dbang po lnga la brten te/_byung ba dag ni rags pa'o/_/yid la brten te byung ba dag ni phra
[\[240b\]]
[\[240b.1\]]ba'o/_/ngan pa'am gya nom pa zhes bya ba ni 'gro ba'i bye brag gis tha dad pa rnams te/_'di ltar 'gro ba ngan pas zin pa dag ni ngan pa rnams so/_/'gro ba gya nom pas zin pa dag ni gya nom pa rnams so/_/thag nye ba gang yin pa'am/_rgyang ring po gang yin pa zhes bya ba ni
[\[240b.2\]]yul gyi bye brag gis tha dad pa rnams so/_/tshor ba la sogs pa ni gnas kyi dbang gis nye ba dang ring ba'o/_/gzugs la sogs pa zhes bya ba ni gzugs dang /_tshor ba dang /_'du shes dang /_'du byed dang /_rnam par shes pa rnams so/_/mdor bsdus pa nyid kyi
[\[240b.3\]]phyir ro zhes bya ba ni dus dang /_rgyu dang /_rnam pa dang /_'gro ba dang /_yul tha dad pa rnams kyi gzugs dang /_tshor ba dang /_'du shes dang /_'du byed dang /_rnam par shes pa rnams so sor mdor bsdus pa ni mdor bsdus pa'o/_/de'i dngos po ni mdor bsdus pa nyid do/_/
[\[240b.4\]]de dag mdor bsdus pa'i phyir mdo las spungs pa'i don zhes 'byung ba ni phung po'i don ni zhes bya bar shes te/_'di ltar 'das pa la sogs pa'i gzugs de dag thams cad ni gcig tu bsdus nas gzugs kyi phung po zhes bya ba'i grangs su 'gro ba zhes bya ba nas/_de
[\[240b.5\]]bzhin du rnam par shes pa zhes bya ba'i bar du bstan to/_/phung po lnga po rnams dang /_phung po'i don bshad zin to//_//phung po lnga'i rab tu byed pa bye brag tu bshad pa/_bam po bzhi pa ste tha ma'o/_/'dus byas thams cad ni phung po lngas bsdus la/_'dus byas
[\[240b.6\]]dang /_'dus ma byas kyi chos thams cad ni skye mched dang /_khams su bsdus par bstan pa de la phung po bshad pa'i 'og tu skye mched rnams brjod dgos pas du zhig gang dang gang skye mched kyi don ni ci zhe na/_de'i phyir/_skye mched bcu gnyis zhes bya ba smos so/_/de dag kyang gang
[\[240b.7\]]zhe na/_mig gi skye mched dang /_gzugs kyi skye mched dang zhes bya ba la sogs pa nas/_yid kyi skye mched dang /_chos kyi skye mched do zhes bya ba'i bar du'o/_/mig la sogs pa ni snga ma bzhin du bshad do zhes bya ba ni gzugs kyi phung po rnam par phye ba ni ji ltar mig la sogs
[\[241a\]]
[\[241a.1\]]pa'i rang gi ngo bo bstan pa de bzhin du 'dir yang rang gi ngo bo bstan par bya'o/_/de la mig gi dbang po ni 'byung ba chen po bzhi rgyur byas pa ste/_yul kha dog gzugs dang ba'o zhes bstan to/_/de bzhin du sgra dang /_dri dang /_ro dang /_reg bya yang yul
[\[241a.2\]]te/_go rims bzhin no/_/rna ba la sogs pa yang gzugs kyi bdag nyid dang ba'o/_/gzugs dang /_sgra dang /_dri dang /_ro'i skye mched rnams kyang snga ma bzhin du bshad do zhes bya bar sbyar ro/_/sngar ni mig gi yul ni/_kha dog dang /_dbyibs dang /_rnam par rig byed kyi
[\[241a.3\]]gzugs so/_/rna ba'i yul ni sgra ste/_zin pa dang /_ma zin pa dang /_gnyi ga'i ste 'byung ba chen po'i rgyu las byung ba'o zhes bya ba la sogs pa bstan to/_/'byung ba chen po dag dang /_gang reg bya'i phyogs gcig bshad pa ste/_de 'byung ba chen po rnams dang bcas pa ni reg
[\[241a.4\]]bya'i skye mched do/_/de yang 'jam pa nyid la sogs pa'o/_/yid kyi skye mched ni rnam par shes pa'i phung po gang yin pa'o zhes bya ba la rnam par shes pa brgyad ni rnam par shes pa'i phung po ste/_'jug pa'i rnam par shes pa drug dang /_kun gzhi rnam par shes pa dang /_nyon
[\[241a.5\]]mongs pa can gyi yod do/_/skye mched rnam par gzhag pa la ni rnam par shes pa'i phung po nyid la yid kyi skye mched ces bya'o/_/chos kyi skye mched ni rnam pa brgyad de/_tshor ba dang /_'du shes dang /_'du byed kyi phung po dang /_rnam par rig byed ma yin pa dang /_'dus ma
[\[241a.6\]]byas bzhi'o/_/de la tshor ba dang /_'du shes dang /_'du byed kyi phung po dang /_rnam par rig byed ma yin pa ni phung po rnam par phye bas bshad pa yin no/_/'dus ma byas ni ma bshad de/_de'i phyir de dag rab tu dbye bar 'dod nas/_'dus ma byas gang zhe na zhes dris so/_/gang
[\[241a.7\]]rgyu dang rkyen la rag las pa ma yin pa'i bdag nyid kyi rang gi ngo bo ni 'dus ma byas zhes bya ste/_nam mkha' dang so sor brtags pa ma yin pa'i 'gog pa dang /_so so brtags pa'i 'gog pa dang /_de bzhin nyid do/_/'dus ma byas kyi rab tu dbye ba ston te/_nam mkha' gang zhe na zhes bya ba ni
[\[241b\]]
[\[241b.1\]]nam mkha'i rang gi ngo bo khong du chud par bya ba'i phyir 'dri ba'o/_/gang gzugs kyi go 'byed pa'o zhes bya ba ni de'i rang gi ngo bo bshad pa'o/_/de bzhin du so sor brtags pa ma yin pa la sogs pa so sor brjod par bya'o/_/phyogs gang du thogs pa dang bcas pa'i gzugs la thogs
[\[241b.2\]]par mi byed pa ni go 'byed pa'o/_/de'i phyir dngos po gzugs can rnams la skabs 'byed pa nam mkha' zhes bya'o/_/nam mkha'i 'og tu bstan pa'i phyir de bshad pa'i 'og tu so sor brtags pa ma yin pa'i 'gog pa'i rang gi ngo bo khong du chud par 'dod nas/_so sor brtags pa
[\[241b.3\]]ma yin pa'i 'gog pa gang zhe na zhes dris so/_/brtags pa dang /_gzhal ba dang /_rnam par 'byed pa dang /_shes rab ces bya ba ni don gcig go/_/so sor zhes bya ba ni spyir bsnyag pa'i don te/_de ni 'di ltar sdug bsngal la sogs pa 'phags pa'i bden pa rnams la so sor
[\[241b.4\]]rtog pa ni so sor brtags pa ste/_shes rab kyi khyad par zhes bya ba'i tha tshig go zhes bstan par 'gyur ro/_/so sor ma brtags pa ni so sor brtags pa ma yin pa ste/_de yang gang zhe na/_rkyen ma tshang ba'o/_/de ni 'di skad du rkyen ma tshang ba'i phyir ma 'ongs pa'i chos rnams gtan
[\[241b.5\]]du mi skye ba gang yin pa de so sor brtags pa ma yin pa'i 'gog pa'o zhes bstan par 'gyur ro/_/gang 'gog pa la 'bral ba ma yin pa ste zhes bya ba la sogs pa ni 'dri ba'i lan no/_/'gog pa zhes byas na ni so sor brtags pa ma yin pas 'gog pa bzhin du so sor brtags pa
[\[241b.6\]]dang /_snyoms par 'jug pa dang /_skye ba dang /_mi rtag pa'i 'gog pa rnams la yang snyegs pas 'dir so sor brtags pa'i 'gog pa rnam par dbye ba'i phyir 'bral ba ma yin pa zhes bya ba smos te/_'bral ba ma yin zhes bya ba ni sa bon yod na de dag 'byung ba'i chos nyid yin pa'i
[\[241b.7\]]phyir ma 'ongs pa'i chos rnams dang phrad par rnam par gzhag ste/_de'i gnyen pos rang gi gnas nas de dag gi sa bon bton bzhin gtan mi skye ba gang yin pa de 'gog pa'o/_/de ni 'di skad du sa bon bton la blo sngon du ma btang yang rkyen ma tshang bas ma 'ongs pa'i chos rnams
[\[242a\]]
[\[242a.1\]]gtan mi skye ba gang yin pa de so sor brtags pa ma yin pa'i 'gog pa'o zhes bstan par 'gyur ro/_/dgra bcom pa la ni ris gzhan dang 'brel ba'i dge ba dang /_lung du ma bstan pa'i phung po rnams kyi sa bon yod bzhin du gtan mi skye ba thob pas/_de yang
[\[242a.2\]]so sor brtags pa ma yin pa'i 'gog par 'gyur ro zhe na/_de'i phyir/_de ni gang nyon mongs pa'i gnyen po med par phung po rnams gtan du mi skye ba'o zhes bya ba smos te/_de ni 'di skad du/_'di la dge ba dang lung du ma bstan pa'i phung po'i sa bon yod du zin kyang /_nyon mongs pa'i gnyen
[\[242a.3\]]po med par mi thob pas so so brtags pa'i 'gog pa nyid de/_'di ni so sor ma brtags pa'i 'gog pa ma yin no/_/de ltar na phung po'i lhag ma dang bcas pa dang /_phung po'i lhag ma med pa'i mya ngan las 'das pa'i dbyings ni so sor brtags pa'i 'gog pa zhes bstan pa yin no/_/
[\[242a.4\]]nyon mongs pa'i gnyen po ni 'dir zag pa med pa'i lam du bzhed do/_/gtan du mi skye ba'o zhes bya ba la gtan du smos pa ni skye ba dang snyoms par 'jug pa'i 'gog pa las rnam par dbye ba'i phyir ro/_/de dag mi skye ba yin la gtan du ma yin pa ste/_sems dang sems las byung ba rnams
[\[242a.5\]]kyang 'byung bar 'gyur ba'i phyir ro/_/mi skye ba'o zhes bya ba ni mi rtag pa nyid kyi 'gog pa las rnam par 'byed de/_mi rtag pa nyid kyi 'gog pa ni de ltar yod la mi skye ba ni da ltar med pas ma 'ongs pa yin pa nyid de/_dper na gzugs kyi rnam pa gcig la mig gi rnam par shes pa yengs
[\[242a.6\]]pa yul gzhan dang /_gzugs kyi rnam pa gzhan 'das pa gang yin pa de dag ni dmigs pa de'i rnam par shes pa'i tshogs lnga bskyed par mi nus te/_da ltar gyi rnam pa la ni de ma thag pa'i rkyen med cing /_'das pa rnams la ni dmigs pa'i rkyen med pa'i phyir ro/_/de'i phyir de dag
[\[242a.7\]]la so sor brtags pa ma yin pa'i 'gog par 'gyur ro/_/so sor brtags pa'i 'gog pa gang zhe na zhes bya ba la/_so sor rtog pa ni so sor brtags pa ste/_bar chad med pa'i lam gyis shes rab kyi khyad par zhes bya ba'i tha tshig go/_/so sor brtags pas thob par bya ba'i 'gog
[\[242b\]]
[\[242b.1\]]pa ni so sor brtags pa'i 'gog pa ste/_tshig bar ma ma smos so/_/gang 'gog pa zhes bya ba ni 'gog pa thams cad du thal bar 'gyur bas/_de ni 'brel pa ste zhes bya ba smos so/_/de ltar na 'gog pa lhag ma bzhi po las rnam par phye ba yin te/_de dag ni 'bral ba'i bdag nyid ma
[\[242b.2\]]yin pa'i phyir ro/_/de ni nyon mongs pa'i gnyen pos phung po gtan du mi skye ba'o zhes bya ba ni 'bral ba nyid dpyod pa ste/_lus 'di ni khams gsum pa'i nyon mongs pa'i sa bon ma lus pa dang /_rjes su 'brel bar 'byung ba'o/_/de la gang dang gang gi gnyen po lam gyi skad cig gang dang
[\[242b.3\]]gang yin pa'i lam de 'byung na lus kyi skad cig de ni des spang bar bya ba'i nyon mongs pa'i sa bon dang ldan pa'i phyi ma lus kyi skad cig gzhan 'byung ba dang /_mi mthun pa'i rkyen du gyur pa dang /_phyi ma lus kyi skad cig gzhan skyed par mi nus te/_de 'byung ba dang mi mthun pa'i rkyen
[\[242b.4\]]nye bar gyur pa'i phyir ro/_/'on kyang des spang bar bya ba'i nyon mongs pa'i sa bon ldog pa bdag nyid kho na'i rgyur 'gyur te/_de byung ba dang mthun pa'i rkyen yod pa'i phyir ro/_/lam gyi skad cig de nyid ni des spang bar bya ba'i nyon mongs pa'i sa bon dang ldan pa'i skad cig gzhan 'byung ba
[\[242b.5\]]dang mi mthun pa'i rkyen du gyur pa dang /_cig shos dang mthun par brjod par bya'o/_/de bzhin du bsgom pas spang bar bya ba'i srid pa'i rtse mo'i nyon mongs pa chung ngu chung ngu'i bar gyi gnyen po byung na lus de khams gsum pa'i nyon mongs pa mthong ba dang /_bsgom pas spang bar bya ba'i
[\[242b.6\]]sa bon ma lus par ldog pa'i bdag nyid kho na'i skad cig gzhan gyi rgyur 'gyur ro/_/de bzhin du nyon mongs pa gang dang gang gi lus mi 'byung bas sa bon bton par gyur pa'i nyon mongs pa de dag mtshungs par ldan pa'i chos rnams kyang nyon mongs pa'i gnyen pos gtan du mi skye bar 'byung
[\[242b.7\]]ste/_so sor brtags pa'i 'gog pa de ni 'bral ba zhes bya'o/_/so sor brtags pa'i 'gog pa'i 'og tu de bzhin nyid bstan pas de'i phyir de bshad pa'i 'og tu de bzhin nyid khong du chud par 'dod nas/_de bzhin nyid gang zhe na zhes 'dri'o/_/gang chos rnams kyi chos
[\[243a\]]
[\[243a.1\]]nyid dang chos bdag med pa nyid do zhes bya ba de ni de'i bshad pa ste/_gzhan ma yin pa'i don gyi phyir de bzhin nyid do/_/chos rnams zhes bya ba ni gzugs dang /_tshor ba dang /_'du shes dang /_'du byed dang /_rnam par shes pa rnams so/_/chos
[\[243a.2\]]rnams kyi dngos po ni chos nyid de ji lta ba bzhin gyi bdag nyid dang yang dag pa'i mthar thug pa'o/_/chos nyid ni chos rnams kyi 'bras bu mi rtag pa nyid la sogs pa yang chos rnams la yod de/_de'i phyir chos bdag med pa nyid ces bya ba smos so/_/chos ni rang bzhin gang gis
[\[243a.3\]]shes pa dang /_brjod pa gnyis kyi yul du 'gyur ba de de dag gi bdag ste/_de'i rang bzhin ma yin pa'i phyir bdag de dang bral ba ni bdag med pa'o/_/de'i dngos po ni bdag med pa nyid do/_/de ni dngos po rnams rnam par brtags pa'i rang bzhin gyi stong pa nyid do/_/'di la dpyad
[\[243a.4\]]na brjod pa mang du 'byung ste/_de thal bar 'gyur bas kyang chog gi skabs nyid brtsam mo/_/ci'i phyir skye mched ces bya zhe na zhes bya ba la/_skye mched kyi sgra ni mig la sogs pa rang gi ngo bo phan tshun tha dad pa rnams la yang bye brag med par 'byung bas de'i phyir de dag la des spyi'i don rgyur
[\[243a.5\]]byas nas 'jug go/_/de yang mi shes pas ci'i phyir skye mched ces bya zhes 'dri'o/_/rnam par shes pa skye ba'i sgo'i phyir ro zhes bya ba la/_skye ba zhes bya ba ni 'byung ba ste/_rnam par shes pa rnams 'byung bas bdag nyid thob pa'o/_/rnam par shes pa skye ba'i sgo ni rgyu ste/_byed rgyu
[\[243a.6\]]dang rgyu mtshan ni rnam par shes pa skye ba'i sgo'o/_/de ni 'di skad du/_rnam par shes pa 'byung ba'i rgyu'i phyir skye mched rnams zhes bya'o zhes bstan par 'gyur ro/_/'di ltar ci mngon zhe na nges pa'i tshig gis mngon te/_sems dang sems las byung ba rnams kyi 'byung ba mched par byed cing rgyas
[\[243a.7\]]par byed pas skye mched rnams te/_bdag thob par byed pa rgyun du 'jog ces bya ba'i tha tshig go/_/de la mig dang gzugs rnams ni mig gi rnam par shes pa mtshungs par ldan pa dang bcas pa skye ba'i sgo yin no/_/de bzhin du yid dang chos rnams kyi bar dag kyang yid kyi rnam par
[\[243b\]]
[\[243b.1\]]shes pa mtshungs par ldan pa dang bcas pa'i skye ba'i sgo yin no/_/skye mched kyi 'og tu khams rnams rab tu dbye ba dang /_rang gi ngo bo brjod par bya ste/_de bas na rab tu dbye ba bstan pa'i phyir/_khams bco brgyad ni zhes bya ba smos so/_/de dag nyid kyi rang rang gi ngo bo bstan
[\[243b.2\]]pa'i phyir/_mig gi khams dang /_gzugs kyi khams dang /_mig gi rnam par shes pa'i khams dang zhes bya ba nas de bzhin du yid kyi khams dang /_chos kyi khams dang /_yid kyi rnam par shes pa'i khams dang zhes bya ba'i bar du smos so/_/'dir yang gzugs kyi phung po
[\[243b.3\]]rnam par dbye ba ni mig dang /_rna ba dang /_sna dang /_lce dang /_lus kyi dbang po gang yin pa lnga po dag dang /_gzugs dang /_sgra dang /_dri dang /_ro dang /_reg pa lnga yang de dag gi yul nyid du bstan to/_/skye mched rnam par gzhag par yang dbang po lnga po de dag nyid mig la
[\[243b.4\]]sogs pa'i skye mched nyid dang /_gzugs la sogs pa'i yul rnams kyang gzugs la sogs pa'i skye mched nyid bstan to/_/khams rnam par gzhag pa yang de dag nyid mig gi khams nas lus kyi khams kyi bar dang /_gzugs kyi khams nas reg bya'i khams kyi
[\[243b.5\]]bar du bstan te/_de'i phyir mig la sogs pa'i khams dang /_gzugs la sogs pa'i khams ni skye mched rnams ji lta ba bzhin no zhes bya ba smos so/_/chos kyi khams ni chos kyi skye mched tshor ba la sogs pa phung po gsum dang /_rnam par rig byed ma yin pa dang /_'dus
[\[243b.6\]]ma byas pa zhi gang yin pa nyid do/_/skye mched rnam par gzhag pa'i rnam par shes pa'i phung po nyid yid kyi skye mched do/_/de bzhin du khams rnam par gzhag par yang yid kyi skye mched nyid kyi khams ma yin te/_yid kyi skye mched kyi khams rnam par gzhag pa na/_sems
[\[243b.7\]]kyi khams bdun no/_/de'i phyir/_rnam par shes pa'i khams drug po dag ni zhes bya ba la sogs pa smos so/_/mig la sogs pa la brten te zhes bya ba ni mig dang /_rna ba dang /_sna dang /_lce dang /_lus dang yid la brten te'o/_/gzugs la sogs pa la dmigs pa zhes
[\[244a\]]
[\[244a.1\]]bya ba ni gzugs dang /_sgra dang /_dri dang /_ro dang /_reg bya dang /_chos rnams ni dmigs pa'o/_/rnam par rig pa'o zhes bya ba ni rnam par shes pa'o/_/de la mig la brten cing gzugs la dmigs pa ni mig gi rnam par shes pa ste/_mig gi rnam par
[\[244a.2\]]shes pa'i khams so/_/de bzhin du rna ba dang /_sna dang /_lce dang /_lus dang /_yid la brten cing /_sgra dang /_dri dang /_ro dang /_reg dang /_chos rnams la go rims bzhin du dmigs pa ni rna ba dang /_sna dang /_lce dang /_lus dang /_yid kyi rnam par shes pa'i khams
[\[244a.3\]]te/_rna ba dang /_sna dang /_lce dang /_lus dang /_yid kyi rnam par shes pa'i khams so/_/yid kyi khams ni rnam par shes pa drug las gud na med de/_rnam par shes pa'i khams drug po de dag nyid 'gags ma thog pa la yid kyi khams zhes bya'o/_/de ltar na yid kyi
[\[244a.4\]]khams dang /_rnam par shes pa'i khams drug po dag gcig gi nang du gcig 'dus pa'i phyir khams bcu bdun nam bcu gnyis su mi 'gyur ram/_mi 'gyur te 'di ltar rnam par shes pa drug pa'i gnas bstan pa'i phyir/_de ltar khams bco brgyad du rnam par gzhag go/_/
[\[244a.5\]]de ltar zhes bya ba ni gong du smos pa'i rnam pa bstan pa'o/_/gzugs kyi phung po gang yin pa zhes bya ba la rdzas bcu gcig ni gzugs kyi phung po bstan te/_de la mig la sogs pa dbang po lnga dang /_gzugs la sogs pa yul lnga ni skye mched rnam par gzhag par skye mched bcu
[\[244a.6\]]dang /_khams rnam par gzhag par khams bcu dang /_chos kyi skye mched kyi phyogs gcig dang /_chos kyi khams kyi phyogs gcig ni rnam par rig byed ma yin pa zhes bya'o/_/rnam par shes pa'i phung po gang yin pa de ni yid kyi skye mched dang /_sems kyi khams bdun no
[\[244a.7\]]zhes bya ba ni mig gi rnam par shes pa'i khams nas yid kyi khams kyi bar du'o/_/gzugs dang rnam par shes pa'i phung po las gzhan phung po gsum gang yin pa dag tshor ba dang /_'du shes dang /_'du byed ces bya ba'i phung po rnams so/_/gzugs kyi phung po'i phyogs
[\[244b\]]
[\[244b.1\]]gcig ni rnam par rig byed ma yin pa zhes bya ste/_de dag 'dus ma byas nam mkha' la sogs pa dang /_bcas pa ni chos kyi skye mched dang /_chos kyi khams so/_/ci'i phyir khams zhes bya zhe na zhes bya ba ni/_skye mched bzhin du rgya cher brjod par bya'o/_/byed pa med la
[\[244b.2\]]rang gi mtshan nyid 'dzin pa'i phyir khams so/_/skad cig rnams la ni byed pa med par mi srid do zhes sngar bstan pa nyid do/_/chos gang dag phung po zhes bstan pa de dag nyid skye mched nyid dang /_khams nyid du yang bshad pas de'i phyir/_ci'i phyir phung po la sogs pa bshad
[\[244b.3\]]ce na zhes dris so/_/sangs rgyas bcom ldan 'das rnams kyis bshad pa thams cad ni sems can gyi don du 'gyur ba dang /_nyon mongs pa'i gnyen po yin pas dgos pa dang bcas pa'o/_/'dir ni chos de dag nyid rnam pa gzhan dang gzhan gyis yang dang yang bshad
[\[244b.4\]]pa'i dgos pa yang mi shes nas/_ci'i phyir phung po la sogs pa bshad ce na zhes bya ba ni dgos pa brjod do/_/de'i phyir bdag tu 'dzin pa rnam pa gsum gyi gnyen por zhes bya ba smos so/_/de la bdag tu 'dzin pa gsum dang /_gang gi gnyen por bshad pa yang mi shes
[\[244b.5\]]pas de'i phyir go rims bzhin no zhes bya ba smos te/_bdag tu 'dzin pa rnam pa gsum ni gcig pur 'dzin pa dang /_za bar 'dzin pa dang /_byed par 'dzin pa'o/_/de la go rims bzhin zhes bya ba la phung po bshad pa ni gcig pur 'dzin pa'i gnyen po'o/_/skye mched
[\[244b.6\]]bshad pa ni za bar 'dzin pa'i gnyen po'o/_/khams bshad pa ni byed par 'dzin pa'i gnyen po'o/_/bdag tu smra ba thams cad ni mthong ba gang yin pa de nyid thos pa dang /_snom pa dang /_ro myong ba dang /_reg pa yin pa dang /_de la de nyid sems par byed pa dang /_'du
[\[244b.7\]]shes su byed pa dang /_rnam par shes par byed pa'o snyam du de ltar 'dzin to/_/sems can rnams kyi lus la ni phung po lnga las gud na gcig pur rnam par gnas pa'i ngo bo gang yang med de/_rang gi ngo bo dang /_'bras bu mi dmigs pa'i phyir ro/_/mig las gud na lta ba po
[\[245a\]]
[\[245a.1\]]gzhan med de/_mig nyid mthong ba'o zhes rnam par shes pa'i thun mong ma yin pa'i rgyu dang gnas yin pas lta ba po zhes gdags so/_/de bzhin du rna ba la sogs pa so so la yang brjod par bya'o/_/de bzhin du tshor ba ni myong ba'i bdag nyid yin pas
[\[245a.2\]]myong bar byed/_'du shes nyid mtshan mar 'dzin pa'i bdag nyid yin pas 'du shes su byed kyi gzhan ni ma yin te/_de ltar thams cad du yang brjod par bya'o/_/de lta bas na sems can rnams kyi lus ni phung po'i bdag nyid yin pas dngos po du ma'i bdag nyid can no/_/
[\[245a.3\]]'di la ni phung po lnga las gud na gcig pu med de/_phung po bstan pas gcig pu 'dzin pa ldog pa na de la gcig pur 'dzin pa sngon du 'gro ba'i bdag tu 'dzin pa gang yin pa de yang ldog pa nyid de/_de'i phyir gcig pur 'dzin pa sngon du 'gro ba'i bdag tu 'dzin pa'i gnyen
[\[245a.4\]]por phung po bshad do/_/gcig pur 'dzin pa ni rgyu la 'bras bu btags nas bdag tu 'dzin pa zhes bya bar bshad do/_/za bar 'dzin pa ni smra ba thams cad ci ltar na las dge ba dang mi dge ba'i 'bras bu 'dod pa dang mi 'dod pa dang /_bde ba dang sdug bsngal gyi tshor bas
[\[245a.5\]]rab tu phye ba dang /_gzugs dang sgra la sogs pa yul la gang spyod pa de bdag go zhes so/_/de ltar na bdag tu 'dzin pa 'di'i gnyen por skye mched bshad do/_/las dge ba dang mi dge ba'i 'bras bu dang /_gzugs la sogs pa yul rnams la spyod pa ni
[\[245a.6\]]dmigs pa ste/_de byed pa gang yin pa de ni las kyi 'bras bu dang /_gzugs la sogs pa la spyod do/_/dmigs pa rnam pa drug de yang skye mched nyid kyis byed kyi gzhan gyis ni ma yin no/_/de'i phyir mig la sogs pa dang /_gzugs la sogs pa ni rnam par shes
[\[245a.7\]]pa skye ba'i sgo'i phyir skye mched rnams zhes bya'o/_/de lta bas na las kyi 'bras bu dang /_yul rnams la spyod pa ni mig la sogs pa las gud na gzhan gang yang med de/_de ltar na skye mched bshad pa ni za bar 'dzin pa'i gnyen po zhes bya'o/_/byed par 'dzin pa ni
[\[245b\]]
[\[245b.1\]]las dge ba dang mi dge ba rnams 'brel ba dang /_sprugs bsigs pa la sogs pa byed pa ste/_bdag tu 'dzin pa 'di'i gnyen por khams bshad do/_/de ltar na byed pa med la rang gi mtshan nyid 'dzin pa'i phyir khams zhes bstan to/_/de ltar rgyu yod pa tsam gyis
[\[245b.2\]]'bras bu yang 'byung bar byed cing 'bras bu yang rgyu la ltos nas yod pa tsam du zad de/_rgyu dang 'bras bu'i rang gi ngo bo las ma gtogs par byed pa gzhan med par sngar bstan pa nyid do/_/byed pa med par byed pa po ga la yod de/_de lta bas na byed par 'dzin pa'i gnyen
[\[245b.3\]]por khams bshad pa yin no/_/de ni chos gang dag rab tu rnam par dbye bas phan gdags pa'i phyir phung po dang skye mched dang /_khams nyid du chos gang dag bstan pa de dag la rnam pa gzhan gyis bsam par bya ste/_de la khams rnams kyi nang du gzugs dang sems
[\[245b.4\]]gnyis rnam par dbye ba lhag par bstan pas zag pa dang bcas pa'i rnam pa la sogs pa bde blag tu rtogs par 'gyur ba'i phyir khams ga las brtsams te/_bsam par bya ba'i phung po dang /_skye mched rnams la ni ma yin no/_/de'i phyir khams bco brgyad la
[\[245b.5\]]gzugs can du zhe na zhes bya ba la sogs pa smos so/_/gzugs su yod pas gzugs te/_'di dag la yod pas gzugs can no/_/yang na rten dang brten pa'i gzugs ji ltar mthun mthun du 'di dag la yod pas gzugs can no/_/mig la sogs
[\[245b.6\]]pa'i rnam par shes pa la thal bar yang mi 'gyur te/_mig la sogs pa rten gyi dngos po de dag gi gzhi byed pa ma yin pa'i phyir ro/_/gang dag gzugs kyi phung po'i ngo bo nyid do zhes bya ba de dag ni khams bcu ste/_mig gi khams nas lus kyi bar dang /_gzugs
[\[245b.7\]]kyi khams nas reg bya'i khams kyi bar du'o/_/rnam par rig byed ma yin pa gzugs su yod du zin kyang chos kyi khams gzugs can nyid du thal bar mi 'gyur te/_de la rten dang brten pa'i gzugs med pa dang /_gzugs su yod pa med pa dang /_gzugs
[\[246a\]]
[\[246a.1\]]kyi phung por gtogs su zin kyang gzugs su yod pa ma yin pa'i phyir ro/_/gzugs can ma yin pa du zhe na/_lhag ma rnams so zhes bya ba la gzugs can las ldog pa ni gzugs can ma yin pa ste/_de dag ni brgyad de/_sems kyi
[\[246a.2\]]khams bdun dang /_chos kyi khams so/_/bstan du yod pa du zhe na zhes bya ba ni khams bco brgyad kyi skabs yin pas der sbyar ro/_/gzugs kyi khams gcig ste zhes bya ba la 'di ni 'di na'o zhes/_pha bi ni pha bi na'o zhes bstan du rung ba de ni bstan pa'o/_/de
[\[246a.3\]]dang lhan cig pa ni bstan du yod pa ste/_dmigs pa dang bcas pa bzhin no/_/bstan du yod pa 'di nyid rab tu bstan pa'i phyir/_yul bstan du yod pa'o zhes bya ba smos te/_yul de dang der 'dis bstan du yod pas yul bstan du yod pa'o zhes bya'o/_/
[\[246a.4\]]gzugs kyi khams gcig kho na bstan du yod pa nyid du smos pas lhag ma khams bcu bdun ni bstan du med par grub bo/_/thogs pa dang bcas pa du zhen zhes bya ba ni khams bco brgyad kyi skabs yin pas thams cad du yang sbyar ro/_/gzugs can ma yin pa rnam par
[\[246a.5\]]gcad pa'i phyir gzugs can smos so/_/chos kyi khams la yang rnam par rig byed ma yin pa'i gzugs yod pas/_gzugs can yod par bstan pa'i phyir bcu zhes bya ba smos so/_/de dag kyang mig la sogs pa dbang po'i khams rnams dang /_de dag gi yul
[\[246a.6\]]gzugs can gyi khams lnga'o/_/go gcod pas thogs pa ste/_de dang lhan cig pa ni thogs pa dang bcas pa'o/_/go gcod pa ni yul dang dmigs pa dang sgrib pas go gcod pa'i bye brag gis rnam pa gsum mo/_/'dir ni sgrib pa'i go gcod pa nyid thogs pa dang
[\[246a.7\]]bcas par 'dod pa bstan pa'i phyir gang la gang thogs pa'o zhes bya ba smos so/_/sgrib pa'i go gcod pa ni rang gi yul du gzhan 'byung ba'i gegs su gyur pa'o/_/de ltar na gang gis rang gi yul du gzhan 'byung ba'i gegs byed pa dang /_gang la gegs byed pa de
[\[246b\]]
[\[246b.1\]]gnyi ga yang thogs pa dang bcas pa zhes bstan pa yin no/_/khams gzugs can bcu po de dag kyang rang rang gi yul du 'byung ba la gcig la gcig gegs byed pas sgrib cing go gcod pa'i phyir thogs pa dang bcas pa rnams so/_/lhag ma sems kyi khams
[\[246b.2\]]bdun dang /_chos kyi khams ni thogs pa med par grub po zag pa dang bcas pa du zhe na zhes bya ba ni khams kyi skabs yin no/_/bco lnga dang tha ma gsum gyi cha ste zhes bya ba ni mig la sogs pa dbang po lnga'i khams dang /_gzugs la sogs pa yul lnga'i
[\[246b.3\]]khams dang /_mig gi rnam par shes pa la sogs pa rnam par shes pa'i khams lnga ste/_khams bco lnga po dag ni gcig tu zag pa dang bcas pa nyid do/_/dang po la yang gsum yod de/_mig dang /_gzugs dang /_mig gi rnam par shes pa'i khams yin
[\[246b.4\]]pas de'i phyir tha ma zhes smos so/_/tha ma gsum ni yid kyi khams dang /_chos kyi khams dang /_yid kyi rnam par shes pa'i khams so/_/de dag gi cha ni cha shas te/_zag pa dang bcas pa'o/_/mig la sogs pa bzhin du thams cad zag pa dang bcas pa nyid
[\[246b.5\]]ni ma yin no/_/de dag las kyang lam gyi bden pa dang /_'dus ma byas kyi rang bzhin gyi cha ma yin pa de nyid zag pa dang bcas pa ste/_zag pa dang lhan cig pas zag pa dang bcas pa'o/_/de'i phyir de dag nyon mongs pa skye ba zhes bya ba smos te/_'di ltar de
[\[246b.6\]]dag las nyon mongs pa skye bas de'i phyir zag pa dang bcas pa zhes bya'o/_/mig la sogs pa'i rnam par shes pa rnams ni/_rnam par mi rtog pa yin pas ji ltar gzugs la sogs pa rnams la nyon mongs pa skyed ce na/_nyon mongs pa rnams mig la sogs pa'i
[\[246b.7\]]rnam par shes pa rnams dang /_lhan cig tu gzugs la sogs pa la 'byung ba zhes mi bya mod kyi/_'on kyang mngon sum gyi spyod yul gyi phyir ro zhes bya ba ni gzugs la sogs pas nyon mongs la skyed pa ste/_'di ltar mig la brten cing gzugs la sogs pa la
[\[247a\]]
[\[247a.1\]]brten nas mig gi rnam par shes pa 'byung ste/_mig gi rnam par shes pas myong ba'i gzugs rnams la yid kyi rnam par shes pas rnam par rtog par byed pas rnam par rtog pa las nyon mongs pa 'byung ste/_de bzhin du lhag ma rnams la yang
[\[247a.2\]]brjod par bya'o/_/zag pa med pa du zhe na/_tha ma gsum gyi cha'o zhes bya ba ni yid dang chos dang yid kyi rnam par shes pa'i khams rnams kyi'o/_/lam gyi bden pa dang 'dus ma byas su gtogs pa'i phyogs gang yin pa de ni zag pa med pa'o/_/'dod pa dang ldan pa
[\[247a.3\]]du zhe na zhes bya ba ni khams bco brgyad ces bya ba dang sbyar te/_gzugs la sogs pa yul lnga ni 'dod par bya ba yin pas 'dod pa rnams te/_de gces su byed pa'i khams rnams ni 'dod pa'i khams su shes par bya'o/_/yang na 'dod pa'i khams dang ldan pa du zhe na
[\[247a.4\]]zhes brjod pa'i rigs pa las khams zhes bya ba'i sgra ma smos pa 'dod pa dang ldan pa zhes bya ba smos so/_/'dod pa'i khams dang ldan pa dag ni 'dod pa'i khams kyis bsdus pa rnams te/_'dod pa'i khams kyi ngo bo nyid ces bya ba'i tha tshig go/_/'di ltar gang du 'dod
[\[247a.5\]]pa'i sred pa kun du 'byung ba thams cad 'dod pa'i khams su bsdus pa'o/_/de dag kyang dbang po'i khams drug dang /_yul gyi khams drug dang /_rnam par shes pa'i khams drug go/_/gzugs dang ldan pa du zhe na/_bcu bzhi ste/_mig dang /_rna ba dang /_sna
[\[247a.6\]]dang /_lce dang /_lus dang /_yid kyi dbang po'i khams dang /_yul bzhi dang yul de'i rnam par shes pa'i khams bzhi ste/_bcu bzhi po de dag ni gzugs kyi khams dang ldan pa'o/_/ci'i phyir gzugs kyi khams na dri dang ro dang de'i rnam par shes pa gnyis kyang
[\[247a.7\]]med ce na/_dri dang ro ni gcig tu kham gyi zas kyi ngo bo nyid yin gyi reg pa dang /_sems pa'i zas kyi ngo bo nyid ma yin no/_/yang kham gyi zas kyi 'dod chags dang bral ba rnams ni gzugs kyi khams su skye ste/_gang gi 'dod chags dang bral ba rnams gang du skyes pa de
[\[247b\]]
[\[247b.1\]]na med de/_dper na/_'dod chags dang bral ba gzugs med par skyes pa'i mig la sogs pa bzhin du yul med pa'i phyir dri dang ro'i rnam par shes pa gnyis kyang med do/_/gzugs med pa dang ldan pa du zhe na/_tha ma gsum zhes bya ba ni/_yid kyi khams
[\[247b.2\]]dang /_chos kyi khams dang /_yid kyi rnam par shes pa'i khams so/_/gzugs kyi 'dod chags dang bral ba rnams ni gzugs med pa'i khams su skye ste/_de'i phyir de na gzugs kyi ngo bo nyid kyi khams bcu dang /_de la brten pa dang dmigs pa rnam par shes
[\[247b.3\]]pa'i khams lnga med do/_/mi ldan pa du zhe na gsum gyi cha'o zhes bya ba ni gang dag 'dod pa dang /_gzugs dang gzugs med pa'i sred pa rnams kyis ma dmigs pa ste/_khams gsum dang ldan pa ma yin pa'i phyir mi ldan pa'o/_/lam gyi bden pa dang /_'dus ma
[\[247b.4\]]byas kyi ngo bo nyid gang yin pa'i yid dang chos dang yid kyi rnam par shes pa'i khams de dag ni zag pa med pa'o/_/dge ba du/_mi dge ba du/_lung du ma bstan pa du zhe na/_khams bco brgyad kyi skabs yin pas der sbyar ro/_/de la ngan pa bsnyil ba'i phyir dge
[\[247b.5\]]ba ste/_song zhes bya ba'i tha tshig go/_/yang na ku sha ni shes rab kyi rnam grangs su gtogs pa'o/_/la ni len pa ste/_shes rab kyis yongs su zin pa'am/_shes rab yongs su 'dzin pa ni dge ba rnams so/_/yang na ngan pa'i rnam par 'dug pa ni rtswa ku sha ste/_
[\[247b.6\]]gcod pa dang 'bigs pa'o/_/la ni len pa ste/_su zhig gcod pa dang 'bigs pa spangs te/_rtswa ku sha rnams len pa de ni mkhas pa zhes bya'o/_/de bzhin du gzhan bya ba gang la bsngags par 'os pa de ni dge ba zhes bya'o/_/'dis mi dge ba bzlog ste bshad do/_/dge
[\[247b.7\]]ba dang mi dge ba'i dngos por lung du bstan pa med pas ma bstan pa'o/_/bcu ni rnam pa gsum char te zhes bya ba ni dge ba yang yin/_mi dge ba yang yin/_lung du ma bstan pa yang yin no/_/khams bco brgyad kyi nang nas bcu gang zhes bya ba de dag kyang mi shes nas/_sems
[\[248a\]]
[\[248a.1\]]kyi khams bdun dang gzugs dang sgra dang chos kyi khams so zhes bya ba smos so/_/de la sems kyi khams rnams ni mtshungs par ldan pas dge ba dang mi dge ba nyid yin gyi/_ngo bo nyid kyi ni ma yin te/_dge ba dang mi dge ba'i rtsa ba rnams dang mtshungs
[\[248a.2\]]par ldan pas so/_/de la sems kyi khams bdun ma chags pa dang /_zhe sdang med pa dang /_gti mug med pa dang /_mtshungs par ldan pa rnams ni dge ba'o/_/chags pa dang /_zhe sdang dang /_gti mug dang mtshungs par ldan pa rnams ni mi dge ba'o/_/gzhan dag
[\[248a.3\]]ni lung du ma bstan pa'o/_/gzugs dang sgra'i khams lus dang ngag gi rnam par rig byed du bsdus pa dge ba dang mi dge ba'i sems kyis kun nas bslang ba ni dge ba dang mi dge ba'o/_/de las gzhan pa ni lung du ma bstan pa'o/_/chos kyi khams kyang ma chags pa la sogs pa'i
[\[248a.4\]]ngo bo nyid dang mtshungs par ldan pa dang /_kun nas bslang ba dang /_so sor brtags pa'i 'gog pa dang /_de bzhin nyid ni dge ba'o/_/chags pa la sogs pa'i ngo bo nyid dang mtshungs par ldan pa dang /_kun nas bslang ba ni mi dge ba'o/_/de las gzhan pa ni lung du ma bstan
[\[248a.5\]]pa'o/_/brgyad ni lung du ma bstan pa ste/_dri dang ro dang reg bya dang /_mig la sogs pa lnga'o/_/de dag ni lung du ma bstan pa nyid de/_don dam pa dang /_ngo bo nyid dang mtshungs par ldan pa dang /_kun nas bslang bas dge ba dang /_mi dge ba ma yin pa'i phyir ro/_/nang gi du
[\[248a.6\]]zhe na/_khams bco brgyad ces bya bar sbyar ro/_/bcu gnyis te bcu gnyis gang yin pa de dag kyang mi shes pas/_gzugs dang sgra dang dri dang ro dang reg bya dang chos kyi khams ma gtogs so zhes bya ba smos so/_/lhag ma dbang po'i khams drug dang /_rnam par shes pa'i
[\[248a.7\]]khams drug ste/_bcu gnyis po de dag ni nang gi'o/_/khams rnams las phyi rol gyi du zhe na drug ste/_de dag kyang mi shes nas/_de'i phyir gang dag ma gtogs pa rnams so zhes bya ba smos so/_/'di dag ni phyi'i yin par shes par bya'o/_/ma gtogs pa rnams gang zhe na/_
[\[248b\]]
[\[248b.1\]]gzugs dang sgra dang dri dang ro dang reg bya dang chos kyi khams rnams so/_/bdag gi dbang du byas pa ni nang zhes bya ba ste/_nang nyid nang ngo /_/bdag nyid med na nang ngam phyi zhes bya bar ji ltar 'gyur te/_tshul khrims med na tshul khrims kyi dbang du byas pa'i bslab pa mi rung ba
[\[248b.2\]]bzhin no zhe na/_ngar 'dzin pa'i gnas yin pa'i phyir sems la bdag ces 'dogs so/_/ngar 'dzin pa'i gzhi ni bdag tu smra ba rnams kyis bdag ces brjod de/_'di ltar bdag gi yon tan nam/_bdag yul nyid du ngar 'dzin pa rtogs so/_/ngar 'dzin
[\[248b.3\]]pa yang sems la brten pa ste/_de las gud na bdag med pa'i phyir ro/_/de la nga'o snyam du nga rgyal skyed pas bdag ste/_sems nyid sems las byung ba rnams kyi gnas yin pas sems nyid la bdag tu 'dogs so/_/'dir sems la bdag ces bya bar bzhed
[\[248b.4\]]par 'di ci mngon zhe na/_bcom ldan 'das kyis/_bdag ni legs par dul gyur na/_/mkhas pas mtho ris thob par 'gyur/_/zhes gsungs so/_/gzhan nas kyang sems 'dul ba gsungs te/_sems 'dul ba ni legs pa ste/_/sems 'dul bde ba thob par byed/_/
[\[248b.5\]]ce'o/_/'dir sems 'dul ba dang /_sems nyid dul na bde ba thob par byed/_/ces gsungs pas de'i phyir/_bdag ni legs par dul gyur na/_/mkhas pas mtho ris thob par 'gyur/_/zhes bya ba 'dir yang sems nyid la bya bar bzhed par mngon no/_/de'i phyir
[\[248b.6\]]bdag tu lta ba'i sems kyi rten gyi dngos por nye bar gyur pa'i phyir mig la sogs pa ni nang gi nyid do/_/gzugs la sogs pa yul gyi dngos por gyur pa ni phyi'i nyid do/_/de ltar na ni rnam par shes pa'i khams drug nang gir mi 'gyur te/_de dag yid kyi khams nyid du ma
[\[248b.7\]]gyur gyi bar du sems kyi rten du mi 'gyur ba'i phyir ro zhe na/_nam du yang rung ste/_de dag nyid nad yin pas mtshan nyid las 'da' ba med do/_/dmigs pa dang bcas pa du zhe na zhes bya ba ni khams kyi skabs yin pas de'i phyir bdun zhes bya ba smos so/_/bdun po de dag
[\[249a\]]
[\[249a.1\]]kyang gang yin mi shes pas de'i phyir sems kyi khams zhes bya ba smos so/_/dmigs pa dang bcas pa 'di dag nyid du zad dam zhe na/_ma yin te/_chos kyi khams kyi phyogs gcig kyang yin te/_kyang gi sgra ni bsdu'o/_/sems kyi khams
[\[249a.2\]]bdun dang chos kyi khams kyi gcig kyang dmigs pa dang bcas pa yin te/_'di dag la dmigs pa yod pas dmigs pa dang bcas pa'o/_/yul dang spyod yul dang dmigs pa zhes bya ba rnam grangs su gtogs pa'o/_/sems kyi khams bdun ni mig dang /_rna ba dang
[\[249a.3\]]sna dang /_lce dang /_lus dang /_yid kyi rnam par shes pa rnams so/_/chos kyi khams kyi phyogs gcig ni gang sems las byung ba'i ngo bo nyid do/_/dmigs pa med pa du zhe na/_lhag ma rnams te/_de dag kyang bcu ste/_mig la sogs pa dbang po'i khams lnga dang /_
[\[249a.4\]]gzugs la sogs pa yul gyi khams lnga'o/_/chos kyi khams kyi phyogs gang sems las byung ba'i ngo bo nyid ma yin pa'o/_/rnam par rtog pa dang bcas pa du zhe na/_khams bco brgyad ces bya bar sbyar ro/_/yid kyi khams dang yid kyi rnam par shes pa'i khams
[\[249a.5\]]dang /_chos kyi khams kyi phyogs so zhes bya ba ni gang mtshungs par ldan pa'o/_/'di gnyis ni mngon par dpyod pa dang /_rjes su dran pa'i rnam par rtog pa dang /_mtshungs par ldan pa ste/_de nyid rnam par rtog pa yin gyi gzhan ni ma yin te/_de gnyis dang mtshungs
[\[249a.6\]]par ldan pa ma yin pa'i phyir ro/_/chos kyi khams kyi phyogs ni mtshungs par ldan pa can te/_gzhan ni ma yin no/_/de la rjes su dran pa'i rnam par rtog pa ni dran pa nyid la bya ste/_yid kyi myong ba'i dmigs pa ma brjed pa rnams so/_/dus gsum gyi don lkog tu gyur pa la
[\[249a.7\]]mngon par dpyod pa'i rnam pa 'di ni 'di lta yin gyi de lta ma yin no zhes bya ba shes rab kyi khyad par la'am/_sems pa ni mngon par dpyod pa'i rnam par rtog pa ste/_chos mngon pa kun las btus pa las ji skad du/_rjes su dran pa'i rnam par rtog pa gang zhe na/_gang
[\[249b\]]
[\[249b.1\]]sngon myong ba la 'du byed bskyed pa'o/_/mngon par dpyod pa'i rnam par rtog pa gang zhe na/_gang 'das pa dang /_ma 'ongs pa dang /_da ltar gyi don lkog tu gyur pa rnams la mngon par dpyod pa'i rnam par rtog pa'o zhes bshad pa lta bu'o/_/lhag ma rnams ni rnam par mi rtog par 'grub ste/_de dag
[\[249b.2\]]kyang khams bco lnga ste/_chos kyi khams kyi phyogs te/_de dag ni rnam par mi rtog pa nyid do/_/khams bco brgyad las zin pa du zhe na/_nang gi lnga ste/_de dag ni mig dang /_rna ba dang /_sna dang /_lce dang /_lus kyi khams te/_de dag ni zin pa nyid do/_/gzhan las 'di dag gnyis su ma bstan tam/_bstan
[\[249b.3\]]mod kyi de la yang 'das pa dang /_ma 'ongs pa ni zin pa ma yin par brjod de/_de ni med pa nyid do/_/med pa ni zin pa'am ma zin pa yin par brjod du mi rung ngo /_/da ltar ni rang yod par gnas pa dang /_sems dang sems las byung ba rnams kyis zin pa'i phyir zin pa nyid de/_mig la sogs pa ni ma zin pa ma yin no/_/ci mig la sogs pa lnga
[\[249b.4\]]po nyid zin pa dag gang zhe na/_ma yin te/_bzhi'i phyogs te/_bzhi po de dag gang yin snyam pa la de'i phyir/_gzugs dang dri dang ro dang reg bya rnams kyi'o zhes bya ba smos so/_/de la gzugs dang dri dang ro dang reg bya'i khams dbang po las tha dad du mi 'jug pa gang dag yin pa de dag dbang po dag bzhin du zin pa rnams so/_/gzhan dag ni
[\[249b.5\]]ma zin pa dag ste/_'di lta ste/_drung ma gtogs pa'i skra dang spu dang sen mo dang /_so dang phyi sa dang gcin dang mchil ma dang /_snabs dang khrag la sogs pa dang /_sa dang chu la sogs pa rnams so/_/zin pa zhes bya ba'i don ci zhe na/_phan pa dang /_gnod pa gnyis kyis phan tshun rjes su 'gyur ba'i phyir gang sems dang sems las byung ba de
[\[249b.6\]]rnams kyis byin gyis brlabs pa'i gnas kyi dngos por zin pa dang /_'jig rten na sems bcas pa zhes bya'o/_/zin pa ma yin pa du zhe na/_lhag ma dgu dang /_bzhi'i phyogs zhes bya ba ni bshad zin pa rnams las gzhan gang yin pa de dag lhag ma'o/_/de'i phyir sems kyi khams bdun dang /_chos kyi khams dang /_sgra'i khams
[\[249b.7\]]so/_/bzhi'i phyogs zhes bya ba ni gzugs dang /_dri dang /_ro dang /_reg pa rnams kyi'o/_/de yang dbang po dang /_tha dad du mi 'jug pa'i cha ma gtogs pa dang /_drung ma gtogs pa'i skra dang /_spu la sogs pa yod pa'o/_/sten pa mtshungs pa du zhe na/_khams bco brgyad kyi skabs yin pas der sbyar ro/_/nang gi gzugs can lnga
[\[250a\]]
[\[250a.1\]]zhes bya ba ni nang gi bcu gnyis bstan pas de dag gi nang na gang yin pa gtol med pas lnga zhes bya ba smos so/_/gzugs can zhes bya ba de dag ni mig dang /_rna ba dang /_sna dang /_lce dang /_lus kyi khams so/_/gang gi sten pa mtshungs pa dang /_rnam pa gang gis sten pa mtshungs pa yang mi shes pas de'i phyir/_rang gi rnam par
[\[250a.2\]]shes pa dag dang yul thun mong pa nyid kyi phyir ro zhes bya ba smos so/_/de la mig gi rang gi rnam par shes pa ni mig gi rnam par shes pa ste/_rang gi rnam par shes pa de dang /_mig rang gi yul gzugs su mtshungs te/_gnyi ga yang /_mig gi rnam par shes pa skye ba dang mthun pa'i phyir mtshungs pa'o/_/thun mong pa nyid kyi phyir zhes bya ba ni
[\[250a.3\]]bzung ba ste/_mig gi rang gi yul gzugs dang /_sten pa mtshungs pa zhes bya'o/_/de bzhin du rna ba la sogs pa yang /_rang gi yul rnams dang /_sten pa mtshungs pa zhes brjod par bya'o/_/de ni 'di skad du/_mig la sogs pa gang dag rang gi rnam par shes pa rnams dang /_gnas pa de dag sten pa mtshungs pa zhes bstan par 'gyur
[\[250a.4\]]ro/_/de dag dang mtshungs pa du zhe na/_mig la sogs pa de dag nyid rang gi rnam par shes pas stong pa nyid de de dag dang mtshungs pa'o/_/ci'i phyir de dag ni de dag dang mtshungs pa zhes bya zhe na/_rang gi rigs dang mthun pa'i phyir ro zhes bya ba ste/_rang gi rnam par shes pa stong pa'i mig la sogs pa de dag ni sten pa mtshungs pa'i
[\[250a.5\]]mig la sogs pa dang /_mig la sogs par ris mthun pa ste/_de dag dang 'dra ba'i phyir de dag dang mtshungs pa zhes bya'o/_/de dag ni thun mong ma yin pa'i phyir gcig gi sten pa mtshungs pa dang /_de dag dang mtshungs pa gang yin pa de dag ni/_sems can thams cad kyi yang yin pas/_'di dag gi sten pa mtshungs pa dang /_de
[\[250a.6\]]dag dang mtshungs par ldan pa ni nges pa'o/_/gzugs la sogs pa ni so so'i rgyud la sten pa mtshungs pa dang /_de dag dang mtshungs pa nyid du gnas so/_/rnam par shes pa las byed pa gzhan med pa'i phyir/_gzhan dag la ni sten pa mtshungs pa de dang /_de dag dang mtshungs pa zhes ma brjod do/_/phung po lnga'i rab tu byed pa bye brag tu
[\[250a.7\]]bshad pa/_slob dpon blo gros brtan pa s+thi ra ma tis mdzad pa rdzogs so//_//rgya gar gyi mkhan po dzi na mi tra dang /_shI len dra bo d+hi dang /_dA na shI la dang /_zhu chen gyi lo tsA ba ban+de ye shes sde la sogs pas bsgyur cing zhus te gtan la phab pa'o//_//