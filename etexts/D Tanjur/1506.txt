[\[1a\]]
[\[1b\]]
[\[1b.1\]{D4236}]@##/_/rgya gar skad du/_saM ban+d+ha pa rIk+Sha TI kA/_bod skad du/_'brel ba brtag pa'i rgya cher bshad pa/_'jam dpal gzhon nur gyur pa la phyag 'tshal lo/_/'gro ba
[\[1b.2\]]thams cad 'brel med par/_/'gro ba'i bla ma gang gsungs pa/_/de la rab tu phyag 'tshal nas/_/'brel ba brtag pa bshad par bya/_/'brel ba dngos por gyur pa bsal bar 'dod nas zhes bya
[\[1b.3\]]ba'i tshig dang po 'dis rab tu byed pa 'di'i 'brel ba dang /_brjod par bya ba dang /_dgos pa rnams ston to/_/gzhan du na 'brel ba dang /_brjod par bya ba dang /_dgos pa rnams dang bral ba'i
[\[1b.4\]]rab tu byed pa ni blang bar bya ba ma yin par 'gyur ro/_/de la 'brel pa dngos por gyur pa zhes bya ba'i tshig 'dis ni brjod par bya ba bstan to/_/bsal bar 'dod nas zhes bya ba'i tshig 'dis ni dgos pa
[\[1b.5\]]bstan te/_'di ltar 'brel pa dngos por gyur pa bsal ba ni 'dir dgos pa yin no/_/smras so zhes bya ba 'dis ni 'brel ba smos te/_'di ltar 'brel ba dngos por gyur pa bsal ba'i phyir rab tu
[\[2a\]]
[\[2a.1\]]byed pa 'di bstan to/_/de lta bas na 'brel ba dngos por gyur pa bsal ba la rab tu byed pa ni thabs kho nar bstan pa yin te/_'di ltar rab tu byed pa 'di thos pas 'brel pa dngos por gyur pa med do zhes bya
[\[2a.2\]]bar nges par 'gyur ro/_/de nas rab tu byed pa ni thabs yin no/_/'brel pa dngos por gyur pa bsal ba ni thabs las byung ba ste/_rab tu byed pa dang dgos pa 'di gnyis ni thabs dang thabs las byung ba'i mtshan nyid du 'brel
[\[2a.3\]]to/_/'di ni re zhig spyi'i don to/_/yan lag gi don ni dngos por gyur pa zhes bya ba'i rdzas su yod pa dang /_don dam pa dang /_bcos ma ma yin pa dang /_ma brtags pa zhes bya ba'i bar du'o/_/'brel ba zhes bya ba ni 'brel
[\[2a.4\]]bas na 'brel pa ste/_sbyor ba dang ldan pa dang /_reg pa dang /_phrad pa dang /_dngos po nye bar gyur pa zhes bya ba'i bar gyis bstan to/_/bsal bar 'dod nas smras pa zhes bya ba ni so sor bsal bar 'dod pa dang /_so sor
[\[2a.5\]]spang bar 'dod nas smras pa zhes bya ba'i don to/_/gzhan dbang kho na zhes bya ba la sogs pa zhes bya bas ni tshigs su bcad pa ston to/_/gzhan dbang ni gzhan la rag las pa ste zhes bya ba gzhan la rag las pa'i tshig gis
[\[2b\]]
[\[2b.1\]]gzhan dbang ston te/_'di lta ste/_gzhan dang 'brel ba dang /_gzhan la rag las pa dang /_gzhan la brten pa dang /_gzhan gyi dbang zhes bya ba don gcig go/_/de 'brel ba yin na zhes bya ba ni kha cig gzhan gyi dbang kho na 'brel pa yin par 'dod do/_/de ni 'brel ba can grub
[\[2b.2\]]pa'am ma grub pa zhig gi yin zhes bya ba 'di la 'brel ba yod pas 'brel ba can no/_/grub pa ni rang gi ngo bor red pa'o/_/ma grub pa ni rang gi ngo bor ma red pa'o/_/'am gyi sgra ni rtog pa'i don to/_/'di skad bstan te/_'brel ba can ma grub pa'i ngo bo'am/_ma grub pa'i ngo bo'i gzhan gyi
[\[2b.3\]]dbang yin/_/ma grub pa ni med pa'i ngo bo yin pa'i phyir 'brel pa dngos por yod pa ma yin no zhes bya ba ni 'di ltar 'brel ba can ma grub ste ngo bo med pa yin na des na ma grub pa'i ngo bo yin pa'i phyir 'brel ba dngos por yod par ji ltar 'gyur/_'brel ba can grub na gzhan dbang ci zhig yod ces bya
[\[2b.4\]]ba ni gang gi tshe 'brel ba can gyi rang gi ngo bo grub pa de'i tshe yang 'brel ba can re ba med pa'i phyir ci zhig rag las na gang gis 'di gzhan dbang du 'dod/_ci zhig ces bya ba ni sgra 'di 'dri ba ma yin gyi 'o na ci zhe na/_sel bar byed pa yin te/_med pa nyid de gzhan dbang ci yang med do zhes bya ba'i don to/_/
[\[2b.5\]]de bas na 'brel ba med pa nyid do zhes bya bas ni de bas na 'brel ba gzhan dbang med do zhes bya ba'i don to/_/grub tu zin kyang cung zad ma grub pa yod do zhe na zhes bya ba ni gal te pha rol 'di snyam du smra ste/_rnam pa thams cad du grub pa ni gzhan gyi dbang du mi 'dod do/_/'on kyang 'brel ba can grub tu
[\[2b.6\]]zin kyang cha shas kha cig ma grub pa yod pas de dag grub par bya ba'i phyir 'brel ba can gzhan gyi dbang du 'dod ce na/_de'i phyir de ltar rnam par rtog pa yang de grub par bya ba'i ched du gzhan gyi dbang kho nar yang mi 'gyur te zhes bya ba'i tshig gis sel bar byed do/_/rnam pa de lta bu'i cha shas
[\[2b.7\]]grub par bya ba'i sgo nas kyang gzhan gyi dbang du mi 'thad do/_/ci'i phyir zhe na/_de'i phyir grub pa dang ma grub pa las gyur ba'i nyes pa'i rnam par rtog pa las mi 'da' ba'i phyir ro zhes bya ba smras te/_grub pa dang ma grub pa ni grub pa dang ma grub pa ste/_grub pa'i phyogs dang ma grub pa'i phyogs
[\[3a\]]
[\[3a.1\]]zhes bya ba'i don to/_/grub pa dang ma grub pa las gyur pa'i ngang tshul can gang dag yin pa de dag grub pa dang ma grub pa las gyur ba'o/_/nyes pa rnams kyi rnam par rtog pa ni nyes pa'i rnam par rtog pa ste/_rnam par rtog pa'i sgras ni 'dir rnam par ston to/_/grub pa dang ma grub pa las
[\[3a.2\]]gyur pa yang yin la nyes pa yang yin zhes tshig bsdu'o/_/de dag las mi 'da' ste/_de bas na grub pa dang ma grub pa las gyur pa'i nyes pa'i rnam par rtog pa las mi 'da' ba'i phyir ro zhes de skad smos so/_/'di skad bstan te/_grub pa'i ngo bo'i phyogs kyi nyes pa gang yin pa dang ma grub pa'i phyogs
[\[3a.3\]]kyi ngo bo'i nyes pa gang yin pa de dag thams cad phyogs 'di la yang yod de/_'di ltar cha shas grub pa gang yin pa de dag ni/_grub pa'i phyir gzhan gyi dbang du mi rung ngo /_/ma grub pa yang med pa'i ngo bo yin pa'i phyir gzhan gyi dbang dngos por gyur pa ma yin no/_/dngos po gcig la grub
[\[3a.4\]]pa dang ma grub pa'i ngo bo gnyi ga yang med do zhes bya ba ni dngos po gcig la grub pa dang ma grub pa'i ngo bo yang med de/_'di ltar cha shas med pa ni dngos por 'dod do/_/cha shas dang bcas pa gang yin pa de ni kun rdzob tu yod pa yin no/_/gang gi phyir de ltar grub pa'am cig shos kyi
[\[3a.5\]]gzhan gyi dbang kho na med pa zhes bya ba ni ji skad du smos pa'i tshul gyis ji ltar grub pa'am ma grub pa'i gzhan gyi dbang mi 'thad de/_'di lta ste/_grub pa'i phyogs la gzhan gyi dbang kho na med cing ma grub pa'i phyogs la yang gzhan gyi dbang dngos por mi 'thad do/_/de bas na dngos
[\[3a.6\]]po thams cad kyi 'brel ba yang dag nyid du dngos por med de/_dngos po thams cad kyi 'brel ba gzhan gyi dbang gi mtshan nyid don dam par med do zhes mjug sdud pa'o/_/dngos por zhes bya ba 'dis ni yang dag nyid du zhes bya ba de bshad do/_/rnam par rtog pas bkod pa ni mi dgag go
[\[3a.7\]]zhes bya ba ni rtog pas gzhag pa'i gzhan gyi dbang gang yin pa de ni mi dgag ste/_ci'i phyir zhe na/_de'i phyir dngos po med pa'i phyir zhes bya ba smras te/_gang gi phyir rtog pas bskyed pa'i gzhan gyi dbang ni dngos por yod pa ma yin pa de'i phyir mi dgag go/_/ngo bo 'dres pa 'brel ba yin gyi gzhan
[\[3b\]]
[\[3b.1\]]gyi dbang kho na ni ma yin no zhe na zhes bya ba ni 'on te 'di snyam du nga ni gzhan gyi dbang gi mtshan nyid 'brel ba yin par mi smra'i 'o na ci zhe na/_ngo bo 'dres pa'i mtshan nyid do/_/ngo bo gnyis kyi'am ngo bo rnams kyi 'dres pa ni ngo bo 'dres pa ste/_rang gi ngo bo phrad ces bya ba'i don to/_/de ni mi rung ste/_gnyis nyid
[\[3b.2\]]yin zhes bya ba 'di'i bshad pa ni 'brel ba can gnyis kyi ngo bo yin na zhes bya ba yin no/_/'di skad bstan te/_'brel ba can ni 'dir ngo bo nyid kho na yin na ngo bo 'dres pa de yang zhes bya ba la/_ngo bo 'dres pa'i sgra rang gi ngo bo gcig pa'i mtshan nyid ces bya ba des bshad de/_/rang gi ngo bo gcig pa'i mtshan
[\[3b.3\]]nyid der yang ji ltar 'gyur zhes bya ba'i don to/_/'di'i bshad pa ni mi 'gyur ba nyid do zhes bya ba yin te/_'di ni 'gog pa yin te dri ba ma yin no zhes bya bar bsams pa'o/_/'di skad bstan te/_ji srid du 'brel ba can gnyis kyi ngo bo mi 'dor ba de srid du rang gi ngo bo gcig pa'i mtshan nyid
[\[3b.4\]]kyi ngo bor 'dres par ji ltar 'gyur/_'on te yang de'i tshe 'brel ba can gnyis kyi ngo bo ma yin gyi/_'o na ci zhe na/_'brel ba'i dus na ngo bo gcig par 'gyur ro zhe na/_de'i phyir gcig tu gyur na yang 'brel ba can gnyis med pa'i phyir 'brel pa gang zhig yin gyi zhes bya ba smos te/_ci ste
[\[3b.5\]]'brel ba can gcig tu gyur na de'i tshe 'brel pa can gnyis med pas shin tu yang 'brel pa mi grub po/_/ci'i phyir zhe na/_de'i phyir na zhes bya ba ni 'on te yang ngo bo 'dres pa'i sgra ngo bo gcig la mi zer 'di gnyis la gnas pa'i phyir ro zhes bya ba smos te/_'di ltar 'brel pa ni gnyis la gnas par
[\[3b.6\]]'dod do/_/'di skad bstan te/_'brel pa'i gzhi ni du ma yin na 'brel pa can ngo bo gcig tu gyur na ji ltar 'gyur/_'on te 'di skad du 'dres pa ni ngo bo nyid gcig tu gyur pa ma yin gyi 'o na ci zhe na/_bar med pa yin no zhe na zhes bya ba'am 'on te yang ngo bo 'dres pa'i sgra ngo bo gcig pa la mi zer
[\[3b.7\]]gyi 'o na ci zhe na/_dngos po rnam par med pa kho na ngo bo 'dres pa yin no/_/zhes smra na/_yin du zad mod ci zhig dgag ste/_ci ste bar med pa la ngo bo 'dres pa'i sgrar brjod na legs par brjod shin tu brjod de de ni nga 'gog pa med do/_/bar med pa ni bar med pa tsam du zad pas 'brel pa
[\[4a\]]
[\[4a.1\]]dngos por gyur pa yod par mi 'gyur ro zhes bya ba 'di la bar dang bral bas bar med pa ste/_bar gyi sgra ni phrag la bya'o/_/bar med pa'i ngo bo ni bar med pa'o/_/ci ste ngo bo 'dres pa'i sgra bar med pa la brjod na de'i tshe mi 'dod pa ci zhig brjod pa yin te/_
[\[4a.2\]]'on kyang 'brel ba dngos por gyur pa ni mi 'grub po/_/gzhan yang ci ste bar chad med pa 'brel ba yin na bar dang bcas pa na yang 'brel ba ci ste mi 'dod de zhes bya ba ni ci ste bar med par gnas pa la bar med pa zhes bya ba'i 'brel ba yin par khas len na de'i tshe so sor gnas pa la yang bar dang
[\[4a.3\]]bcas pa zhes bya ba'i 'brel ba ci ste khas mi blang ci ste yang ji ltar na bar med pa'i 'brel pa khas len na bar dang bcas pa'i mtshan nyid kyi 'brel ba yang yod par 'gyur ba yin zhe na/_de'i phyir gnyi gar yang 'brel ba can gnyis rang gi ngo bo la gnas par bye brag med pa'i phyir ro zhes bya ba smos te/_
[\[4a.4\]]ji ltar 'brel pa can gnyis 'dres pa na sngon gyi rang bzhin mi 'dor ba bzhin du so sor gnas pa na yang sngon gyi rang bzhin ma bor ba yin no/_/de bas na ji ltar 'brel pa can gnyis par med pa la 'brel bar 'dod pa de bzhin du bar dang bcas pa la yang 'dod par byas shig_/yang na ni gnyis
[\[4a.5\]]kar yang 'brel ba khas blang bar mi bya'o/_/'on te yang bar med pa la ni ngo bo 'dres par khas len pa ma yin no/_/'o na ci zhe na/_phrad pa yin no zhe na/_de'i phyir phrad pa la sogs pa yang bar chad med pa'i don du 'dus pa kho na yin pas rjod par ma byed cig ces bya ba smos te/_bar du med pa'i don
[\[4a.6\]]du 'dus pa'i ngang tshul can gang dag yin pa de dag ni bar med pa'i don du 'dus pa kho na ste/_bar med par bstan pa gang yin pa de nyid phrad par bstan pa yang de yin no/_/sogs pa'i sgras ni nye ba dang /_rig pa dang bar mchod pa la sogs pa blta bar bya'o/_/gang gi phyir bar med pa'i rnam grangs
[\[4a.7\]]phrad pa la sogs pa yin pa de'i phyir 'dir de skad ston pa ni chen po mi rung ngo /_/gang gi phyir de ltar ngo bo 'dres pa'i mtshan nyid kyang 'brel ba ma yin pa zhes bya ba la/_srid ces bya ba ni tshig gi lhag ma'o/_/de'i phyir rang bzhin tha dad pa la zhes bya ba'i bshad pa ni 'og nas dngos po thams cad kyi
[\[4b\]]
[\[4b.1\]]rang gi ngo bo tha dad pa zhes bya ba yin te/_rang gi ngo bo sna tshogs pa'i dngos po de dag thams cad la 'brel ba yang dag nyid du med de/_don dam par de dag rang gi ngo bo 'dres pa'i mtshan nyid kyi 'brel ba med do/_/rtog pas sgro btags pa las ma gtogs par zhes bya ba ni rtog pas
[\[4b.2\]]brtags pa'i 'brel pa ni mi dgag go/_/'on te gzhan ltos pa 'brel ba yin gyi ngo bo 'dres pa ma yin no zhe na zhes bya ba ni gal te yang nga ni ngo bo 'dres pa'i mtshan nyid la 'brel bar khas mi len gyi 'o na ci zhe na/_ltos pa'i mtshan nyid la 'brel bar smra'o/_/de bas na ji skad du smos pa'i
[\[4b.3\]]skyon du mi 'gyur ro zhe na/_'dir yang gzhan ltos pa na ltos pas 'brel pa can du gyur pa'i phyogs 'di la yang myu gu la sogs pa gzhan gang yin pas bon la sogs pa la ltos te/_myu gu la sogs pa de ltos pa na ltos pa'i mtshan nyid kyis 'brel te/_'brel pa can du khas
[\[4b.4\]]len na brtags pa gnyis te/_ltos nas yod pa zhig ltos sam med pa zhig ltos/_yod pa ni rang gi ngo bor grub cing yod pa'o/_/med pa ni rang gi ngo bor ma grub cing med pa'i don to/_/ci ste med na zhes bya ba ni re zhig ci ste med pa'i ltos par khas len na med na de ni ci ltar ltos
[\[4b.5\]]zhes bya ba de nyid kyi bshad pa ni 'og nas rang gi ngo bor ma grub pa'i dngos po la ltos pa'i chos med pas zhes bya ba smras te/_gang zhig rang gi ngo bor ma grub cing ma thob pa de ji ltar ltos par byed par 'gyur/_bas zhes bya ba'i sgra ni de ni des na zhes bya bar rig par bya ste/_med pas gang zhig
[\[4b.6\]]gang gi 'brel ba yin zhes bya ba ni de bas na ltos pa'i mtshan nyid kyi 'brel ba gang yang med la/_gang gi yang ma yin no/_/yod na yang kun la rag ma las zhes bya ba ni gang zhig rang gi ngo bo thams cad grub pa de ni rnam pa thams cad du re ba med do/_/de nyid kyi bshad pa ni rang gi ngo bo thams cad
[\[4b.7\]]skyes pa ltos pa med pa'i dngos po zhes bya ba yin te/_thams cad kyang yin la rang gi ngo bo yang yin pas rang gi ngo bo thams cad do/_/de dag skyes pa la de skad ces bya ste/_skyes pa'i sgra ni byung ba la bya'o/_/rang gi ngo bo thams cad bskyed par bya ba'i phyir mi ltos te/_rang gi dngos po thams
[\[5a\]]
[\[5a.1\]]cad skyes pa ltos pa med pa'i ngo bo ltos pa gang gis ni 'brel bar 'gyur ba ji ltar ltos pa yin/_gang zhig rnam pa thams cad du yongs su rdzogs pa'i ngo bo de gang gis na 'brel par khas blang bar 'gyur ba ltos pa'i rnam pa gang gis gzhan ltos pa yin/_lhag ma ni
[\[5a.2\]]gzhan gyi dbang bzhin du brjod par bya'o zhes bya ba ni 'di la lhag ma brjod par bya ba gang yin pa'ang yod de/_de ni gzhan gyi dbang dpyad pa ji skad brjod pa de bzhin du brjod par bya'o/_/de yang 'di skad du brjod par bya ste/_ci ste pha rol po na re rnam pa thams cad du yongs su grub pa ni ltos pa'i
[\[5a.3\]]chos can du mi brjod do/_/grub tu zin kyang 'on kyang cung zad ma grub pa yod pas de grub par bya ba'i phyir ltos so zhes smra na de yang mi rung ste/_grub pa dang ma grub pa las gyur ba'i nyes pa las mi 'da' ba'i phyir dang /_gcig la'ang grub pa dang ma grub pa'i ngo bo gnyis ka yang med do zhes
[\[5a.4\]]sngar bstan pa bzhin du bya'o/_/'brel pa rnam pa gsum po de ni 'brel pa can gyi rang gi ngo bo las rang gi ngo bo tha mi dad par khas len pa la dpyad pa yin te/_'di ltar smra ba gang dag 'brel pa can nyid kyi nang du 'dus shing 'brel ba can gyi ngo bo la 'brel pa'i sgrar brjod pa de'i ched du 'di
[\[5a.5\]]bstan pa yin no/_/da ni smra ba gang dag 'brel pa can las ngo bo tha dad pa'i 'brel pa khas len pa de bsal ba'i phyir nyes pa 'dir mi 'gyur bar bya ba'i phyir zhes bya ba smos te/_gang yang 'brel pa rnam pa gsum po 'brel pa can gyi rang gi ngo bo nyid kyi phyogs la nyes pa bstan pa 'dir mi
[\[5a.6\]]'gyur bar bya ba'i phyir zhes bya ba'i don to/_/gnyis zhes bya ba 'di'i bshad pa ni 'brel pa can gnyis zhes bya ba yin te/_'di ltar 'brel pa can gnyis so/_/de bas na de gnyis ni 'brel pa gcig pu'i ste/_'brel pa gcig pu ni 'og nas smos pa'i sbyor ba gcig pu zhes bya
[\[5a.7\]]ba'i don to/_/yon tan du brjod pa'i sbyor ba don tha dad pa gcig pu zhes bya ba de ni 'brel pa can las don tha dad pa yon tan du brjod pa ming sbyor ba zhes bya ba gcig pu gang yin pa de dang /_tha dad pa med pa'i chos sam zhes bya ba ni ci ste yang 'brel ba can las tha dad pa ma yin pa'i ngo bo
[\[5b\]]
[\[5b.1\]]gnas skabs kyi bye brag gi ngo bo'i chos la ming btags pa'am/_brjod du med pa dngos por gyur pa ni de nyid dang gzhan du brjod du med pa'i ngo bo rdzas su yod pa'o/_/de bas na gcig pu de dang mngon par 'brel ba rgyus ci ste 'brel bar 'dod na zhes bya ba ni ji ste don tha dad par gyur ba'am/_
[\[5b.2\]]don tha dad pa ma yin pa'am/_brjod du med pa dang mngon par 'brel ba'i rgyus 'brel ba can gnyis phan tshun 'brel bar 'dod na de'i tshe 'brel ba don tha dad pa ma yin par 'dod pa'i phyogs la ni 'brel ba can gnyis brtags pa kho nar 'gyur bas zhes bya ba ni don tha dad pa ma yin pa'i phyogs gang yin pa
[\[5b.3\]]de la ni 'brel ba can gnyis brtags par 'gyur te/_'di ltar 'brel ba'i rgyus 'brel pa can gnyis la 'brel ba zhes brjod pa yin na phyogs de la ni 'brel ba don dam par med do/_/de bas na 'brel ba med par yang 'brel ba can khas blang bar gyur pa'i phyir ro/_/'brel ba gang yang med do zhes
[\[5b.4\]]bya ba ni gang gi tshe 'brel ba can gnyis brtags pa yin pa de'i tshe don dam par 'brel ba gang yang med do zhes bya ba'i tha tshig go/_/de lta na yang 'brel pa las 'brel pa can gzhan ma yin pas gcig tu gyur pa'i yang phyir ro zhes bya ba ni ji ste 'brel pa gcig pu las 'brel pa can gnyis tha dad
[\[5b.5\]]pa ma yin na ni des na 'brel pa can gnyis med pa'i phyir gang gi 'brel pa yin/_'brel pa ni gzhi du ma can yin na 'brel pa can gnyis med par de yod par ji ltar 'gyur/_brjod du med par dngos por gyur pa yang rigs pa'i tshul gyis na don tha dad pa dang don tha dad pa ma yin pa'i rnam par
[\[5b.6\]]rtog pa las mi 'da' ba'i phyir ro zhes bya ba ni gang zhig brjod du med pa'i dngos por gyur ba khas len na de ni don tha dad pa dang don tha dad pa ma yin par rigs pa'i tshul gyis grub ste/_'di lta ste/_don tha dad pa dang don tha dad pa ma yin pa gnyis kyis thams cad bsdus pa'i phyir dngos
[\[5b.7\]]por gyur pa ni don tha dad pa'am/_don tha dad pa ma yin pa gcig tu 'gyur ro/_/gang gi phyir de ltar gyur pa de'i tshe don tha dad pa ma yin pa'i phyogs la ni 'brel pa dang 'brel pa can gang yang med do zhes bya ba ni gang gi tshe 'brel pa can dag las 'brel pa dbyer med par 'dod pa de'i tshe 'brel
[\[6a\]]
[\[6a.1\]]pa med do/_/gang gi tshe 'brel pa gcig pu las 'brel pa can gnyis dbyer med par 'dod pa de'i tshe/_'brel pa can gnyis yod pa ma yin no/_/de ltar re zhig 'brel pa brjod du med pa ni rigs pa'i tshul gyis don tha dad pa ma yin par 'gyur ba'i nyes pa
[\[6a.2\]]bstan zin to/_/gang yang brjod du med pa'i rigs pa'i tshul gyis don tha dad par gyur pa de'i nyes pa ni 'og nas sbyor ba bsal ba'i phyogs las rig par bya'o/_/de ltar na tha dad pa ma yin pa'i phyogs dang /_brjod du med pa'i phyogs gnyis bsal ba yin no/_/gang yang
[\[6a.3\]]phyogs gsum pa yon tan du brjod pa'i sbyor ba bstan par gsum pa de bsal ba ni sbyor ba dang 'dul ba bsal ba las rig par bya'o/_/don tha dad pa'am cig shos kyi 'brel ba yod du chug kyang zhes bya ba ni ha cang bsdams pa 'dis ci zhig bya ste/_'brel pa don tha dad
[\[6a.4\]]pa'am don tha dad pa ma yin pa yin yang rung ste/_'on kyang de dang gnyis 'brel pa gang yin zhes bya ba 'di'i bshad pa ni gcig pu de dang gnyis su 'brel pa gang yin zhes bya ba yin te/_'brel pa rgyur gyur pa gang yin pas 'brel pa can gnyis 'brel ba 'dod na de dang de gnyis
[\[6a.5\]]lhan cig pa la yang 'brel pa gzhan bsal dgos te/_gzhan du na ni 'brel pa can gnyis kyis 'brel pa 'di yin no zhes rgyu mtshan gang zhig gis rab tu dbye ba drug par 'gyur/_med pa nyid do zhes bya ba 'dis ni 'gog pa'i tshig yin gyi 'dri ba'i tshig ma yin par ston pa'o/_/
[\[6a.6\]]ci'i phyir 'brel pa dang 'brel pa can gnyis lhan cig pa la 'brel pa gzhan mi srid ce na/_de'i phyir ji skad smos pa'i skyon yod pa'i phyir ji ltar 'brel pa can gnyis 'brel pa med pa de bzhin du de dang yang 'brel pa can gnyis kyi 'brel pa med ces bya ba smos te/_ji ltar 'brel pa can nyi
[\[6a.7\]]tshe la phan tshun du gzhan gyi dbang la sogs pa bkag pa de bzhin du 'brel ba 'di dang yang 'brel ba can gnyis lhan cig tu gzhan gyi dbang la sogs pa mi 'thad do/_/gzhan du na 'brel pa can gnyis nyi tshe 'brel pa la yang ci zhig zhe sdang du yod ces bya ba ni ci ste 'brel pa dang 'brel pa can
[\[6b\]]
[\[6b.1\]]gnyis lhan cig pa'i gzhan gyi dbang la sogs pa khas len na de'i tshe 'brel pa can nyi tshe la yang mi bzod du ci zhig yod de/_gang gis na de gnyis phan tshun du gzhan gyi dbang la sogs pa'i 'brel par mi 'dod/_gzhan yang zhes bya bas ni skyon gzhan ston pa'o/_/ci ste 'brel pa'i don gcig
[\[6b.2\]]dang 'brel pa'i phyir 'brel par 'dod na de'i tshe 'brel ba dang 'brel pa can gnyis la yang 'brel pa zhig yod par bya dgos te zhes bya ba ni ji ste 'brel pa can nyi tshe 'brel pa gzhan dang ldan pa'i phyir phan tshun 'brel par 'dod na de'i tshe 'brel pa dang 'brel ba can gnyis kyang 'brel ba gzhan dang ldan pa'i
[\[6b.3\]]phyir 'brel par 'dod par bya dgos so/_/ci'i phyir zhe na/_de'i phyir de lta bur 'brel pa khas len pa'i phyir ro zhes bya ba smos te/_'di ltar khyod 'brel pa gcig gi rgyus 'brel par 'dod pa des na 'brel pa dang 'brel pa can gnyis la yang 'brel pa gcig gis 'brel par 'dod par bya dgos so/_/
[\[6b.4\]]de la yang 'brel pa'i don gcig pu zhig yod pas zhes bya ba ni ji ltar 'brel pa dang po dang 'brel pa can gnyis lhan cig pa la 'brel pa gzhan khas len pa de bzhin du 'brel pa gnyis pa dang yang 'brel pa can gnyis dang 'brel pa dang po dang lhan cig pa'i 'brel pa gzhan yang khas blang bar bya'o/_/de
[\[6b.5\]]bzhin du 'brel pa gsum pa dang 'brel pa can gnyis dang 'brel pa dang po dang gnyis pa dang lhan cig pa'i 'brel pa gzhan bzhi pa yang yod par bya dgos te/_de bas na thug pa med par yang 'gyur ro zhes bya ba ni ji skad du smos pa'i tshul gyis na thug pa med par 'gyur ro/_/de ste 'ga' zhig tu
[\[6b.6\]]'brel pa gcig pu'i don ma grub ste/_'brel pa med na ni thams cad du/_de bzhin 'brel med shes par bya/_/zhes bya ba ni ci ste ji skad du bstan pa'i tshul gyis thug pa med par 'gyur ba de'i tshe nges par 'dis thug pa med pa spang ba'i phyir 'ga' zhig tu gnas skabs kha cig tu 'brel pa gcig
[\[6b.7\]]pu'i don khas blang bar mi bya'o/_/lnga pa'am drug pa'i gnas skabs gzhan kha cig tu 'brel pa gcig pu dang 'brel par khas mi len na ni gnas skabs de ni 'brel pa can gnyis kyi 'brel pa med par 'gyur ro/_/ji ltar na de na 'brel pa can gnyis kyi 'brel pa gcig pu med pa de bzhin du
[\[7a\]]
[\[7a.1\]]thams cad du yang 'brel pa can gnyis kyis 'brel pa gcig pu med par bya dgos so/_/thug pa med par 'gyur bas 'brel pa'i shes pa ni dngos po'i rjes su zhugs pa ma yin no zhes bya ba ni ci ste ji skad du bstan pa'i tshul gyis thug pa med par gyur pa de'i tshe 'brel
[\[7a.2\]]pa'i shes pa ni 'brel pa dngos por gyur pa'i rgyu mtshan can ma yin no/_/kha cig tu 'brel pa gcig pu'i don med par yang 'brel ba rtog na ni 'brel pa can dang po gnyis las yang don gcig pu dang 'brel pa'i phyir 'brel par mi 'gyur ro zhes bya ba ni 'on te yang gnas skabs kha cig tu
[\[7a.3\]]'brel pa gcig pu'i don med par yang 'brel pa khas len na de'i tshe 'brel pa can dang po gnyis la yang 'brel pa gcig pu'i rgyu mtshan gyis 'brel par khas blang bar mi bya'o/_/'on te yang 'brel pa can gnyis 'brel pa'i don gcig pus 'brel ba ma yin gyi 'brel pa can nye tshe zhig
[\[7a.4\]]'brel par 'gyur ro zhe na/_de'i phyir nyi tshe zhig 'brel pa yin na yang nyes pa smras zin to zhes bya ba smos te/_'brel pa can nyi tshe'i 'brel pa yang khas blang bar mi bya ste/_'di ltar de la nyes pa sngar bstan zin to/_/bar med pa la sogs pa'i chos tha dad par rtog pa'i lan kyang des btab zin to
[\[7a.5\]]zhes bya ba ni 'brel pa gcig pu'i don gyi sgo nas 'brel pa can gnyis 'brel par smras pa gang yin pa de bsal ba nyid kyis bar med pa dang /_phrad pa dang nye ba la sogs pa'i chos tha dad pa nyid bsal bar rig par bya ste/_bar med pa la sogs pa'i chos gzhan 'brel pa gcig pu'i don gyis
[\[7a.6\]]'brel pa can gnyis 'brel par mi 'thad do zhes bya ba'i don to/_/gang gi phyir de ltar 'brel pa rnam par rtog pa rung ba ma yin pa zhes bya ba ni 'brel pa can gcig pu'i sgo nas kyang 'di ltar 'brel pa'i rnam par rtog pa shin tu mi 'thad do/_/de bas na dngos po de gnyis zhes bya ba 'di'i bshad
[\[7a.7\]]pa ni 'brel pa can du mngon par 'dod pa zhes bya ba yin te/_'brel pa can ni 'dir dngos por bshad do/_/de las gzhan pa zhes bya ba 'di'i bshad pa ni 'brel pa zhes bya ba yin te/_'brel pa ni 'dir de las gzhan pa'i sgras brjod do/_/de dag thams cad ces bya ba 'di'i bshad pa ni ji
[\[7b\]]
[\[7b.1\]]skad du smos pa zhes bya ba yin te/_'brel pa dang 'brel pa can du mngon par 'dod pa zhes bya ba'i bar du'o/_/bdag nyid gnas zhes bya ba 'di'i bshad pa ni 'og nas rang gi ngo bo la gnas pa yin no zhes bya ba yin te/_bdag nyid kyi rang gi ngo bo la gnas zhes bya ba'i tha tshig go/_/de
[\[7b.2\]]bas na de'i phyir zhes bya ba la de bas kyi sgra ni de'i phyir zhes bya ba 'dis bshad do/_/ma 'dres pa zhes bya ba 'di'i bshad pa ni 'brel pa med pa'o zhes bya ba yin te/_so so na 'dug ces bya ba'i don to/_/rang zhes bya ba 'di'i bshad pa ni bdag nyid ces bya ba yin te/_rang gi ngo bo la zhes bya ba'i
[\[7b.3\]]don to/_/dngos zhes bya ba ni dngos po'o/_/'di skad bstan to/_/'brel pa can gnyis dang 'brel pa ni gang gi phyir so so rang gi ngo bo la gnas pa de bas na dngos po thams cad rang gi ngo bo ma 'dres pa ma phrad pa/_ma 'brel pa yin no/_/'o na ji ltar rag las pa'i ngo bo de dang des 'brel pa yin
[\[7b.4\]]par brjod ce na zhes bya ba ni ci ste dngos po thams cad 'brel pa med na ji ltar 'brel pa de dang des rag las pa'i ngo bor ston te/_'di lta ste/_rje khol gyi sgo nas rgyal po'i mi zhes bya ba dang /_cha shas dang cha shas can gyi sgo nas shing gi yal ga zhes bya ba dang /_rgyu 'bras kyi sgo nas sa bon gyi
[\[7b.5\]]myu gu zhes bya ba dang rig pa 'dzin pa'i sgo nas mkhan po dang slob ma zhes bya ba dang /_de la sogs pa'i 'brel pa ji ltar bstan zhes bya ba'o/_/'brel pa yang dag pa ni gang yang med kyi zhes bya ba ni 'brel pa zhes bya ba don dam par gang yang med kyi dngos po de dag 'dres pa med kyang rtogs pas
[\[7b.6\]]'dres par byed par zad de/_dngos po rnams rtog pa nyid kyis 'dres par byed do/_/de yang gzhan la rag las pa'i ngo bo lta bur mtshan ma 'ga' zhig ston pa skye'o zhes bya ba ni rtog pa ni mtshan ma cung zad cig bzung nas dngos po rnams gzhan la rag las pa'i ngo bo lta bur ston to/_/
[\[7b.7\]]'tsho ba sbyin pa dang bka' bzhin du byed pa'i sgo nas rgyal po dang 'bangs zhes rje khol 'brel par rtog go/_/spyi dang cha shas dbyer med pa dang /_spyi gdags pa'i rgyu mtshan gyi sgo nas shing gi yal ga zhes bya ba cha shas dang /_cha shas can 'brel bar rtog par byed do/_/de la rag las
[\[8a\]]
[\[8a.1\]]te skye ba dang /_de'i rigs kyi rjes su 'brang ba'i sgo nas sa bon gyi myu gu zhes rgyu dang 'bras bu 'brel par ston par byed do/_/shes rab mngon par 'du byed pa dang de'i spyod pa'i rjes su byed pa'i sgo nas mkhan po dang slob ma zhes sdom brtson gyi rtsa ba'i mtshan nyid kyi
[\[8a.2\]]'brel pa ston par byed do/_/de bas na rtog pa nyid kyis dngos po rnams 'brel par byed kyi don dam par 'dres pa med do/_/de ltar re zhig rje khol gyi dngos po la sogs pa'i 'brel pa bkag go/_/bya ba dang byed pa'i 'brel pa yang dgag par 'dod nas de'i zhes bya ba 'di'i bshad pa ni
[\[8a.3\]]rtog pa zhes bya ba yin no/_/tshig le'ur byas pa las de'i yang zhes byung ba las yang gi sgras ni 'ang gi sgra'i don du bstan te/_'di'i 'ang zhes bya'o/_/rjes su 'brang ba'i skyes bu yis/_/zhes bya ba ni rtog pa nyid kyi rjes su 'brang ba'i srog chags kyis bya ba'i don to/_/bya ba dang ni
[\[8a.4\]]byed pa'i tshig_/ces bya ba 'di'i bshad pa ni bya ba'i tshig dang byed pa'i tshig ces bya ba yin te/_kha cig ni bya ba'i tshig yin te/_ji skad du 'tshed do//_/klog go zhes bya ba la sogs pa'o/_/kha cig ni byed pa'i tshig yin te/_dper na lha sbyin gyis rdza mar 'bras chang 'tshed do zhes bya ba la
[\[8a.5\]]sogs pa'o/_/smra ba po dag 'god par byed ces bya ba 'di'i bshad pa ni 'di ni bya ba brjod pa'o/_/'di ni byed pa brjod pa'o zhes tshig 'god par byed do zhes bya ba'o/_/'tshed pa la sogs pa'i sgra ni bya ba la tha snyad 'dogs so/_/lha sbyin la sogs pa'i sbra ni byed pa po la tha snyad 'dogs so
[\[8a.6\]]ci'i phyir ming 'dogs/_ci'i phyir tha snyad 'dogs she na/_dngos po tha dad rtogs bya'i phyir te/_'di nyid kyi bshad pa ni 'og nas dngos po tha dad pa ni gzhan bsal ba'o/_/de khong du chud par bya ba'i phyir zhes bya ba yin te/_rtogs pa'i dus na ji ltar na gzhan las bzlog pa'i rtogs par
[\[8a.7\]]'gyur bar bya ba dang byed pa po'i tshig gi sgra tha snyad du byed do/_/tha snyad kyi tshe na ni tshig 'god do/_/'di lta ste/_ji ltar na lha sbyin kho na byed pa po yin gyi gzhan ma yin no zhes byed pa po gzhan bsal ba'i phyir lha sbyin gyi tshig sbyor bar byed do/_/de bzhin du rtswa dang lo ma la sogs pa'i
[\[8b\]]
[\[8b.1\]]byed pa bsal ba'i phyir shing gis zhes bya ba'i sgra 'god par byed do/_/zangs bu dang phru ba la sogs pa'i gzhi nyid bsal ba'i phyir rdza ma zhes sbyor bar byed do/_/sngo tshod dang sran tshod la sogs pa'i las bsal ba'i phyir 'bras chan zhes sbyor bar byed do/_/ston mo bsham pa'i bya ba bsal
[\[8b.2\]]ba'i phyir 'tshed pa'i sgra 'god par byed do/_/de bzhin du gzhan la yang ci rigs par brjod par bya'o/_/bya ba dang byed pa po'i 'brel pa dngos su yod pa ma yin no zhes bya ba ni bya ba dang byed pa po'i 'brel ba yang don dam par ni med do/_/'di ltar bya ba dang byed pa yang gzhan gyi dbang nyid la
[\[8b.3\]]sogs pa'i mtshan nyid kyi 'brel pa grub na grub pa zhig na de yang ji skad smos pa'i tshul gyis bsal zin to/_/bsgrub par bya ba dang sgrub par byed pa'i 'brel pa'am 'grub pa dang 'grub par byed pa'i 'brel pa de yang rgyu dang 'bras bu'i 'brel pa nyid yin la/_rgyu dang 'bras bu'i dngos po'i
[\[8b.4\]]mtshan nyid kyang 'og nas sel bar 'gyur na bya ba dang byed pa'i mtshan nyid kyi 'brel pa gang zhig yin/_'o na rgyu dang 'bras bu'i mtshan nyid kyi 'brel pa 'grub mod ce na zhes bya ba ni ci ste pha rol po na re ji skad sngar smos pa'i 'brel pa de dag ma grub tu zin kyang rgyu dang 'bras bu'i mtshan nyid kyi
[\[8b.5\]]'brel pa yod mod ces smra ba'o/_/de mi rung ste zhes bya ba ni 'gog pa'i tshig go/_/'di ltar rgyu dang 'bras bu'i dngos po yang zhes bya ba 'di'i bshad pa ni 'brel pa ji ltar grub ces bya ba'o/_/'di'i bshad pa ni mi 'grub pa nyid do zhes bya ba de yin no/_/ji lta bu zhig ce na zhes bya ba ci 'dra
[\[8b.6\]]ba'i 'brel pa mi 'grub ces bya ba la/_gnyis la gnas par zhes bya ba smras te/_gzhi gnyis la zhes bya ba'i don to/_/ci'i phyir zhe na zhes bya ba ni dam bcas pa tsam gyis don mi 'grub pas gtan tshigs 'dri ba'o/_/de gnyis zhes bya ba 'di'i bshad pa ni rgyu dang 'bras bu zhes bya ba de yin no/_/
[\[8b.7\]]lhan cig mi gnas pa'i phyir zhes bya ba ni mnyam du mi 'dug ces bya ba'i don to/_/mnyam du mi 'dug pa nyid ston pa ni 'di lta ste/_gang gi tshe rgyu yod pa de'i tshe 'bras bu med do zhes bya ba yin te/_ma skyes pa'i phyir ro/_/'bras bu yod pa'i tshe yang rgyu med de zhig pa'i phyir ro/_/rgyu dang 'bras
[\[9a\]]
[\[9a.1\]]bu gnyis dus gcig tu mi 'thad pa'i phyir ro zhes bya ba ni 'di ltar rgyu dang 'bras bu'i dngos po gnyis dus gcig tu mi 'thad pa'i phyir ro/_/ci ste pha rol po dag na re skad cig ma ma yin pa'i rgyu dang 'bras bu lhan cig tu 'dug pa des na 'brel bar 'gyur ro zhe na/_
[\[9a.2\]]de'i phyir skad cig ma ma yin pa yin pa yang dngos po med pa'i phyir rgyu dang 'bras bu'i dngos po lhan cig tu gnas pa ma yin pas smra bas brjod pa yang rigs pa ma yin pa'i phyir zhes bya ba ni skad cig ma ma yin pa'i dngos po ni rim dang cig car don byed pa'i nus pa dang bral ba'i phyir ri bong gi rwa
[\[9a.3\]]bzhin du dngos po med pa de dag la rgyu dang 'bras bu'i dngos po ga la yod/_lhan cig gnas pa yang ga la yod/_de bas na de skad du smra ba ni lan du mi rung ba kho na yin pa'i phyir gang gis na gnyis la 'brel pa gnas pa 'grub par 'gyur ba'i 'brel pa can gnyis dngos su lhan cig tu gnas
[\[9a.4\]]pa med do zhes bya ba ni de bas na 'brel pa can gnyis dngos su lhan cig tu gnas pa gang na yang mi srid do/_/ci ste srid na ni de'i tshe de'i gzhi can gyi 'brel ba yang srid par 'gyur ro/_/gnyis la mi gnas pas zhes bya ba 'di'i bshad pa ni dngos po zhes bya ba 'di yin no/_/ji ltar 'brel zhes
[\[9a.5\]]bya ba ni 'brel pa'i ngo bo nyid dam 'brel pa'i rang bzhin ji ltar grub ces bya ba'i don to/_/ma yin pa nyid do zhes bya ba ni sel bar ston to/_/'di skad bstan to/_'brel pa ni thams cad du gnyis la gnas pa yin na gnyis la mi gnas na 'brel pa nyid du mi 'gyur ro/_/de ste yang 'di skad du ji ste
[\[9a.6\]]rgyu'i tshe na 'bras bu med du zin kyang 'on kyang blos sprel te 'brel pa yod par 'gyur ro/_/de bzhin du 'bras bu'i tshe na rgyu drangs te gnas par 'gyur ro/_/de ltar na 'brel pa ni gnyis la gnas par 'gyur ro zhe na/_de'i phyir blos sprel te 'brel na ni rnam par rtog pas skyed par 'gyur ro zhes
[\[9a.7\]]bya ba smos te/_ci ste 'brel pa can gnyis blos sprel te gnyis la gnas pa'i 'brel par khas len na de'i tshe 'brel pa ni rtog par 'gyur gyi don dam par ni ma yin no/_/rgyu'am 'bras bu la rim gyis 'brel pa gnas so zhe na/_de yang mi rigs te zhes bya ba ni 'on te brgya la 'di skad du sngar
[\[9b\]]
[\[9b.1\]]rgyu la gnas nas phyis 'bras bu la gnas par 'gyur ro/_/de ltar na 'brel ba ni gnyis la gnas par 'gyur ro zhes zer na de yang mi rigs te/_'di ltar rim las kyang dngos po gcig la zhes bya ba 'di'i bshad pa ni rgyu'am 'bras bu gcig la zhes bya ba yin te/_sngar rgyu la'o/_/de nas
[\[9b.2\]]'bras bu la'o/_/gnas na zhes bya ba 'di'i bshad pa ni 'brel pa zhes bya ba yin te 'brel pa zhes bya ba de gang yin pa zhes sbyar ro/_/gzhan la re ba med ces bya ba 'di'i bshad pa ni 'og nyid nas rgyu la gnas pa na 'bras bu la ltos pa med do/_/'bras bu la gnas pa na rgyu la ltos
[\[9b.3\]]pa med pa zhes bya ba ni gang gi tshe rgyu la gnas pa de'i tshe 'bras bu la mi ltos so/_/gang gi tshe 'bras bu la gnas pa de'i rgyu la mi ltos so/_/gnyis la rim gyis gnas na ni 'brel par mi rung ste zhes bya ba ni gang gi tshe gnyis la gnas pa na de'i tshe 'brel par mi 'gyur ro/_/gang dang 'brel pa med
[\[9b.4\]]ce na/_de'i phyir gzhan la re ba med pa zhes bya ba smras te/_'di nyid kyi bshad pa ni 'og nas gang du re ba med pa de dang 'brel pa med do zhes bya ba yin te/_de ni go sla'o/_/'brel pa ci 'dra ba zhig yod pa ma yin zhe na/_gcig la gnas pa can zhes bya ba smos te/_gcig dang 'dug pa ni
[\[9b.5\]]gcig la gnas pa'o/_/de gang la yod pa de ni gcig la gnas pa can no/_/de nyid ston pa ni rgyu dang 'bras bu la rim gyis gnas pa zhes bya ba yin te/_rgyu dang 'bras bu la rim gyis gnas pa'i ngang tshul can gang yin pa 'di ni rgyu dang 'bras bu la rim gyis gnas pa'o/_/ci'i phyir
[\[9b.6\]]'brel pa med ce na/_de'i phyir de med par yang yod pa'i phyir zhes bya ba smos te/_'di'i bshad pa ni rgyu dang 'bras bu gnyis phan tshun med par yang 'brel pa zhes bya ba'i don yod pa'i gtan tshigs kyis na zhes bya ba yin te/_gang gi phyir rgyu la gnas pa na 'bras bu med par yang yod pa yin
[\[9b.7\]]la 'bras bu la gnas pa na ni rgyu med par yang yod pa yin te/_de bas na de gnyis 'brel pa kho na yin pa 'di mi rung ngo /_/'di skad bstan te/_kha cig tu 'brel pa ni gnyis la gnas par khas len la/_rgyu dang 'bras bu gnyis la rim gyis gnas pa ni gnyis la gnas par mi 'thad
[\[10a\]]
[\[10a.1\]]do/_/nyes pa 'dir mi 'gyur bar bya ba'i phyir zhes bya ba ni gong du ji skad smos pa'o/_/gzhan du zhes bya ba 'di'i bshad pa ni rgyu'am 'bras bu la zhes bya ba yin te/_rtogs sla'o/_/'di zhes bya ba 'di'i bshad pa ni 'brel pa zhes bya ba'o/_/rim gyis gnas pa na
[\[10a.2\]]zhes bya ba ni rim gyis 'dug pa'o/_/ci ste de gnyis la zhes bya ba 'di'i bshad pa ni rgyu dang 'bras bu zhes bya ba de yin no/_/gcig la ltos so zhes bya ba 'di'i bshad pa ni rgyu'am 'bras bu zhes bya ba yin te/_de ni rtogs sla'o/_/re ba dang bcas pa nyid kyis gnyis la gnas pa kho
[\[10a.3\]]nar 'dod do zhe na zhes bya ba ni de ltar re ba dang bcas pa nyid kyis na 'brel pa ni gnyis la gnas par 'gyur ro/_/'di skad bstan te/_gang gi tshe rgyu la 'brel pa gnas pa de'i tshe 'bras bu la mi ltos pas gnas so/_/gang gi tshe 'bras bu la gnas pa de'i tshe rgyu la mi ltos pas gnas
[\[10a.4\]]so/_/ltos pas ni 'brel pa ni gnyis la gnas par 'dod kyi de la gnas pa ni ma yin no/_/de bas na ji skad du smos pa'i skyon du thal bar mi 'gyur ro zhes bya ba ni phyogs snga ma'o/_/'dir grub pa'i mtha' smra ba rnams de lta na yang ltos pa des phan pa byed par 'gyur ro zhes bya ba smras te/_
[\[10a.5\]]'brel pa gang zhig 'di la ltos na ni des de'i tshe 'brel pa la phan pa byed par 'gyur ro/_/ci'i phyir zhe na zhes bya ba ni snga ma bzhin du gtan tshigs 'dri ba'o/_/'di ltar ltos pa phan pa byed par 'gyur te gzhan du ma yin no zhes bya ba ni gang phan par byed pa de la ltos par rigs kyi phan pa med
[\[10a.6\]]pa la ni ma yin no/_/ltos pa na phan pa byed pa yin mod ce na zhes bya ba ni ci ste ltos pa gang yin pa phan pa byed pa yin mod ce na/_de med na ji ltar phan pa byed ces bya ba ni med pa nyid yin na ji ltar phan pa byed/_de nyid ltos pa ni rgyu'i tshe na 'bras bu zhes bya ba'i don med do/_/'bras bu'i
[\[10a.7\]]tshe na yang rgyu zhes bya ba'i don med de zhes bya ba ni gang gi tshe rgyu'i dus na 'bras bu med pa de'i tshe med pa ni ri bong gi rwa dang 'dra ba yin na ji ltar phan pa byed/_gang gi tshe 'bras bu'i dus na rgyu med pa de'i tshe de yang shi ba'i ro bzhin yin na de ji ltar phan pa byed/_phan pa byed pa ma yin no zhes bya
[\[10b\]]
[\[10b.1\]]ba ni spong ba ston to/_/ci'i phyir zhe na/_mthu med pas zhes bya ba smras te/_gang gi phyir med pa ni lus med pa bzhin du phan pa byed pa'i mthu med do/_/gzhan yang zhes bya ba ni skyon ston pa'o/_/ci ste don gcig 'brel pa'i phyir zhes bya ba 'di'i bshad pa ni gtan tshigs kyis zhes bya
[\[10b.2\]]ba ste/_/ci ste don gcig dang ldan pa'i phyir zhes bya ba'i don to/_/de gnyis zhes bya ba 'di'i bshad pa ni rgyu dang 'bras bur mngon par 'dod pa zhes bya ba yin te/_de ni go sla'o/_/rgyu 'bras nyid yin par zhes bya ba 'di'i bshad pa ni 'dod na zhes bya ba'i don to/_/de'i tshe grangs su brjod pa
[\[10b.3\]]gnyis nyid la sogs pa 'brel pa'i phyir zhes bya ba'i gtan tshigs kyis phyugs kyi g.yas g.yon rwa yang rgyu dang 'bras bu kho na thob par 'gyur ro zhes bya ba ni phyugs kyi g.yas g.yon gyi rwa gnyis kyang gnyis nyid ces bya ba'i gcig dang 'brel pa yod do/_/de'i phyir de gnyis kyang rgyu dang
[\[10b.4\]]'bras bu'i dngos po 'thob par 'gyur ro/_/de ltar na mi 'dod na zhes bya ba ni de gnyis rgyu dang 'bras bur mi 'dod na'o/_/de las gzhan yang 'gyur re skan zhes bya ba ni de bas na mngon par 'dod pa la yang mi 'gyur ro sogs pa smos pas ni pha rol nyid dang tshur rol nyid dang /_rwa nyid la sogs pa dang
[\[10b.5\]]'brel pa'i phyir zhes bsdu'o zhes bya ba ni pha rol nyid dang /_tshu rol nyid dang rwa nyid ces bya ba gcig pu ni rwa nyid dang ldan pa yod do/_/de bas na de gnyis kyang rgyu dang 'bras bu'i dngos po thob par 'gyur ro/_/'di skad bstan te/_ci ste don gcig dang ldan pa'i phyir rgyu dang 'bras bu'i dngos
[\[10b.6\]]por khas len na de'i tshe rwa gnyis kyang gnyis nyid ces bya ba gcig dang ldan pa yod pas de gnyis kyang rgyu dang 'bras bu'i dngos por khas blang bar bya dgos so/_/ma yin na ni mngon par 'dod pa la yang mi rung bar 'gyur ro/_/ci ste pha rol po na re gang yang rung ba cig dang 'brel pa'i phyir ma 'brel pa ni
[\[10b.7\]]ma yin no/_/'o na ci zhe na/_'brel pa'i mtshan nyid dang ngo zhe na zhes smra ba ni bdag dang gang yang rung ba cig dang ldan pa'i phyir dngos po rnams 'brel par smra ba ni ma yin gyi 'on kyang 'brel pa zhes bya ba gcig dang 'brel pa'i phyir zhes 'brel par smra'o zhe na/_de ni mi rung ste zhes bya ba ni 'gog
[\[11a\]]
[\[11a.1\]]pa'i tshig go/_/dngos po'i don 'ga' zhig gnyis gnas pa zhes bya ba 'di'i bshad pa ni 'brel ba yin gyi zhes bya ba'i tshig yin te/_gnyis la gnas pa'i dngos po'i don ni 'brel ba zhes bya'o zhes bya ba'i don to/_/de las zhes bya ba 'di'i bshad pa ni don gnyis
[\[11a.2\]]dang mngon par 'brel pa can zhes bya ba yin te/_don gnyis kyis mngon par 'brel pa zhes tshig sbyar ro/_/de 'di la yod pas ni don gnyis dang mngon par 'brel pa can no/_/yang na don gnyis la mngon par 'brel pa'i ngang tshul can 'di gang yin pa de don gnyis dang mngon par 'brel
[\[11a.3\]]pa can te/_dngos po gnyis dang ldan pa zhes bya ba'i don to/_/gzhan du de'i zhes bya ba 'di'i bshad pa ni de'i 'brel ba'i mtshan nyid mi 'thad na zhes bya ba yin te/_'di'i 'brel pa'i mtshan nyid gzhan mi 'thad do zhes bya ba'i don to/_/gang gis na grangs la sogs pa las de'i khyad par rnam
[\[11a.4\]]par gzhag par bya zhes bya ba ni gtan tshigs gang gis na grangs la sogs pa dang mi 'dra ba'i mtshan nyid khas len par byed/_'di skad bstan te/_don gnyis dang mngon par 'brel pa can ma gtogs par gzhan du 'brel pa'i mtshan nyid brjod du med pa yin na gang gis na grangs la sogs pa dang
[\[11a.5\]]mi 'dra ba'i mtshan nyid khas blang bar bya/_'dir yang pha rol bo dag smra ba 'ga' zhig yod na yod par 'gyur la zhes bya ba ni sa bon yod na myu gu yod ces bya ba'i don to/_/med na med par 'gyur te zhes bya ba ni sa bon nyid med na myu gu med pa yin zhes bya ba'i bar du'o/_/yod par gyur pa dang med
[\[11a.6\]]par gyur pa de gnyis kyang zhes bya ba ni sa bon yod na myu gu yod pa yin te/_de bas na gnyis ka yang 'dod pa'i sgras brjod do/_/sa bon med na myu gu med pa yin te/_de bas na gnyis ka yang med pa'i sgrar brjod do/_/yod pa dang med pa gang yin pa zhes bya ba ni sa bon dang myu gu'i 'brel pa
[\[11a.7\]]can yod pa dang med pa gang yin pa zhes bya ba'i don to/_/de'i bye brag can khyad par gyi sbyor ba gang yin pa de ni 'brel ba zhes bya ste zhes bya ba ni yod pa dang med pa gnyis kyi dmigs kyis phye ba gang yin pa 'di ni 'brel pa zhes bya ba'i don to/_/yod pa dang med pa'i bye brag can gyi sbyor ba
[\[11b\]]
[\[11b.1\]]'di ci ste rgyu 'bras kho na yin te zhes bya ba ni yod pa dang med pas dmigs kyis phye ba'i 'brel pa ni rgyu 'bras kho nar 'dod kyi thams cad ni ma yin no zhe na zhes bya ba ni phyogs snga ma'o/_/'dir grub pa'i mtha' smra ba dag gis ci ste yod pa dang med pa dag gis bye brag can gyi sbyor ba rgyu 'bras
[\[11b.2\]]kho na yin na de'i tshe sbyor ba'i bye brag can gang yin pa'i yod pa dang med pa de nyid 'dir ni rgyu 'bras ci'i phyir min zhes bya ba ni ci ste yod pa dang /_med pa gnyis kyis bye brag tu byas pa'i sbyor ba ni rgyu 'bras su khas len na de'i tshe yod pa dang med pa de gnyis nyid rgyu 'bras kho na yin par ci ste khas
[\[11b.3\]]mi len na gang gis yod pa ma yin zhing don med pa'i 'brel pa rtog par byed ces bya ba ni yod pa dang med pa gnyis rgyu 'bras nyid yin na nyes pa ci yod na gang gis na khyed yod pa ma yin zhing dgos pa med pa'i 'brel pa rtog par byed/_tha dad ces bya ba 'di gnyis rnam par dbye ba ni 'di snyam du
[\[11b.4\]]yod na yod pa yin la/_med na med pa yin no zhes bya ba 'di ni brjod par bya ba mang po yin te zhes bya ba ni rgyu dang 'brel pa can gyi yod pa dang med pa gnyis dang /_'bras bu dang 'brel pa can gyi yang gnyis so/_/don gcig rjod par byed pa rgyu dang 'bras bu kho nar zhes bya ba'i sgras brjod pa'i
[\[11b.5\]]yul du de mi rigs pas zhes bya ba la rgyu dang 'bras bu ni rgyu 'bras so/_/de'i dngos po ni rgyu dang 'bras bu kho na ste/_'di ni dngos po'i rkyen gyis bsdu ba'o/_/dngos po'i rkyen gyis ni de la 'brel pa yod par brjod do/_/de bas na rgyu dang 'bras bu kho na'i sgras 'brel pa brjod la de yang gcig yin no/_/
[\[11b.6\]]de bas na rgyu dang 'bras bu kho na'i don gcig rjod par byed pa rgyu dang 'bras bu kho na zhes bya ba'i sgras brjod pa'i yul du don mang po de mi rigs pas yod pa dang med pa'i rgyu dang 'bras bu kho nar mi 'dod do zhe na zhes bya ba ni de bas na yod pa dang med pa rgyu dang 'bras bu kho nar mi 'dod do zhes bya ba ni phyogs
[\[11b.7\]]snga ma'o/_/'dir grub pa'i mtha' smra bas sgra 'di ni smra bar byed pa'i skyes bu la brten pa ma yin nam zhes smras te/_sgra thams cad smra bar byed pa la brten pa ma yin nam/_smra bar byed pa yang ji ltar 'dod pa bzhin du sbyor gyi dngos po ji lta ba bzhin du ma yin no/_/de ltar na smra bar byed pa la
[\[12a\]]
[\[12a.1\]]brten pa'i phyir zhes bya ba yin te/_smra bar byed pa'i kha na las pa'i phyir zhes bya ba'i don to/_/sgra gang yin pa 'di ni ji ltar sbyor ba de bzhin du smra ba yin te zhes bya ba ni gang gi tshe sgra ni smra bar byed pa la rag las pa de'i tshe sgra 'di ni smra bar byed pa rnam pa gang gis
[\[12a.2\]]don gang la sbyor ba'i sgra de don de la rnam pa des brjod kyi rang dgar ma yin pas na du ma la yang sgra gcig yod pas lan du mi rung ba nyid de de ltar na don du ma la yang sgra gcig 'jug go/_/des na 'di lan du mi rung ngo /_/de bas na yod pa dang med pa de nyid rgyu dang 'bras bur
[\[12a.3\]]rigs te zhes bya ba ni gang gi phyir de lta yin pa de bas na yod pa dang med pa kho na rgyu dang 'bras bu nyid yin par rigs kyi 'brel pa zhes bya ba gzhan ni ma yin no/_/ci'i phyir zhe na 'di ltar gcig pu mthong na zhes bya ba 'di'i bshad pa ni rgyur mngon par 'dod pa zhes bya ba yin te/_
[\[12a.4\]]rgyu gcig cig snang ba gang yin pa 'di ni mngon par 'dod pa zhes bya ba'i don to/_/rig bya'i mtshan nyid du gyur pa 'bras bu zhes bya ba ma mthong ba mthong ba ni zhes bya ba ni rgyur mngon par 'dod pa mthong ba na rig bya'i mtshan nyid du gyur pa sngon ma mthong ba 'bras bur mngon par 'dod pa gang yin
[\[12a.5\]]pa mthong ste/_de mthong ba ni gang mthong na mthong ba yin te/_rgyur mngon par 'dod pa dmigs pa na dmigs par 'gyur zhes bya ba'i don to/_/de ma mthong na 'bras bur mngon par 'dod pa ma mthong ba ni zhes bya ba ni rgyur mngon par 'dod pa de ma mthong ba na gang gi tshe 'bras bur mngon par
[\[12a.6\]]'dod pa mi mthong ba'o/_/de'i tshe 'bras bu yin pa nyid do shes te zhes bya ba 'di'i bshad pa ni 'di las 'di 'byung ba'o zhes rtogs pa'o zhes bya ba yin te/_sa bon las myu gu 'di yod par 'gyur ro zhes rtogs pa'o/_/ston pa'i skye bo yang med pa zhes bya ba 'di nyid kyi bshad pa ni 'og
[\[12a.7\]]nas 'di las 'di 'byung ngo zhes bya ba 'di 'chad pa med par ro zhes bya ba yin te/_sa bon 'di las myu gu 'di yod par 'gyur ro zhes de ltar brgya la 'chad pa 'ga' yang med na yang 'on kyang sa bon las myu gu yod par 'gyur bar rtogs so/_/'di skad bstan te/_sa bon mthong ba na sngon ma mthong ba'i myu
[\[12b\]]
[\[12b.1\]]gu mthong ba dang sa bon ma mthong ba na ma mthong na ni/_sa bon las byung ba ni myu gu yin par rtogs so/_/brda sprad na shes so zhes bya ba yang tshig tsam du zad de zhes bya ba ni kha cig dag mthong ba dang ma mthong ba las sa bon las byung ba myu gu yin par rtogs pa ni ma yin gyi 'o na ci zhe na/_
[\[12b.2\]]brda sprad pa'i dbang gis so zhes smra ba de ni tshig tsam du dgongs pa'o/_/'di ltar brda sprad du zin kyang yod pa dang med pa dag las gzhan du ni rtogs par mi 'gyur te zhes bya ba ni gang gi phyir brda sprad pa'i dbang gis 'di rtogs kyang yod pa dang med pa nyid rtogs kyi gzhan du ni ma yin no/_/gang
[\[12b.3\]]gi phyir brda sprad du zin kyang gzhan rtogs pa ma yin pa de bas na gang rtogs na gang khong du chud par 'gyur ba de ni de'i don te zhes bya ba ni gang nges par chod pa na gang nges par bcad pa ni de'i yul du ston te/_'di lta ste/_snam bu dkar po rtogs na dkar po khong du chud pas dkar po kho na rtogs pa
[\[12b.4\]]bzhin du zhes bya ba ni de ni gang gi tshe snam bu dkar po rtogs pa de'i tshe dkar po khong du chud pas dkar po nyid la rnam par gzhag gi gzhan du ma yin pa de bzhin du yod pa dang med pa rtogs pa na rgyu dang 'bras bu nyid khong du chud pas na yod pa dang med pa nyid rgyu dang 'bras bu khong du chud pa las don
[\[12b.5\]]gzhan ma yin no zhes bya ba ni 'di ltar yod pa dang med pa rtogs pa ni rgyu dang 'bras bu'i dngos po rtogs pa yin te/_de bas na rgyu dang 'bras bu khong du chud pa las don gzhan ma yin no zhes bya ba ni 'di ltar yod pa dang med pa rtogs pa ni rgyu dang 'bras bu'i dngos po rtogs pa yin te/_de bas na rgyu
[\[12b.6\]]dang 'bras bu rtogs pa'i yul ni yod pa dang med pa nyid yin gyi gzhan rgyu dang 'bras bu nyid ces bya ba'i 'brel pa ni ma yin no/_/'di snyam du yod pa dang med pa ni sgrub par byed pa yin la/_rgyu dang 'bras bu nyid ni bsgrub par bya ba yin pas gzhan no zhe na zhes bya ba ni brgyal pha rol po dag 'di skad
[\[12b.7\]]du yod pa dang med pa gnyis kyi rgyu dang 'bras bu nyid sgrub par byed de/_sgrub par byed pa las bsgrub par bya ba gzhan yin no zhes smra ba'o/_/'dir grub pa'i mtha' smra bas gzhan yin na yang de'i ngo bo ci'i phyir mi bstan zhes bya ste/_ci ste yod pa dang med pa las rgyu dang 'bras bu gzhan yin na'o
[\[13a\]]
[\[13a.1\]]na ngo bo 'di'o zhes ci'i phyir mi bstan/_'on te skyed par byed pa dang bskyed par bya ba'i ngo bo kho na yin no zhe na zhes bya ba ni pha rol po dag de dag gi ngo bo ni skyed par byed pa dang bskyed par bya ba'i ngo bo kho na yin no zhe na/_grub pa'i mtha' smra bas gang de skad du smra ba de'i
[\[13a.2\]]ming gi rnam grangs kyi sgo nas don tha dad par 'gyur ram ci zhes bya ba smras te/_gang khyod de skad smra ba de ming gi rnam grangs bstan pa tsam gyi sgo nas don yang tha dad par bstan par 'gyur ram ci zhes bya ba'o/_/'di ltar skyed par byed pa dang bskyed par bya ba'i ngo bo dang /_skye ba dang
[\[13a.3\]]bskyed pa'i ngo bo dang /_rgyu dang 'bras bu'i ngo bo zhes bya ba la sogs pa rnam grangs su gtogs pa'o zhes bya ba ni go sla'o/_/de bas na mthong ba dang ma mthong ba zhes bya ba 'di'i bshad pa ni yul can gyi yul bstan pa'i phyir yod pa dang med pa ma gtogs par zhes bya ba yin te/_
[\[13a.4\]]mthong ba dang ma mthong ba ni yul can no/_/yod pa dang med pa ni yul lo/_/de bas na yul can mthong ba dang ma mthong ba gnyis kyi yul du gyur pa'i yod pa dang med pa gnyis bstan te/_des bstan pa yod pa dang med pa ma gtogs par zhes bstan pa yin no/_/'bras bu'i blo ni
[\[13a.5\]]mi srid pa'i gtan tshigs kyi phyir zhes bya ba ni yod pa dang med pa ma gtogs par 'di ltar 'bras bu'i blo mi srid do/_/'di la 'bras bu la sogs sgra'ang zhes bya ba la 'bras bu thog mar byas pa gang yin pa de ni 'bras bu la sogs pa ste/_'bras bu la sogs pa yang yin la de'i sgra
[\[13a.6\]]yang yin pas na 'bras bu la sogs pa'i sgra ste/_rgyu dang 'bras bu'i sgra zhes bya ba'i bar du'o/_/'di la zhes bya ba'i sgra 'chad pa ni yod pa dang med pa gnyis zhes bya ba yin te/_yod pa dang med pa gang yin pa la rgyu dang 'bras bu'i sgra 'di yod do/_/de ni tshig so so'i phreng ba 'di
[\[13a.7\]]snyed cig 'jig rten pa rnams ma brjod kyang rung snyam nas tha snyad sla bar bya ba'i phyir rnam par bkod do zhes bya ba ni rgyu yod na 'bras bu yod la rgyu med na 'bras bu med do zhes bya ba 'di ni tshig gi phreng ba shin tu mang ba yin te/_tshig gi phreng ba shin tu mang po ni tshig du ma ste/_'jig rten pa
[\[13b\]]
[\[13b.1\]]rnams ma brjod kyang rung zhes tha snyad sla bar bya ba'i phyir rgyu dang 'bras bu'i sgra gcig pu bkod do/_/'di skad bstan te/_mang po de dag gi don ji ltar na tshig gcig gis bstan par 'gyur snyam nas rgyu dang 'bras bu'i sgra gcig pu 'dir gzhag go/_/pha rol po dag kyang rjes su 'gro ba dang
[\[13b.2\]]ldog pa las rgyu dang 'bras bu gzhan ma yin na yang ji ltar yod pa dang med pa gnyis kyis bsgrub par bya zhes bya ba smras te/_ji ste rgyu dang 'bras bu nyid ni yod pa dang med pa las logs shig na yod pa ma yin na ji ltar de gnyis kyis de bsgrub par bya/_tha dad pa med pa la ni bsgrub par bya ba
[\[13b.3\]]dang /_sgrub par byed pa'i dngos po gang yang ma mthong ngo zhes bsams pa'o/_/grub pa'i mtha' smra bas de yod na yod pa'i gtan tshigs kyi phyir zhes bya ba smras te/_de yod pa ni de yod na zhes bya ba yin te/_rgyu yod na zhes bya ba'i don to/_/de yod na yod pa ni de yod pa'o/_/de bas na de
[\[13b.4\]]yod na yod pa'i rtags las de 'bras rtogs zhes bya ba la de'i 'bras bu ni de 'bras so/_/de'i 'bras bu rtogs pa ni de 'bras rtogs pa'o/_/de nyid bstan pa'i phyir gang yod na yod pa de ni 'bras bur rtogs so zhes bya ba smras te/_gang yod na dngos po gang yod pa'i dngos po de ni 'bras bu
[\[13b.5\]]zhes bya'o/_/gang yang rjes su smra ba ni zhes bya ba 'di nyid ni 'og nas rgyu 'di'i 'bras bu 'di'o zhes bya ba'i tshig gis ston te/_rgyu 'di'i 'bras bu 'di'o zhes gang nges shing de smra bar byed pa gang yin pa'o/_/brda'i yul du de brjod de zhes bya ba 'di'i bshad pa ni de yod na yod pa nyid kyis
[\[13b.6\]]gang yang de skad du smra ba'i rgyu dang 'bras bu'i tha snyad kyi yul du de bstan gyi zhes bya ba yin te/_rgyu yod na 'bras bu yod par 'gyur ba ni de yod na yod pa nyid do/_/de ltar gang yod na yod pa nyid kyis 'bras bu yin par brjod pa de rgyu dang 'bras bu gnyis kyi tha snyad kyi yul du bstan to/_/
[\[13b.7\]]don tha dad pa ni med do zhes bya ba ni 'dir rgyu dang 'bras bu yang gzhan la/_de yod na yod pa nyid kyang gzhan pa ma yin no/_/ci 'dra zhe na zhes bya ba ni dpe 'dri ba'o/_/lkog shal sogs las glang rtogs bzhin/_/zhes bya ba ni ji ltar lkog shal la sogs pa glang khong du chud pa bzhin no/_/
[\[14a\]]
[\[14a.1\]]de nyid ston pa ni 'di ni ba lang yin te/_lkog shal la sogs pa dang ldan pa'i phyir ro zhes bya ba 'dis ba lang gi tha snyad kyi yul du ston to zhes bya ba ni gang gi phyir lkog shal la sogs pa dang ldan pa de ba lang yin no zhes bya ba des ji ltar lkog shal la sogs pa dang
[\[14a.2\]]ldan pa nyid ba lang gi tha snyad kyi yul du bstan pa de bzhin du de yod na yod pa'i don gang yin pa de 'bras bu'i zhes 'bras bu'i tha snyad kyi yul du bstan to/_/gzhan yang pha rol po dag smra ba ji ste yod pa dang med pa gnyis rgyu dang 'bras bu nyid yin na rgyu nyid 'ba' zhig gam 'bras bu
[\[14a.3\]]'ba' zhig kyang gnyi gar gtogs te yod pa dang med pa la ltos par 'gyur ro zhes bya ba ni ji ste yod pa dang med pa rgyu dang 'bras bu nyid du khas len na de'i tshe rgyu nyid 'ba' zhig kyang gnyis kar gtogs shing yod pa dang med pa ltos la de bzhin du 'bras bu nyid 'ba' zhig kyang gnyi gar
[\[14a.4\]]gtogs shing yod pa dang med pa la ltos par 'gyur ro/_/gzhan du na yod pa tsam rgyu'am 'bras bu ji ltar yin zhes bya ba ni ji ste yang rgyu dang 'bras bu gnyis so sor gnyi gar gtogs shing yod pa dang med pa la ltos par khas mi len na de'i tshe yod pa tsam 'bras bu yin pa dang yod pa
[\[14a.5\]]tsam rgyu yin par khas blang bar 'gyur ro/_/de lta yin du zad mod nyes ba ci yod na de'i phyir smras pa/_yod pa dang med pa yin pa yang rgyu'am 'bras bu ni yod pa dang med pa gnyis kar yang gtogs pa ma yin gyi zhes bya ba ni/_rgyu dang 'bras bur gtogs pa'i yod pa dang med pa ni rgyu
[\[14a.6\]]nyid 'ba' zhig kyang ma yin la 'bras bu nyid 'ba' zhig kyang ma yin no/_/rgyu dang 'bras bu kho na yin na ni rung ngo zhe na zhes bya ba ni/_rgyu dang 'bras bu kho na yin na yod pa dang med pa gnyi gar gtogs par rung ngo /_/'dir grub pa'i mtha' smra ba dag gis de mi rung ste zhes bya ba de
[\[14a.7\]]ni 'gog pa'i tshig go/_/gnyi gar gtogs su zin kyang phyi ma yod pa dang med pa'i bye brag gis rgyu snga ma yod pa dang med pa yin la/_snga ma yod pa dang med pa'i bye brag gis 'bras bu phyi ma yod pa dang med pa yin te zhes bya ba ni yod pa dang med pa gnyis kar gtogs mod kyi 'on
[\[14b\]]
[\[14b.1\]]kyang myu gu yod pa dang med pa gnyis dmigs kyis phye ba ni sa bon yod pa dang med pa yin te/_rgyu nyid yin no/_/sa bon yod pa dang med pas dmigs kyis phye ba ni myu gu yod pa dang med pa nyid yin te/_'bras bu yin no/_/'di skad bstan te/_phyi ma yod pa dang med pa la ltos
[\[14b.2\]]nas snga ma yod pa dang med par gyur pa ni rgyu nyid yin no/_/snga ma yod pa dang med pa la ltos pa ni phyi ma 'bras bu nyid yin gyi rgyu 'ba' zhig gam 'bras bu 'ba' zhig ni gnyis kar gtogs pa'i yod pa dang med pa ma yin te/_'di ltar yod 'gyur yod ces bya ba 'di'i bshad pa ni
[\[14b.3\]]yod par 'gyur ba'i chos can yod na de yod pa ni zhes bya ba yin te/_de ma thag tu yod par 'gyur ba ni 'bras bu'o/_/de yod pa ni zhes bya ba 'di'i bshad pa ni rgyur mngon par 'dod pa yod pa'o zhes bya ba yin no/_/de ni yod pa nyid do zhes 'dir yang nges par gzung bar bya'o zhes phyis bshad pa
[\[14b.4\]]nyi tshe nges par gzung bar bya ba la brten pa ma yin gyi 'o na ci zhe na/_rgyur mngon par 'dod pa 'dir yod pa nyid do zhes nges par gzung bar blta'o/_/de bas na tshig gi don 'dir 'gyur te/_de ma thag tu skye ba'i chos can gyi 'bras bu la gdon mi za bar rgyu yod de/_'di ltar rgyu'i rgyu nyid ni 'bras bu de
[\[14b.5\]]ma thag tu 'byung ba la gdon mi za bar nye ba yin no/_/'dis ni bzlog pa yang don gyis 'dren to zhes bya ba ni nges par gzung bas bzlog pa don gyis 'dren par rig par bya'o/_/de'i phyir don 'dir 'gyur te/_yod pa nyid yin gyi med pa ni ma yin no/_/des na 'di skad bstan te rgyur mngon
[\[14b.6\]]par 'dod pa gdon mi za bar nye ba yin gyi mi nye ba gang yin pa de ni ma yin no/_/rgyur mngon par 'dod pa yod pa nyid na yod par 'gyur ba ni 'bras bur mngon par 'dod pa'i 'bras bu nyid do zhes bya ba ni 'bras bur mngon par 'dod pa'i 'bras bu de nyid 'di ltar rgyu gang yin pa nye ba nyid yod na yod
[\[14b.7\]]pa'o/_/rab tu grub ces bya ba ni grags zhes bya ba'i don to/_/gang gis grub ce na/_mngon sum mi dmigs pa dag las zhes bya ba smras te/_mngon sum gyis dang mi dmigs pas zhes bya ba'i don to/_/gang grub ce na/_rgyu 'bras zhes bya ba smras te/_rgyu dang 'bras bu ni
[\[15a\]]
[\[15a.1\]]rgyu 'bras te/_rgyu dang 'bras bu zhes bya ba'i don to/_/de gnyis kyi dngos po ni rgyu dang 'bras bu kho na'o/_/de la rgyu yod na 'bras bu yod pa ni mngon sum gyis shes so/_/rgyu med na 'bras bu med pa ni mi dmigs pas shes so/_/gang gi phyir mngon sum dang
[\[15a.2\]]mi dmigs pa gnyis kyi yod pa dang med pa rtogs pa de la rgyu dang 'bras bu'i tha snyad 'jug par byed pa de bas na yod pa dang med pa ni rgyu dang 'bras bu yin pa kho nar gnas te/_de ltar na yod pa dang med pa nyid rgyu dang 'bras bu yin gyi gzhan ma yin no zhes bya ba de ni rtogs par zad do/_/
[\[15a.3\]]de bas na re zhig de tsam yang dag don zhes bya ba la de bas na zhes bya ba ni gtan tshigs kyis so/_/lhag ma ni rang nyid ston te/_re zhig de tsam nyid ces bya ba de'i bshad pa ni yod pa dang med pa'o zhes bya ba yin no/_/de dag nyid yang dag pa bden pa ste/_'di gang gi don yin pa de
[\[15a.4\]]dag nyid yang dag pa'o/_/don de ni gang dag rnam par rtog pa rnams kyi ste/_re zhig de tsam yang dag don/_/zhes bya ba yan lag gi don rnams ni go sla'o/_/spyi don bshad pa ni/_re zhig de tsam sa bon no/_/zhes bya ba yin te/_re zhig de tsam rgyu mtshan yin no/_/'di skad
[\[15a.5\]]bstan te/_rgyu dang 'bras bu'i rnam par rtog pa'i rgyu mtshan ni don dam par yod pa dang med pa tsam yin no/_/rgyu dang 'bras bu'i spyod yul rnams zhes bya ba ni gang dag gi spyod yul dang 'bras bu zhes bya bar bzung ste/_rgyu dang 'bras bu yul zhes bya ba'i tha tshig go/_/ston pa de yang
[\[15a.6\]]'brel pa'i don bzhin ston te zhes bya ba 'di'i bshad pa ni 'brel pa yod pa bzhin du'o zhes bya ba yin te rtogs par sla'o/_/ma 'brel ba'i don la yang zhes bya ba ni don dam par 'brel pa med kyang rnam par rtog pas ni 'brel pa yod pa 'dra bar ston par byed do/_/de ltar byed pas
[\[15a.7\]]na log pa'i don yin no zhes bya ba ni gang gi phyir de ltar dngos po rnams 'brel pa med kyang 'brel pa yod pa 'dra bar ston par byed de/_de bas na rnam par rtog pa de'i don log pa yin no/_/'brel pa yang dag pa ma yin pa'i don gcig de dag gis bstan tam ci gang gis log pa'i
[\[15b\]]
[\[15b.1\]]don yin zhe na zhes bya ba ni rnam par rtog pa rnams kyis 'brel pa med pa'i don kho na zhig bstan tam ce na/_gang gis na de dag mi bden pa'i don du 'dod/_de de bzhin te zhes bya ba ni de yang dag pa ma yin pa'i 'brel pa rtog par byed pa gang yin pa de bden no/_/cis
[\[15b.2\]]mngon zhe na/_de'i phyir 'di ltar 'dir brtag par bya ba gnyis te/_rgyu dang 'bras bu yang dag par don tha dad pa'am/_tha dad pa ma yin pa zhig 'brel zhes bya ba smos te/_gang rgyu dang 'bras bu'i don yang dag par 'brel pa 'di khas len na de ci dngos su tha dad dam/_'on te tha
[\[15b.3\]]dad pa ma yin zhes rtog pa gnyis su ston to/_/ci ste tha dad na zhes bya ba ni ji ste re zhig rgyu dang 'bras bu gnyis ngo bo tha dad pa yin na de'i tshe tha dad pa yin na ci zhig 'brel te/_ngo bo tha dad pa de la 'brel pa gang zhig yin/_ma yin pa nyid de zhes bya ba ni snga ma bzhin no/_/ci'i
[\[15b.4\]]phyir ma yin zhe na/_de'i phyir rang gi ngo bo la gnas pa'i phyir ro zhes bya ba smos te/_bdag bdag rang gi ngo bo la gnas pa'i phyir ro zhes bya ba'i don to/_/'on te tha dad pa ma yin na ni zhes bya ba ni 'on te yang tha dad pa ma yin par 'dod na de'i tshe/_tha dad min na rgyu 'bras gang /_/
[\[15b.5\]]zhes bya ba ni tha dad pa ma yin pa yang rgyu dang 'bras bu'i dngos po nyid du mi srid do/_/ma yin pa nyid de zhes bya ba ni snga ma bzhin no/_/ci'i phyir mi srid ce na/_de'i phyir bskyed par bya ba ma skyes pa la byed pa'i phyir la tha dad pa med pa'i phyir ro zhes bya ba smos te/_'di ltar tha dad pa med
[\[15b.6\]]pa'i phyogs la gang bskyed nas rgyu dang 'bras bur 'gyur ba'i ma skyes pa'i bskyed par bya ba med do/_/gnyis 'brel pa ga la yod ces bya ba ni gnyis 'brel pa'i go skabs thag bsrings so/_/brgya la pha rol po dag ci ste de nyi tshe tha dad pa'am tha dad pa ma yin pa 'brel pa
[\[15b.7\]]ma yin gyi zhes bya ba ni gang gis na tha dad pa dang tha dad pa ma yin pa'i phyogs la yod pa'i skyon du gyur pa 'brel pa can nyi tshe 'brel pa'i sgrar brjod pa ni ma yin no/_/'o na ci zhe na/_'brel pa zhes bya ba gcig dang 'brel pa'i phyir ro zhe na zhes bya ba ni 'on kyang gang gi tshe 'brel
[\[16a\]]
[\[16a.1\]]pa zhes bya ba gcig dang /_rgyu dang 'bras bu gnyis su sbyor ba de'i tshe de gnyis 'brel par 'dod pa'o/_/'dir yang zhes bya ba ni de ltar rtog pa la'o/_/yod de zhes bya ba 'di'i bshad pa ni yod pa yin na yang zhes bya ba yin te/_bdog na zhes bya ba'i bar
[\[16a.2\]]du'o/_/gzhan zhig ces bya ba 'di'i bshad pa ni 'brel pa zhes bya ba yin te/_'brel pa'i ming can zhes bya ba'i don to/_/ma 'brel pa gnyis zhes bya ba ni so so na 'dug pa zhes bya ba'i don to/_ma 'brel pa gang zhe na rgyu dang 'bras bur mngon par 'dod pa zhes bya ba smras te/_
[\[16a.3\]]de ni go sla'o/_/de gnyis 'brel par ji ltar byed/_/ces bya ba ni de gnyis 'brel par ji ltar 'gyur zhes bya ba'i don to/_/'di bstan te/_dngos po don gzhan zhig nye ba na dngos po'i don ma 'brel pa rnams 'brel pa'i rang gi ngo bor ji ltar 'gyur zhes bya ba'o/_/'brel
[\[16a.4\]]pa zhes bya ba'i ngo bo de nyid gzhan zhig yod par zad pa'i phyir gzhan de yod pas dngos po gang yang 'dres par gyur pa med pa'i phyir yang dag par ji ltar 'brel pa yod ces bya ba ni gang na gnyis 'dug pa de'i nang du gsum pa 'ongs na de der lhag pa yin gyi de nye bas gnyis kyi ngo bo
[\[16a.5\]]'dres par 'gyur ba ni med do/_/gang gi tshe de ltar gyur pa de'i tshe don dam par dngos po rnams 'brel pa lta ga la yod/_de ltar re zhig rgyu dang 'bras bu'i dngos po'i mtshan nyid rnams 'brel pa med do zhes bstan zin to/_/sbyor ba dang 'du ba la sogs pa sel bar byed par 'dod
[\[16a.6\]]nas/_sbyor ba can dang 'du can sogs/_/zhes bya ba smos te/_sbyor ba can dang 'du ba can nam sbyor ba can dang 'du ba can no/_/de thog mar byas pa gang yin pa ni sbyor ba can dang 'du ba can la sogs pa'o/_/sogs pa smos pas rje khol la sogs pa yongs su bzung zhes
[\[16a.7\]]bya ba'i tshig gi lhag ma'o/_/thams cad ces bya ba ni ma lus pa'o/_/des kyang zhes bya ba 'di'i bshad pa ni bshad ma thag pa'i phyir 'brel pa 'gog pa'i gzhung gis dpyad pa yin te zhes bya ba ni gang yang spyir 'brel pa sel ba/_gzhan zhig yod na ma 'dres gnyis/_/de gnyis
[\[16b\]]
[\[16b.1\]]'dres par ji ltar byed/_/ces bya ba'i ngo bo des sbyor ba dang rje khol la sogs pa'i 'brel ba thams cad bsal bar rig par bya'o/_/sbyor ba la sogs pa'i mchan nyid kyi 'brel pa ni dngos su med do zhes bya ba ni gzhan gyi dbang can la sogs pa'i 'brel pa don dam par mi 'thad
[\[16b.2\]]par ma zad kyi 'o na ci zhe na/_sbyor ba la sogs pa yang don dam par mi 'thad pa kho na yin no/_/re zhig 'du ba can yang 'brel pa ma yin te zhes bya ba ni re zhig 'du ba zhes bya ba sel bar byed do/_/ji ltar yon tan dkar po snam bu la 'du ba zhes bya ba ni dkar po nyid ni snam bu la
[\[16b.3\]]'du zhes grag go/_/de gnyis zhes bya ba ni dkar po nyid dang snam bu nyid do/_/phan tshun zhes bya ba 'di'i bshad pa ni gcig la gcig ces bya ba de yin no/_/phan pa mi byed de zhes bya ba 'di'i bshad pa ni bskyed par bya ba dang /_skyed par byed pa'i dngos po med pa'i gtan
[\[16b.4\]]tshigs kyi phyir zhes bya ba yin te/_gang gi phyir dkar po nyid dang snam bu gnyis gcig la gcig bskyed par bya ba dang skyed par byed pa'i dngos po med ces bya ba'i don to/_/'du ba can gyi mtshan nyid de dang 'dra ba la 'brel ba med do zhes bya ba 'di'i bshad pa ni phan par bya ba dang phan
[\[16b.5\]]par byed par gyur pa med ces bya ba yin te/_de ni rtogs par sla'o/_/'di ltar gang zhig gang gis phan gdags par bya ba de ni de la ltos pa yin no zhes bya ba ni 'di ltar phan pa la ltos pa ni rigs kyi gzhan la ma yin no/_/gang ltos pa de ni de dang 'brel pa yin na zhes bya ba ni ltos
[\[16b.6\]]pa nyid kyis de ltar lhan cig 'brel par rigs kyi gzhan du ma yin no/_/dkar po dang snam bu gnyis ni de lta bu ma yin te zhes bya ba ni dkar po nyid dang snam bu gnyis la ni phan tshun phan par bya ba dang /_phan par byed pa'i dngos po med do/_/de med pa'i phyir phan tshun ltos pa med do/_/
[\[16b.7\]]ltos pa med pa'i phyir phan tshun 'brel pa lta ga la ci zhig yin/_ci'i phyir phan par bya ba dang phan par byed pa'i dngos po med ces/_rang gi ngo bo grub pa'i phyir ro zhes bya ba smos te/_'di gnyis ka yang rang gi ngo bo grub pa yin no/_/de bas na phan tshun phan pa byed pa na yang ci zhig phan
[\[17a\]]
[\[17a.1\]]par byar yod/_'on te pha rol po dag 'on kyang gzhi dang gnas pa'i dngos por 'gyur ro zhes smra na/_de'i phyir gzhi dang gnas pa'i dngos po yang rgyu dang 'bras bu'i dngos por ma gyur ba ma yin te zhes bya ba ni rgyu dang 'bras bur gyur pa nyid gzhi dang gnas pa'i dngos por
[\[17a.2\]]'thad kyi gzhan du ma yin no/_/'di ltar gzhong pa la sogs pa rang gi steng na 'bra go la sogs pa'i rgyun skyed par byed pa na gzhi yin par ston to/_/de lta ma yin na gzhong pa la sogs pa ci yang byed pa med na ci'i phyir gzhi zhes brjod/_gal te pha rol po dag ci ste rgyu dang 'bras bu'i
[\[17a.3\]]dngos po med pa dkar po nyid dang /_snam bu gnyis 'du ba can kho na yin par 'thad pa med na/_kye 'o na ni rgyu dang 'bras bu'i dngos po yod do zhe na/_de'i phyir rgyu dang 'bras bu yin na ni de la yod pa'i nyes par 'gyur ro zhes bya ba smos te/_ci ste 'di gnyis rgyu dang 'bras bu'i dngos por
[\[17a.4\]]khas len na de'i tshe rgyu dang 'bras bu'i phyogs la nyes pa gang yin pa de 'dir yang thal bar 'gyur te/_dkar po dang snam bu gnyis rang gi ngo bor grub pa'i phyir rgyu dang 'bras bu'i dngos po ma yin no/_/yang na rgyu dang 'bras bu'i mtshan nyid 'brel pa'i phyogs la nyes pa yod pa gang yin
[\[17a.5\]]pa de 'dir blta bar bya'o/_/dkar po dang snam bu gnyis rgyu dang 'bras bu yin te/_gzhi dang gnas par gyur pa'i phyir 'brel bar rtogs pa yang legs pa ma yin te zhes bya ba ni ci ste yang dkar po nyid dang snam bu gnyis rgyu dang 'bras bu'i dngos por khas blangs nas gzhi dang gnas pa'i
[\[17a.6\]]tshul gyis 'brel par rtogs pa de'i tshe rtogs pa de yang rung ba'i ngo bo ma yin te/_'di ltar de gnyis la ni 'jig rten pa'i gzhi dang gnas pa'i dngos po yang med do zhes bya ba ni 'jig rten pa yang gzhong bu dang 'bra go la sogs pa lus can rnams gzhi dang gnas pa'i dngos po
[\[17a.7\]]yin na khyed kyi phyogs la dkar po'i yon tan lus can ma yin na de ji ltar 'jig rten pa'i gzhi dang gnas pa'i dngos po yin/_bskyed par bya ba dang skyed par byed pa'i dngos po'i mtshan nyid gzhi dang gnas pa'i dngos po yang spyi dang de dang ldan pa phan tshun phan pa mi byed pa gnyis
[\[17b\]]
[\[17b.1\]]'du ba'i mtshan nyid kyi 'brel par mi rung ngo zhes bya ba ni 'on te yang bstan bcos pa rnams bskyed par bya ba dang skyed par byed pa'i tshul gyis dkar po dang snam bu gnyis gzhi dang gnas pa'i dngos por khas len na de'i tshe spyi dang de dang ldan pa 'du ba'i mtshan nyid kyi 'brel par mi 'gyur te/_
[\[17b.2\]]'di ltar spyi ni rtag pa yin pa'i phyir bskyed par bya bar mi srid do/_/'on te 'di skad du yan lag can gyi ngo bo 'bras bur brjod pa skyed par byed pa'i 'du ba can 'ga' zhig yod do zhes bya ba ni ci ste yang pha rol po dag yan lag can zhes bya ba skyed par byed pa gang yin pa'i 'du ba can
[\[17b.3\]]'ga' zhig ni yod do/_/de bas na de skyed pa'i phyir 'brel pa can du 'gyur ro zhes smra na 'dir grub pa'i mtha' smra ba rnams kyis de ltar 'du ba can ni 'ga' zhig gis 'bras bu skyed par byed pa zhes bya ba bshad de/_'di'i tshig khong nas dbyung ba ni khas len na zhes bya ba yin no/_/
[\[17b.4\]]des na de'i tshe 'du ba can de med ces bya ba 'di'i bshad pa ni bskyed pa'i dus na bskyed par bya ba ma skyes pa zhes bya ba yin te/_skyed pa'i tshe na 'bras bu skad cig ma phyi ma la 'byung bas de'i tshe 'bras bu skyes pa yod pa ma yin no/_/de ltar na ji ltar 'du ba can yin/_ci ste ma yin na
[\[17b.5\]]de'i phyir gnyis tshogs pa med pa'i phyir ro zhes bya ba smos te/_de'i tshe na rgyu dang 'bras bu gnyis lhan cig tu tshogs pa med pa'i phyir ro/_/'bras bu skyes pa na yang rgyu 'gags pa'i phyir ro zhes bya ba ni gang gi tshe 'bras bu skyes pa de'i tshe rgyu 'gags pas gnyis tshogs pa
[\[17b.6\]]med do 'di skad bstan te/_ci ste 'du ba kha cig skyed pa yin na 'on kyang 'du ba can nyid du mi 'thad de/_gnyis tshogs pa med pa'i phyir ro/_/ma 'gags na yang lhan cig tu 'dug pa gnyis phan par bya ba dang phan par byed pa'i dngos po med pa'i phyir ro zhes bya ba ni ci ste yang
[\[17b.7\]]rgyu dang 'bras bu gnyis tshogs par 'dod na de'i tshe dus gcig tu tshogs pa gnyis la phan par bya ba dang phan par byed pa'i dngos po med pas shin tu yang 'brel pa can mi 'thad do/_/de ltar re zhig 'du ba can kho na mi 'thad par bstan zin to/_/da ni khas blangs nas thal bar
[\[18a\]]
[\[18a.1\]]'gyur ba'i gleng slong bar byed do/_/'du ba can 'ga' zhig yod na yang zhes bya ba ni yan lag can zhes bya ba 'du ba can du khas len pa'o/_/de las min zhes bya ba 'di'i bshad pa ni skyed par byed pa'i gtan tshigs kyi phyir ro zhes bya ba yin te/_
[\[18a.2\]]'di skyed par byed pa'i phyir 'du ba can nyid du khas blang bar rigs pa ma yin no/_/ci'i phyir zhe na smras pa/_shin tu thal ba'i phyir ro/_/rdza mkhan yang bum pa skyed pa'i phyir dang 'brel pa can du 'gyur ro zhes bya ba ni shin tu thal ba de nyid ston par byed de/_rdza mkhan yang
[\[18a.3\]]bum pa skyed par byed do/_/de bas na rdza mkhan yang bum pa 'du ba can nyid 'thob bo/_/skyon 'dir mi 'gyur bar bya ba'i phyir zhes bya ba ni phan par byed pa'i phyogs gang yin pa 'di la smras pa'i skyon der mi 'gyur bar bya ba'i phyir ro zhes bya ba'i don to/_/'du ba can de
[\[18a.4\]]gnyis kyang gcig la gcig phan pa mi byed ces bya ba ni ci ste 'du ba can gnyis gang gi tshe phan tshun phan pa mi byed pa de'i tshe 'brel par 'dod pa'o/_/'brel pa can de gnyis kyang 'du ba la phan pa mi byed de zhes bya ba ni ci ste 'brel ba can gnyis 'du ba la phan pa mi byed pa
[\[18a.5\]]de'i tshe yang ci ste 'brel pa yod par khas blang ba'o/_/ci'i phyir de la gnyis kyis phan pa mi byed ce na/_de'i phyir de rtag pa'i phyir ro zhes bya ba smos te/_'du ba rtag pa yin na de gang gis ji ltar phan par bya 'du ba can de gnyis dang 'du ba dang gzhan yang gang yang phan par mi
[\[18a.6\]]byed par zhes bya ba ni ci ste 'du ba can gnyis dang 'du ba gzhan yang gang yang phan par mi byed pa de'i tshe yang 'brel par ci ste 'dod/_de ci ste khas len na de'i tshe mtha' dag 'gro ba thams cad kyang 'gyur te mtha' dag ces bya ba'i tshig 'di bshad pa ni/_'gro ba thams cad ces bya ba de
[\[18a.7\]]yin no/_/ci 'dra ba'i 'gro ba yin zhe na/_phan tshun ma 'brel pa'i zhes bya ba smos te/_de ni rtogs par sla'o/_/phan tshun 'brel pa can du 'gyur/_/zhes bya ba ni 'du ba'i mtshan nyid kyi 'brel pas na 'gro ba rnams gcig la gcig 'brel par 'gyur ro/_/'di skad bstan te/_
[\[18b\]]
[\[18b.1\]]ci ste phan pa byed pa med par yang 'du ba can du 'dod na de'i tshe 'gro ba thams cad phan tshun 'du ba can du 'gyur ro/_de lta yang ma yin pa zhes bya ba ni 'gro ba thams cad phan tshun 'du ba ma yin pa'o/_/de bas na phan par byed pa dang phan pa mi byed pa'i phyogs la 'du ba med la zhes bya ba ni bshad
[\[18b.2\]]zin pa'i rnam pa de bas na phan par byed pa'i phyogs dang /_phan pa byed pa med pa'i phyogs la yang 'du ba'i mtshan nyid kyi 'brel ba mi 'thad do/_/rnam pa gzhan yang mi srid do zhes bya ba ni phan pa byed pa dang phan pa byed pa med pa las ma gtogs par gang du 'brel par 'gyur ba'i rnam
[\[18b.3\]]pa gsum pa mi srid do/_/'dis sbyor ba can gyi lan kyang btab po zhes bya ba ni 'du ba can bsal bas sbyor ba can yang bsal bar rig par bya ste/_'di ltar sbyor ba can yang rang gi ngo bo grub pa'i phyir skye ba dang skyed par byed pa'i dngos po ma yin la/_gzhi dang gnas pa'i dngos
[\[18b.4\]]po yang ma yin no/_/phan par byed pa med pa yang sbyor ba can mi 'thad de/_shin tu thal bar 'gyur ba'i phyir ro zhes thams cad sbyor bar bya'o/_/gzhan yang zhes bya ba ni 'dir skyon gzhan lhag par ston pa'o/_/sbyor ba ni 'bras bu yin pa'i phyir zhes bya ba ni sbyor ba ni bskyed par bya
[\[18b.5\]]ba'o/_/de bas na de skyed pas na ci ste de gnyis sbyor ba can yin na zhes bya ba ni ci ste yang gang gi phyir 'brel pa can gnyis ni sbyor ba skyed par byed pa de bas na sbyor ba can du 'dod do/_/de'i tshe de ltar sbyor ba skyed kyang zhes bya ba ni ci ste sbyor ba skyed du zin kyang zhes bya ba'o/_/'on kyang des de
[\[18b.6\]]gnyis mi 'dod do/_/des zhes bya ba 'di'i bshad pa ni sbyor ba skyed pa'i gtan tshigs kyi phyir zhes bya ba de yin no/_/de gnyis zhes bya ba 'di'i bshad pa ni sbyor ba can zhes bya ba de yin no/_/'di skad bstan te/_ci ste 'brel pa can dag gi sbyor ba skyed par khas blangs mod kyi 'on
[\[18b.7\]]kyang sbyor ba skyed pa'i phyir de gnyis sbyor ba can du 'dod par mi bya'o/_/ci'i phyir zhe na zhes bya ba ni dam bcas pa tsam gyis 'dod pa'i don 'grub par ma mthong bas gtan tshigs 'dri ba'o/_/las la sogs pa sbyor ba can du 'grub pa'i phyir te zhes bya ba 'di'i tshig 'og mas
[\[19a\]]
[\[19a.1\]]bshad de/_ci ste sbyor ba skyed pa'i phyir sbyor ba can yin par khas len na zhes bya ba tshig gi lhag ma'o/_/de'i tshe las kyang sbyor ba can du 'gyur te zhes bya ba ni las kyang sbyor ba can du 'gyur ba'i phyir ro/_/ci'i phyir zhe na/_de'i phyir 'di lta ste/_'ga'
[\[19a.2\]]zhig gi las kyis skyes pa dang gnyis ka'i las kyi skyes pas ni sbyor ba 'dod ces bya ba smos te/_sdong po dang bya khra gnyis ni 'ga'i las las skye'o/_/lug 'thab pa gnyis ni gnyis ga'i las las skyes pa ste/_sbyor bar khas len pa'o/_/sogs pas ni sbyor ba yang
[\[19a.3\]]sbyor ba can du 'gyur bar bsdu ste zhes bya ba ni sbyor ba yang sbyor ba can 'thob bo zhes bya ba de'i tshig gis sdud do/_/ci'i phyir zhe na/_'di ltar de ni sbyor ba las skyes par yang 'dod ces bya ba smos te/_gang gi phyir sbyor ba ni sbyor ba las skyes par yang khas len to/_/sbyor ba
[\[19a.4\]]skyed pa'i phyir sbyor ba can ma yin gyi 'o na ci zhe na/_'jog par byed do zhe na yang zhes bya ba ni 'on te pha rol po dag smra ba skyed pa'i phyir de sbyor ba can du smra ba ma yin gyi 'on kyang sbyor ba 'jog pa'i phyir sbyor ba can du khas len to/_/'dir grub pa'i mtha' smra ba rnams kyis de ni mi
[\[19a.5\]]rung ste zhes bya ba smras pa de ni 'gog pa'i tshig yin no/_/gnas par byed pa'ang rab tu 'jog/_/ces bya ba 'di'i bshad pa ni gzhag pa dang 'jog par byed pa gnyis ni bskyed par bya ba dang skyed par byed pa yin pa'i phyir gnas pa gzhan med do zhes tshad ma rnam 'grel las spros zin
[\[19a.6\]]to zhes bya ba ni gnas par byed pa ni gnas par bya ba skyed pa nyid las 'jog par byed ces bya'i de las ma gtogs par gnas pa 'ga' yang byed pa med do/_/'di ltar gzhag par bya ba'i dngos po las gnas pa tha dad pa'am tha dad pa ma yin pa zhig yin/_re zhig tha dad
[\[19a.7\]]pa ni ma yin te/_/'di ltar gzhag par bya ba'i gnas pa'o zhes bya ba'i 'brel pa mi 'thad do/_/tha dad pa ma yin pa zhig byed na yang 'jog par byed pa gzhag par bya ba nyid du byas par 'gyur ro zhes de dag tshad ma rnam 'grel las rgya cher spros so/_/pha rol po dag la
[\[19b\]]
[\[19b.1\]]yang smra ba/_ci ste sbyor ba la sogs pa med par sbyor ba la sogs pa'i blo yod na ni zhes bya ba ni ci ste sbyor ba la sogs pa med par sbyor ba la sogs pa'i blo yod par khas len na de'i tshe bral ba'i ngo bo gang yin pa de ldan pa'i ngo bo yang yin par 'gyur zhes bya ba 'brel pa can
[\[19b.2\]]gnyis so sor gnas pa'i ngo bo gang yin pa de nyid ldan pa'i gnas skabs kyang yin par 'gyur ro de bas na bral ba'i gnas skabs su yang ldan pa'i blo ni ci ste 'byung bar mi 'gyur/_de bzhin du ldan pa'i ngo bo gang yin pa de nyid bral ba'i ngo bo yang yin zhes bya ba ni ldan pa'i
[\[19b.3\]]gnas skabs su yang bral ba'i blo ci ste 'byung bar mi 'gyur/_mi gnas pa gang yin pa gnas pa yang yin pas na zhes bya ba ni gzhi la mi gnas pa'i ngo bo gang yin pa de nyid gnas pa yang yin pa dang /_des na mi gnas pa'i gnas skabs su yang gnas pa'i blo ci ste 'byung bar mi 'gyur/_de ltar yang
[\[19b.4\]]ma yin pa zhes bya ba ni bral ba la yang ldan pa'i blo med la/_ldan pa la yang bral ba'i blo med/_mi gnas pa la yang mi gnas pa'i blo med/_mi 'gro ba la yang 'gro ba'i blo med pa de bas na sbyor ba dang /_bral ba'i las ni sbyor ba la sogs pa'i blo'i rgyu mtshan yin no zhe na zhes bya
[\[19b.5\]]ba de ni go sla'o/_/pha rol po'i bsam pa ni 'di yin te/_ci ste blo de dag gi rgyu mtshan rdzas yin na de'i tshe rdzas ni dus thams cad du ngo bo gcig pa yin na ci'i phyir dus thams cad du sbyor ba la sogs pa'i blo mi 'byung /_'dir grub pa'i mtha' smra ba dag gis de mi rung ste/_dri ba
[\[19b.6\]]mtshungs pa'i phyir ro zhes bya ba bshad de/_de bstan par khyed kyi'ang ngo bo 'dri ba yin na bral ba la sogs pa las sbyor ba la sogs pa yang ci ste mi 'du zhes bya ba ni 'brel pa can gnyis rnam pa ji lta bu'i tshul gyis ldan pa'i ngo bo yin pa de bzhin du bral ba'i rnam pa yang de nyid yin na
[\[19b.7\]]bral ba'i gnas skabs der khyod kyis sbyor ba 'du ba yod do zhes ci'i phyir khas mi blang /_de bzhin du ldan pa'i gnas skabs la bral bar gyur pa yod do zhes ci'i phyir mi 'dod/_de bzhin du gnas pa la sogs pa yang brjod par bya'o/_/de skyed par byed pa'i las med pa'i phyir
[\[20a\]]
[\[20a.1\]]sbyor ba ni bral ba ma yin no zhe na zhes bya ba ni/_ci ste pha rol po dag bral ba'i gnas skabs na sbyor ba skyed par byed pa'i las med do/_/de bzhin du ldan pa'i gnas skabs na bral ba skyed par byed pa'i las med do/_de bas na gnas skabs de gnyis na sbyor ba dang
[\[20a.2\]]bral ba med do/_/'dir grub pa'i mtha' smra ba rnams kyis de lta na las kyang ci ste med ces smos pa ni 'brel pa can ngo bo 'dra ba yin na de lta na las kyang ci'i phyir yod par mi 'gyur/_'on te las byed pa med pa'i phyir las med do zhe na/_de'i phyir de byed pa yang zhes bya ba smos te/_
[\[20a.3\]]ji ste khyad par med pa'i ngo bo'i dngos po yin na las byed pa yang ci'i phyir yod par mi 'gyur/_'on te las byed pa la rgyu med do zhes zer na/_de yang ji ste med ces 'dir yang de nyid kyis lan glan no/_/de bas na lan de nyid yin pa'i phyir lan gdab dka'o/_/de bas na khyed nyid kyis
[\[20a.4\]]kyang sngar bral ba la sogs pa'i ngo bor mi rung ba phyis sbyor ba la sogs pa'i gnas rung bar dngos por de 'gyur te zhes bya ba ni ji ltar gyur kyang mi phan te/_sngar sbyor ba la sogs pa'i gzhir rung ba'i rdzas kyi ngo bo de de'i 'og tu phyis kyang de'i gnas su rung bar 'gyur ro zhes khyed nyid
[\[20a.5\]]kyis de skad brjod par bya dgos so/_/ci'i phyir zhe na zhes bya ba ni snga ma bzhin du gtan tshigs 'dri ba'o/_/ji ltar sbyor ba la sogs pa dang ldan par rung ba'i dngos po rtag na ni zhes bya ba ni ci ste yang 'brel pa can ni dus thams cad du sbyor ba la sogs pa'i gzhir rung ba'i ngo bor
[\[20a.6\]]'dug ces bya ba'i don to/_/de dang bral ba 'gal phyir te/_/zhes bya ba 'di'i bshad pa ni sbyor ba la sogs pa dang ldan pa ni 'brel pa 'gal lo zhes bya ba yin te/_de ni rtogs par sla'o/_/nged kyis kyang sbyor ba la sogs pa dang bral ba yin no zhes de skad brjod par bya'o zhes
[\[20a.7\]]bya ba ni sbyor ba la sogs pa dang bral bar de thams cad nged kyis kyang brjod par bya ste/_nged la yang 'brel pa can gnyis so sor 'brel pa na gang gis ldan pa'i blor 'gyur ba'i ldan pa'i blo skyed par rung ba nyid med do/_/rung ba med par yang de'i rgyu med de zhes bya ba la sogs pa'o/_/
[\[20b\]]
[\[20b.1\]]de bzhin du bral ba'i blo la sogs pa yang brjod par bya'o/_/rung ba'i tshig brjod pa na don gyi ngo bo 'di la nges par brjod ces bya ba ni de bas na rung ba'i tshig gis dngos po'i don gyi ngo bo nyid la brjod par bya'i de las ma gtogs par rung bar khas blang bar mi bya'o/_/gang gis brjod
[\[20b.2\]]ce na/_bral dang ldan dang 'gro rnams kyis/_/zhes bya ba 'di'i bshad pa ni sbyor ba dang bral ba'i las kyi tshig gis zhes bya ba yin te/_gang gi sbyor ba la sogs pa'i sgras brjod par rung ba ni dngos po 'di nyid yin par ston pa de'i tshe don med par 'gro ba la sogs pa
[\[20b.3\]]gzhan brtags pas ci zhig bya ste zhes bya ba ni 'gro ba las la sogs pa don med pa brtags te dgos pa ci yod/_cung zad kyang mi dgos so zhes bya ba ni spong bar byed pa'o/_/sogs pa'i nang du sbyor ba dang /_bral ba dang /_gzhan dang /_gzhan ma yin pa la
[\[20b.4\]]sogs pa ste zhes bya ba ni de dag brtags pa yang dgos pa ci yang med do/_/ci'i phyir zhe na zhes bya ba ni snga ma bzhin du gtan tshigs 'dri ba'o/_/gang gi phyir de dag rnams la zhes bya ba 'di'i bshad pa ni 'gro ba la sogs pa la zhes bya ba de yin no/_/yod na yang zhes
[\[20b.5\]]bya ba ni 'di'i bshad pa ni brtags te zhes bya ba de yin no/_/'di'i zhes 'brel pa mi 'grub pa'i phyir te zhes bya ba 'di'i bshad pa ni 'og nas gzhan gyi dbang can zhes bya ba la sogs pa 'brel pa rnam pa thams cad du bkag pas na 'di'i las dang /_sbyor ba dang /_bral ba zhes
[\[20b.6\]]bya ba'i 'brel pa mi 'grub pa'i phyir de'i rgyu mtshan can gyi brjod pa ga la yod ces bya ba yin te/_gang gi tshe gzhan gyi dbang can la sogs pa rnam pa thams cad du bkag pa de'i tshe dngos po 'di'i las 'di'o/_/sbyor ba 'di'o/_/bral ba 'di'o zhes 'brel ba gang gis brjod
[\[20b.7\]]par byed/_'brel pa med na yang 'di 'di'o zhes bya ba la sogs pa 'brel pa'i rgyu can gyi tshig ji ltar 'byung bar 'gyur/_ji ltar gzhan du rtogs pa'i las la sogs pa ni de gzhan dang 'brel pa ma yin te/_ma 'brel pa'i phyir ro/_/mngon par 'dod pa yang de bzhin no zhes
[\[21a\]]
[\[21a.1\]]bya ba ni ji ltar lha sbyin gyi yin par rtogs pa'i las la sogs pa ni 'brel ba med pa'i phyir mchod sbyin dang 'brel pa can ma yin no/_/de bzhin du rang gi yin par rtogs pa'i las la sogs pa yang 'brel pa med par 'dra bas na de yang de bzhin du 'brel par mi
[\[21a.2\]]'gyur ro/_/gang gi phyir de ltar las la sogs pa dang 'brel pa'i phyir 'gro ba la sogs pa ma yin pa de bas na rgyun mi 'chad par skye ba'i gzhi rkyen gzhan dang gzhan gyis skad cig ma so sor skye ba'i dngos po rnams ni dngos po tha dad 'di yin rigs te/_de dang ldan pa dang bral ba dang /_
[\[21a.3\]]'gro ba la sogs par rigs kyi zhes bya ba ni gang gi phyir ji skad du smos pa'i tshul gyis 'gro ba dang /_sbyor ba dang /_bral ba la sogs pa'i tshig la sogs pa'i rgyu mtshan can ma yin pa de bas na skad cig ma'i dngos po rnams rgyun mi 'chad par skye ba'i rgyu mtshan gzhan dang gzhan gyi rgyu
[\[21a.4\]]rnams kyis dngos po tha dad par byed pa 'di ni 'di lta ste/_ldan pa dang /_bral ba dang /_'gro ba zhes bya ba'i rigs so/_/de ltar na gang gi tshe so sor bral bar 'dug pa rnams sdud pa'i rkyen gyis rgyun ma chad par skyed pa de'i tshe ldan pa'i blo dang /_ldan pa'i tshig ni dngos po bar med par skyes
[\[21a.5\]]pa'i rgyu mtshan can yin no/_/de bzhin du gang gi tshe bar med par 'dug pa rnams bral bar byed pa'i rkyen rnams kyis bral ba bskyed pa de'i tshe bral ba'i blo dang bral ba'i tshig ni dngos po bral bar 'byung ba'i rgyu mtshan du 'gyur ro/_/de bzhin du gnas par gyur pa rnams gang gi tshe yul tha dad par
[\[21a.6\]]gnas pa'i rgyu mtshan rnams kyis rgyun mi 'chad par bskyod pa de'i tshe 'gro ba'i blo dang 'gro ba'i tshig ni dngos po rgyun mi 'chad par 'byung ba'i rgyu mtshan can yin no/_/de bzhin du gzhan la yang ci rigs par brjod par bya'o/_/bstan pa gcig pu'i ngo bo ni sbyor ba la sogs pa'i 'brel pa
[\[21a.7\]]ma yin pas zhes bya ba ni skad cig ma yin pa'i dngos po rnams ni ldan pa la sogs pa'i blo'i rgyu mtshan nyid ma yin la/_skad cig ma'am/_skad cig pa ma yin pa sbyor ba la sogs pa'i dngos po rgyu mtshan can yang ldan pa la sogs pa'i blo dang tshig ma yin no/_/de bas na sbyor ba la
[\[21b\]]
[\[21b.1\]]sogs pa'i mtshan nyid kyi 'brel pa yang dag par gang yang med do zhes bya ba ni de bas na don dam par sbyor ba la sogs pa'i mtshan nyid kyi 'brel pa gang yang med do zhes bya'o/_/de bas na dngos po thams cad kyi rang bzhin ni 'brel pa med de zhes bya ba ni gang gi phyir de ltar dpyad na 'brel
[\[21b.2\]]ba gang yang yod pa ma yin pa de bas na dngos po thams cad ni rang gi ngo bo 'brel pa dang bral ba yin te/_don dam par gang gis 'brel pa gang yang med do zhes bya ba ni mjug sdud pa'o/_/'brel pa dpyad pa'i bshad pa rnam phye bas/_/dge ba rgya chen thob pa gang yin des/_/'khor
[\[21b.3\]]ba'i 'brel pa'i mi mthun phyogs gyur pa/_/bla med zhi ba sems can gyis thob shog_/'brel pa brtag pa'i rgya cher bshad pa/_slob dpon dul pa'i lhas mdzad pa rdzogs so//_//rgya gar gyi mkhan po dz+nyA na gar+b+ha dang lo tsA ba ban+de nam mkhas bsgyur ba'o//_//
[\[21b.4\]{D4237}]@##/_/rgya gar skad du/_sam+ba n+d+ha pa rIk+Sha a nu sa ra/_bod skad du/_'brel pa brtag pa'i rjes su 'brang ba zhes bya ba/_'jam dpal gzhon nur gyur pa la phyag 'tshal lo/_/gang gis 'brel pa spangs gyur pa/_/'gro ba bdag dang bdag gi min/_/gzung 'dzin
[\[21b.5\]]med pa can gsungs pa/_/kun mkhyen de la phyag 'tshal lo/_/tshad ma'i dbang du byed pa nyid dam gzhal bya'i dbang du byed pa nyid kyis rnam par dpyad pa rtsom pa yin te/_'dir gzhal bya la brten pa rnam par dpyod pa la 'jug par byed pa nyid kyis 'di brtsam par bya ste/_gzhan
[\[21b.6\]]dbang kho na 'brel pa na/_/grub na gzhan dbang ci zhig yod/_/de phyir dngos po thams cad la/_/'brel pa yang dag nyid du med/_/rab tu byed pa gsum ni 'jug pa sna tshogs pa nyid la yang tshad ma kho na rnam par gzhag par 'dod pas brtsams pa yin no/_/gtan tshigs thigs pa
[\[21b.7\]]yang gtan tshigs kyi mtshan nyid rjod par byed pas tshad ma rnam par 'jog pa'i don can kho na yin no zhes ni ngag dang pos bstan to/_/rtsod pa'i rigs pa yang mngon sum dang rjes su dpag pa'i rang bzhin nyid kyis rjes su dpag pa'i tshad ma rnam pa gnyis las gzhan gyi don gyi rjes su dpag pa
[\[22a\]]
[\[22a.1\]]lhag mar gyur pa nyid kyis yang dag pa ma yin pa'i rnam par gzhag ba sun 'don par byed pa'i tshad ma nye bar ston par byed pa'i don can kho na yin no/_/de bzhin du rgyud gzhan sgrub pa ni rjes su dpag pa'i khyad par rnams la phyi rol gyi don du smra ba las don dam pa'i rigs pa mtshan
[\[22a.2\]]nyid mi mthun pa can yin no/_/yang gzhan gyi sems rjes su dpog pa la mtshan nyid mi mthun pa med pa nyid yang dag par ston par byed pa'i don can nyid kyis tshad ma yang dag par ston par byed pa'i don can kho na yin no/_/'dir ni dngos po rnam par dpyod par bya ste/_gang gis dngos po de dpyod
[\[22a.3\]]pa na 'joms par byed pa gcig gis pha rol gyi 'dod pa dngos po'i don thams cad sun 'don par byed pas de las bzlog par gyur pa rang gi 'dod pa'i dngos po grub pa yin no/_/yang na gzhal bar bya ba gtso bo rnam par dpyod par byed pa'i yan lag nyid kyis kyang dngos po 'di brtag par bya
[\[22a.4\]]ste/_'di ltar 'brel pa'i dngos po med par ston par byed pa la dgos pa ni bdag med pa rnam pa gnyis sgrub par byed pa kho na yin no/_/bya ba dang /_longs spyod dang /_byin gyis rlob pa la rang dbang med pa ni bdag gi bdag med pa yin te/_'brel pa de med pa la bya ba 'du ba med pa'i phyir/_
[\[22a.5\]]bya ba la rang dbang med pa'i phyir byed pa po bsal to/_/de nyid kyi phyir yang bde ba dang sdug bsngal dang 'du ba med pa'i ngo bo ni longs spyod par byed pa ma yin no/_/byin gyis brlab pa dang 'du ba med pa na yang byin gyis rlob pa po ma yin no/_/de'i phyir 'brel pa med pa na gang zag gi bdag
[\[22a.6\]]med pa sgrub po/_/de bzhin du rang gi bdag nyid tsam la gnas pa gzhan gyi dbang nyid dang gzhan dang sbyor ba dang /_ltos pa nyid la sogs pa med pa na gzung ba dang 'dzin pa'i dngos po med pa ni chos kyi bdag med pa yin no/_/de nyid kyi phyir tshig gi don drug kyang bkag pa yin te/_sbyor ba
[\[22a.7\]]dang /_'du ba med pa'i phyir rdul phra rab rnams la yang dag par sbyor ba med pa na rdzas rtsom pa ma yin no/_/de rnams la 'du ba med pa na yang de'i dngos po med pa'i phyir de dang 'du ba can gyi rgyu nyid ma yin na ni rdzas ma yin no/_/rdul phra rab rnams kyang 'du ba med pa'i phyir bya ba dang yon tan la
[\[22b\]]
[\[22b.1\]]sogs pa'i rdzas kyi chos dang bral ba rnams kyang rdzas ma yin no/_/rdul phra rab rnams ni gzugs kho na yin gyi gzugs la sogs pa'i yon tan can gzhan cung zhig ni mang bas rdzas ma yin no/_/de bzhin du yon tan can dang /_byed pa po dang /_'dra ba dang /_mthar gyur pa'i rdzas la
[\[22b.2\]]mi 'jug pa na yang 'du ba med pa'i phyir yon tan dang /_las dang /_spyi dang /_khyad par rnams med pa yin no/_/de'i phyir dngos po brtag pa rtsom pa la rtog par byed par gyur pas brtag pa gcig po gang yin pa gzhan thams cad ma brtags pa ma yin te/_de mngon du dpyod pa rtsom pa
[\[22b.3\]]na thams cad gzhan gyi dbang nyid kyis so/_/de la 'brel pa can gyis ji ltar 'brel par gyur pa de gang la 'brel pa zhes 'gyur ro/_/gzhan dbang tha mi dad par 'jug pa ni 'brel pa can dag tu 'gyur te/_phan tshun ltos pa'i ngo bo nyid yin pa'i phyir ro/_/gcig ni gzhan la ltos pa
[\[22b.4\]]yin la pha rol po yang gzhan dbang yin no/_/de'i phyir phan tshun ma spangs pa'i chos dang ldan pa de dag ni 'brel pa can yin no/_/de ni de dag la 'brel par byas pas 'brel pa kho na gzhan gyi dbang nyid du brjod do/_/tha dad par 'jug pa gzhan dbang ma yin pa dag la yang 'brel pa yod na ma 'brel
[\[22b.5\]]pa gzhan lhag mar gyur pa ni med do/_/de'i phyir gzhan gyi dbang nyid kho na 'brel pa can nyid yin la/_de yang 'brel pa las yin pas 'brel pa ni de kho na nyid yin no/_/gang gi phyir gzhan dbang nyid de 'brel pa yin pa/_de'i phyir yang dag pa nyid du 'brel pa cung zhig kyang yod pa ma yin
[\[22b.6\]]la/_brtag par gyur pa yang yod pa ma yin no zhes rnam par 'jog par 'gyur ro/_/de gang las yin zhe na/_grub pa'i bdag nyid la gzhan gyi dbang nyid mi 'thad pa'i phyir de ni rang gi rgyu'i nus pa kho na las yin na/_de la ltos bas sam/_ma ltos pas yin/_de la gal te ltos pa
[\[22b.7\]]med pa ni grub par gyur pa'i rang gi ngo bo yin na 'brel pa de ni tha dad pa'i dngos po 'di bkug nas gzhan gyi dbang nyid du len par byed pa ma yin no/_/ci ste de la ltos pas rang gi ngo bo ma grub par gyur pa de'i tshe de la rang gi ngo bo thob bas gang zhig gzhan las thob pa'i bdag nyid gzhan la gzhan
[\[23a\]]
[\[23a.1\]]dbang yin te/_de lta bu'i bdag nyid thob pa kho na de yin te/_de la 'brel pa mi dgos pa'i phyir ro/_/thob par gyur pa'i bdag nyid la ni 'brel bas gzhan dbang du byed pa tha dad pa ma yin pa'i ngo bor brjod par bya'o/_/de nyid kyi phyir grub pa la de brgal zhing brtag par bya
[\[23a.2\]]ste/_de yan lag can rang gi ngo bo thob par gyur pa la rang gi ngo bo thob ma thag tu byung ba'i gzhan gyi dbang ni cung zhig kyang med do/_/'o na tha dad pa ma yin pa'i dngos po zhes bya ba ci zhe na/_grub pa'i tha mi dad pa kho na yin gyi gzhan 'brel pa la ltos par bya ba ni ma yin no/_/de la tha dad pa'i
[\[23a.3\]]ngo bo'i rgyu las byung ba na tha dad pa'i dngos po yang gnas skabs gzhan skye ba'i mtshan nyid dang ldan pa ni skad cig pa'i phyogs yin na yang 'gyur gyi/_de med pa la ni de ji lta ba nyid du skyes pa de lta bu nyid du gnas pa de'i phyir 'di la gzhan gyi dbang nyid ci yod/_'di ltar gal te de ni sems par
[\[23a.4\]]byed par gyur na yan lag rnams la skyed par gyur pa/_de rnams las yang dag par langs nas gzhan du 'gro bar byed pa dang /_zhig par gyur pa yangs la gnas par byed pa yin/_de'i phyir sems pa de ltar skyes par gyur pa gzhan du skyes pa'i rgyu ni 'dod pa kho na yin no/_zhig par
[\[23a.5\]]gyur pa'i yang lci ba la sogs pa de yod pa nyid rgyu mtshan yin no/_/rang gi bdag nyid kyi rgyu can rnams nyid ni rim pa gzhan pa'i gnas skabs kyi khyad par dang ldan pa yang yin te/_a mra la sogs pa'i gnas skabs kyi khyad par bzhin no/_/de'i phyir gang ji ltar skyes par gyur pa de
[\[23a.6\]]ni rang gi rgyu'i nus pa kho na las de ltar yin gyi/_gzhan du gnas skabs gzhan dang skad cig ma gzhan skyed par byed pa'i rkyen rnams las de ltar gyur pa 'di'i thob pa ni 'ga' zhig las cung zhig yod pa ni ma yin no/_/de'i phyir grub pa'i bdag nyid la gzhan gyi dbang nyid cung zhig kyang med
[\[23a.7\]]do/_/rgyu'i rjes su 'gro ba dang bzlog pa'i rjes su byed pa'i chos ni 'di yin gyi thob pa'i bdag nyid la khyad par gyi rgyu mtshan du 'gyur ba'i dngos po gzhan gyis rnam par gzhag pa ni ma yin no/_/rgyu kho na las 'di yul skyes pa yin gyi/_rgyu gzhan gzhan du gyur pa'i dngos po'i rgyu med pa na
[\[23b\]]
[\[23b.1\]]de ltar mi 'gyur ba ni ma yin no/_/des na de ltar skyed pa'i de ma thag pa dang gzhan du gyur pa'i dngos po rdzogs par byed pa las/_/sngar gyur pa'i dbus na cung zhig bsgrub par bya ba ni med na gang du lhan cig pa'i dngos po'i 'brel pa kho na ni der nye bar mkho ba dang ldan par 'gyur ro/_/
[\[23b.2\]]thag pa la sogs pa rnams kyang shing la sogs pa rnams kyi tha mi dad pa'i dngos po la rgyu kho na yin gyi de ltar skyes pa rnams la de rnams las gzhan pa sbyor ba ni cung zhig kyang med do/_/de'i phyir tha mi dad par grub pa'am rten dang brten pa'i dngos po ni 'brel pa rjes su 'dren par byed pa
[\[23b.3\]]ma yin no/_/'du ba med na yang yan lag rnams bar ma chad pas yan lag can skyes pa na de'i yul nyid kyis skyes pa'i tha snyad grub pas tha dad pa med par grub pa 'thad pa'i phyir ro/_/rten dang brten pa'i dngos po yang gnas pa sna tshogs pa nyid yin no/_/'di la zhes pa'i
[\[23b.4\]]rtogs pa'i rgyu yang dngos po de dag nyid yin gyi 'brel pa ni ma yin no zhes 'chad par 'gyur ro/_/gzhan gyi dbang nyid du thob pa'i rgyu 'brel par 'gyur na de yang med do zhes bshad zin to/_/gal te na 'du ba can dag gi yang tha dad pa'i dngos po thob pa'i rgyur 'gyur te/_dper na sbyor
[\[23b.5\]]ba can gyi bzhin du yin la/_de'i tshe 'di ni de las de drangs pa na tha dad par nus pa ni ma yin te/_sbyor ba can bzhin no/_/de'i phyir yan lag can ni yan lag rnams las bteg nas lag tu gzhag par bya bar 'gyur na de yang med pa yin no/_/des na med pa kho na de la rgyu mtshan yin no/_/
[\[23b.6\]]gal te na de la 'brel pa nus par 'gyur la de yod pas ches gzhan pa zhig pa na 'di ni srung bar yang byed par yang 'gyur te/_des na rgyu'i dngos po med pa kho na 'dir rgyu mtshan yin gyi 'brel pa ni ma yin no zhes pa nyid yang dag pa yin no/_/'o na 'dres par gyur pa nyid 'brel pa can nyid yin
[\[23b.7\]]la de yang 'brel pa'i rgyu mtshan can dag la yod pa yin pas 'dres pa kho nas 'brel pa yin no/_/de'i phyir dngos po rnams la ngo bor 'dres pa ni sbyor ba la sogs pa'i rang bzhin can 'brel pa yin no zhe na/_ma yin no zhes smras pa gang gi phyir/_/ngo bo 'dres pa 'brel yin na/_/de yang gnyis
[\[24a\]]
[\[24a.1\]]las ji ltar 'gyur/_/de phyir rang bzhin tha dad las/_/'brel pa yang dag nyid du med/_/sbyor ba can dag la gzhan gyi dbang nyid ni yod pa ma yin te/_'dod par gyur pa ci lta ba'i tha dad pa'i yang dngos po yin pa'i phyir ro/_/gang gi tshe yang dag pa'i sbyor ba can
[\[24a.2\]]yod pa de'i tshe 'dres par gyur pa'i bdag nyid 'da' bar byed pa ma yin no/_/de'i phyir ngo bo 'dres pa tsam 'brel pa yin no/_/gang gi phyir yang ngo bo 'dres pa 'brel pa yin pa de'i phyir tha dad pa'i dngos po rnams la don dam par 'brel pa yod pa ma yin te/_tha dad pa la ngo bo 'dres pa
[\[24a.3\]]med pa'i phyir ro/_/rang rang gi ngo bo tsam la gnas par gyur pa/_phan tshun bdag nyid rjes su 'du ba las phyi rol du gyur pa dag la 'dres pa 'di ci yin/_gang gi phyir 'di dag la de nyid yod na dngos po gzhan med pa'i rang bzhin gyi bdag nyid can 'brel par 'gyur na/_de'i phyir
[\[24a.4\]]'dres par gyur pa kho na 'brel pa can nyid ni ma yin te/_de'i don ni mi srid pa'i phyir ro/_/des na 'dres pa ni 'brel pa ma yin no/_/gal te rang gi ngo bo tsam la gnas pa na 'dres pa ma yin no zhes rdul phra rab rnams la yang mi 'gyur na/_des na ji ltar drug gi cig car sbyor ba'i
[\[24a.5\]]rnam par brtag par bya zhe na/_ma yin te bar ma chad pa tsam la brten pa phan tshun reg pas de'i thal bar 'gyur ba'i phyir ro/_/de nyid 'brel ba can du gyur pa yang ma yin te/_dngos po'i khyad par ma grub pa'i phyir ro/_/phan tshun bdag nyid khongs su 'dus pa na ni de nyid gcig ma
[\[24a.6\]]yin pa las gcig tu gyur pa'i dngos po'i khyad par du gyur na 'di ni yod pa ma yin te/_gnyis nyid ma spangs pa'i phyir ro/_/gal te bar dang bcas pa rnams las bar med par 'byung ba nyid khyad par nyid la de nyid yang 'brel pa can du 'gyur ba yin no zhe na/_khyad par 'di ni rang
[\[24a.7\]]gi ngo bo'i bdag nyid tsam du gyur pa yin gyi/_gzhan la gnas pa ni ma yin pas ji ltar gcig ma yin pa la gcig tu gyur pa ma yin no/_/phan tshun du gyur pa'i khyad par ni 'brel pa can nyid yin te/_gzhan la ltos pa nyid kyi phyir ro/_/de yang de ltar rab tu ma grub pa ste/_
[\[24b\]]
[\[24b.1\]]des na tha dad pa rnams la ngo bo 'dres pa'i 'brel pa med de/_dngos po med pa'i phyir ro/_/gal te bar ma chod pa'i bdag nyid dag ni rang gi bdag nyid tsam du grub pa las 'brel pa can nyid gzhan la ltos pa ni med kyi/_de'i tshe gzhan la ltos pa kho na 'brel pa can nyid de yang gzhan
[\[24b.2\]]la ltos par gyur pa ni 'brel pa kho na yin te/_de'i de tsam don dam pa nyid yin pa'i phyir ro/_/de dag la gzhan ltos pa'i bdag nyid kyi dngos po'i chos med pa'i phyir ro/_/de'i phyir gzhan la ltos pa kho na 'brel pa yin no zhe na/_de ni mi rigs te/_de lta bur gyur pa'i
[\[24b.3\]]dngos po'i rang bzhin mi srid pa'i phyir ro/_/gang gi phyir/_gzhan ltos pa ni 'brel pa can/_/de med ji ltar ltos par byed/_/yod pa kun la ltos med pa'i/_dngos po ji ltar ltos par byed/_/gal te dngos po gzhan la ltos pa nyid ces pa dngos po la 'thad pa ni de la 'di don
[\[24b.4\]]dam pa'i ngo bo 'brel pa'i rang bzhin du 'gyur te/_dper na ba lang nyid srid pa na de'i dngos po la ba lang nyid kyi mtshan nyid dngos po la yod pa nyid du bstan par bya ba yin te/_de bzhin du gzhan la ltos pa'i bdag nyid can gyi dngos po'i don gyi rang bzhin srid par yod pa ma yin
[\[24b.5\]]no/_/gang gi phyir 'brel pa gzhan la ltos pa de yang yod pa'am med pa la srid pa ma yin pa'i phyir de'i dngos po med pa kho nar gyur pa yin te/_de lta na ni med pa ltos par byed pa ma yin te/_med pa'i phyir thams cad kyi rang bzhin can gyi chos kyis stong pa'i phyir ro/_/'di
[\[24b.6\]]ltar thob pa'i rang bzhin ltos par byed pa de'i tshe thob pa'i bdag nyid yin pa'i phyir/_'di la ltos pas thob par bya ba'i rang bzhin gyi yul ni yod pa ma yin no/_/gang 'di rang bzhin nyid grub pa'i bdag nyid thob pa na de la 'di ltos pa cung zhig kyang med do/_/gang yang rang bzhin du
[\[24b.7\]]gyur pa med na de la ji ltar yang thob/_nus pa ni med de grub pa dang ma grub pa'i bdag nyid srid pa ma yin pa'i phyir ro/_/de'i phyir 'ga' zhig la cung zhig kyang ltos pa med de/_/yod pa dang med pa'i gnas skabs dag la 'gal ba'i phyir ro/_/des na phan tshun ltos pa'i 'brel pa
[\[25a\]]
[\[25a.1\]]can dag yod pa yin na gang gis de dag gi ltos pa gzhan kho na'i 'brel par 'gyur/_des phan tshun rang bzhin gyis 'jug pa can rang rang gi ngo bo tsam la gnas par mngon par shes pa'i 'brel pa can dag ni med do/_/de'i phyir gzung ba dang 'dzin pa'i dngos
[\[25a.2\]]po gsal bar bya ba dang gsal bar byed pa'i dngos po la sogs pa yang med do/_/gzung ba la ltos pa ni 'dzin par byed pa nyid yin no/_/gzung ba med na 'dzin pa'i nus pa 'di cung zhig kyang med de/_de'i phyir gzung ba la ltos pa yin na med pa'i gnas skabs nyid ni ma yin no/_/dngos
[\[25a.3\]]po yod pa thams cad yongs su rdzogs pa'i rang bzhin ni gzung ba la ltos par byed pa ma yin no/_/gal te yod pa'i gnas skabs kho na ltos pa dang ldan pa'i phyir yod pa nyid 'dzin par byed pa yod pa nyid kyi gzung ba 'dzin pas de ltar gzhan pa la yang blta bar bya'o zhe na/_gang gi phyir
[\[25a.4\]]de yod pa na 'ga' zhig gi rang bzhin gyis ma grub pa la de ltos pa nyid ma yin no/_/'di ni gzung bar bya ba 'dzin par byed pa dang gsal bar bya ba mngon par gsal bar byed pas de ni ltos pa yin no zhe na/_de gang 'di 'dzin par byed pa zhes bya ba de gang gang gi gzung bar bya ba yod par
[\[25a.5\]]'gyur na 'gyur te 'di yang srid pa ma yin no/_/yod pa'i bdag nyid la 'ga' zhig gi ngo bo'i grub pa ni 'gal ba'i phyir ro/_/'di ltar 'dzin pa zhes bya ba ni cung zhig kyang med do zhe na/_'o na 'di 'dzin par byed pa po ni ma yin no/_/ci ste rang gi rgyu kho na las 'dzin pa po'i rang bzhin skyes
[\[25a.6\]]so snyam na/_'o na gzung bya la ltos pa'i 'dzin pa ni ma yin te/_'di yang 'thad par bya ba ma yin no/_/de ltar 'brel pa can dag gi yang blta bar bya ba yin no/_/gzhan la ltos pa can nyid 'brel pa can nyid yin na gcig kho na ni 'brel pa ma yin pa 'brel par gyur pa ni med do/_/
[\[25a.7\]]de'i phyir gal te gzhan yod pa na 'brel pa can gyi dngos po yongs su rdzogs pa de ni yongs su rdzogs pa'i bdag nyid du ma skyes pa 'di yin na/_thob pa'i bdag nyid la rdzogs par bya ba mi srid pa'i phyir ro/_/ci ste yongs su rdzogs par byed pa la ltos pa byed pa ma yin na/_gzhan yod pa na yang 'brel pa can
[\[25b\]]
[\[25b.1\]]nyid du 'gyur ba ni ma yin no/_/de'i phyir gzhan la ltos pa'i bdag nyid can 'brel pa ni 'ga' zhig kyang med do/_/ci ste 'brel pa can gyi rang gi ngo bo yongs su dpyad pas 'brel pa thob par bya ba ni ma yin la/_'brel pa can dag gi 'brel pa 'di ni 'ga' zhig tu bdag nyid kyis
[\[25b.2\]]tshad mas nges par gyur pa yin no zhes brjod do zhe na/_de 'di yang dngos po rtogs par byed pa rnams kyi yul ma yin pa ma yin te/_'di ltar/_gnyis la gcig gis mngon 'brel pas/_/gal te de gnyis la 'brel yod/_/'brel pa ci yin thug med dang /_/de ltar 'brel pa'i blo med
[\[25b.3\]]do/_/'brel pa brjod pa dngos po gcig yod pa'i phyir 'brel pa can gnyis yin no zhes brtag par bya ba la 'brel pa can gnyis kyis 'brel pa gang yin pa ni 'brel pa gcig dang lhan cig tu zhes bya ba'i don to/_/sbyor ba can gyi 'brel pa can dag la 'brel pa dang 'du ba'i
[\[25b.4\]]'brel pa yod na/_de ltar na nye bar rtogs pa na thug pa med par 'gyur ba dang /_'du ba dang sbyor ba can dag la yang 'brel pa gzhan nye bar rtogs par thal bar 'gyur ro/_/de ltar de'i yang zhes thug pa med pa thob par byed do/_/ci ste 'du ba 'jug pa'i phyir 'brel pa la ltos
[\[25b.5\]]par byed pa ma yin te/_de lta bu'i rnam pa can gyi 'brel pa gzhan med pa'i phyir gang gis na yang dag par sbyor ba las 'du ba'i 'jug pa ni ma yin no/_/gang gi phyir yon tan du gyur pa yang dag pa'i sbyor ba ni rdzas la 'jug pa nyid kyi rdzas ma yin pa'i 'du ba la 'jug par byed pa ma
[\[25b.6\]]yin no/_/de'i 'du ba yang gcig nyid yin pa'i phyir 'brel pa can gyi 'du ba la yod pa ma yin te/_'du ba gzhan med pa'i phyir ro/_/de'i phyir 'jug pa'i rang bzhin nyid kyis 'du ba 'jug par byed pa yin gyi 'jug pa gzhan la ltos ba dang bcas pa nyid kyis ni ma yin te/_
[\[25b.7\]]'brel pa can du dper na sgron ma gsal bar byed pa'i rang bzhin nyid kyis rang gi bdag nyid gsal bar byed pa na gsal ba gzhan la ltos par byed pa ma yin te/_/bum pa bzhin no zhe na/_de ni gzegs ma zos pas nye bar bcom pa'i shes rab lha chen po'i mchog ster ba thob pa
[\[26a\]]
[\[26a.1\]]las skyes par gyur pa'i mngon pa'i nga rgyal gyis thob pa rnams la 'khrul pa brjod pa 'di yin te/_phyin ci log gi rmi lam bzhin no/_/gang gi phyir dngos po'i rang bzhin kho nas gzhan gang gzhan la 'brel pa la ltos pa med par 'jug par byed pa
[\[26a.2\]]ma yin zhes pa 'di yin nam tshad mas de ltar rtogs par gyur pa yin/_gzhan gzhan la 'jug pa zhes pa ni de 'brel pa med pa la de ltar 'jug par byed do zhes ji ltar yin/_gzhan du 'brel pa med na dngos po gnyis tsam nyid de ltar brjod par 'gyur ba ma yin nam/_gzhan la
[\[26a.3\]]yang de ltar dngos po gnyis kho na yin no/_/de'i phyir ha cang thal bar 'gyur ba spang ba'i don du 'jug pa ni/_gzhan gyi gzhan du 'jug pa'i phyir 'brel pa khas blang bar bya ba yin no zhes dngos po gnas pa 'di yin no/_/de ni snga ma dang phyi ma rnam par dpyad pas stong par gyur pa'i rang gi
[\[26a.4\]]tshig kho nas spangs pa'i 'jug pa yin te/_rang gi ngo bos 'di la 'jug par byed do zhes pa'o/_/gal te 'jug pa'i rang bzhin nyid kyis 'jug pa'i nus pa yod na spyi la sogs pa rnams kyang de'i rang bzhin ma yin no zhes lha rnams dga' bas gang las rtogs pa yin/_gsal ba'i
[\[26a.5\]]dpe nye bar bstan pa gang yin pa de ni/_don dam par ma rtogs pa nyid yin te/_gang gi phyir 'ga' zhig ni 'bras bu cung zhig byed pa na lhan cig byed pa la rten par byed de bum pa la sogs pa'i yul rnam par shes pa skyed pa na snang ba'i lhan cig byed pa las dbang po'i nus pa yin gyi sgra la ltos
[\[26a.6\]]pa'i shes pa bskyed pa ni ma yin no/_/de ltar snang ba la ltos pa'i rnam par shes pa skyed par byed pa la yang mig ni snang ba gzhan lhan cig byed pa la ltos pa med pa gang rnam par dbye ba de ni mngon sum gyis nges par 'gyur ba yin no/_/gsal ba nyid ces bya ba gzhan ni med de/_de yang
[\[26a.7\]]rgyu sna tshogs pa 'di mngon sum gyis nges pa yin gyi 'brel pa can rnams la rnam par dbye ba 'ga' zhig mthong ba ma yin na gang gis 'di 'brel pa gzhan la ltos pa la 'jug par byed pa 'di ni gzhan no zhes bya ba'i rnam par dbye bas nges par 'gyur ba yin no/_/sbyor ba'i 'jug pa ni 'du
[\[26b\]]
[\[26b.1\]]ba'i bdag nyid kyis mngon sum nyid ma yin pa'i phyir ro/_/de nyid kyi phyir 'du ba yang 'jug pa la ltos pa dang bcas pa'i 'jug par byed pa'am ltos pa med pa'i yang yin no zhes bya ba ni ma grub pa yin no/_/rjes su dpag pa la yang tha dad pa 'jug pa la ltos pa med pas khyab pa'i chos
[\[26b.2\]]grub pa ma yin no/_/rtog pa'i nus pas 'brel ba grub pa ma yin no zhes kyang 'chad par 'gyur ro/_/'du ba ni 'jug pa kho na yin no zhes pa ni 'jug pa'i rang bzhin yin pa'i phyir 'jug pa la ltos pa med pa yin te/_dper na gsal ba nyid yin pa'i phyir rab tu gsal ba gzhan la ltos
[\[26b.3\]]pa med pa yang zhes pa 'di nyid kyis gsal ba yin te/_gsal ba nyid ma grub pa'i phyir ro/_/'jug pa'i rang bzhin nam 'brel pa'i rang bzhin zhes pa ni ji ltar shes pa ni shes pa nyid yin pa'i phyir/_shes pa gzhan la ltos pa med pa de ltar 'gyur ro/_/de'i phyir 'brel pa gzhan
[\[26b.4\]]la ltos pa na thug pa med pa yin no/_/des na gnyis la gcig gis mngon 'brel phyir/_/'brel pa yin zhes pa ni rigs pa ma yin no/_/gal te mngon sum nyid yin pa yang 'du ba de la de'i bdag nyid yin pa'i 'jug par khas len pa la 'jug pa'i rtogs pas nges pa nyid du
[\[26b.5\]]bya ba yin no/_/'di ltar yang 'dir spyi dang khyad par dag la'am/_sbyor ba can dag la 'du ba zhes pa ni rtogs pa la yang yin no/_/gal te 'brel pa med na khar gzhong 'di la rgya shug rnams dang snal ma 'di rnams la snam bu zhes bya bar ji ltar 'gyur zhe na/_ji ltar gyur pa'i 'brel
[\[26b.6\]]ba rnam par brtag par bya'o/_/de ltar gyur pa'i 'brel pa'i rtogs par byed pa'i tshad ma yod pa ma yin no/_/'di ltar yang dag par sbyor bar gyur pa rtogs pa'i rgyu mtshan mngon sum pa sbyor bar 'dod de ji ltar khar gzhong 'di na zho yod do zhes khar gzhong la zho sbyor ba ni mngon sum gyi
[\[26b.7\]]gzung bar bya ba yin te/_rten du gyur pa'i khar gzhong dang brten par gyur pa zho yin no/_/de yang yang dag par sbyor ba brten pas khyad par du gyur pa 'di la rtogs pa'i yul yin na 'dir gzhan sbyor ba zhes pa mngon sum pa ni cung zhig kyang med do/_/'di la zhes pa ni khar gzhong
[\[27a\]]
[\[27a.1\]]rten du bstan pa yin la khar gzhong zhes pa ni 'di ni gzhi mthun pa yin no/_/de lta bu'i rnam pa'i dbang du byed pa ni 'di ni rjes su brjod pa'i rang bzhin 'byed pa'i tshig yin no/_/zho zhes pa ni brten pa yin no/_/de'i phyir rtogs pa 'di la dngos po'i
[\[27a.2\]]ngo bo 'di tsam ni gang rjod par byed pa'i ngo bo'i tshig 'di rnams yin no/_/tha dad par gyur pa'i rtogs par bya ba yod par bya ba ni tha dad par gyur pa de nyid la rtogs pa yod na yang ji ltar rjod par byed pa tha dad pa spong bar byed pa de'i phyir rten dang brten pa spang pas sbyor ba zhes bya ba
[\[27a.3\]]ni rtogs par gyur pa ma yin no/_/kho bo cag gi dbang po'i bya bas rtogs par gyur ba ni/_mngon sum gyis rab tu grub pa yin par 'gyur la 'di las kyang gang zhig khar gzhong dang zho'i rnam pa can gyi rtogs pa las mtshan nyid mi mthun pa de nyid yang tha dad par gyur
[\[27a.4\]]pa'i sbyor ba'i yul gyi ngo bo la de ni yan lag ma yin no/_/'di la rten dang brten pa tsam zhig gsal bar bya'i de dag gi sbyor ba ni ma yin no/_/de'i phyir rten dang brten pa'i rang bzhin nyid ni rten dang brten pa'i ngo bo yin par ma chad pa nyid yin no/_/de nyid kyi phyir khar gzhong dang zho tsam
[\[27a.5\]]la mtshan nyid mi mthun pa'i dmigs pa can gang yin pa'i rtogs pa yin te/_gnas skabs tha dad pa thob pas khar gzhong dang zho'i bdag nyid la mi mthun pa'i mtshan nyid thob pa'i phyir ro/_/gzhan du ni khar gzhong tsam gyis rtogs pa yin la gzhan du ni zho'i rten du gyur pa'i khar
[\[27a.6\]]gzhong rtogs pa yin te/_dper na gzhan ni skyes bu'i rtogs pa yin gzhan yang lang tsho la sogs pa'i sbyor bar gyur pa de'i rtogs pa bzhin no/_/de'i phyir gnas skabs kyi khyad par gnas par gyur pa'i dngos po rtogs pa kho na rten dang brten pa'i rtogs pa yin gyi sbyor ba'i rtogs pa ni
[\[27a.7\]]ma yin no/_/de'i phyir yang brten pa'i khyad par can du gyur pa yang dag pa'i sbyor ba yin no zhes pa ni 'brel pa med pa yin no/_/des khyad par du gyur pa khyad par du bya ba'i gnas skabs la gnas par gyur pa de'i gzhi'i bzhin du rtogs pa rtogs pa dang bcas pa'i rnam par shes pa la mi brten
[\[27b\]]
[\[27b.1\]]pa nyid kyi phyir ji ltar dbyug pa rtogs pa la skyes bu ni rtogs pa'i khyad par du brjod par bya ba yin no/_/khyad par du bya ba'i khyad par du gyur pa'i shes pa so sor snang ba med pa la mngon sum nyid kyang ma yin no/_/de bzhin du yang dag pa'i sbyor ba'i khyad par du byed pa nyid so sor snang ba ma yin
[\[27b.2\]]pa nyid yin na yang mngon sum nyid ma yin no/_/de'i phyir khar gzhong 'di na zho yod do zhes bya ba ni yang dag par rtogs pa ni ma yin gyi khyad par du gyur pa'i gnas skabs kyi dngos po dag gi rtogs pa nyid yin no/_/de ltar steng dang 'og na gnas par yang chad pa ma bskal pa'i dngos po
[\[27b.3\]]gnyis kyi rtogs pa la yang yang dag par sbyor bar gyur pa'i rtogs pa yin gyi de ltar gnas pa dngos po gnyis las tha dad pa ni ma yin no/_/de'i phyir yang dag par sbyor bar gyur pa'i rtogs pa'i rgyu mtshan du gyur pa sbyor ba ni cung zhig kyang med do/_/gzhan yang dngos po rnams kyi yul
[\[27b.4\]]du byed pa ni gsal ba nyid yin gyi don rtogs pa zhes bya ba ni cung zhig med do/_/de yang mngon sum rnams kyi yang gzhan du gyur pa yin la rjes su dpag pa rnams kyi yang gzhan du gyur pa yin no/_/de ni sor mo gnyis mngon sum du gyur pa gsal ba yang dag par sbyor ba rtogs pa la
[\[27b.5\]]khyad par gyi gnas skabs la gnas pa de'i ngo bo nyid las tha dad pas gsal bar bya ba'i yang dag par sbyor ba gsum pa ni de'i ngo bo bzhin du gsal bar byed pa ni cung zhig kyang med do/_/de 'di sbyor bar gyur pa'i rtogs pa ni de'i gsal ba'i rjes su 'brang ba'i dngos po nyid yin no/_/
[\[27b.6\]]'di dag la yang dag pa'i sbyor ba zhes bya ba yang tha dad pa mngon sum dag la snang ba ma yin pa'i phyir ro/_/de yang tha dad par grub pa ma yin no zhes bya ba la sogs pa rgyas par ni spyi nyid la rnam 'grel gyi rjes su 'brang bar ston pa'i phyir/_yang dag par sbyor ba zhes mngon sum gyis
[\[27b.7\]]grub pa ni cung zhig kyang med do/_/snang ba yin na yang mngon sum snang ba tsam nyid yin gyi 'brel pa dang 'brel pa can dag gi rang bzhin ni ma yin no/_/de ltar snang ba yod na yang ji ltar dngos po dpyod pa brjod par 'gyur bas bkag par gyur pa de lta bu'i rnam par rig pa'i ngo bo la
[\[28a\]]
[\[28a.1\]]'khrul pa nyid yin gyi sgrub par byed pa mngon sum ni ma yin te/_dper na zas nye bar longs spyod pa la sogs pa'i stobs las gzhan du mthong ba dang /_rdul phra rab dang rags pa la sogs pa mi srid pa la gzugs la sogs pa'i shes pa dang lus la sogs pa'i
[\[28a.2\]]gnas par gyur pa'i rtogs pa yin no/_/de'i phyir yang dag par sbyor ba mngon sum pa ma yin no/_/'di nyid kyi phyir 'du ba yang des dpe grub pa can gyi rjes su dpag par bya ba ma yin te/_gang zhig gang gis smras pa snal ma 'di rnams la snam bu zhes 'dir 'di la'i rtogs
[\[28a.3\]]pa ni 'brel pa'i 'bras bu yin te/_gnod pa med par gyur pa nyid yod na 'di la'i rtogs pa nyid yin pa'i phyir khar gzhong 'di na zho yod pa zhes pa'i rtogs pa bzhin no zhes pa 'dir dper grub pa ma yin te/_/khar gzhong 'di na zho yod do zhes pa ni 'brel pa'i 'bras bu nyid ma yin pa'i
[\[28a.4\]]phyir te/_gnas skabs kyi khyad par rnam par gnas par gyur pa'i dngos po dmigs pa can gang yin pa ni de'i 'bras bu nyid yin no/_/gal te yang snal ma 'di rnams la snam bu zhes pa'i rtogs pa ni 'du ba'i dmigs pa can yul de la de'i dmigs pa can nyid de'i 'bras bu nyid yin
[\[28a.5\]]no/_/de'i phyir grub pa bsgrub bya nyid dam bca' ba'i skyon yin te/_sgra la mnyan par bya ba yin no zhes bya ba bzhin no/_/gang la grub pa de la bsgrub par bya ba ma yin pa'i phyir ro zhe na/_ma yin te/_'di la mi rtogs pa nyid la sgrub pa'i rang bzhin yin pa'i phyir gang la de grub pa de la ma grub pa nyid med pa'i phyir ro/_/
[\[28a.6\]]ma grub pa nyid na yang chos can ma grub pa yin no/_/de lta yin na yang 'du ba mngon sum pa nyid du thal bar 'gyur na de yang yod pa ma yin te/_'du bar gyur pa 'di dag ces rang gi ngo bo gsal ba'i bdag nyid can gyi 'jig rten pa'i rtogs pa med pa'i phyir ro/_/gal te 'du ba'i dmigs pa can ma yin na de'i tshe ji
[\[28a.7\]]srid du dmigs pa na 'di'i rang gi ngo bo grub pa la de las tha dad pa'i 'bras bu nyid kyis khyab pa ma grub pa yin no/_/khar gzhong 'di la rgya shug rnams so zhes pa ni 'brel pa'i 'bras bu nyid kyis khyab pa yin no zhe na/_gal te rtogs pa 'di ni 'brel pa'i dmigs pa can yin la de'i tshe snal ma rnams la snam bu brten
[\[28b\]]
[\[28b.1\]]pa nyid kyis 'di la'i rtogs pa de'i dmigs pa can yin par 'gyur ba yin te/_sngon po'i rtogs pa'i sngon po'i yul can nyid la sngon po ma yin pa'i rtogs pa ma yin no/_/de ltar gyur pa de'i phyir chos can gsal bar gyur pa dam bca' ba'i skyon yin no/_/gtan tshigs la yang gzhi ma grub
[\[28b.2\]]pa nyid dang 'gal ba nyid yin no/_/gal te 'brel pa dmigs par bya ba ma yin pa la yang 'di la'i rtogs pa 'jug pa de'i tshe dpe la 'brel pa'i yul nyid du ma grub pa yin no/_/gnod pa med pa nyid yod pa yang khyad par du byed pa ma grub pa yin te/_'jug pa mi 'thad pa'i phyir
[\[28b.3\]]de'i bdag nyid kyis de mi rigs pa'i phyir ro/_/'brel pa 'dzin pa'i ngang tshul can gyi tshad ma yod na yang ji ltar thug pa med pa ma yin na de ltar 'gyur te/_gal te de nyid kyis 'brel pa 'dzin pa'i ngang tshul can gyi tshad ma'i tshad ma nyid du 'gyur ba ni ma yin no/_/de'i phyir 'brel pa'i
[\[28b.4\]]blo yod do zhes rnam par gnas par 'gyur ba yin no/_/de bzhin du 'du ba'i gcig pa nyid la sogs pa gzhan rnams kyang brjod pa yin te/_'di la'i rtogs pa'i khyad par ma yin pa'i phyir gcig pa nyid la gal te 'di la'i rtogs pa'i khyad par gcig pa nyid sgrub par byed pa ni rjes su
[\[28b.5\]]'gro ba med pa'i rjes su dpag pa yin no/_/'di la rtogs pa'i 'brel pa gcig gi 'bras bu nyid kyi khyab pa grub pa ni ma yin no/_/de'i khyab pa ma grub pa la ji ltar 'di la'i rtogs pa rtogs pa'i khyad par yin/_de ltar yang ji ltar gcig pa nyid yin/_yang dag par sbyor ba la'i
[\[28b.6\]]rtogs pa tha dad pa med de khar gzhong 'di la rgya shug rnams dang khri 'di la lha sbyin 'dug pa dang /_rtog pa 'di la me tog rnams dang /_khang pa 'di la ba lang rnams yod do zhes mngon sum gyis yang dag par sbyor ba tha mi dad par grub par 'gyur ro/_/de ltar rten du ma la brten pa'i
[\[28b.7\]]du ba tha dad pa la yang /_'di na me yod do zhes pa'i rtogs pa'i khyad par med pa yin no/_/ma byas pa nyid kyang ma grub pa yin te/_gang dag nyid rten gyi rgyu can de dag nyid du 'du ba'i rgyu can ma yin no zhes pa ni mna' med pa rtogs pa med pa'i phyir ro/_/tshad ma la ma brten pa'i khyad par
[\[29a\]]
[\[29a.1\]]du byas pas dngos po grub pa ni med do/_/rten 'jig pas 'jig par grub pa la ma byas pa nyid grub pa ni yod pa ma yin no/_/de'i phyir gzegs zan rnams kyi rtog ge 'di snying po med pa yin no/_/shin tu rgyas pas sun dbyung bar bya ba ma yin te spros par
[\[29a.2\]]thal bar 'gyur ba'i phyir ro/_/de'i phyir 'brel pa'i blo yod do zhes pa rigs pa ma yin no/_/de'i phyir yang /_dngos de dag dang de las gzhan/_/de kun bdag nyid la gnas pa/_/de phyir rang bzhin 'dres med pa/_/de rnams rtogs pa sre bar byed/_/dngos po'am tshad ma las
[\[29a.3\]]'brel pa rnam par gnas pa ma yin no/_/gnyis la dngos po gcig khas blangs na yang 'brel pa can de gnyis dang 'brel pa yang ni rang gi bdag nyid la gnas par 'gyur ro/_/de'i phyir dngos po thams cad la ni ma 'dres pa'i bdag nyid can yin no/_/dngos po de ltar gyur pa rnams la
[\[29a.4\]]yang rnam par rtogs pa sre bar byed de 'di 'di'i zhes rtogs par byed pa yin no/_/'di la 'di'i zhes pa rtogs pa 'di yang de nyid sre bar byed pa yin no/_/gnyis po'i yang rang gi bdag nyid tsam gnas pa nyid yin na cung zhig 'ga' zhig kyang med do/_/ci ste yang cung zhig 'di'i
[\[29a.5\]]zhes rtog pa'i phyir rang gi bdag nyid kho na'i de yod pa nyid ma yin gyi de'i zhes des sre ba'i dngos po yin no/_/'di la yang 'brel pa tha dad pa ni 'ga' zhig la snang ba ma yin te/_'ga' zhig brtags par gyur na gang gis dngos po rnams ni 'brel pa ma yin gyi brtags par gyur pa
[\[29a.6\]]ni yod do zhes dpal chos kyi grags pa'i dgongs pa ma rtogs par gyur pa smra bar 'gyur ro/_/dngos po dngos po gzhan dang 'dres par gyur pa 'ba' zhig gsal gyi 'dres pa gzhan 'brel pa gang yin par ni mi 'gyur te/_yang dag par sbyor bar gyur pa rtogs pa la ji skad du
[\[29a.7\]]bshad pa yin no/_/'brel pa can las tha dad pa'i 'brel pa rtogs pa yin na ni 'brel pa can du 'gyur gyi 'brel pa ni ma yin no/_/'o na 'brel pa gang la yod pa ni 'brel pa can no zhes pa de nyid kyi phyir tha dad pa'i 'brel pa 'phangs pa yin te skyes bu la dbyug pa can gyi rtogs pa bzhin
[\[29b\]]
[\[29b.1\]]no zhe na/_ma yin te/_de dang ldan pa tha dad pa'i 'di la tshad ma gzhan gyis rtogs pa'i phyir de rtogs pa gang zhig de dang ldan pa'i dngos po yin no/_/tha dad pa'i 'brel ba ni rtogs pa med kyi gnas skabs kyi khyad par sbyor ba la yod la 'brel pa de nyid kyang de dang ldan pa'i dngos po rtogs pa'i
[\[29b.2\]]spyod yul yin no/_/de nyid kyi phyir yang rnam 'grel du 'brel pa rang gi sgra'i brjod par bya ba nyid ma yin par gsungs so/_/de bzhin du ldan par gyur pa'i sor mo'am sor mo'i ldan pa zhes khyad par gzhan spangs pa dang ma spangs pa nyid tsam du gsungs so/_/de nyid kyi phyir yang don gcig pa
[\[29b.3\]]nyid yin par 'gyur ro/_/des na 'brel pa zhes bya ba brtags par gyur pa ni med do/_/de yang gzhan par khas len na de nyid gzhan gyis mngon sum du smra bar 'gyur ro/_/de la yang rtogs pa med pa la sogs pa'i sgrub par byed pa la rtsol ba dka' bar 'gyur ro/_/rtogs pa 'di yang nya phyis la
[\[29b.4\]]sogs pa'i rtogs pa bzhin du rtogs par byed pa ma yin te/_de'i phyir nya phyis su myong ba'i rjes su 'gro ba nyid du rigs pa yin zhes ji skad du bshad pa nyid rigs so/_/de nyid la rjes su byed pa rnams kyis/_dngos po tha dad rtogs don du/_/bya dang byed pa po yi tshig_/rjod par byed rnams sbyor bar bya/_/rtogs pas byas pas bsres
[\[29b.5\]]pa'i dngos po'i rjes su 'tsho ba'i sgra rnams kyang bsres pa'i dngos po'i rjes su byed pa yin no/_/'di ltar yang 'dir bya bas khyad par du gyur pa'i byed pa po brjod pa'i brdar gyur pa'i sgra'i stobs kyi bya ba dang byed pa po'i rtogs pa ni bskyed par bya ba yin no/_/de la yang bya ba dang byed pa po dag gi 'dres pa'i ngo bo rtogs
[\[29b.6\]]pa yin no/_/ji ltar rgyal po'i skyes bu zhes bya ba la sogs pa la 'dres par rtogs pa ni de'i gnas skabs kyi khyad par gyi rtogs pa grub pa yin pa de ltar bya ba dang byed pa po dag la ni ma yin te/_rnam pa thams cad du yod pa ma yin no/_/'on kyang de lta bu dngos po sna tshogs pa nyid kyi rtogs pa kho
[\[29b.7\]]na yin no/_/byed pa po dang las dag las ches gang yang rung ba la brten pa nyid kyis de ltar gyur pa'i bya ba rtogs par bya ba de ni de'i ngo bo rtogs pa'i gnas skabs kyi khyad par la brten pa rtogs pa'i bya ba sgro btags pa yin te dper na 'gro ba zhes bya ba yul de dang der gyur pa 'gro ba po'i yin la
[\[30a\]]
[\[30a.1\]]'bras chan 'tshod par byed do zhes bya ba yang 'bras chan la brten pa'i rnam par 'gyur ba'i khyad par yin no/_/gang zhig bya bar sgro btags pa de yang wa ya ka ra la sogs pa'i gzhung gi rtsa ba can yin gyi/_bag chags tsam la brten pa ni ma yin te/_gtso bo la
[\[30a.2\]]sogs pa rnam par rtog pa bzhin no zhes gzhan du rgyas par smras so/_/'o na dngos po tha dad pa rtogs pa'i don du zhes pa ni sel ba'i rtogs pa'i don du yin no zhes rigs so/_/bya ba dang byed pa po dag la tha dad pa dang tha dad pa ma yin pa dag gis dngos po rnams la med pas de ma yin pa la
[\[30a.3\]]ldog pa ma grub pa'i phyir ro/_/sngon po nyid dang skad cig ma nyid la sogs pa rnams ni tha mi dad par yod pa yin no/_/de'i phyir de la brten pa nyid kyis gzhan la sel ba'i yul can nyid du rigs pa yin no zhe na/_bya ba dang byed pa po dag la ni rang gi ngo bos brjod par bya ba nyid du gyur pa
[\[30a.4\]]bkag pa yin la/_dngos po la brten pa nyid brten par bya ba'i don gyis dngos po tha dad du rtogs don du zhes gsungs so/_/de dag lhan cig dngos min phyir/_/rgyu dang 'bras bu'i dngos po yang /_/ji ltar gnyis la gnas par grub/_/gnyis gnas min na ji ltar 'brel/_/gal
[\[30a.5\]]te yang rgyu dang 'bras bu'i dngos po khas blangs par gyur na/_gzhan gyi dbang nyid kyi 'brel pa ji ltar spang bar bya/_/yang na 'bras bu rgyu'i bdag nyid la gzhan gyi dbang nyid du gyur pa'i phyir dang /_rgyu yang 'bras bu'i byed pa la yin pa de ltar 'bras bu skye ba rgyu la ltos pa yin te/_
[\[30a.6\]]de'i phyir rgyu dang 'bras bu'i dngos po 'brel pa ma yin par ji ltar 'gyur/_rgyus ni 'bras bu zhes bya ba yin pa'i phyir ji ltar gnyis la 'brel pa med pa yin na de'i phyir 'brel pa can rgyu dang 'bras bu'i bdag nyid can gyi dngos po dag yod pa yin no zhe na/_de yang rigs pa ma yin te/_gang
[\[30a.7\]]gi phyir 'brel pa ni gnyis la gnas pa yin no zhes brjod par bya ba yin na de 'bras bu dang rgyu'i dngos po yang ji ltar gnyis la gnas pa yin/_de bzhin du yang ji ltar 'brel pa yin no/_/ji ltar yang gnyis la gnas pa ma yin/_ji srid du rgyus 'bras bu bya ba yin pa'i phyir rgyu dang 'bras bu gnyis kho na yin
[\[30b\]]
[\[30b.1\]]no/_/de'i phyir 'di ji ltar gnyis la gnas pa ma yin na zhe na/_de ltar yang gnyis la gnas pa grub pa ma yin te/_de dag lhan cig pa ma yin pa'i phyir ro/_/gal te yang rgyus 'bras bu bya ba de ltar yang de dag lhan cig pa'i dngos po ma yin te/_gang gi tshe rgyu yod pa de'i tshe 'bras bu med pa'i phyir
[\[30b.2\]]dang /_gang gi tshe yang 'bras bu yod pa de'i tshe rgyu'i dngos po thams cad skad cig ma nyid yin pa'i phyir ro/_/de'i phyir 'di gnyis la gnas pa ma yin pas 'brel pa ma yin gyi 'bras bu dang rgyu dag kho na yin no/_/de ltar 'bras bu dang rgyu'i dngos po bkag pa ni ma yin gyi/_'brel
[\[30b.3\]]pa ma yin no zhes pa yin no/_/'brel pa de yang gzhan du dogs pa ma yin gyi 'on kyang rgyus 'bras bu byed pa'i phyir 'di nyid la 'brel par 'khrul pa yin no/_/gzhan po bkag pa ni snga ma bzhin gyis grub po/_/rgyu dang 'bras bu de dag nyid la rgyu dang 'bras bu'i ngo bo nyid kyis 'brel
[\[30b.4\]]pa can nyid 'ba' zhig tu gyur na de nyid de bzhin du dgag par bya'o/_/'bras bu dang rgyu dag la lhan cig pa'i dngos po med pa nyid kyis 'brel pa nyid yod pa ma yin no/_/'di ltar/_rim gyis gcig la dngos po ni/_/'jug yin gzhan la ltos med de/_/de med na yang yod phyir ro/_/de phyir gcig
[\[30b.5\]]'jug can 'brel min/_/rgyu dang 'bras bu dag gi rim gyis pa'i dngos po nyid ni ji skad du bshad zin to/_/de'i phyir yang rgyu'i mtshan nyid kyi dngos po yul dang dus gcig tu 'jug pa 'bras bu la ltos pa med pa ni 'brel pa ma yin no/_/'brel pa tha dad pa med pas 'brel pa can nyid du brjod
[\[30b.6\]]la de med pa'i phyir yang 'brel pa'i ngo bo med pa yang yin no/_/de lta bu'i dngos po yin na yang gcig la 'jug pa nyid du thal bar 'gyur ba las 'brel pa de lta bur 'gyur ba yang ma yin te/_'bras bu'i dngos po la yang rgyu'i dngos po med pa'i phyir ro/_/de bzhin du 'bras bu ltos pa med pas
[\[30b.7\]]kyang rim gyis dngos po rnams ni rgyu la ltos pa med pa yin la rgyu med pa na yang yod pa yin no/_/de ltar yang 'brel pa can nyid ma yin te/_'brel pa gcig la 'jug pa ni bkag pa'i phyir ro/_/'di ltar 'bras bu la ltos pa rgyu nyid yin la rgyu la ltos pa yang 'bras bu nyid yin pa'i phyir ltos pa
[\[31a\]]
[\[31a.1\]]yin la de las kyang 'brel pa yin no zhes brjod do zhe na/_de yang ma yin te/_gang gi phyir/_de dag gi gcig la ltos nas/_/gal te gzhan pa de 'jug na/_/'phen byed ltos par bya yin na/_/med pa ji ltar ltos par byed/_/phan tshun ltos pa nyid du rnam
[\[31a.2\]]par gnas pa na gnyis la ltos pa'i 'brel pa byed pa 'jug pa yin la 'brel pa yang 'jug pa yin te/_de dag gi nang nas gcig la ltos nas gzhan du 'jug par byed do/_/de nyid 'di ltos pa yod la 'gyur na de nyid ni 'brel pa ma yin te/_gang gi phyir rgyu 'bras bu la ltos pa
[\[31a.3\]]yin no zhes pa ni 'bras bu la ltos pa yongs su rdzogs pa'i rgyu nyid yin la 'gyur na/_de la ltos pa med pa rang dbang du grub pa la ni 'bras bu la ltos pa nyams pa yin no/_/de bzhin du 'bras bu yang 'bras bu nyid la bdag nyid yod pa'i dus kyi dngos po can ni gal te rgyu la ltos pa
[\[31a.4\]]yin la de'i tshe de la ltos pa nyid du 'gyur na sngar rang gi ngo bo yod par grub pa las ltos pa nyid 'thad pa ma yin te/_med pa la ltos pa med pa'i phyir ro/_/de ltar phan pa yod pa la de ltos par 'gyur na med pa yang ji ltar phan par byed pa yin 'bras bu rang gi yod pa'i dus na yod pa'i 'bras bu nyid
[\[31a.5\]]ni rgyu med par ji ltar ltos nas rdzogs pa yin rgyu'i rgyu nyid kyang ngo /_/de'i phyir ltos pa'i don cung zhig kyang med do/_/rgyu med na 'ba' zhig pa'i 'bras bu ni srid pa ma yin pas ltos pa'i tha snyad yin gyi dngos po yod pa la ltos pa'i don ni cung zhig kyang med do/_/de'i phyir ltos pa'i dngos po med
[\[31a.6\]]pas 'brel pa nyid med na 'brel pa 'ga' zhig kyang med do/_/gal te yang /_rgyu dang 'bras bu'i 'brel pa ni/_/cis na ltos par bya ba yin/_/gang gis rgyu dang 'bras bu nyid la 'brel pa khas blangs pa thal bar brjod zin to/_/cis na 'brel pa'i ngo bo kho na rgyu dang 'bras bu nyid yin/_rgyu dang 'bras
[\[31a.7\]]bu nyid du gnas pa dngos po de dang de med na mi 'byung bar nye bar gnas pa ni 'brel pa yin no zhe na/_de la/_/gal te don gcig dngos 'brel phyir/_/de dag la rgyu 'bras nyid na/_/gnyis nyid dang ni dngos 'brel pas/_/g.yas g.yon rwa la thob par 'gyur/_/gnyis gnas gang zhig 'brel yin na/_/
[\[31b\]]
[\[31b.1\]]de mtshan de las gzhan pa min/_/'brel pa'i don gcig gis sbyor ba kho na gal te/_rgyu dang 'bras bu nyid yin na/_de'i tshe gnyis nyid du brjod pa'i phyir yang g.yas pa dang g.yon pa'i rwa de'i dngos por mi ldan pa dag la yang rgyu dang 'bras bu nyid yod par 'gyur te/_dus mtshungs pa can gyi rwa rgyu dang
[\[31b.2\]]'bras bu ma yin pa dag yang grangs kyi rang bzhin gnyis yod do/_/de'i phyir don gcig dang mngon par 'brel pa kho na rgyu dang 'bras bu nyid du rigs pa ma yin no/_/gal te don gnyis nyid don gcig yin na yang grangs nyid yin pa'i phyir 'brel pa'i rang bzhin ma yin no zhe na/_gnyis la gcig 'jug
[\[31b.3\]]pa las tha dad pas gzhan 'brel pa nyid ces pa ci yin/_'di rnams kyi rang gi ngo bo las gzhan tha dad pa ni sngon po dang ser po bzhin du yod pa ma yin no/_/gang gis 'brel pa gcig las kyang rwa gnyis zhes rtogs par 'gyur te/_'di ni grangs nyid yin na gang gi phyir 'di'i 'di rwa yin no zhes
[\[31b.4\]]'brel pa yin no zhe na 'di nyid brgal zhing brtag par bya ste/_gzhan gyi rang bzhin nyid ci yin zhes spyi brtags par bshad zin to/_/yod dang med pa'i khyad par can/_/sbyor ba gal te rgyu 'bras nyid/_/sbyor ba'i khyad par de dag nyid/_/rgyu 'bras nyid du 'dir cis min/_/tha dad phyir zhes gal
[\[31b.5\]]te 'di/_/sgra yin sbyor ba po la brten/_/gal te phyogs gzhan yang rgyu dang 'bras bu'i dngos po nyid du gnas pa na de'i tshe rgyu dang 'bras bu'i dngos po zhes 'brel pa 'phangs pa yin la 'ga' zhig yod na yod pa gang yin pa de med na yang med pa ni rgyu dang 'bras bu'i ngo bo yin la de khyad par du gyur pa
[\[31b.6\]]'di 'brel pa ni rgyu dang 'bras bu'i dngos po yin no/_/gal te de la 'di 'dod par 'gyur zhe na/_de'i tshe 'brel pa'i khyad par du byed pa nyid kyis gang zhig yod pa dang med par 'dod pa de dag nyid rgyu dang 'bras bu'i dngos por 'gyur mod/_'brel pa ci rgyu dang 'bras bu la gzhan rgyu dang 'bras bu'i
[\[31b.7\]]ngo bo'i 'brel pas ci yin/_rgyu dang 'bras bu'i dngos po thob pa dag la gzhan 'brel pas de snyed pa nyid kyang dngos po mthar thug pa las ci yin/_de lta bu'i rnam pa 'di rang bzhin thob pas ni 'brel pa spangs par shes pa ni rigs pa yang ma yin la nyams su myong ba yang ma yin pas 'di mi rigs
[\[32a\]]
[\[32a.1\]]so/_/gal te rgyu dang 'bras bu dag la 'brel pa zhes pa ni tha dad pa las rtogs par bya ba yin la/_de ltar gyur pa dag la yang 'brel pas yin no zhe na/_de ni mi rigs te/_gang gi phyir 'di ni sgra yin gyi nyams su myong ba ni ma yin la de yang tha snyad sbyor ba po'i gzhan gyi dbang gi
[\[32a.2\]]don la brten pa yin pas de lta bu la sogs pa'i dngos po rnam par gnas pa ma yin no/_/de dag kho na rgyu dang 'bras bu nyid yin no zhes rigs kyi gzhan 'brel pa ni ma yin te/_'di ltar ma mthong skye bo ni/_/mthong dang ma mthong bar byed pas/_/mthong dang de ma mthong ba la/_/ston byed na yang 'bras
[\[32a.3\]]bur shes/_/me la sogs pa'i tshogs pa'i rgyu gcig mthong bar byed pa'i rtogs pa po ni dmigs pa'i rig byar gyur pa dmigs pa gang zhig mthong ba na/_de ma mthong na dmigs pa ma yin pa de ni me la sogs pa'i 'bras bu nyid du rtogs par byed do/_/'di la ci 'di ji tsam du 'jug pa yin
[\[32a.4\]]nam/_/gzhan du yin zhes nges par byed pa po me mthong ba tsam dang /_shing yod pa tsam dang /_shing mthong ba tsam gyis ma yin no/_/me yod pa na yang /_ma mthong bar byed pa ni de tsam la 'bras bu nyid du nges par byed do/_/'chad pa pos stong pa'i rtogs pa 'di ni rnam par rtog pa med pa'i mngon
[\[32a.5\]]sum nyid yin la/_gal te yang rtogs pa rnams ni las su bya ba nyid kyi 'bras bu nyid du rtogs par byed de dper na bum pa la sogs pa rnams la rdza mkhan gyi lag pa la sogs pa'i skul bar byed pa'i dbang gis cung zhig cung zhig mngon du 'jug pa nyid dang /_de bzhin du sems med pa'i sa bon
[\[32a.6\]]la sogs pa yin na yang myu gu la sogs pa rnams rim pa las mngon du 'jug pa nyid kyis de'i tshogs pa'i las su bya ba nyid du rtogs par byed do/_/de ltar yang las su bya ba nyid la de can nyid de kho na yin gyi/_'di zhes bya ba ni ma yin te/_rtogs par byed pa rnams kyis 'di las 'di rnams
[\[32a.7\]]kyi rtogs pa 'di yin no zhes rtogs par byed de/_de rnams kyis de ltar ma rtogs na/_yang dbang ba'i bya ba yang 'jig rten pa'i rtogs pa'i yul ma yin pa yang rtogs pa med pa kho na las rtogs pa yin par gzhag go/_/mthong dang ma mthong ma rtogs par/_/'bras bu'i blo ni mi srid phyir/_/
[\[32b\]]
[\[32b.1\]]'dir ni 'bras bu la sogs sgra/_/spang ba'i don du 'jug pa yin/_/mthong ba dang ma mthong ba mngon sum dang mi dmigs pa dag spangs nas gzhan 'bras bu'i blo yod pa ni ma yin gyi/_de dag kho na ji skad du bshad pa yin no/_/gang gi tshe yang mthong ba dang ma mthong ba dag 'bras bu'i blo
[\[32b.2\]]yin pa de'i tshe de dag gis yul du byas pa gang yin pa de 'bras bu yin la de dag kyang 'ga' zhig yod pa dang med pa na yod pa dang med pa dag kho na yin no/_/de ltar gyur pa'i 'bras bu la yang yan lag dang yan lag gi nges pa'i tshig spangs nas de lta bu'i khyad par du gyur pa yod pa dang med pa'i
[\[32b.3\]]tshig ni 'bras bu'i sgrar byas pa yin no/_/de yod yod phyir 'bras bu ni/_/rtogs pa 'ga' zhig brjod bya ste/_/brda yi yul du brjod pa ste/_/lkog shal la sogs glang rtogs bzhin/_/gal te yang mthong ba dang ma mthong ba dag kho na 'bras bu'i blor 'gyur na/_'on kyang yod pa dang med pa dag ni
[\[32b.4\]]'bras bu yin na de yang yod pa ma yin te/_yod pa dang med pa dag gis 'bras bu nyid du sgrub par byed pa'i phyir ro/_/de'i phyir gzhan kho na 'bras bu nyid yin la 'bras bu'i blo yang gzhan yin no zhe na/_de ni rigs pa ma yin te/_yod pa dang med pa dag gi 'bras bu'i rtogs pa gang zhig brjod par bya ba ni
[\[32b.5\]]yod pa dang med pa tha snyad du bya ba dag la 'bras bu nyid kyis de rjod par byed de/_dper na lkog shal la sogs pa tshogs pa'i bdag nyid kyi ba lang gi rtogs pa bzhin no/_/'di yang gzhan du rgyas par bshad zin to/_/bltar gyur pa tha snyad kyi yul brjod pa tsam 'di de yod pas yang dag par
[\[32b.6\]]smras pa yin gyi/_de yod pa dang med pas 'bras bu'i rtogs pa ni ma yin te/_gang gi phyir/_dngos po yod na de yod pa/_/yod pa nyid na'ang yod gyur pa/_/mngon sum mi dmigs pa dag las/_/rgyu 'bras nyid du rab tu grags/_/mngon sum dang mi dmigs pa dag las ni rgyu dang 'bras bu nyid rtogs
[\[32b.7\]]par bya'i de yod pa dang med pa dag las ni ma yin no/_/de dag ni yod pa dang med pa kho na yin te/_'di ltar me la sogs pa'i dngos po yod pa na du ba yod pa ni mngon sum gyis rtogs par 'gyur la me la sogs pa de dag yod pa nyid na yang du ba yod par 'gyur ba yin gyi sngar yod pa nyid ni ma yin pas mi
[\[33a\]]
[\[33a.1\]]dmigs pas rtogs par 'gyur ba yin te/_me yod pa las sngar du ba dmigs pa'i rig byar gyur pa'i dngos po rtogs pa med pa'i phyir ro/_/gang kho na yang yod pa na yod pa dang med pa na de yod pa 'di ni de nyid rgyu dang 'bras bu dag gi rgyu dang 'bras bu nyid yin no/_/de phyir de
[\[33a.2\]]tsam yang dag don/_/rgyu dang 'bras bu spyod yul can/_/rtogs pa rnams ni log don rnams/_/'brel pa 'dra ba'i don ston byed/_/mngon sum dang mi dmigs pa tsam gyis rtogs par gyur pa yod pa dang med pa don dam pa ba rgyu dang 'bras bu'i spyod yul can rnam par rtog pa de ltar gyur pa yang de
[\[33a.3\]]rnams ni don yod pa ma yin pa'i don gyi rang gi ngo bo rnams ston par byed/_yang de rnams kyi yod pa ma yin pa'i dngos po'i ngo bor gyur pa gang yin zhe na/_gang gi 'di 'brel par gyur pa rnams kyi snang ba dang 'dra bar 'di'i 'di rgyu yin/_'di'i 'di 'bras bu yin no zhes pa'i 'brel pa yang mi bden pa nyid
[\[33a.4\]]yin te/_'di ltar/_tha dad pa la 'brel pa gang /_/tha mi dad na'ang rgyu 'bras ci/_/gzhan yod pa dang 'dres med pa/_/de dag ji ltar 'brel par 'gyur/_/gal te rgyu dang 'bras bu dag gi bdag nyid kyi rang bzhin mthar thug pa tsam gyi ngo bo yod kyi de dag gi phan tshun pa ni cung zad kyang med do/_/'o na rgyu dang
[\[33a.5\]]'bras bu'i ngo bo de phan tshun pa yin no zhe na ma yin te/_de'i bdag nyid yod pa las tha dad pas gnyis la phan tshun pa'i don mi 'thad pa'i phyir ro/_/gang gi tshe 'bras bu yod pa de'i tshe rgyu yod pa ma yin pas de'i de cung zhig kyang ma yin no/_/gang gi tshe yang rgyu yod pa de'i tshe 'bras bu yod pa ma yin pa de
[\[33a.6\]]yang gang gi yang ma yin no/_/'o na ji ltar rgyu dang 'bras bu'i ngo bo yin zhe na/_yang dag pa'i sbyor ba'i spangs pa'i bdag nyid yin te/_de'i rang bzhin yod par bden pa'i phyir ro/_/'brel pa de las gzhan pa gang yin pa dngos po'i rang gi ngo bo na rgyu dang 'bras bu'i ngo bo yin no/_/gal te de ltar
[\[33a.7\]]'brel pa'i dbang nyid kyis 'di'i gang yod pa de ni tha mi dad pa yin no zhe na/_de tha dad pa med pa la de tha dad pa med pa ni rgyu dang 'bras bu nyid du mi 'thad pa yin te/_nges par grub pa'i rang bzhin yin pa'i phyir ro/_/gal te de ltar rgyu dang 'bras bu sbyor ba tsam du gyur pa dag la yang dag par sbyor ba
[\[33b\]]
[\[33b.1\]]gcig yod pa yin te/_ji ltar me dang du ba bzhin dang 'du ba can dag la yang 'du ba yod de ji ltar rdzas dang yon tan dag bzhin te/_de la yon tan so sor sbyor ba can gyi rgyu nyid yin pa'i phyir ro/_/de'i phyir yang rgyu dang 'bras bu dag ni 'brel pa can du 'gyur ba yin no zhe na/_de ni mi rigs
[\[33b.2\]]te/_/rgyu dang 'bras bu'i bdag nyid thob pa dag la yang gcig yod na 'dres pa nyid med pa'i phyir te/_bdag nyid ma 'dres pa nyid yin pa'i phyir ro/_/'dis ni sbyor ba can dag dang /_/'du ba can sogs kun dpyad de/_/phan tshun phan 'dogs med pa'i phyir/_/de ni de 'dra'i 'brel can min/_/gang
[\[33b.3\]]gi phyir rgyu dang 'bras bu'i dngos po ni 'brel pa ma yin te/_de'i mtshan nyid mi mthun pa'i phyir/_'di nyid kyi phyir sbyor ba can nam 'du ba can rgyu yin pa bkag ste/_rgyu dang 'bras bu'i gnas skabs dag ni phan tshun phan 'dogs pa la gzhan gyi dbang nyid kyis sam/_'dres pas sam ltos pas
[\[33b.4\]]kyang ma yin pa'i phyir te/_gcig nye ba na gzhan ma grub pa'i phyir ro/_/de ltar gang yang dngos po las phan 'dogs par byed pa dang bral bar gyur pa de ni 'brel pa can ma yin no/_/'bras bu 'du ba can gyi yang /_/'ga' zhig skyed par byed yin na/_/de tshe 'du ba can de min/_/de las
[\[33b.5\]]ma yin thal 'gyur phyir/_/gzhan gyi tshe yang 'brel yin la/_/gzhan gyi tshe yang skyed pa yin no zhes rgyu 'brel pa can nyid du brjod pa ma 'brel pa yin te/_'di ltar 'du ba can yin pas 'bras bu'i skyed par byed pa yod pa na yang gang gi tshe 'dis 'bras bu skyed pa de'i tshe des 'du ba ma yin no/_/
[\[33b.6\]]de la de'i tshe med pas des 'du ba can nyid med pa'i phyir ro/_/gang gi tshe yang de la yod par gyur pa de'i phyir yang de la 'du ba yod pa de'i tshe skyed par byed pa ma yin no/_/de'i phyir 'du ba can yod pa dag ni rgyu nyid ma yin te/_'du ba can nyid yin pas sngar nyid yod pa'i phyir ro/_/rgyu yod pa'i
[\[33b.7\]]yang phyir 'du ba can nyid yin na yang 'du ba can rgyu nyid ma yin no/_/ci ste 'du ba kho na las rgyu nyid yin no zhe na/_de'i tshe spyi yang rdzas la 'du bar 'gyur ba yin te de'i phyir de la yang rdzas kyi rgyu nyid du thal bar 'gyur ro/_/de'i phyir de yod pa na sngar med pa 'di rang bzhin yod pa kho na skyed pa yin no/_/
[\[34a\]]
[\[34a.1\]]de yod pa ni de 'du ba nyid do zhes pa yin gyi 'du ba can rgyu yin no zhes pa ni cung zhig kyang med do/_/gzhan yang 'brel pa can nyid yod na don rnams las 'brel pa yod par 'gyur na phan tshun mthar thug pa'i rang bzhin yod pa ma yin na yang ji ltar 'brel pa can nyid yin/_de'i
[\[34a.2\]]phyir yang 'di cung zhig byed pa nyid la phan tshun phan par 'gyur te de'i phyir phan par byed pa'i dngos po ni 'brel pa can nyid yin no/_/de dag phan min pa la yang /_/'du ba 'am ni gzhan pa la/_/gal te sbyor yin sna tshogs pa/_/phan tshun 'du ba can du 'gyur/_/'brel pa can dag gi phan par byed pa
[\[34a.3\]]ma yin pa la yang yang dag par sbyor ba'am/_'du ba la yang gal te 'brel par 'dod na de'i tshe sna tshogs pa yang 'du ba can du 'gyur ba 'di ni nye bar mtshon pa yin te de'i sbyor ba can du yang 'gyur ro/_/sbyor bas sam 'du bas 'brel pa brjod pa'i phyir 'brel pa can du 'gyur ro zhes brjod pa yin no/_/
[\[34a.4\]]'brel pa med pa la yang gal te 'brel par 'gyur na thams cad la 'gyur ro/_/sbyor ba skyed par byed na yang /_/de phyir sbyor ba can nyid dag/_/'dod yin la sogs sbyor thob phyir/_/gnas pa'ang so sor brjod pa yin/_/de ltar yang 'gyur na phan tshun phan pa byed pa nyid ma yin pa la yang 'brel pas
[\[34a.5\]]skyed par byed pa nyid kyi 'brel pa can nyid do zhes gang dag gi 'di cung zhig sbyor ba skyed par byed pa la 'brel pa can nyid du 'gyur ba'i phyir shin tu thal bar 'gyur ba ma yin pa'i phyir ro zhe na/_de ni mi rigs te/_gal te skyed par byed pas 'brel pa'i 'brel pa can nyid yin pa de'i tshe ches gzhan pa'i la
[\[34a.6\]]sogs pa las skyes pa'i sbyor ba'i las la sbyor ba yod par 'gyur te/_/de'i de skyed par byed pa 'di nyid yin pa'i phyir ro/_/gal te yang rdzas sam las la yang dag par sbyor ba yod pa de'i tshe yon tan la sogs pa rnams la yang 'gyur ro/_/gal te rdzas kho na 'di 'dus pa yod pa yin
[\[34a.7\]]gyi skyed par byed pa'am las la ni ma yin no zhe na/_de ni mi rigs te/_'du ba'i mtshan nyid la phar phan par byed pa ma yin par gnas pa la bkag pa'i phyir ro/_/sbyor ba 'ba' zhig la phan par byed par 'dod na de yang spangs zin to/_/yang dag par sbyor ba la yang sbyor ba can nyid du 'gyur
[\[34b\]]
[\[34b.1\]]na sbyor ba las skyes pa la yang sbyor ba khas blangs pa zhes pa de nyid stsogs pa'i sgra'i don yin no/_/rnam par dbye ba rnams ni bya bas sbyor ba skyed pa ma yin te 'on kyang sbyor ba la sogs rten pa na/_/rung mi rung bar de las skyes/_/rung ba'i rang bzhin rtags yin na/_/de ma tshang ba 'gal
[\[34b.2\]]phyir ro/_/sbyor ba dang rnam par dbye ba'i bya ba la brten pa na rung ba ma yin pa'i dngos po rung bar sbyor ba la sogs pa la 'di skye ste/_de'i phyir de tsam nyid khas blang bar bya ba nyid yin no/_/gang gi rnam par dbye bar 'gyur ba rnams la sbyor ba nye bar skye na de'i tshe de la rung ba nyid ma yin pa
[\[34b.3\]]rnams la de rung ba nyid skye ba de tsam khas blang bar bya'o/_/gzhan du na bdag tu yod pa nyid kyis rung ba rnams la re 'ga' de ma tshang bar 'gyur ba ma yin no/_/de'i phyir de rung brjod bya ba/_/byed dang sbyor bar gyur ba yi/_/gzhan la 'gro la sogs rnams kyis/_/'di yi rang bzhin brjod nyid
[\[34b.4\]]cing /_/gang gi tshe yang de la rung ba'i dngos por skye bar khas blang bar bya ba de'i phyir dngos po'i rung ba nyid kyis rang bzhin du brjod par bya ba yin no/_/de'i phyir yang de kho na rnam par dbye ba dang sbyor bar gyur pa'i sgra rnams kyis nges pa gnyis brjod par 'gyur ba nyid yin la rnam par dbye ba
[\[34b.5\]]la sogs pa gzhan rnams kyi don 'ga' zhig ni ma yin no/_/gang gi tshe gang gi gnas skabs rnam par dbye ba la sogs pa'i skyed par byed pa'i rung ba rnams skye ba de'i tshe de'i gnas skabs de rnams kho nar rnam par dbye ba la sogs pa sgrar brjod par bya ba yin gyi/_rnam par dbye ba la
[\[34b.6\]]sogs pa rnams ni cung zad kyang med de/_bar dang bcas pa rnams ni rnam par dbye bar skyed par byed pa'i rung ba nyid yin la/_bar med pa rnams kyang yang dag par sbyor ba'i'o/_/tha dad pa'i yul can rnams kyang bya bas zhes pa de rnams kho na de'i sgras brjod par bya ba yin no/_/de yod
[\[34b.7\]]pa rnams kyang de'i zhes/_/'brel pa ma grub pa yi phyir/_/de phyir rang bzhin tha dad gang /_/so so'i skad cig skyes de yis/_/yang dag par sbyor ba la sogs pa tha dad pa rnams la yang dag par sbyor bar gyur pa la sogs pa rnams kyis ji skad du brjod pa'i rigs pas 'brel pa ma
[\[35a\]]
[\[35a.1\]]grub pa'i phyir yang dag par sbyor ba nyid la sogs pa ma grub pas ji ltar brjod pa'i rang bzhin tha dad pa kho na yin par rigs so/_/de yang dngos po skad cig ma so sor skye ba rnams kho na'i yin no zhes grub pa'o/_/dpal dga' byed pa'i tsha bo ste/_/rgya 'phel
[\[35a.2\]]byed pa'i bde byed pa/_/dga' ba yis ni 'brel pa 'di/_/dpal 'phel bu la brtse bas byas/_/'di la bdag gis gsal bar byas pa de nyid don/_/bde gshegs rigs pa zla ba'i gzugs brnyan mtshon byed pa/_/ches rgya che ba'i blo la rnams gzigs bya bar ni/_/blo yi chu bo 'phel
[\[35a.3\]]phyir myur bar 'byung bar 'gyur/_/'brel pa brtag pa'i 'grel pa bram ze shaM ka rA nan+tas mdzad pa rdzogs so//_//rgya gar gyi paN+Di ta chen po pa ra he ta'i zhabs la zhus nas/_bod kyi sgra sgyur gyi lo tsA ba dge slong dga' ba'i rdo rjes bsgyur ba'o//_//
[\[35a.4\]{D4238}]@##/_/rgya gar skad du/_san+ta nan+ta na sid+d+hi TI kA/_bod skad du/_rgyud gzhan grub pa'i 'grel bshad/_dpal 'jam pa'i dbyangs la phyag 'tshal lo/_/'gro ba'i bla ma gang zhig gis/_/'di kun sems tsam du gsungs pa/_/de la rab tu phyag 'tshal nas/_/rgyud gzhan grub pa dbye
[\[35a.5\]]bar bya/_/rang lus blo sngon zhes bya ba la sogs pa'i tshigs su bcad pa 'dis ni rab tu byed pa 'di'i 'grel pa dang /_brjod par bya ba dang /_dgos pa rnams bstan te/_de la rgyud gzhan yod pa nyid ni brjod par bya ba yin no/_/rgyud gzhan yod pa nyid du grub pa ni dgos pa yin no/_/dgos pa de
[\[35a.6\]]yang rab tu byed pa 'dis sgrub pas 'di ni rab tu byed pa dang lhan cig thabs dang thabs kyis bsgrub par bye ba'i mtshan nyid kyis 'brel pa yin no/_/rgyu dang 'bras bur 'brel pa la sogs pa 'di kho na'i khongs su 'dus pas logs shig tu ma brjod do/_/phyi'i don du smra ba rnams rnam par shes pa
[\[35a.7\]]tsam nyid kyi ltar na rgyud gzhan yod pa nyid du mi 'thad do zhes rgol lo zhes grag ste/_'di ltar de dag ni 'di skad ces zer ro/_/gang gi ltar na sems tsam yod kyi phyi'i don med pa de'i ltar na srog chags gzhan rtogs par bya ba la/_mngon sum gyi tshad ma ni med de/_shes pa thams cad rang gi
[\[35b\]]
[\[35b.1\]]cha tsam la dmigs pa'i phyir ram yang dag par na dmigs pa med pa'i phyir ro/_/lus dang ngag gi las med pa'i phyir rjes su dpag pa yang med de/_'di ltar lus dang ngag gi rnam par rig byed dag gi srog chags gzhan rjes su dpag par bya ba yin na/_rnam par shes pa tsam nyid kyi phyogs
[\[35b.2\]]la ni lus dang ngag gi las rnam par rig byed dag med do/_/lung yang gzugs kyi phung po'i nang du 'dus pa'i phyir de spangs na mi srid pa kho na yin no/_/'di ltar lung ni sgra'i bdag nyid dam yig 'bru'i ngo bo nyid gcig yin par 'gyur grang na/_'di gnyi ga yang khyed kyi phyogs la med do/_/lung
[\[35b.3\]]yang gzugs ni yul de lta bu la tshad ma nyid yin par yang mi 'dod de/_'di ltar 'di'i yul ni tshad ma gnyis kyi yul las 'das pa yin par 'dod do/_/de lta bas na lung gi sgo nas kyang srog chags gzhan la rtogs par nus pa ma yin no zhe na/_phyi'i don du smra ba de ltar log par rtogs pa la 'di skad
[\[35b.4\]]ces brjod par bya'o/_/kho bo cag kyang mngon sum gyis srog chags gzhan rtogs par mi 'dod pa kho na ste/_tshu rol mthong ba rnams kyis ni mngon sum gyi srog chags gzhan shes par mi 'gyur ro/_/lung yang yig 'bru'i ngo bo nyid ma yin no/_/'on kyang ston pa po'i dbang gis ngag dang tshig
[\[35b.5\]]dang yi ge khyad par can du snang ba'i shes pa skye ba gang yin pa yin no/_/de ni rtogs par byed pa'i rgyud la yod pa yin yang nye bar gdags pa'i sgo nas de bzhin gshegs pa'i 'am ser skya'i 'am/_gzegs zan pa'i tshig ces byed pa po'i yin par tha snyad 'dogs so/_/'di ltar sangs
[\[35b.6\]]rgyas pa thams cad ni rjod par byed pa'i sgra'i spyi'i rnam pa can gyi shes pa yin par 'dod kyi sgra'i khyad par ni yod kyang ma yin te/_de ni sngon ma mthong ba'i phyir zhes bya ba la sogs pa'i gtan tshigs kyi khyad par rnam par rjod par byed pa nyid yin pa bgag pa'i phyir ro/_/kho bo cag kyang lung gi
[\[35b.7\]]srog chags gzhan rtogs par ni khas mi len gyi 'on kyang rjes su dpag pas yin no/_/rjes su dpag pa de yang ji ltar lus dang ngag gi las med kyang 'jug pa de bstan pa'i phyir rang lus blo sngon 'gro ba'i zhes bya ba la sogs pa smos te/_'di ni re zhig bsdus pa'i don yin no/_/yan lag
[\[36a\]]
[\[36a.1\]]gi don ni brjod par bya ste/_blo zhes bya ba ni shes pa'o/_/de yang 'dir 'gro ba dang 'ong ba dang kun du smra bar 'dod pa'i ngo bo yin par yongs su gzung ste/_de ni bya ba'i rgyu yin pa'i phyir ro/_/bya ba gang la de sngon du 'gro ba yod pa de ni blo sngon du 'gro ba yin no/_/sngon zhes bya
[\[36a.2\]]ba'i sgra ni 'dir rgyu yin par ston te/_rgyu ni snga na yod pa yin pa'i phyir ro/_/gal te phyi rol gyi don du smra ba rang gi rgyud la blo sngon du 'gro ba'i bya ba de dag mngon sum dang rjes su dpag pa dag gis dmigs nas phyis gzhan gyi rgyud la 'dzin pa'i phyir brjod par 'dod pa'i ngo bo'i rnam par shes pa'i
[\[36a.3\]]blo shes par 'gyur ro zhe na/_de'i tshe tshul 'di ni sems tsam la yang mtshungs so/_/bya ba zhes bya ba ni 'dir nye bar mtshon pa tsam du zad do/_/kha gdangs pa dang /_khrag la sogs pa yang sems gzhan rtogs par byed pa yin pa'i phyir ro/_/gal te zhes bya ba smos pas ni 'chad par 'gyur
[\[36a.4\]]ba'i tshul gyis ni pha rol po phyogs la rjes su dpag pa med par ston to/_/rjes su dpag pa khas blangs nas mtshungs par 'gyur ba bstan pa'i phyir/_gal te bdag nyid la zhes bya ba la sogs pa smos te/_sems kyi g.yo ba ni sems kyi g.yo ba'o/_/'dir g.yo ba zhes bya ba'i sgra ni byed pa
[\[36a.5\]]la bya'o/_/bya ba dang brjod pa zhes bya ba'i sgra dag ni lus dang ngag gi rnam par rig byed la bya'o/_/des na don ni 'di yin par 'gyur te/_gal te bdag nyid la bya ba dang brjod pa 'gro bar 'dod pa dang smra bar 'dod pa sngon du 'gro ba can dag mthong ba'i phyir gzhan gyi rgyud la yang bya ba dang brjod pa de
[\[36a.6\]]dag dmigs nas sems kyi g.yo ba rjes su dpog par byed na/_tshul de ni sems tsam du smra ba la yang 'dra ste/_de bas na de yang gzhan gyi sems rjes su dpog par byed par 'gyur ro/_/'dir g.yo ba zhes bya ba khyad par med par bshad mod kyi 'on kyang gang du sems g.yo ba zhes bya ba'i skabs
[\[36a.7\]]dang sbyar ba yin te/_de'i phyir skabs kyi dbang gis spyi'i sgra yang khyad par la 'jug par 'gyur ro/_/de la 'di snyam du phyi'i don du smra ba ni gzhan gyi sems kyi mtshan mar bya ba la lus dang ngag gi las dag rtags nyid yin par khas len par byed kyi/_shes bya nang gi yin par smra ba la ni de dag med
[\[36b\]]
[\[36b.1\]]na ji ltar mtshungs snyam du sems na/_de'i phyir/_de yang shes pa gzhan gyi zhas bya ba la sogs pa smos te/_shes bya nang gi yin par smra ba yang /_gzhan gyi sems kyi g.yo ba'i khyad par med par lus dang ngag gi rnam par rig byed kyi rnam pa can gyis shes pa lus dang ngag gi rnam par rig byed du snang
[\[36b.2\]]ba dag yod par ni mi 'dod do/_/bdag gi shes pa las gzhan pa'i shes pa gang yin pa de ni shes pa gzhan yin no/_/de dang mtshungs pa dang ldan pa'i g.yo ba ni shes pa gzhan gyis g.yo ba ste de'i khyad par la de skad ces bya'o/_/khyad par zhes smos pas ni byed par 'dod pa dang smra bar 'dod pa
[\[36b.3\]]yongs su bsdu'o/_/phyi rol gyi don du smra ba'i gzhung lugs kyi dogs pa bsu ba'i phyir/_gal te gzhan gyi shes pa'i byed pa zhes bya ba la sogs pa smos te/_khyed kyis nam yang bya ba dang tshig gi rnam pa can gyi shes pa gzhan gyi shes pa sngon du 'gro ba can dag mi dmigs so/_/de'i phyir
[\[36b.4\]]khyed ji ltar rjes su dpog par byed ces bya ba ni phyogs snga ma'i dogs pa yin no/_/shes bya nang gi yin par smra bas 'dra ba'i phyir ma yin no zhes bya ba smos te 'di ni nyes pa med de/_'di ltar klan ka 'di ni khyed la yang mtshungs so/_/mtshungs pa de nyid bstan pa'i phyir/_pha rol pos kyang zhes bya ba la
[\[36b.5\]]sogs pa smos te/_phyi'i don du smra bas kyang gzhan gyi sems kyi g.yo ba sngon du 'gro ba can gyi bya ba dang brjod pa de dag nam yang ma mthong ngo /_/de'i phyir des kyang gzhan gyi sems rtogs par mi 'gyur ro/_/glan ka 'di ni shin tu rnar mi 'ong pa yin te/_bsgrub par bya ba la ni 'brel pa grags pa
[\[36b.6\]]btsal bar bya ba ma yin mod kyi/_'on kyang nyes pa mtshungs pa kho nas pha rol po choms par 'gyur bas nyes pa gzhan mi brjod do/_/'dir phyi'i don du smra ba gzhan gyi sems rjes su dpog pa'i thabs yod do snyam du sems pa'i dogs pa bsu bar gal te bdag nyid kyi sems gzhan la yod pa dag gi
[\[36b.7\]]zhes bya ba la sogs pa smos te/_gang gi phyir bdag nyid kyi sems rgyud gzhan pa yod pa'i bya ba dang brjod pa dag gi rgyu nyid yin par mi rung ba de'i phyir gzhan gyi sems rjes su dpag par byed do zhes bya ba'i phyogs snga ma'i dogs pa yin no/_/grub pa'i mtha' smra bas ji ltar mi rung zhes bya
[\[37a\]]
[\[37a.1\]]ba la sogs pa smos te/_ci ste bdag nyid kyi sems gzhan la yod pa bdag gi rgyu mtshan nyid du mi rung ba brjod par bya dgos so/_/pha rol pos mi rung bar bstan pa'i phyir rang gi kun nas slong bar byed pa'i sems so sor yang dag par myong ba med pa'i phyir zhes bya ba smos
[\[37a.2\]]te/_gzhan gyi rgyud la yod pa bya ba dang brjod pa dag la brtag pa gnyis bya ste/_bdag nyid kyi sems kyi rgyu mtshan can dag gcig pa'am/_gzhan gyi sems kyi rgyu mtshan can dag gcig yin par 'gyur grang na/_re zhig bdag nyid kyi sems kyi rgyu mtshan can dag ni ma yin te/_'di ltar de
[\[37a.3\]]dag kun nas slong bar byed pa'i sems rang gi rgyud la yang dag par myong ba med do/_/gtan tshigs bsdu ba bdag nyid kyi sems kyi rten can yang zhes bya ba la sogs pa smos te/_nga 'gro'o nga smra'o zhes bya ba lus dang ngag gi las bdag nyid kyi sems kyi rgyu mtshan can gang dag yin pa de dag ni rang gi
[\[37a.4\]]rgyud la dmigs so/_/'di la brten pa bdag nyid kyi sems yod pas na zhes bya bar tshig rnam par sbyar te/_rten can zhes bya ba'i sgra ni 'dir rgyu mtshan la bya'o/_/bdag nyid kyi sems kyi rgyu mtshan can rang gi rgyud la mthong yang des na cir 'gyur zhe na/_de'i phyir de dag kyang zhes bya ba la
[\[37a.5\]]sogs pa smos te/_gal te gzhan la yod pa'i bya ba dang brjod pa dag kyang bdag nyid kyi sems kyi rten can yin par 'gyur na ni de'i tshe de dag kyang bdag nyid la mthong bar 'gyur ro/_/'o na de dag ji ltar mthong zhe na/_de lta ma yin par zhes bya ba la sogs pa smos te/_'di 'gro'o 'di smra'o zhes
[\[37a.6\]]bya ba de lta bur yul rnam par chad pa dag tu mthong ngo /_/bdag nyid kyi sems kyi rgyu mtshan can nyid med na shugs kyis sems gzhan grub pa yin no zhes bya ba ni phyogs snga ma'i dogs pa yin no/_/grub pa'i mtha' smra bas gzhan la yang zhes bya ba la sogs pa smos te/_shes bya nang gi yin
[\[37a.7\]]par smra ba la yang rang gi rgyud la bya ba dang /_brjod par snang ba'i shes pa yul rnam par chad par snang ba dag kun nas slong bar byed pa'i sems so so yang dag par myong ba med do/_/gtan tshigs bsdu ba yang 'dra bar bstan pa'i phyir rnam par rig byed du snang ba'i shes pa rang gi sems kyi
[\[37b\]]
[\[37b.1\]]g.yo ba'i rgyu mtshan can dag kyang zhes bya ba la sogs pa smos te/_bya ba dang tshig tu snang ba'i shes pa rang gi sems kyi g.yo ba'i rgyu mtshan can gang dag yin pa de dag kyang kha nang du bltas pa'i snang ba ste/_nga 'gro'o nga smra'o zhes bya bar bdag nyid dang 'brel pa'i rnam par rig byed du snang bar
[\[37b.2\]]rtogs pa yin no/_/gzhan gyi rgyud la yod pa dag ni 'di 'gro'o/_/'di smra'o zhes bya bar kha phyir bltas par snang bar rtogs pa yin no/_/de lta bas na rgyu mtshan gzhan la skye'o zhes bya bar grub pa yin no/_/rang gi sems kyi g.yo ba ni rang gi sems kyi g.yo ba ste gang la rgyu mtshan de yod
[\[37b.3\]]pa zhes bya bar tshig rnam par sbyar ro/_/phyi'i don du smra bas kha phyir bltas pa'i shes pa dag gi rgyu g.yo ba nyid yin pa the tshom za ba'i phyir kha phyir bltas pa'i snang ba dag rgyu mtshan med par zhes bya ba la sogs pa smos te/_kha phyir bltas pa'i snang ba'i shes pa gang yin pa de dag rgyu mtshan
[\[37b.4\]]med par ci ste mi 'dod de/_g.yo ba'i rgyu mtshan can dag ma yin du zad mod ces bya ba'i tha tshig go/_/kha phyir bltas pa zhes bya ba'i sgra ni dmigs pa rnam par chad pa la bya'o/_/gang dag la kha phyir bltas par snang ba'i ngang tshul yod pa de dag ni kha phyir bltas pa'i snang ba dag go/_/'di
[\[37b.5\]]dag la rgyu mtshan med pas na rgyu mtshan med pa ste/_rgyu mtshan tsam bkag par grag mod kyi/_'on kyang skabs kyi dbang gis na g.yo ba tsam bkag pa yin par blta bar bya'o/_/grub pa'i mtha' smra bas rgyu mtshan med pa nyid yin na zhes bya ba la sogs pa smos te/_gal te bya ba dang tshig gi rnam
[\[37b.6\]]pa can gyi shes pa rnam par chad par snang ba dag g.yo ba med par yang yod par 'gyur na ni/_de'i tshe kha nang du bltas pa dag kyang g.yo ba'i rgyu mtshan can nyid yin par mi 'gyur ro/_/'di ltar gal te 'ga' zhig g.yo ba med par bya ba dang tshig gi rnam par 'gyur ba de'i tshe khyad par med pas bya
[\[37b.7\]]ba dang tshig gi rnam pa can gyi shes pa thams cad kyang g.yo ba med par 'byung bar 'gyur ro snyam du bsams pa yin no/_/de la 'di snyam du rnam par chad pa dang rnam par ma chad pas byas pa'i khyad par yod pa kho na ste/_de bas na rnam par chad par snang ba dag ni rgyu mtshan med pa nyid yin la/_
[\[38a\]]
[\[38a.1\]]cig shos ni rgyu mtshan dang bcas pa nyid du 'gyur ro snyam du sems na/_de'i phyir rnam par chad pa dang rnam par ma chad par snang ba zhes bya ba la sogs pa smos te/_rnam par chad par snang ba ni rnam par chad par snang ba'o/_/des byas pa'i khyad par bye brag gi mtshan nyid de ni
[\[38a.2\]]gang gis na/_kha phyir bltas par snang ba dag ni g.yo ba'i rgyu mtshan can ma yin par 'gyur la/_gzhan dag ni g.yo ba'i mtshan nyid can yin par 'gyur ba/_shes pa dag ni rgyu mtshan g.yo ba tha dad pa nyid du byed pa ni ma yin no/_/rnam par byed pa ni 'dir rnam par phye ste 'jog pa'am
[\[38a.3\]]'gog pa yin no/_/rgyu mtshan tha dad pa nyid med na nyes pa ci yod ce na/_des na rnam par ma chad par zhes bya ba la sogs pa smos te/_'di la gang gis na shes pa tha dad par 'gyur ba bya ba dang tshig tu snang ba nyid la khyad par ci yang med do/_/de bas na khyad par med pa'i phyir yang na ni gnyi ga yang
[\[38a.4\]]g.yo ba'i rgyu mtshan can nyid du mi 'gyur ro/_/yang na ni gnyi ga yang g.yo ba'i rgyu mtshan can yod pa yin no/_/de ltar shes pa gnyis mtshungs par bsgrubs nas mjug bsdu ba'i phyir/_de bas na snang ba'i khyad par rnam par ma chad pa'i khyad par can zhes bya ba la sogs pa smos te/_gang
[\[38a.5\]]gi phyir de ltar shes pa gnyis mtshungs pa nyid yin pa de'i phyir bya ba dang tshig tu snang ba rnam par ma chad pa'i khyad par can gang yin pa de 'ba' zhig g.yo ba'i rgyu mtshan can yin pa de ni ma yin no/_/'o na ji lta zhe na/_rnam par chad par snang ba la yang bya ba'i khyad par du snang ba tsam g.yo ba'i rgyu
[\[38a.6\]]mtshan yin no/_/'di la rnam par chad pa'i khyad par yod pas zhes bya bar tshig rnam par sbyar ro/_/bya ba'i khyad par zhes smos pas ni bya ba dang brjod pa dag ston par byed pa yin no/_/kho na zhes bya ba'i sgra ni tsam gyi don yin par blta bar bya'o/_/de bas na 'dir bsdus pa'i don ni
[\[38a.7\]]rnam par chad pa dang ma chad pa'i khyad par la mi ltos par spyir bya ba dang brjod par snang ba tsam g.yo ba'i rgyu mtshan can yin te/_'di ltar la la ni rnam par chad par snang yang g.yo ba sngon du 'gro ba mthong la/_la la ni rnam par 'chad par snang yang bdag nyid kyi g.yo ba sngon du 'gro ba can du ma
[\[38b\]]
[\[38b.1\]]mthong ngo zhes bya ba yin no/_/'khrul ba'i gtan tshigs de nyid thabs kyis rab tu bstan pa'i phyir/_mda' dang rdo 'phangs pa zhes bya ba la sogs pa smos te/_mda' rnams dang rdo rnams ni mda' rdo dang /_mda' dang rdo'o/_/de dag ni mda' dang rdo yang yin la/_'phangs pa
[\[38b.2\]]yang yin pas zhes bya bas tshig rnam par sbyar ro/_/mda' dang rdo 'phangs pa rnams dang /_/sgyogs dang sprul pa dang gzhan gyis rab tu bskyod pa zhes tshig rnam par sbyar ro/_/sogs pa smos pas ni sgyu ma la sogs bsdu'o/_/de dag gi bya ba'i khyad par ni ci rigs par
[\[38b.3\]]yul gzhan du 'gro ba la sogs pa'i mtshan nyid yin te/_de la rdo dang sgyogs dag gi bya ba'i khyad par ni yul gzhan du 'gro ba'i mtshan nyid yin no/_/sprul pa'i bya ba'i khyad par ni bya ba brjod pa'i mtshan nyid yin no/_/gzhan gyis rab tu bskyod pa'i bya ba'i khyad par ni g.yo ba'i mtshan
[\[38b.4\]]nyid yin no/_/shes pa gang dag la mda' 'phangs pa la sogs pa'i bya ba'i khyad par de dag tu snang ba yod pa de dag la de skad ces bya'o/_/'di dag gi bya ba'i khyad par rnam par chad par snang mod kyi 'on kyang g.yo ba sngon du 'gro ba can yang yin no/_/de ltar rnam par chad par snang ba g.yo
[\[38b.5\]]ba sngon du 'gro ba ma yin pa nyid kyis ma khyab po zhes bya bas bstan pa yin no/_/rnam par ma chad par snang ba la yang 'khrul par bstan pa'i phyir/_gzhan gyis byas pa'i g.yo ba la sogs pa rnam par ma chad pa yin pa yang zhes bya ba la sogs pa smos te/_gzhan gyis byas pa'i
[\[38b.6\]]g.yo ba zhes bya bar tshig bsdu'o/_/sogs pa smos pas ni 'khor ba la sogs pa bsdu ste/_gzhan gyis byas pa'i g.yo ba la sogs pa rnam par ma chad par snang ba dag kyang bdag nyid kyi g.yo ba sngon du 'gro ba can nyid yin par ma mthong ngo /_/'di skad du 'di dag ni rang gi lus
[\[38b.7\]]dang 'brel pa yin mod kyi/_'on kyang bdag nyid kyi g.yo ba sngon du 'gro ba can yang ma yin no zhes bshad pa yin no/_/de ltar gnyi ga la yang 'khrul pa yod par bsgrubs nas mjug bsdu ba'i phyir/_de lta bas na 'dir bya ba'i khyad par tsam gyis zhes bya ba la sogs pa smos te/_
[\[39a\]]
[\[39a.1\]]gang gi phyir de ltar gnyi ga la 'khrul pa yod par bsgrubs pa de'i phyir bya ba tshig tu snang ba tsam las gzhan gyi sems rjes su dpag par nus kyi rnam par chad pa dang /_rnam par ma chad par snang ba tsam las ni ma yin no/_/bya ba'i khyad par zhes bya ba'i sgras ni
[\[39a.2\]]lus dang ngag gi rnam par rig byed du snang ba ston par byed do/_/tsam zhes bya ba'i sgras ni rnam par chad pa dang rnam par ma chad pa'i khyad par sel bar byed do/_/de la 'di snyam du mda' 'phangs pa la sogs pa'i bya ba'i khyad par du snang ba rnams ni rnam par chad par snang ba nyid yin
[\[39a.3\]]yang g.yo ba sngon du 'gro ba can nyid yin la/_de las gzhan pa'i rnam par chad par snang ba rnams ni ma yin par 'gyur ro snyam du sems na/_de'i phyir de la 'ga' zhig de sngon du 'gro ba nyid ma yin na zhes bya ba la sogs pa smos te/_gal te rnam par chad pa dang /_rnam par ma chad
[\[39a.4\]]pa'i shes pa dag las gang yang rung ba zhig g.yo ba'i rgyu can nyid yin par mi 'dod na/_de'i tshe 'ga' yang g.yo ba sngon du 'gro ba can nyid yin par mi 'gyur ro/_/ci'i phyir zhe na/_khyad par med pa'i phyir ro zhes bya ba smos so/_/'di ni go bar zad do/_/mjug bsdu ba'i phyir/_de lta bas
[\[39a.5\]]na bya ba'i khyad par gyi spyi ni zhes bya ba la sogs pa smos te/_gang gi phyir 'ga' zhig de sngon du 'gro ba ma yin pa nyid yin na/_thams cad de sngon du 'gro ba ma yin pa nyid du thal bar 'gyur ba de'i phyir bya ba'i khyad par bor te/_bya ba'i khyad par gyi spyis g.yo ba'i khyad par gyi spyi rjes su dpag par
[\[39a.6\]]bya ba yin no/_/bya ba'i khyad par zhes bya ba smos pa ni bya ba dang brjod pa dag ston par byed do/_/spyi zhes bya ba'i sgras ni kha nang dang phyir bltas pas byas pa'i khyad par yongs su spong bar byed do/_/g.yo ba'i khyad par zhes bya ba smos pas ni/_smra bar 'dod pa nyid yongs su gzung ngo /_/spyi zhes
[\[39a.7\]]bya ba smos pas na 'dod chags dang zhe sdang dang gti mug la sogs pa'i khyad par yongs su spong bar byed de/_'di ltar 'dod chags nas smra'o zhes bya ba'am/_sdang ba'am/_rmongs te smra'o zhes bya bar rjes su dpag par nus pa ni ma yin no/_/de lta bas na 'dir bsdus pa'i don ni bya ba
[\[39b\]]
[\[39b.1\]]dang brjod pa tsam las g.yo ba tsam rjes su dpag par bya ba yin gyi/_rtags ni khyad par la 'khrul pa'i phyir g.yo ba'i khyad par ni ma yin no zhes bya ba 'di yin no/_/phyi'i don du smra ba dang mtshungs pa nyid du bstan pa'i phyir/_de la ji ltar bya ba dmigs la zhes bya ba la sogs pa smos
[\[39b.2\]]te/_gal te phyi'i don du smra ba bya ba dmigs la/_bdag nyid la g.yo ba mi dmigs pas shugs kyis gzhan la g.yo ba rjes su dpog par byed na/_de dang 'dra bar shes bya nang gi yin par smra ba la yang bya bar snang ba dmigs la bdag nyid la bya ba mi dmigs pas shugs kyis gzhan la
[\[39b.3\]]g.yo ba rjes su dpog par byed do/_/gang du phyi'i don du smra bas rnam par chad par snang ba rgyu mtshan med pa can nyid yin par glengs pa de la yang mtshungs par bstan pa'i phyir 'di mtshungs so zhes bya ba la sogs pa smos te/_phyi'i don du smra ba yang srog chags gzhan dang 'brel par snang
[\[39b.4\]]ba'i bya ba dang brjod pa dag rgyu mtshan med pa can du ci ste mi 'dod de/_phyi'i don du smra ba rgyu mtshan med pa dag tu khas mi len pas/_gdon mi za bar khas blang dgos par bstan pa'i phyir/_des na gdon mi za bar zhes bya ba smos te/_phyi'i don du smra ba de skad du rgol zhing rtogs pas gdon mi za
[\[39b.5\]]bar bya ba dang brjod pa de gnyis ni g.yo bas bskyed par bya ba'i ngo bo nyid yin pa'i phyir g.yo ba med na de gnyis mi 'byung ngo zhes bya ba'i 'thad pa 'di brjod dgos so/_/gal te rigs pa 'di khas blangs su zin kyang des na ji ltar 'gyur zhe na/_pha rol po yang der snang ba dag la de dang 'dra bar
[\[39b.6\]]zhes bya ba la sogs pa smos te/_shes bya nang gi yin par smra ba yang rnam par chad par snang ba'i shes pa dag la de dang 'dra bar g.yo bas bskyed par bya ba'i ngo bo nyid yin pa'i phyir de med na mi 'byung ngo zhes smra bar 'gyur ro/_/de lta bas na phyi rol gyi don du smra ba dang shes bya nang gi yin
[\[39b.7\]]par smra ba 'di dag ni phan tshun khyad par yod par mi 'gyur ro/_/'di skad du ji ltar phyi'i don du smra ba gzhan dang 'brel pa'i bya ba dang /_brjod pa dag g.yo bas bskyed par bya ba'i ngo bo nyid yin pa'i phyir de med na mi 'byung bar smra ba de bzhin shes bya nang gi yin par smra ba yang kha phyir
[\[40a\]]
[\[40a.1\]]bltas par snang ba'i shes pa dag ni g.yo bas bskyed par bya ba yin pa de/_de med na mi 'byung ngo zhes smras te/_de lta bas na 'di gnyis la phan tshun khyad par ci yang med do zhes bshad pa yin no/_/phyi'i don du smra ba'i dogs pa bsu bar/_gal te der snang
[\[40a.2\]]ba dag ces bya ba la sogs pa smos te/_rnal 'byor spyod pa bya ba dang /_brjod par snang ba'i shes pa dag g.yo ba'i rgyu can nyid du smra ba'i rmi lam gyi gnas skabs na yang de gnyis g.yo ba'i rgyu mtshan can nyid yin par ci ste mi smra zhes bya ba phyogs snga ma'i dogs pa yin no/_/grub pa'i
[\[40a.3\]]mtha' smra bas/_/thams cad mtshungs te zhes bya ba la sogs pa smos te/_gong ma 'ba' zhig mtshungs pa ni ma yin no/_/'o na ci zhe na/_'di yang gong ma dang bcas te thams cad du mtshungs so zhes bya ba'i tha tshig go/_/mtshungs pa de nyid bstan pa'i phyir/_/pha rol po yang rmi lam
[\[40a.4\]]na/_/gzhan gyi bya ba dang tshig dmigs pa dag ces bya ba la sogs pa smos te/_phyi'i don du smra ba yang rmi lam gyi gnas skabs na/_gzhan dang 'brel pa can gyi bya ba dang /_brjod pa dmigs pa gang dag yin pa de dag gzhan gyi sems kyi rgyu mtshan can yin pa ci ste mi smra/_phyi rol gyi
[\[40a.5\]]don du smra ba lan gyi dogs pa bsu bar/_gal te de dag med pa'i phyir ro zhe na zhes bya ba smos te/_rmi lam na bya ba dang /_brjod pa dag nyid kyang med na de ji ltar g.yo ba med pa'i rgyu can du 'gyur zhes zer na shes bya nang gi yin par smra bas/_de bzhin du dmigs par mtshungs na ci ste
[\[40a.6\]]med ces bya ba smos te/_ji ltar gnyid ma log pa'i gnas skabs na bya ba dang brjod pa dag dmigs pa de bzhin du rmi lam gyi gnas skabs na yang dmigs te/_de lta bas na bya ba dang brjod pa dmigs par mtshungs na ci'i phyir de dag med/_phyi'i don du smra ba'i gzhung lugs kyi
[\[40a.7\]]dogs pa bsu bar/_gal te mi gnyid kyis zhes pa la sogs pa smos te/_mi gnyid kyis nyams pa'i phyir 'khrul pa yin no/_/de'i phyir don gyis stong pa'i rnam par shes pa dag 'byung ste/_des na rmi lam na de dag med de zhes bya ba ni phyogs snga ma'i dogs pa yin no/_/'dir
[\[40b\]]
[\[40b.1\]]grub pa'i mtha' smra ba pha rol po'i ltar na zhes bya ba la sogs pa smos te/_shes bya nang gi yin par smra ba'i ltar na yang gnyid kyis 'khrul pa de kho na'i phyir gzhan gyi dbang med par bya ba dang brjod pa'i rnam pa can shes pa dag 'byung bar 'dod do/_/re zhig de ltar mdo sde ba dang lhan
[\[40b.2\]]cig mtshungs par bshad pa yin no/_/bye brag tu smra ba'i dogs pa bsu bar/_gal te rmi lam na yang shes pa don dang ldan pa yin la zhes bya ba la sogs pa smos te/_rmi lam na yang shes pa don dang ldan pa yin la/_rmi lam gyi gnas skabs na srog chags dmigs pa gang
[\[40b.3\]]dag yin pa'i sems can de dag kyang bden par yod de de'i phyir ga la mtshungs zhes bya ba ni phyogs snga ma'i dogs pa yin no/_/grub pa'i mtha' smra bas/_gal te pha rol po la bsngo ba'i phyir lung dang rigs pa dang bral ba'i zhes bya ba la sogs pa smos te/_gang zhig lung dang rigs pa dang
[\[40b.4\]]bral ba de ni lung dang rigs pa dang bral ba yin no/_/lung dang rigs pa dang bral ba'i phyir rgol ba 'di ni mi bzang ba yin pas rgol ba dam pa ma yin pa'o/_/gal te bye brag tu smra ba rnams kyis rnal 'byor spyod pa la bsngo ba'i phyir de khas len par byed na 'dis bdag pham par gyur na ni mi
[\[40b.5\]]rung bas de'i tshe rnal 'byor spyod pa yang sems can gzhan gyi dbang de lta bu can du 'dod pa las su yang zlog par mi byed do/_/de yang 'di skad du khyod kyi rmi lam gyi gnas skabs na sems can du 'dod pa gang dag yin pa de dag gi dbang kho nas kho bo'i rnam par rig byed du snang ba dag 'byung bar
[\[40b.6\]]'gyur ro zhes smra bar 'gyur ro/_/des na ji ltar mi mtshungs rigs pa dang lung dang bral ba nyid ni 'di lta bur blta bar bya ste/_lung ni 'ga' las kyang rmi lam du rmis pa'i gzugs yod par mi 'byung ngo /_/rigs pas kyang 'thad pa ma yin te/_'di ltar rmi lam du rmis pa'i gzugs
[\[40b.7\]]thogs pa dang bcas pa nyid dang bstan du yod pa nyid du 'gyur ro/_/des na glang po che la sogs pa skar khung la sogs par 'jug pa yang mi 'thad la/_yul 'dra ba na gnas pa dag gis kyang mthong bar 'gyur ro/_/'on te bstan du yod pa dang /_thogs pa dang bcas par mi 'dod na ni
[\[41a\]]
[\[41a.1\]]de'i tshe de gzugs nyid kyang ma yin no/_/rnam par rig byed du ma yin pas nges pa yang ma yin te/_de khas mi len pa'i phyir ro/_/gang gi tshe bdag nyid phyir byung bar mthong ba de'i tshe rgyud gnyis su yang thal bar 'gyur ro/_/srog chags gzhan mthong ba na sngon med pa'i
[\[41a.2\]]sems can 'byung bar thal bar yang 'gyur ro/_/rmi lam na mi tshangs par spyad pa byas pas phas pham pa nyid du yang thal bar 'gyur te/_rmi lam du rmis pa'i gzugs yod par 'dod pa la ni de lta bu la sogs pa'i skyon mang por thal bar 'gyur ro/_/de ltar re zhig mtshungs par
[\[41a.3\]]bsgrubs nas rang gi phyogs la rigs pa dang lung dang bral ba nyid yongs su spang ba'i phyir/_'di 'ba' zhig gi ltar na zhes bya ba la sogs pa ste/_'di ni brlams te smras par zad kyi rnal 'byor spyod pa 'ba' zhig gi ltar na gnyid ma log pa'i gnas skabs bzhin du rmi lam na yang bya ba
[\[41a.4\]]dang /_tshig gi rnam pa can gyi shes pa de lta bu gzhan gyi rgyud kyi dbang can yin pa yod de/_khyad par ni 'di tsam zhig yod do/_/gnyid ma log pa'i gnas skabs na ni mngon sum du dbang yin la/_rmi lam gyi gnas skabs na ni phal cher brgyud pa yin no/_/rmi lam na yang mngon sum
[\[41a.5\]]du 'jug pa srid pa bstan pa'i phyir/_re 'ga' rmi lam na yang zhes bya ba la sogs pa smos te/_'di ni go sla'o/_/mngon sum du 'jug pa nyid bstan pa'i phyir/_lha la sogs pa byin gyi rlabs kyis zhes bya ba la sogs pa smos te/_lha la sogs pa'i byin gyi rlabs kyis ded dpon shin tu
[\[41a.6\]]dga' ba'i rnam par rig byed du snang ba'i shes pa dag byung ngo /_/sogs pa smos pas ni rnal 'byor pa dang /_srin po la sogs pa'i byin gyi rlabs bsdu'o/_/rang gi phyogs kyi mjug bsdu ba'i phyir/_de bas na 'di'i zhes bya ba la sogs pa smos te/_de bas na rnal 'byor spyod pa la
[\[41a.7\]]'di skad du smra ba/_'di'i ni rgol ba dam pa ma yin pa la brten pa ma yin no/_/yang gzhan du mtshungs par bsgrub pa'i phyir mdo sde pa la 'dri bar/_re zhig bya ba de nyid kyis zhes bya ba la sogs pa smos te/_rnam par rig byed du snang ba rtogs par byed pa nyid yin pas bsam pa ni re
[\[41b\]]
[\[41b.1\]]zhig gzhag la/_thang cig khyed nyid la brgal zhing brtag par bya ste/_khyed kyis brtags pa'i bya ba de nyid kyis gzhan gyi sems ci'i phyir rtogs par byed/_de ltar brgal zhing brtags pa dang /_mdo sde pas sems kyi 'bras bu yin pa'i phyir ro zhes bya ba smras te/_gang gi phyir
[\[41b.2\]]sems kyi 'bras bu yin pa de'i phyir de rtogs par byed pa yin no/_/grub pa'i mtha' smra bas/_de'i 'bras bu nyid yin pa ni zhes bya ba la sogs pa smos te/_gal te bya ba sems kyi 'bras bu yin pa'i phyir sems rtogs par byed pa yin na/_sems kyi 'bras bu nyid de ni bya bar snang
[\[41b.3\]]ba'i shes pa la yang 'dra bas bya bar snang ba des kyang gzhan gyi sems ci'i phyir rtogs par mi byed/_grub pa'i mtha' smra bas gtan tshigs bsdu ba'i thabs kyis pha rol por snang ba'i shes pa kho na rtags nyid yin par khas len du gzhug pa'i phyir/_gzhan yang gal te bya ba de zhes
[\[41b.4\]]bya ba la sogs pa smos te/_ci bya ba 'di yod pa tsam gyis gzhan gyi sems rtogs par byed dam 'on te shes na yin/_re zhig gal te yod pa tsam gyis yin na ni de'i tshe bya ba ma dmigs pa'i srog chags dag gis kyang /_gzhan gyi sems rtogs par 'gyur ro/_/pha rol po'i
[\[41b.5\]]gzhung lugs kyi dogs pa bsu bar/_gal te rtags ni zhes pa la ltos pa'i phyir mi 'gyur ro zhe na zhes bya ba la sogs pa smos te/_rtags ni yod pa tsam gyis rtogs par byed pa ma yin no/_/'o na ci zhe na/_shes na yin te de'i phyir 'di ni nyes pa med do/_/grub pa'i mtha' smra bas/_/
[\[41b.6\]]de la de'i tshe zhes bya ba la sogs pa smos te/_gal te rtags zhes pa la ltos nas rtogs par byed pa yin par 'dod na/_kye ma 'o na ni brgyud pa 'di cung zad kyang mi dgos so/_/brgyud pa de nyid bstan pa'i phyir/_gzhan gyi sems las ni bya ba'o zhes bya ba la sogs pa smos te/_
[\[41b.7\]]brgyud pa ni gzhan gyi sems las ni bya ba 'byung ngo /_/bya ba las shes pa 'byung ngo /_/shes pa las ni de rtogs pa'o zhes bya ba yin no/_/yang rigs pa gang zhig yin zhe na/_bya bar snang ba gzhan gyi sems las rab tu skye ba'i chos can gyi shes pa kho na zhes bya ba la sogs pa smos te/_
[\[42a\]]
[\[42a.1\]]gzhan gyi sems las rab tu skye ba'i chos can bya bar snang ba'i shes pa kho na rtogs par byed pa yin par 'dod par gyis shig_/'di la gzhan gyi sems las rab tu skye ba'i chos yod pas zhes bya bar tshig rnam par sbyar ro/_/bya ba yin yang rung bya bar snang ba'i shes pa
[\[42a.2\]]yin yang rung 'di la khyad par ci zhig yod/_de'i phyir de rtogs pa ni tha mar yang zhes bya ba la sogs pa smos te/_gang gi phyir bya ba khas blangs kyang gzhan gyi sems rtogs pa ni bya bar snang ba'i shes pa la rag las pa kho na yin pa de'i phyir de nyid yin gyi bya ba yongs su brtags pas ci zhig bya/_
[\[42a.3\]]de ltar pha rol po pham par byas nas rang gi phyogs kyi lugs brjod pa'i phyir/_g.yo ba tsam spyi ni bya ba dang brjod pa'i shes pa'i spyi'i zhes bya ba la sogs pa smos te/_bya ba dang brjod pa'i shes pa'i spyi ni bya ba dang brjod pa'i shes pa'i spyi'o/_/de'i rgyu ni g.yo ba tsam khyad par med pa yin par 'dod/_
[\[42a.4\]]des na bya bar snang ba'i shes pa'i spyi g.yo ba tsam gyis spyi rtogs par byed pa yin par 'dod pas 'bras bus rgyu rtogs par bshad pa yin no/_/de shes pa'i phyir spyi zhes bya ba 'dir spyi zhes bya ba'i sgras ni rnam par chad pa dang rnam par chad par snang bas byas pa'i khyad par bstsal ba yin no/_/
[\[42a.5\]]g.yo ba tsam zhes pa 'dir tsam zhes bya ba'i sgras ni 'dod chags la sogs pa byas pa'i khyad par can gyi g.yo ba bstsal ba yin no/_/de ltar rgyu dang 'bras bu'i ngo bo spyir bstan nas 'bras bu'i khyad par bstan pa'i phyir/_de la bdag nyid kyi g.yo ba'i rgyu mtshan can ni zhes bya la sogs pa
[\[42a.6\]]smos te/_bdag nyid kyi g.yo bas kun nas bslang ba'i shes pa gang yin pa de ni kha nang du bltas par snang bar 'jug pa yin la/_gzhan gyi g.yo bas kun nas bslangs pa ni kha phyir bltas par snang ba yin no/_/kha zhes bya ba'i sgra ni 'dir dmigs pa la bya'o/_/phal che'i dbang du byas
[\[42a.7\]]zhes bya bas ni mda' 'phangs pa la sogs pa dang /_gzhan gyis byas pa'i g.yo ba la sogs pa bstan par byed pa yin no/_/de la 'di snyam du gnyid ma log pa'i gnas skabs na ni rgyu dang 'bras bu'i ngo bo yod la rag na rmi lam gyi gnas skabs na go ji ltar zhe na/_de'i phyir 'di dag
[\[42b\]]
[\[42b.1\]]gi rgyu dang 'bras bu'i ngo bo de ni zhes bya ba la sogs pa smos te/_rgyu dang 'bras bu'i ngo bo bstan ma thag pa gang yin pa de ni gnyid ma log pa dang /_gnyid log pa'i gnas skabs dag na mtshungs pa yin no/_/sogs pa smos pas ni 'dod pa dang mya ngan la sogs pas nyams pa'i
[\[42b.2\]]gnas skabs yongs su bsdu'o/_/rmi lam na kun nas slong bar byed pa'i g.yo ba nyid med pa ma yin nam/_de ji ltar na rgyu dang 'bras bu'i ngo bo mtshungs she na/_de'i phyir 'khrul pa'i gnas skabs na ni zhes bya ba la sogs pa smos te/_'khrul pa'i gnas skabs na ni gnyid kyis
[\[42b.3\]]nyams pa la sogs pa'i gnas skabs so/_/bdag nyid ji lta ba bzhin gyis zhes bya ba 'dis ni rmi lam gyi ni gnyid kyi khyad par ro/_/dmyal ba la sogs pa ni las kyi rnam par smin pa'i gnas skabs yongs su bsdu'o/_/rkyen gyi khyad par ni gnyid la sogs pa'o/_/nye bar
[\[42b.4\]]brten pa ni nye bar brten pa'o/_/rkyen gyi khyad par la nye bar brten pa ni rkyen gyi khyad par la nye bar brten pa ste/_rkyen gyi khyad par nye bar brten zhes bya ba'i tha tshig go/_/gzhan gyi g.yo ba ni gzhan gyi sems dang mtshungs par ldan pas g.yo ba'o/_/sogs pa smos pas ni bzhin mdangs bzang
[\[42b.5\]]ba dang /_khrag la sogs pa skyed par byed pa'i sems yongs su bsdu'o/_/de ni gzhan gyi g.yo ba la sogs pa yang yin la/_rgyu mtshan yang yin pas zhes bya bar tshig rnam par bsdu'o/_rgyu mtshan nyid ni 'dir bdag po'i rkyen nyid yin par blta bar bya'o/_/bya ba la sogs
[\[42b.6\]]par snang ba'i rnam par shes pa gang la de las gzhan pa'i g.yo ba la sogs pa'i rgyu mtshan gyis 'byung ba'i ngang tshul yod pa ni gzhan gyi g.yo ba la sogs pa'i rgyu mtshan gyis 'byung ba'i rnam par shes pa'o/_/de'i bag chags ni nus pa dag go/_/gzhan gyi nye bar sbyor ba ni gzhan
[\[42b.7\]]gyi sems kyi byed pa'o/_/sogs pa smos pas ni de las gzhan pa'i rkyen de'i dus na yod pa dag yongs su bsdu'o/_/bar du chod pa ni dus kyis bskal pa'o//_/kyang zhes bya ba'i sgras ni bar du mchod pa ste/_lha la sogs pa'i byin gyis rmi lam mthong ba na yang ngo /_/de dag gi
[\[43a\]]
[\[43a.1\]]'jug pa rnyed pa ni bya bar snang ba'i rnam par shes pa skyed par rung ba'i bdag nyid du nye bar gnas pa yin no/_/'di skad du 'khrul pa'i gnas skabs na rkyen khyad par can la brten pa'i phyir gzhan gyi g.yo ba la sogs pa'i rgyu mtshan gyis 'byung ba'i rnam par shes
[\[43a.2\]]pa'i bag chags rnams res 'ga' gzhan gyi nye bar sbyor ba bar du chod kyang 'jug pa rnyed par 'gyur ro zhes bshad par 'gyur ro/_/gang la gzhan gyi nye bar sbyor ba gtan med pa de la ni/_de dag 'jug pa rnyed pa ma yin no/_/de ltar rmi lam gyi gnas skabs na yang bya bar snang ba'i
[\[43a.3\]]shes pa rnams g.yo ba'i rgyu mtshan can nyid du bsgrubs nas mjug bsdu ba'i phyir/_de lta bas na gnas skabs thams cad du zhes bya ba la sogs pa smos te/_gang gi phyir de ltar 'khrul pa med par bsgrub pa de'i phyir gnyid ma log pa dang /_gnyid log pa'i gnas skabs gnyi
[\[43a.4\]]ga na yang bya bar snang ba dag gis sems kyi g.yo ba rjes su dpag par bya ba kho na yin no zhes bya bar gnas so/_/sogs pa smos pas ni brjod pa dang khrag la sogs pa'i rnam par rig byed yongs su bsdu'o/_/de ltar rang gi gzhung lugs la skyon med par byas nas gzhan gyi
[\[43a.5\]]gzhung lugs la skyon yod par bstan pa'i phyir/_bya bas g.yo ba rtogs na ni zhes bya ba la sogs pa smos te/_gang zhig bya bas g.yo ba rtogs par 'dod pa de'i ltar na rmi lam la sogs pa na yang bya bas g.yo ba rtogs par 'gyur ro/_/'on te rmi lam bya bas g.yo ba rtogs par
[\[43a.6\]]mi 'dod na ni de'i tshe gnyid ma log pa'i gnas skabs na yang rung ste/_nam yang bya bas g.yo ba rtogs par mi 'gyur ro zhes bya ba'i tha tshig go/_/ci'i phyir zhe na/_de'i phyir gzhan gyi g.yo ba med par yang zhes bya ba la sogs pa smos te/_'di ltar yang rmi lam na gzhan gyi sems kyi g.yo ba
[\[43a.7\]]med par yang bya bar dmigs par 'gyur ro/_/gang zhig gang med par yang 'byung ba de ni de rtogs par byed pa'i rigs pa ma yin no/_/phyi'i don du smra bas phyir brgal bar 'dod nas/_dmigs pa 'byung bar 'gyur gyi zhes bya ba la sogs pa smos te dmigs pa ni g.yo ba med par yang 'byung bar
[\[43b\]]
[\[43b.1\]]'gyur gyi bya ba ni ma yin no/_/bya bas ni kho bo cag g.yo ba rtogs par byed pa yin par 'dod pa na/_de yang 'khrul pa'i gnas skabs na med do/_/ci ste med ce na/_de'i phyir don gyis stong pa'i rnam par shes pa 'byung ba'i phyir zhes bya ba smos te/_gang gi phyir 'khrul pa'i gnas skabs na don gyis stong
[\[43b.2\]]pa'i shes pa dag 'byung ba de'i phyir 'di ni nyes pa med do zhes bya ba ni phyogs snga ma'i dogs pa yin no/_/grub pa'i mtha' smra bas rnam pa thams cad du tha snyad gdags pa mtshungs pa las zhes bya ba la sogs pa smos te/_tha snyad gang la rnam pa thams cad yod pa de ni rnam pa thams cad du tha snyad gdags pa'o/_/
[\[43b.3\]]rnam pa thams cad du tha snyad gdags pa mtshungs pa la/_rmi lam gyi gnas skabs na ni shes pa don gyis stong pa 'byung ngo /_/gnyid kyis ma log pa'i gnas skabs na ni don dang bcas pa yin no zhes bya ba'i shes pa'am/_khyod kyis dbang 'di ga las thob/_'di skad du/_gnyid ma log pa'i
[\[43b.4\]]gnas skabs bzhin du gnyid log pa'i gnas skabs de yang mthong ba'i rnam pa la sogs pa thams cad yod na/_de ji ltar de na shes pa don gyis stong pa yin zhes bshad pa yin no/_/pha rol gyi gzhung lugs kyi dogs pa bsu bar/_gal te gnyid la sogs pa zhes bya ba la sogs pa smos te/_
[\[43b.5\]]gnyid la sogs pas 'di'i gnas skabs gang gis na don gyis stong pa'i shes pa dag 'byung bar 'gyur ba de lta bur gzhan du gyur pa yin no zhes bya ba ni phyogs snga ma'i dogs pa yin no/_/grub pa'i mtha' smra bas gal te 'di lta bu srid pa yod na zhes bya ba la sogs pa smos te/_gal te
[\[43b.6\]]'khrul pa'i dbang gis gnas skabs gzhan du gyur pa las/_don gyis stong pa'i shes pa 'byung bar khas len na ni de'i tshe 'khrul pa'i rgyal po chen po ma rig pa nyid yod pas de'i dbang gis shes pa thams cad don gyis stong pa 'byung ngo zhes bya bar 'dod pa gyis shig_/de ltar na yon tan ci
[\[43b.7\]]zhig 'thob ce na/_de ltar na don gzhan du smra ba zhes bya ba la sogs pa smos te/_don gzhan du smra ba ni don gzhan du smra ba'o/_/don gzhan du smra ba nyid nyams par 'gyur ba yin pas/_don gzhan du smra ba nyams par 'gyur zhing ma rungs par 'gyur ba ste/_'di'i dge ba'i chos rnams las
[\[44a\]]
[\[44a.1\]]nyams par 'gyur ba'i phyir ro/_/don gzhan du smra ba gang la nyes pa'i glags du ma lan gdab pa'i mtshan nyid kyis sba bar mi nus pa yod pa 'di na nyes pa du mas sba bar mi nus pa can no/_/gang la tshegs chen po yod pa de ni tshegs chen po can no/_/gdab pa gcig gis
[\[44a.2\]]zhes bya bas ni lan gdab pa gcig gis so/_/nges par choms par 'gyur ba ni bsal bar 'gyur ro/_/glags sba bar mi nus pa nyid ni gcig lan btab pa na nyes pa gzhan dang gzhan 'byung ba'i phyir ro/_/de nyid kyi phyir na 'di tshegs chen po can yin no/_/'di skad du gang gi tshe ma rig
[\[44a.3\]]pas bslad pa'i phyir shes pa thams cad don gyis stong pa nyid du khas len pa de'i tshe/_don gzhan du smra ba glags du ma sba bar mi nus pa can tshegs chen po can gang yin pa 'di lan cig btab pas gsal bar 'gyur ro zhes bshad pa yin no/_/de ltar rgyud gzhan grub pa yongs su
[\[44a.4\]]rdzogs par bya ste/_klan ka ngan pa'i lhag ma yongs su spang bar 'dod na gzhan gyi gzhung lugs kyi dogs pa bsu bar/_ji ga de dag mthong nas lus dang ngag gi rnam par rig byed dag las zhes bya ba la sogs pa smos te/_ji ga zhes bya ba 'dis ni mi bzod pa ston par byed de/_lus dang ngag
[\[44a.5\]]gi rnam par rig byed du snang ba dag las/_de dag kun nas slong bar byed pa'i sems rjes su dpag par rigs pa ma yin nam/_de las 'di snyam du 'di yang mtshungs so zhes bya bar sems na/_de'i phyir/_rgyud gzhan dang 'brel pa'i zhes bya ba la sogs pa smos te/_khyod kyis nyan pa po'i
[\[44a.6\]]rgyud dang 'brel pa'i rnam par rig byed du snang ba'i shes pa gang dag g.yo ba rtogs par byed pa yin par 'dod pa de dag smra ba po'i rnam par rig byed du ji ltar 'gyur/_rgyud ni 'dir nyan pa po'i rgyud do/_/de la ltos nas gzhan zhes bya ba'i sgras ni smra ba po yongs su gzung ngo /_/ci'i phyir 'os pa
[\[44a.7\]]ma yin zhe na/_de dag ni nye bar len pa dang nye bar len pa ma yin pa las byung ba ma yin pa'i phyir ro zhes bya ba smos te/_nyan pa'i rgyud dang 'brel pa'i rnam par rig byed du snang ba dag ni smra ba po'i brjod par 'dod pa dang /_lhan cig nye bar len pa dang /_nye bar len pa las byung ba'i dngos po
[\[44b\]]
[\[44b.1\]]med de/_rgyud tha dad par gtogs pa'i phyir ro snyam du bsams pa yin no zhes bya ba ni phyogs snga ma yin no/_/'dir grub pa'i mtha' smra bas/_gzhan gyi sems kyis kun nas bslang ba'i rnam par rig byed kyi ngo bo can nyid yin pa'i phyir/_der snang ba'i shes pas kun nas slong par byed
[\[44b.2\]]pa'i sems rtogs par byed do zhes ni mi zer ro zhes bya ba la sogs pa smos te/_gzhan gyi sems kyis kun nas bslang ba'i ni/_gzhan gyi sems kyis kun nas bslang ba'i'o/_/'di ni gzhan gyi sems kyis kun nas bslang ba yang yin la/_rnam par rig byed kyang yin pas gzhan gyi sems
[\[44b.3\]]kyis kun nas bslang ba'i rnam par rig byed do/_/der snang ba'i shes pa gang la de'i ngo bo rang bzhin yod pa de la de skad ces bya ba'o/_/de'i ngo bo ni de'i ngo bo nyid de/_gzhan gyi sems kyis kun nas bslang ba'i rnam par rig byed kyi ngo bo can nyid yin pa de'i phyir ro/_/'di la rnam par rig
[\[44b.4\]]byed du snang ba yod pas ni 'di ni der snang ba'o/_/'di skad du kho bo cag ni gang gi phyir de snang ba'i shes pa gzhan sems kyis kun nas bslang ba'i rnam par rig byed kyi ngo bo nyid yin pa de'i phyir kun nas slong ba'i rnam par rig byed kyi ngo bo nyid rtogs par byed do zhes bya ba 'di khas mi len to zhes
[\[44b.5\]]bshad pa yin no/_/gal te khas mi len na 'o na ci zhig khas len zhe na/_de'i phyir 'o na ci zhe na/_de'i 'bras bu yin pa'i phyir ro zhes bya ba smos te/_gang gi phyir rnam par rig byed du snang ba'i shes pa gzhan gyi sems kyi 'bras bu yin pa de'i phyir gzhan gyi sems rtogs par byed do/_/'dir
[\[44b.6\]]gzhan gyi sems ni smra ba po'i sems yin par 'dod do/_/gal te nyan pa po'i rgyud las skyes pa'i bya ba dang tshig gi rnam pa can gyi shes pa dag rnam par rig byed du mi 'dod na yang rnam par rig byed gzhan gang zhig yin zhe na/_de'i phyir rnam par rig byed dag ni zhes bya ba la sogs pa
[\[44b.7\]]smos te/_bya ba dang tshig gi rnam pa can gyi shes pa kun nas slong bar byed pa'i sems kyi rgyud las skyes pa gang dag yin pa de dag rnam par rig byed du tha snyad gdags so/_/'di skad du smra ba po kho na smra ba dang /_'gro ba'i bya ba dang /_tshig gi rnam pa can gyi shes pa gang dag yin pa de dag ni
[\[45a\]]
[\[45a.1\]]rnam par rig byed ces bya'o zhes bshad pa yin no/_/kun nas slong bar byed pa'i sems ji ltar rang dang gzhan gyi rgyud du gtogs pa'i bya ba dang tshig gi rnam pa can gyi shes pa'i rgyu'i ngo bo yin pa de bstan pa'i phyir/_kun nas slong bar byed pa'i sems kyang /_de dag gi
[\[45a.2\]]ni zhes bya ba la sogs pa snos te/_nye bar len pa'i rgyu ni thun mong ma yin pa'i rgyu la bya'o/_/kun nas slong bar byed pa'i sems rang gi rgyud du gtogs pa'i bya ba dang /_tshig gi rnam pa can dag gi ni nye bar len pa'i rgyu kho na yin la/_gzhan gyi rgyu dang 'brel pa dag gi ni dbang po'i rkyen to/_/nye
[\[45a.3\]]bar len pa'i rgyu de yang pha rol po'i gzhung lugs la ltos nas nye bar bkod pa yin gyi/_rang gi gzhung lugs kyis ni nye bar len pa'i rgyu kun gzhi rnam par shes pa yin par 'dod do/_/brjod par 'dod pa'i sems ni ma yin no/_/de ltar re zhig rang gi rgyud du gtogs par bya ba yang tshig gi
[\[45a.4\]]rnam pa can dag rnam par rig byed nyid du bstan pa yin no/_/rgyud gzhan dang 'brel pa dag kyang bsgrub pa'i phyir/_rnam par rig byed kyi nye bar len pas bskyed pa de dag kyang zhes bya ba la sogs pa smos te/_rnam par rig byed kyi nye bar len pa'i rgyu gang yin pa des ni rgyud gzhan dang 'brel ba'i bya
[\[45a.5\]]ba dang tshig gi rnam pa can gyis shes pa de dag bskyed pa yin te/_des bskyed pa 'brel pa'i rgyu des nye bar gdags pa'i rnam par rig byed dag yin par tha snyad gdags par 'gyur ro/_/rang kun nas slong bar byed pa'i sems rnam par rig par byed pas rnam par rig byed du 'dod pa yin nam/_
[\[45a.6\]]smra ba po'i rgyud las skyes pa'i bya ba dang /_brjod par snang ba'i shes pa dag ni nyan pa pos dmigs par mi 'gyur te/_'di ltar smra ba po dang nyan pa po gnyi ga yang rang rang gi snang ba nyams su myong bar zad nas/_de ji ltar de mi dmigs pa dag gang gis na de gnyis rnam par rig byed yin par
[\[45a.7\]]'gyur ba rang kun nas slong bar byed pa'i rtogs par byed par 'dod ce na/_de'i phyir bdag dang gzhan dag la zhes bya ba la sogs pa smos te/_bdag dang gzhan zhes bya ba ni smra ba po dang nyan pa po'o/_/bdag dang bdag gi snang ba nyams su myong ba ni rang rang gi snang ba nyams su myong ba'o/_/
[\[45b\]]
[\[45b.1\]]rab rib can gnyis kyis snang ba nyams su myong ba ni/_rab rib can gnyis kyis zla ba gnyis mthong ba'o/_/de dang 'dra ba yin pas na de bzhin du'o/_/don gcig tu 'dzin par nges pa can gyi rnam par shes pa ni rnam par shes pa de lta bu yin par 'dod do/_/de'i rgyu ni don gcig tu 'dzin
[\[45b.2\]]pa nges pa nyams su myong ba'i rnam pa shes pa snga ma yin no/_/des bskyed pa'i bag chags ni nus pa'i ngo bo yin no/_/de skye ba ni skye ba dang 'jig pa'i mtshan nyid brgyud de 'byung ba yin no/_/skye ba'i rang bzhin ni ngo bo nyid la bya'o/_/de'i khyad par ni don gcig tu 'dzin par nges pa can
[\[45b.3\]]gyi rnam par shes pa nye bar bskyed par rung ba'i bdag nyid du 'dug pa yin no/_/'di ni thog ma med pa yang yin la/_dus kyang yin pas thog ma med pa'i dus so/_/de nas yod pas na thog ma med pa'i dus so/_/yang na thog ma med pa'i dus de nas thog ma med pa'i dus pa'o/_/thog ma
[\[45b.4\]]med pa'i dus pa ni thog ma med pa'i dus pa'o/_/'di ni don yang yin gcig kyang yin pas don gcig go/_/'gro ba dang tshig la sogs pa yin te/_rang dang gzhan gyi rnam par rig byed dag blos gcig tu bzlums pa yin no/_/don gcig tu 'dzin pa'i shes pa ni don gcig tu 'dzin pa'o/_/
[\[45b.5\]]don gcig tu 'dzin par nges pa ni nges pa'i shes pa ste/_'di ltar smra ba po yang 'di snyam du bdag gis smras pa gang yin pa 'di nyan pa pos rtogs par 'gyur ro snyam du sems pa la nyan pa po yang 'di snyam du 'dis smras pa gang yin pa de ni bdag gis rtogs so snyam du sems par 'gyur
[\[45b.6\]]te/_de lta bu ni don gcig tu 'dzin par nges pa yin no/_/kun nas slong bar byed pa zhes bya ba'i rgyu gcig las skye ba gang dag yin pa de dag ni rgyu gcig las skye ba'o/_/smra ba po yang nyan pa po dag gi bya ba dang tshig gi rnam pa can gyi shes pa rang dang gzhan gyi rnam par rig byed kyi shes pa
[\[45b.7\]]dag la rnam par rig byed nyid du tha snyad 'dogs pa ni rnam par rig byed du nye bar 'dogs pa yin no/_/'di skad du smra ba dang nyan pa po dag rang rang gi snang ba nyams su myong mod kyi/_'on kyang de gnyis kyi bya bar rang gi tshig gi rnam pa can gyi shes pa rgyu gcig las 'byung ba gang dag yin pa
[\[46a\]]
[\[46a.1\]]de dag don gcig tu shes par nges pa'i phyir rnam par rig byed du tha snyad 'dogs par byed do/_/don gcig tu 'dzin par nges pa ni rnam par shes pa de lta bu'i rgyu'i bag chags skye ba'i rang bzhin gyi khyad par thog ma med pa las byung ba'i phyir ro/_/'dir yang dpe
[\[46a.2\]]ni rab rib can gnyis kyis zla ba gnyis su mthong ba bzhin te/_rab rib can gcig gis rab rib can gnyis la ltos zhes zla ba gzhan zhig ston pa las de mthong ngo zhes smras pa na/_de la ni ston pa po yang 'di snyam du bdag gis 'di la bstan to snyam du nga rgyal byed par 'gyur la nyan pa po
[\[46a.3\]]yang 'dis bdag la bstan to snyam du sems mod kyi/_'on kyang de gnyis ni rang rang gi snang ba so sor nyams su myong bar zad do/_/de dang 'dra bar 'dir yang don gcig tu shes par nges pa'i phyir rang dang gzhan gyi rnam par rig byed kyi shes pa dag la/_rnam par rig byed du nye bar 'dogs
[\[46a.4\]]par 'gyur ro/_/phyi'i don du smra ba rtswa ku sha la 'jug par byed pa lta bu dag gis ji ste bya ba la sogs par snang ba zhes bya ba la sogs par smras te/_rnam par shes pa gang la bya ba la sogs pa kho nar snang ba yod pa de ni bya ba la sogs par snang ba'i rnam par shes pa'o/_/de nyid 'bras
[\[46a.5\]]bu'i rtags te/_de las skyes pa ni bya ba la sogs par snang ba'i rnam par shes pa 'bras bu'i rtags las skyes pa'o/_/gzhan gyi sems shes pa de dag gang yin pa de gzhan gyi sems kyi rang gi ngo bo yul du byed dam/_'on te ma yin zhes brtag pa gnyis so/_/rnam par brtag pa dang po la nyes
[\[46a.6\]]pa bstan pa'i phyir/_yul du byed na ni zhes bya ba la sogs pa smos te/_gal te yul du byed na ni de'i yul logs shig na yod par 'gyur ro/_/rnam par brtag pa gnyis pa nye bar bstan pa'i phyir/_yul du mi byed na ni zhes bya ba la sogs pa smras te/_'on te yul du mi byed na ni de'i tshe gzhan
[\[46a.7\]]gyi sems yod pa nyid du ji ltar shes/_ji ste shes par mi 'gyur snyam na de'i ngo bo nyid ma shes par bya ba la sogs pa smras te/_'di ltar yod par gdags pa ni de'i rang gis ngo shes pa la rag las pa yin na de ni de med na yod par mi 'gyur ro zhes bya ba ni phyogs snga ma yin no/_/grub pa'i
[\[46b\]]
[\[46b.1\]]mtha' smra bas/_'di yang thal bar 'gyur ba mtshungs te zhes bya ba smos te/_mtshungs pa nyid bstan pa'i phyir/_bya ba dang tshig dag gis zhes bya ba la sogs pa smos te/_phyi'i don du smra ba yang bya ba dang tshig dag gi rtags dag gis gzhan gyi sems shes pa na ci gzhan gyi sems de'i rang gi ngo bo
[\[46b.2\]]yul du byed dam 'on te ma yin/_gal te yul du byed na ni de'i tshe gzhan gyi sems kyi rnam par shes pa la yang shes par 'gyur ro/_/'on te yul du mi byed na ni de'i tshe shes pa'am/_rtogs pa po des ji ltar shes pa yin/_phyi'i don du smra ba'i gzhung lugs kyi dogs pa bsu bar gal te rtags kyis ni spyi
[\[46b.3\]]rtogs pa'i phyir zhes bya ba la sogs pa smos te/_gang gi phyir rtags ni spyis khyab kyi khyad par dag gis ni ma yin pa de'i phyir spyi kho na shes kyi khyad par ni ma yin no zhes bya ba ni phyogs snga ma'i dogs pa yin no/_/grub pa'i mtha' smra bas spyi de ci zhes bya ba la sogs pa smos te/_spyi de ci gzhan
[\[46b.4\]]gyi sems nyid yin nam tha dad pa zhig gam 'on te brjod par bya ba ma yin pa zhig yin zhes bya ba brtag pa gsum mo/_/brtag pa gnyis bsal bar bya ba'i phyir gzhan nyid dang brjod du mi rung ba nyid dag cig yin na ni zhes bya ba la sogs pa smos te gzhan nyid yin pa'i phyogs ltar na ni spyi de kho na
[\[46b.5\]]gzung gi gzhan gyi sems ni ma yin no/_/de'i phyir ji ltar shes pa des pha rol gyi sems de shes par 'gyur ro/_/brjod du med pa'i phyogs la tshul 'di nyid yin no/_/tha dad pa ma yin pa'i phyogs bsal bar bya ba'i phyir/_spyi gzhan gyi sems nyid kyang ma yin te zhes bya ba smos te/_
[\[46b.6\]]spyi ni gzhan gyi sems kyi ngo bo nyid kyang ma yin no/_/ci'i phyir zhe na/_de yod na zhes bya ba la sogs pa smos te/_gzhan gyi sems las gzhan ma yin pa'i spyi 'dzin par khas len na/_gzhan gyi sems kyi rnam pa yang shes par thal bar 'gyur ro zhes sngar bshad zin to/_/de la 'di
[\[46b.7\]]snyam du de lta yin du zad mod nyes pa ci yod ce na/_de'i phyir 'di ni rjes su dpag pa'i tshul yang ma yin no zhes bya ba la sogs pa smos so/_/de nyid rnam par dgrol ba'i phyir/_rjes su dpag pa ni don gyi rang gi ngo bor zhes bya ba la sogs pa smos te/_rjes su dpag pa ni rang gi
[\[47a\]]
[\[47a.1\]]mtshan nyid 'dzin par byed pa yin par mi 'dod do/_/mngon sum ni chos mi mthun pa'i dpe'o/_/ji ste rang gi mtshan nyid 'dzin par byed pa yin par mi 'dod ce na/_snang ba khyad par med pa la sogs par thal bar 'gyur ba'i phyir ro zhes bya ba la sogs pa rjes
[\[47a.2\]]su dpag pa yang mngon sum dang 'dra bar gsal bar snang bar 'gyur ro/_/sogs pa smos pas ni mngon sum las skye ba'i chos can dang /_'das pa la sogs pa'i yul 'dzin par mi byed pa yang thal bar 'gyur ro/_/de la 'di snyam du snang ba khyad par med pa la sogs par
[\[47a.3\]]khas len pa kho na'o snyam du sems na/_de'i phyir yang na 'di'i tshad ma yin grang zhes bya ba smos te/_snang ba khyad par med pa la sogs pa khas len na/_rjes su dpag pa don gyi rang gi ngo bo 'dzin pa'i phyir tshad ma nyid du 'gyur grang na 'di ni rigs pa ma yin no/_/gal te tshad ma nyid rang gi mtshan
[\[47a.4\]]nyid 'dzin pa'i rgyu can du mi 'dod na/_'o na 'di ji ltar tshad ma nyid yin zhe na/_de'i phyir/_de'i rang gi ngo bo mi 'dzin pa yang zhes bya ba la sogs pa smos te/_rjes su dpag pa yul gyi rang gi ngo bo mi 'dzin mod kyi 'on kyang mngon par 'dod pa'i don la slu bar mi byed pas na tshad ma yin
[\[47a.5\]]par 'dod do/_/glegs bam kha cig las ni 'di skad du/_de'i phyir/_'di ni tshad ma nyid ma yin no zhes 'byung ste/_der ni 'di ltar gang gi tshe snang ba la sogs pa tha dad pa de'i tshe de ni tshad ma nyid ma yin no zhes bya bar sbyar bar bya ste/_rjes su dpag pas rang gi ngo bo 'dzin pa de'i phyir
[\[47a.6\]]tshad ma nyid yin par mi 'dod do/_/ci'i phyir zhe na/_de'i rang gi ngo bo mi 'dzin yang zhes bya ba la sogs pa smos te/_gang gi ngo bo mi 'dzin yang mngon par 'dod pa'i don la mi slu ba yod pa de'i phyir 'di tshad ma yin gyi/_rang gi mtshan nyid 'dzin pa'i phyir ni ma yin no/_/de la 'di snyam du/_
[\[47a.7\]]rjes su dpag pa gzhan dang gzhan dag rang gi mtshan nyid mi 'dzin yang gzhan gyi sems rjes su dpag pas des 'dzin pa go ji ste bzlog ce na/_de'i phyir/_du ba la sogs pa'i rtags las skyes pa yang zhes bya ba la sogs pa smos te/_du ba la sogs pa'i rtags las skyes pa'i rjes
[\[47b\]]
[\[47b.1\]]su dpag pa ni/_me la sogs pa'i rang gi ngo bo 'dzin par byed pa yin par mi 'dod do/_/ci'i phyir zhe na mthong ba dang khyad par med par thal bar 'gyur ba'i phyir ro zhes bya ba smos te/_rjes su dpag pa yul gyi rang gi mtshan nyid 'dzin na mngon sum dang 'dra bar thal bar 'gyur la/_
[\[47b.2\]]rjes su dpag pa 'das pa dang /_ma 'ongs pa'i yul can dang /_dngos po'i ngo bo nyid med pa'i yul can du yang mi 'gyur ro/_/mngon sum la snang ba bzhin du rjes su dpag pa'i rnam par rtog pa la snang bas don bya ba byed par yang 'gyur ro/_/de la 'di snyam du/_gzhan gyi
[\[47b.3\]]sems rjes su dpag pa la mi slu ba de nyid med do snyam du sems na de'i phyir gzhan gyi sems kyi rjes su dpag pa la yang zhes bya ba la sogs pa smos so/_/mi slu ba nyid kyi 'thad pa thabs kyis bstan pa'i phyir 'jug par byed pas/_de'i sgo nas srog chags gzhan zhes bya ba la
[\[47b.4\]]sogs pa smos te/_'jug pa'i byed pas gzhan gyi sems rjes su dpag pa de'i sgo nas srog chags gzhan yod par rtogs nas/_gal te yang dang yang du tha snyad la 'jug pa 'di lta ste mngon par 'dod pa dang /_rtsol ba dang gzhan dang gzhan du 'gro ba la sogs pa byed na srog
[\[47b.5\]]chags gzhan gyi dbang gis 'byung ba'i don kun du smra ba la sogs pa 'thob po/_/yang na yang dang yang du tha snyad la 'jug pa 'di lta ste mngon par 'dod pa dang /_rtsol ba dang /_yul gzhan du 'gro ba la sogs pa byed pa na srog chags gzhan gyi dbang gis 'byung ba'i don kun du smra
[\[47b.6\]]ba las so/_/yang na yang dang yang du tha snyad la 'jug par byed pa ni kun du smra ba'i rjes la khyim du 'jug pa dang /_de'i rjes la stan 'ding ba dang de'i rjes la yang zas dang skom sbyin pa dang /_de'i rjes la yang mal cha dang stan shom pa dang /_rkang pa bkru ba'i chu sbyin pa dang /_
[\[47b.7\]]rkang pa mnye ba la sogs pa'o/_/yang ci'i phyir tha snyad phyi ma bsgrub pa'i phyir tshad ma nyid yin par 'dod ce na/_de'i phyir/_'jig rten ni 'bras bu de tsam la sems shing srog chags gzhan rjes su dpag pa la 'jug pa'i yang phyir te zhes bya ba la sogs pa smos te/_'bras bu 'di la
[\[48a\]]
[\[48a.1\]]de tsam yod pas 'di ni de tsam yin te/_de zhes bya ba'i sgras ni don byed pa la bya'o/_/tsam zhes bya ba'i sgra ni tshad la bya'o/_/'jig rten gang la 'bras bu de tsam la sems pa yod pa ni 'bras bu de tsam la sems pa yin te 'jug pa'o/_/'di skad du 'jig rten gyi srog
[\[48a.2\]]chags gzhan yod par rjes su dpag pa gang yin pa de ni srog chags gzhan gyi dbang gis 'byung ba'i don bya ba 'thob pa la sems pa yin no zhes bshad pa yin no/_/yang zhes bya ba'i sgra ni 'jig rten gyi 'jug pa'i 'bras bu de tsam du zad do zhes nges par bya ba'i don yin no/_/'di ci'i phyir zhe na/_skyes
[\[48a.3\]]bu'i don phyi ma'i khyad par du snang ba zhes bya ba la sogs pa smos te/_don phyi ma'i khyad par ni sreg pa dang 'tshed pa la sogs pa'o/_/shes pa gang la de lta bu snang ba'i ngang tshul yod pa de la de skad ces bya ba'o/_/de myong ba ni don phyi ma'i khyad par du snang ba'i shes pa myong ba'o/_/de skyes pa nyid ni skyes
[\[48a.4\]]pa tsam mo/_/'dir re ba dang bral bas na/_'di ni re ba med pa'o/_/de'i ngo bo nyid ni de nyid de/_re ba med pa nyid de'i phyir ro/_/'di skad du gang gi tshe skyes bus mi dmigs pa'i rjes la sreg pa la sogs par snang ba'i shes pa myong ba skyes pa de kho na'i tshe 'di re ba med par 'gyur ro zhes bshad pa yin no/_/
[\[48a.5\]]skyes bu ni de tsam gyis re ba med pa nyid yin du chug na/_de tsam gyis shes pa snga ma go ji ltar tshad ma nyid yin zhe na/_shes pa snga ma ni zhes bya ba la sogs pa smos te/_gang gi phyir shes pa snga mas ji skad bshad pa'i tshul gyis tha snyad yongs su rdzogs pas don byed par gyur pa de'i phyir tshad mar
[\[48a.6\]]rnam par gzhag go/_/'dir pha rol pos 'khrul bar bstan pa'i phyir/_rmi lam na yang zhes bya ba la sogs pa smos te/_rmi lam na yang don phyi ma byed par snang ba'i shes pa shes pa snga ma'i rgyu mtshan can skyed mod kyi/_de tsam gyis ni shes pa snga ma tshad ma yin par rigs pa ma yin no/_/ci'i
[\[48a.7\]]phyir rigs pa ma yin zhe na/_de'i tshe shes pa thams cad ces bya ba la sogs pa smos pa/_rmi lam na shes pa thams cad 'khrul pa kho na yin no zhes bya ba ni phyogs snga ma yin no/_/grub pa'i mtha' smra bas 'dir rnam par rig byed kyi shes pa ni zhes bya ba la sogs pa smos te/_bya ba dang tshig gi rnam pa can gyi shes pa ni g.yo
[\[48b\]]
[\[48b.1\]]ba'i dbang med par mi 'byung bas de'i phyir de dag gis de dag rjes su dpog par byed do/_/khyad par ni de bas kyang bslad pa'i gnas skabs na ni dbang chod pa'i phyir brgyud de 'byung la/_gnyid ma log pa'i gnas skabs na ni dbang chod par 'byung ngo zhes bya ba ni 'di yin te/_'di thams cad ni sngar
[\[48b.2\]]bshad zin to/_/de ltar rnam par rig byed kyi shes pa rnams gnas skabs gnyi gar yang g.yo ba la rag lus pa can yin par bsgrubs nas rmi lam gyi gnas skabs na rnam par rig byed kyi shes pa las dus phyis 'byung ba'i shes pa rnams ji ltar na g.yo ba la rag lus pa can nyid yin pa de
[\[48b.3\]]bzhin du bstan pa'i phyir de la ji ltar rnam par rig byed kyi shes pa snga ma rnams zhes bya ba la sogs pa smos te/_rmi lam gyi skabs na ji ltar rnam par rig byed kyi shes pa snga ma rnams g.yo ba'i dbang gis brgyud de 'byung ba ltar gnas skabs phyis 'byung ba rnams kyang de dang 'dra'o/_/de la
[\[48b.4\]]brgyud pa ni 'di lta bu yin te/_gnyid ma log pa'i gnas skabs na ni re zhig dang por gzhan gyis g.yo ba'i dbang las rig byed kyi shes pa dag go/_/de dag las srog chags gzhan yod par rjes su dpag go/_/srog chags gzhan yod par rjes su dpag nas 'jug pa'i shes pa
[\[48b.5\]]dag go/_/de dag gi rjes su mngon du smra ba dang phyag bya ba'i shes pa dag go/_/de dag gi yang rjes la kun du smra ba dang /_stan 'ding ba la sogs pa'i shes pa dang /_de bzhin du lung 'bogs pa dang /_'don pa dang /_kha don byed pa la sogs pa'i shes pa rnams so/_/de
[\[48b.6\]]nas dus re zhig mna' ba'i shes pa dag go/_/de nas gnyid ldog go/_/gnyid ldog pa dang sngon goms pa'i dbang gis rnam par rig byed kyi shes pa dag skye'o/_/de nas yang srog chags gzhan yod pa'i rjes su dpag pa 'byung ngo /_/de nas yang 'jug pa dang /_kun du smra ba
[\[48b.7\]]la sogs pa'i shes pa dag skye ba yin no/_/'jug pa la sogs pa'i shes pa rnams brgyud de skye ba skye ba de nyid bstan pa'i phyir/_rnam par rig byed kyi shes pa'i rten zhes bya ba la sogs pa smos te/_gnyid ma log pa'i gnas skabs na/_rnam par rig byed kyi shes pa'i rten gzhan
[\[49a\]]
[\[49a.1\]]gyi rgyud la yod pa'i g.yo ba gang yin pa ste/_de'i gnas skabs phyi ma ni 'chad par byed pa'i rjes su dpag pa'i 'og rol du 'byung bar kun du smra ba la sogs pa tha snyad kyi rnam pa can gyi shes pa bskyed par nus pa gang yin pa'o/_/de dag na yod pa'i sems
[\[49a.2\]]gang yin pa'i rnam par rig byed kyi shes pa'i rten g.yo ba'i gnas skabs phyi ma pa'i sems kyi rgyud de las ji skad bshad pa'i rnam pas rmi lam gyi gnas skabs na 'jug pa la sogs pa'i shes pa rnams brgyud de skye'o/_/de la 'di snyam du brgyud de skyes ba la ni rag ste/_'khrul pa ni
[\[49a.3\]]so na 'dug pa kho na'o snyam du sems na de'i phyir/_de yang rjes su dpag pa ci 'dra ba zhes bya ba la sogs pa smos te/_rmi lam gyi gnas skabs na yang gzhan gyi sems kyi rjes su dpag pa dus ji srid ci 'dra ba de lta bu'i mi slu ba kun du smra ba la sogs pa'i ngo bo yang dus srid tsam du
[\[49a.4\]]yod pa kho na la/_phan tshun 'brel pa'i tha snyad kyang dus de srid tsam yod pa nyid pas 'khrul pa'i nyes pa 'ga' yang med do/_/gzhan dag ni 'di nyid la gzhan du rnam par 'chad par byed de/_rmi lam gyi gnas skabs de na yang shes pa snga ma'i rjes su dpag pa brgyud de skye ba'i chos
[\[49a.5\]]nyid ci 'dra bar 'bras bu'i rtags ni rgyu la 'khrul pa med pa'i phyir gnyid ma sad pa'i sems la yang mi slu ba don byed par snang bar skye ba'i mtshan nyid can de lta bu yod pa kho na yin la/_tha snyad kyang dus kyis chod pa'i rnam pa can rjes su dpag pas mi slu ba'i mtshan nyid yod pa
[\[49a.6\]]kho na yin pas cis kyang mi bzung ngo zhes zer ro/_/phyi'i don du smra ba de ltar bcom yang sran mi 'dor zhing /_yang gzhan gyi sems su dpag pa ni zhes bya ba la sogs pa smos te/_gal te gzhan gyi sems rjes su dpag pas de'i rang gi ngo bo mi 'dzin yang mi slu ba'i phyir tshad ma
[\[49a.7\]]nyid yin na yin pa la ni rag na/_gang dag gis gzhan gyi sems mngon sum du shes pa de rnams kyi go ji ltar/_gal te re zhig gzhan gyi sems kyi rang gi ngo bo mi 'dzin yang mi shes na ni de'i tshe mngon sum 'di'i gzung ba gzhan don yin par 'gyur ro/_/'on te mi shes na ni de'i tshe rnal
[\[49b\]]
[\[49b.1\]]'byor ba de dag ji ltar mngon sum du shes pa yin par 'dod do/_/gtan tshigs su bsdu bar ji ltar na mngon sum zhes bya ba la sogs pa smos te/_mngon sum ni don gyis rang gi ngo bo 'dzin par byed pa yin par 'dod do/_/gal te don gyis rang gi ngo bo mi 'dzin na ni mngon sum de ci 'dra ba zhig yin/_
[\[49b.2\]]don gyis rang gi ngo bo mi 'dzin na tshad ma nyid yin pa gsal ba'i phyir/_'on te mi 'dzin na ji ltar tshad ma yin zhes bya ba smos te/_'di'i tshad ma nyid ni rang gi ngo bo 'dzin pa'i rgyu can yin no snyam pa ni phyogs snga ma'i dogs pa yin no/_/grub pa'i mtha' smra bas/_gnas ma gyur pa'i phyir rnal 'byor pa
[\[49b.3\]]gzung ba dang /_'dzin pa'i rnam par rtog pa ma spangs pa rnams kyis gzhan gyi sems shes pa'i yang zhes bya ba la sogs pa smos te/_rnal 'byor pa gang dag la gzung ba dang 'dzin pa'i rnam par rtog pa ma spangs pa yod pa de dag la de skad ces bya'o/_/de dag gis gzhan gyi sems shes pa
[\[49b.4\]]gang yin pa de ni tha snyad la mi slu ba nyid kyis dper na bdag cag la sogs pa dang 'brel pa'i gzugs la sogs pa mthong ba bzhin du tshad ma nyid yin gyi/_/rang gi ngo bo 'dzin pa'i phyir ni ma yin no/_/gzung ba dang 'dzin pa'i rnam par rtog pa ma spangs pa'i rgyu gnas ma gyur pa'i phyir zhes bya ba
[\[49b.5\]]smos te/_'di ltar de dag gis kun gzhi rnam par shes pa'i mtshan nyid ma gyur to/_/de gyur pa ni gzung ba dang 'dzin par rnam par rtog pa'i bag chags spangs pa yin no/_/gal te gzhan gyi sems shes pa rang gi ngo bo 'dzin pa ma yin no/_/'o na de ji ltar rnam pa gsal ba can yin zhe na/_
[\[49b.6\]]rnal 'byor gyi dbang gis ni zhes bya ba la sogs pa smos te/_bsgoms pa'i stobs kyis ni rnal 'byor pa rnams la gzhan gyi sems shes pa gzhan gyi sems kyi rnam pa'i bye brag gsal bar rjes su byed pa 'byung bar 'gyur te/_dper na las kyi stobs dang /_lha la sogs pa'i byin gyi rlabs
[\[49b.7\]]kyi stobs kyis rmi lam bden pa mthong ba rnams la shes pa don gyis rnam pa gsal ba can 'byung ba de lta bu'o/_/de la 'di snyam du 'o na ni bsgoms pa'i stobs kho nas rnal 'byor pa rnams kyis gzhan gyi sems shes pa des/_sems kyi rang gi ngo bo ci ste mi 'dzin snyam du sems na/_
[\[50a\]]
[\[50a.1\]]de'i phyir de dag la yang gzhan gyi sems shes pa'i yul can nyid kyis zhes bya ba la sogs pa smos te/_de bsgoms pa'i stobs las skye yang gzhan gyi sems kyi rang gi ngo bo yul du byed par nus pa ni ma yin te/_rnal 'byor pa de lta bu rnams kyis gzung pa dang 'dzin
[\[50a.2\]]pa'i rnam par rtog pa ma spangs pa'i phyir ro/_/gal te rnal 'byor pa rnams kyis gzhan gyi sems kyi rang gi ngo bo mi shes na/_ji ltar gzhan gyi sems shes pa zhes bya bar nges par 'dzin par 'gyur zhe na/_de'i phyir/_de dag kyang rang gi sems snang ba zhes bya ba la sogs pa smos
[\[50a.3\]]te/_rnal 'byor pa rnams kyang rang gi sems dang snang ba gzhan gyi sems dang rnam pa mtshungs pa kho na las gzhan gyi sems shes pa zhes bya bar nges par bzung nas tha snyad 'dogs so/_/gal te rang gi ngo bo 'dzin pa ma yin pa 'o na ji ltar na mngon sum yin/_ji ltar na tshad ma nyid yin
[\[50a.4\]]zhe na/_de'i phyir mngon sum de ni de'i rnam pa'i rjes su byed pa zhes bya ba la sogs pa smos te/_gang gi phyir gzhan gyi sems kyi rnam pa gsal bar rjes su byed pa de'i phyir mngon sum yin par 'dod la/_gang gi phyir mi slu ba de'i phyir tshad ma yin par 'dod do/_/'o na de bzhin
[\[50a.5\]]gshegs pa gzung ba dang 'dzin pa'i rnam par rtog pa spangs pa rnams kyis gzhan gyi sems mkhyen pa gang yin pa de/_ci gzhan gyi sems kyi rang gi ngo bo yul du mdzad dam/_'on te mi mdzad gal te mdzad na ni de'i don yang don gzhan yin no zhes bya bar 'gyur ro/_/'on te
[\[50a.6\]]mi mdzad na ni de'i tshe bcom ldan 'das kyis mkhyen pa yang don ji lta ba bzhin ma yin par 'gyur ro zhe na/_de'i phyir/_bcom ldan 'das rnams kyi don du don thams cad thugs su chud pa ni bsam gyis mi khyab ste zhes bya ba smos te/_rnal 'byor pa rnams kyi gtso bo de bzhin gshegs
[\[50a.7\]]pa rnams kyi sangs rgyas kyi yul ni bsam gyis mi khyab ste/_de dag gis ni gzhan gyi sems mkhyen pa bsam gyis mi khyab pa 'ba' zhig tu ma zad kyi/_khyad par med par don thams cad rnam pa thams cad du mkhyen pa yang bsam gyis mi khyab po/_/ci'i phyir zhe na/_gnas
[\[50b\]]
[\[50b.1\]]skabs de ni rnam pa thams cad du shes pa dang brjod pa'i yul las 'das pa'i phyir ro zhes bya ba smos te/_de bzhin gshegs pa'i mkhyen pa las gzhan pa'i shes pas nges par gzung bar mi nus pa'i phyir shes pa'i yul las 'das pa yin no/_/de nyid kyi phyir rang gi ngo bo ji lta ba bzhin du ma
[\[50b.2\]]rtogs pas brjod pa'i yul las 'das pa yin no/_/yang de bzhin gshegs pa rnams kyis don thams cad mkhyen pa ni rnam pa gnyis te/_me long lta bu'i ye shes kyis chos thams cad kyi ngo bo nyid de bzhin nyid mkhyen pa dang /_so sor rtog pa'i ye shes kyis dngos po thams cad du mkhyen
[\[50b.3\]]pa'o/_/de la me long lta bu'i ye shes gzung ba dang 'dzin pa'i rnam par rtog pa dang yang dag par bral ba chos thams cad kyi ngo bo nyid de bzhin nyid rig pas don thams cad mkhyen pa don dam par thams cad mkhyen pa ni yin te/_'jig rten las 'das pa'i ye shes kyi ngo bo yin pa'i phyir ro/_/
[\[50b.4\]]so sor rtog pa'i ye shes 'jig rten las 'das pa'i ye shes kyi rjes las thob pa gzung ba dang 'dzin pa'i rnam par rtog pa dang ldan pas dngos po phra ba dang /_bsgribs pa dang /_bskal pa thams cad rnam pa thams cad du mkhyen pa ni 'jig rten pa'i rnam pa thams cad mkhyen pa yin
[\[50b.5\]]te 'jig rten las 'das pa'i ye shes kyi rjes las thob pa 'jig rten pa'i ye shes kyi ngo bo yin pa'i phyir ro/_/de'i phyir so sor rtog pa'i ye shes la don thams cad mkhyen pa'i tshul mi 'gal lo/_/de la gzung ba dang 'dzin par rnam par rtog pa yod par khas blangs pas phyin ci log
[\[50b.6\]]pa yang ma yin te/_de phyin ci ma log pa nyid du gzigs pa'i phyir ro/_/mnyam pa nyid kyi ye shes ni rten cing 'brel par 'byung ba'i dngos po tsam gyi yul can yin pa'i phyir ro/_/me long lta bu'i ye shes la dmigs pa yin no/_/bya ba sgrub pa'i ye shes ni rang dang spyi'i mtshan nyid kyi
[\[50b.7\]]yul can yin no/_/de ltar na de bzhin gshegs pa ni ye shes bzhi'i rang bzhin yin la/_de la me long lta bu'i ye shes ni 'jig rten las 'das pa yin no/_/de'i rjes las thob pa gzhan dag ni 'jig rten pa yin no/_/de lta bas na bcom ldan 'das kyis don thams cad
[\[51a\]]
[\[51a.1\]]mkhyen pa ni ye shes bzhi po 'di dag la ci rigs par sbyar bar bya'o/_/bdag gis rgyud gzhan grub pa ni/_/yi ge rnam phye nas bshad pa'i/_/dge ba rnyed pa gang yin des/_/'gro bas grub pa thob gyur cig/_rgyud gzhan yang dag grub pa yi/_/'grel bshad
[\[51a.2\]]tshig tsam rnam 'grel pa/_/sangs rgyas nyid ni 'dod pa yi/_/dul ba'i lhas ni byas pa yin/_/rgyud gzhan grub pa'i 'grel bshad slob dpon dul ba'i lhas mdzad pa rdzogs so//_//rgya gar gyi mkhan po shi shud+d+ha siM ha dang /_zhu chen gyi lo tsA ba dpal brtsegs rak+Shi tas bsgyur cing zhus te
[\[51a.3\]]gtan la phab pa'o//[ {D4239}]@##/_/rgya gar skad du/_bA da n+ya ya br-it+ti bi pany+dzi tAr+tha nA ma/_bod skad du/_rtsod pa'i rigs pa'i 'grel pa don rnam par 'byed pa zhes bya ba/_'jam dpal gzhon nur gyur pa la phyag 'tshal lo/_/sna tshogs yon tan dam pa
[\[51a.4\]]rin chen phung po'i 'od kyis rtag tu mun pa bcom gyur cing /_/gang zhig rnam pa sna tshogs sems can 'dod pa'i 'bras bu thob pa'i don du brtson gyur pa/_/ma lus 'gro ba phan pa skyed par dgyes pa 'jam dpal de la gus par phyag 'tshal nas/_/rtsod pa'i rigs pa rnam par 'byed pa dri ma
[\[51a.5\]]dang bral mdor bsdus pa 'di brtsam par bya/_/gang dgos pa dang bral ba de rtog pas sngon du byed pa rnams kyis brtsam par bya ba ma yin te/_dper na bya rog gi so rnam par nges byed la sogs pa bzhin/_rab tu byed pa 'di yang dgos pa med pa'o zhes dogs par byed pa'i dogs pa de
[\[51a.6\]]yongs su spang bar bzhed pas dgos pa bstan pa'i ched du rigs pa smra ba rnams kyang zhes pa la sogs pa'i ngag nye bar bkod do/_/yang ji ltar ngag 'dis dgos pa nye bar bstan zhe na/_'di ni re zhig gzhag go/_/don rnam par bshad par bya ste/_rigs pa ni tshul gsum pa'i
[\[51a.7\]]rtags kyi mtshan nyid rigs pa ste/_'dod pa'i don grub pa 'dis 'dren cing thob par bya'o zhes byas so/_/de nyid kyi phyir rtags rnam par gsum kho na zhes bya ba la sogs pa tshul gsum pa kho na'i rtags bar ma chad par 'chad par 'gyur ro/_/de rjod par byed pa'i tshig go zhes gzhan
[\[51b\]]
[\[51b.1\]]rnams so/_/de smra ba'i ngang tshul 'di yin pa de la de skad du bshad do/_/de yang tshar gcod par byed de pham par byed do zhes pa'i don to/_/tshar gcod pa ni rigs pa smra ba'i phan pa'i skabs nyid kho na yin pa'i phyir ro/_/rigs pa smra ba ni tshar gcad pa'i 'os ma yin pas/_tshar
[\[51b.2\]]gcod par byed pa 'di srid par 'os pa ma yin mod/_gzhan mkhas pa la phrag dog pa'i blo can gyis de yang pham par 'gyur ba mi srid do zhes bya ba'o/_/kyang gi sgra ni bsdu ba'i don nam khyad par bsdu ba'i don to/_/gang rnams la tshar gcod pa yin zhe na/_rtsod pa dag la zhes bya ba
[\[51b.3\]]smos so/_/sgrub pa dang sun 'byin pa yang dag par brjod pa rnams la rnam par dpyod pa zhes bya ba'i don to/_/la la las rgol pa dag la zhes 'don to/_/de la 'gal ba brjod pa'i rgol ba de rnams la yin no zhes bshad par bya'o/_/ji ltar 'gal ba yin zhe na/_sgrub pa dang
[\[51b.4\]]sun 'byin pa yang dag par brjod pa rnams la dpyad nas de dang 'gal ba'i don bsgrub pa la 'jug pa'i phyir ro/_/rigs pa smra ba rnams la yang yang dag pa ma yin pa ma grub pa la sogs pa gtan tshigs kyi skyon gyis ji ltar sun 'byin pa yin zhe na yang dag pa ma yin pa'i rnam
[\[51b.5\]]par gzhag pa zhes bya ba smos te/_'dir yang dag pa ma yin pa ni dam pa ma yin pa'i rnam par gzhag pa 'am mi bden pa'i rnam par gzhag pa ste/_yang dag pa la smod pa'i phyir ro/_/de yang 'bras bu'i ltag chod yang dag pa ma yin pa tshar gcod pa'i mtshan nyid do/_/de'i rnam
[\[51b.6\]]par gzhag pa ni sbyor ba yin no zhes bya bar sbyar ro/_/ngo tsha med pa de skad du ci ste brjod ce na/_g.yo rgyu can zhes pa bya smos te sgrin po sgyur can te/_gzhan gyi phun sum tshogs pa la phrag dog pa zhes bya ba'i don to/_/gang gi phyir de de ltar tshar gcod pa de'i phyir de sun dbyung ba'i don
[\[51b.7\]]du yin no/_/sgyu can rnams sam yang dag pa ma yin pa'i rnam par gzhag pa de rnams sam/_de tshar gcod pa 'am/_yang na gsum char sun 'byin pa ni de dgag pa'i phyir ro/_/rgyu mtshan des rab tu byed pa 'di brtsams so/_/yang na de'i don du zhes bya bar sbyar ro/_/de sun
[\[52a\]]
[\[52a.1\]]dbyung ba byas nas yang dag pa'i spyod pa la 'jug pa yin te/_de sngon du song ba thams cad skyes bu'i don yin no zhes bya bar dgongs so/_/nang gi rjes su 'brangs nas rab tu byed pa 'di zhes yul nye bar brjod do/_/nang gi de kho na nyid du yongs su rdzogs pa'i phyir ro/_/
[\[52a.2\]]de lta ma yin na nang yongs su ma rdzogs pas yul nye bar mi 'gyur la sgra sbyar bar yang mi 'gyur ro/_/brtsams so zhes bya ba ji ltar da ltar gyi dus su ston zhe na/_da ltar dang nye bar yang da ltar bzhin du bshad pa yin no/_/'brel pa yang brjod par bya ba yin gyi de lta ma yin na
[\[52a.3\]]byis pa dang smyon pa'i tshig bzhin du rtog pa sngon du gtong bas gzung bar mi bya bar 'gyur ro zhe na/_bden te/_dgos pa'i nang du 'dus pa'i phyir longs shig tu ma brjod do/_/de ltar na de sun dbyung ba'i don du 'di brtsams so/_/des na de'i dgos pa ni rab tu byed pa 'di'i bsgrub par
[\[52a.4\]]bya ba yin la/_dgos pa dang rab tu byed pa de yang bsgrub par bya ba dang sgrub par byed pa'i mtshan nyid yin pas 'brel pa shugs la bstan to/_/gzhan pa'i de ma thag pa la sogs pa'i mtshan nyid kyi 'brel pa gang yin pa de ni brjod par mi bya ste/_bya ba yang rab tu byed pa'i yan
[\[52a.5\]]lag ma yin pa'i phyir ro/_/'di ltar de rnams yod kyang dgos pa med na rab tu byed pa mi rtsom pa 'am/_de med kyang dgos pa yod na brtson par 'gyur ba kho na yin no/_/de'i phyir rab tu byed pa'i rtsom pa'i dgongs pa'i rjes su 'gro ba dang ldog par brjod pas rtog pa dang ldan pas
[\[52a.6\]]dgos pa brjod par bya'o/_/de ltar bstan pas 'brel pa bstan pa kho na yin no snyam du bsams pa yin no/_/rtog pa dang ldan pa rnams rab tu byed pa'i lus ma brjod par 'jug par mi 'gyur ba de bas na dgos pa bzhin du 'jug pa'i yan lag yin pa'i phyir rab tu byed
[\[52a.7\]]pa'i lus kyang brjod par bya ba yin no zhe na/_de lta yin yang dgos pa'i ngag gis bstan zin pa'i phyir 'brel pa bzhin du de yang logs shig tu brjod par mi rigs so/_/gang gi phyir de sun dbyung ba'i don du 'di brtsams so zhes bya bas bshad zin pa de'i phyir de sun dbyung ba
[\[52b\]]
[\[52b.1\]]nyid du lus yin no zhes bya bar 'gyur ro/_/gang gi tshe de sun dbyung ba'i don du 'di brtsams so zhes bya bas snga ma'i gtan tshigs ma grub pa yin no/_/'gog pa'i tshad ma gzhan gnyis kyang 'dis bstan pa yin no/_/rab tu byed pa 'di ni rtog pa dang ldan pa'i nus pas
[\[52b.2\]]brtsam par bya 'am gzung bar bya ste/_de dgos pa dang ldan pa'i phyir dang /_'brel pa dang ldan pa'i phyir bstan bcos gzhan bzhin no zhes bya ba ni rang bzhin gyi gtan tshigs so/_/de ltar dgos pa brjod pa yin no/_/rab tu byed pa ma lus pa'i don bsdus pa'i tshigs
[\[52b.3\]]su bcad pa bshad pa/_sgrub byed yan lag mi brjod cing /_/zhes bya ba la sogs pa'o/_/sgrub byed yan lag mi brjod pa dang /_skyon mi brjod pa gnyis po ni rgol ba dang phyir rgol ba dag gi ji lta ba'i rim gyis tshar gcod pa'i gnas su 'gyur te/_pham pa'i gnas yin no/_/
[\[52b.4\]]gzhan zhes bya ba ni gnyis po de dag las gzhan pa rkang mig gis brtags pa'i dam bca' ba yod pa sgrub byed brjod pa tshar gcad pa'i gnas yin pas mi rigs phyir zhes bshad do/_/mi 'dod pa ni tshar gcad pa'i gnas su mi 'dod do zhes sbyar ro/_/re zhig 'di ni bsdus
[\[52b.5\]]pa'i tshigs su bcad pa yin no/_/'dod pa'i zhes bya ba la sogs pa ni rnam par dbye ba brtsam pa yin te/_'dod pa'i don ni sgra rtag pa la sogs pa bsgrub par bya bar 'dod pa de sgrub pa ste/_rtogs par byed pa ni sgrub par byed pa'o/_/des na sgrub par byed pa'i sgra 'dis
[\[52b.6\]]'di yod pa bsgrub par bya ba bshad pa 'dir 'dod pa yin gyi sgrub par byed pa zhes bya bar bshad pa rgyu ni ma yin no/_/de'i phyir sgrub par byed pa ni 'dod pa'i don sgrub pa'i mtshan nyid kyi yan lag go/_/de gang yin zhe na/_bshad pa sgrub par byed pa ste/_skyed par byed pa'o/_/
[\[52b.7\]]yan lag gi sgra brjod pa 'dis yan lag gi sgra 'di ni 'dir rgyu'i rnam grangs yin gyi cha shas ni ma yin no zhes bya ba'i don to/_/de yang 'dir sgrub par byed pa'i yan lag gis ni tshul gsum pa'i rtags bstan to/_/sgrub par byed pa'i yan lag brjod pa ni tshul gsum pa'i
[\[53a\]]
[\[53a.1\]]rtags nges pa 'chad pa yin no/_/de'i sgrub bar byed pa'i yan lag mi brjod cing ma smras pa gang yin pa de ni sgrub pa'i yan lag mi brjod pa'o/_/de ni 'di skad ston pa yin te/_sgrub pa'i yan lag ma yin pa ni phyogs dang nye bar sbyar ba la sogs pa'i tshig ste/_
[\[53a.2\]]sgrub pa'i yan lag ma brjod pas de ltar mi rtogs so zhes 'dir bstan to/_/de lta na sgrub par byed pa'i yan lag ma brjod pa ni sgrub par byed pa'i yan lag brjod pa med pa ste/_rgol pa tshar gcad pa'i gnas yin no/_/des ni tshigs su bcad pa de'i snga ma'i cha bshad pa yin no/_/
[\[53a.3\]]sgrub par byed pa'i yan lag ma brjod pa ji ltar tshar gcad pa'i gnas su 'gyur zhe na/_de khas len pa zhes bya ba smos te/_'dod pa de bsgrub par bya ba khas blangs pa ste/_'di bdag gis bsgrub po zhes dam bcas nas so/_/spobs pa med pas byed par 'gyur bas mi smra bar 'dug
[\[53a.4\]]par gyur pa'i phyir te/_spobs pa med pa ni 'dir sngar rtogs pa'i don brjed pa dang 'jigs pa nyid gzung ngo /_/'dis ni sgrub par byed pa'i yan lag ye ma brjod pa gsungs so/_/brjod pa na yang gal te nus pa med na de'i tshe brjod kyang ma brjod pa kho na ste/_rang gi bya ba mi byed pa'i phyir
[\[53a.5\]]ro zhes dgongs nas gsungs pa/_sgrub byed kyi yan lag bsgrubs pa med pa'i phyir ro zhes pa ste/_de khas blangs nas zhes 'jug go/_/'am gyi sgra ni snga ma la ltos pas rnam par brtag pa'i don to/_/sgrub byed kyi yan lag bsgrubs pa med pa ni tshul gsum rnams la nges pa
[\[53a.6\]]med par bstan pa'o/_/de'i phyir mi smra bar gyur pa las ngad bsgrubs pa med pa las kyang sgrub par byed pa'i yan lag mi brjod pa'o/_/de las kyang dam bcas pa'i don mi byed par phyir rgol ba tshar gcad pa'i gnas so zhes dkyus dang dang sbrel lo/_/'ga' zhig tu rgol ba zhes
[\[53a.7\]]klog ste/_der ni de sgras mi brjod ces pa dkyus ma dang sprel lo/_/yang gang gis de las bzlog pas bsgrubs pa med pa las dam bcas pa'i don mi byed pa'i phyir rgol ba tshar gcad pa'i gnas nyid do zhes pa sgrub byed kyi yan lag bsgrub par ji ltar 'gyur/_gang gi tshe yin/_ci'i
[\[53b\]]
[\[53b.1\]]ngo bo las yin zhes pa 'di'i lan gdab par bzhed pas/_rnam pa gsum kho na zhes pa la sogs pas dang po'i gnas skabs mdzad de/_rtags rnam pa gsum kho na yan lag ste rgyu'o/_/ci'i phyir zhe na/_sgrub pa'i ste/_'thad pa'i ngo bo can gyi'o/_/ci sgrub pa'i zhe na/_gsungs
[\[53b.2\]]pa/_mngon sum ma yin pa ste lkog tu gyur pa'i ste/_rjes su dpag byar gyur pa'i dngos po'i'o zhes pa ji srid pa'o/_/rnam pa gsum kho na zhes bzhi la sogs pa rnam par gcod pa'i nges par gzung bar gsungs so/_/nges pa 'di ni ji ltar zhe na/_gang gi phyir/_sgrub pa dang
[\[53b.3\]]dgag pa'i ngo bo nyid kyis bsgrub par bya ba rnam pa gnyis su rnam par gzhag la/_sgrub pa'i ngo bo yang rang bzhin gyi ngo bo dang rgyu'i ngo bor 'gyur te/_de la gtan tshigs 'brel pa ldan pa'i phyir ro/_/don gzhan 'bras bu ma yin pa yod par gyur pa na gzhan yod par 'gyur ba ni
[\[53b.4\]]rigs pa ma yin te/_snam bu yod par gyur pa na rnga mo bzhin no/_/don gzhan rgyu ma yin pa ldog pa na 'bras bu ma yin pa gzhan ldog pa yang rigs pa dang ldan pa ma yin te/_rnga mo ldog pa na snam bu bzhin no/_/rjes su 'gro ba dang ldog pa ma tshang ba ni go bar byed pa nyid du rigs pa
[\[53b.5\]]yang ma yin te/_snam bu yang rnga mo'i go bar byed pa nyid du thal ba'i phyir ro/_/rang bzhin du gyur pa'i sgra ni rang bzhin gyi gtan tshigs kyis bsgrub par bya ba dang /_rgyur gyur pa ni 'bras bu'i gtan tshigs las khas blang bar bya'o/_/dgag pa ni dmigs pa'i rig byar gyur pa'i mi
[\[53b.6\]]dmigs pas ji lta bar bsgrub par bya'i gzhan gyis ma yin no zhes de bzhin du rgyas par phyis bshad par bya ste/_de ni 'dir mdor bsdus pa'i don yin pa'i phyir ro/_/yul la ltos nas yul can rtags rnam par gzhag par bya ste/_yul can yang dgag pa 'am sgrub pa
[\[53b.7\]]zhig tu 'gyur na/_sgrub pa yang don gzhan pa 'am don gzhan ma yin ba sgrub pa zhig yin/_don gzhan sgrub pa yang rgyu 'am/_'bras bu 'am/_gnyi ga ma yin pa zhig bsgrub par bya/_'bras bu brjod pa yang rgyu'i spyi sprin la sogs pa ldog pa'i dngos po tsam gyis rtags su
[\[54a\]]
[\[54a.1\]]brjod pa 'am/_rgyu'i bye brag sprin la sogs pa nus pa thogs pa med pa gang yin pa zhig yin/_dgag pa yang dgag par mngon par 'dod pa'i dngos po med pa'i mi dmigs pa'am dmigs par bstan pa zhig yin/_mi dmigs pa de yang dmigs
[\[54a.2\]]pa log pa tsam gyis mtshan nyid du 'gyur ram/_de dang rung bar mtshungs pa'i gnas skabs kyi don 'ba' zhig dmigs pas sgrub par byed par brtag_/de la gdon mi za bar 'brug sgra la sogs pa'i chos dang ldan pa'i sprin gyi rgyu tsam las kyang 'bras bu char pa la
[\[54a.3\]]sogs pa dang ldan pa ma yin te/_bar du gcod pa srid pas 'khrul pa'i phyir ro/_/de'i phyir rgyu tsam go bar byed pa ma yin no/_/rgyu'i khyad par yang nus pa thogs pa med pas brjod pa la rjes su dpag par bya ba shes pa'i snga rol du 'bras bu 'byung bas dbang po'i shes pa'i
[\[54a.4\]]gzung bar bya bar 'gyur bas de yang rtags ma yin no/_/'bras bu rgyu'i rtags su ni rigs te/_de med na mi 'byung bas de las mi 'da' ste/_rgyu dang ldan pa las 'das par 'gyur ba'i phyir ro/_/gnyi ga ma yin pa yang 'brel pa med pas go bar byed pa ma yin te/_ha cang
[\[54a.5\]]thal bar 'gyur ba'i phyir ro/_/don gzhan ma yin pa ni 'khrul pa med pa'i go bar byed pa yin no zhes bya bar rigs so/_/dgag pa yang dmigs pas ni mi rigs te/_'gal ba'i phyir ro/_/ji ltar dmigs pas med pa la nye bar 'gyur/_de'i shes pa log pa
[\[54a.6\]]tsam ni 'khrul par 'gyur ro/_/shes pa gcig pa tshogs pa 'ba' zhig mthong bas med pa'i tha snyad du bya bar rigs te/_gal te yod na dmigs par 'gyur ba kho nar 'gyur ba'i phyir ro/_/tshad ma yang gang 'thad pa med pa'i yul la de'i yul can 'thad pa ma yin te/_
[\[54a.7\]]rta'i rwa bzhin no/_/gzhan gyis brtags pa'i rang bzhin la sogs pa las gzhan ldan pa la sogs pa yang 'thad pa med pa'i yul du bshad pas zhes bya ba ni khyab par byed pa mi dmigs pa'o/_/chos mi mthun pa'i dpe ni sngon po la sogs pa'i shes pa dang 'bras bu'i
[\[54b\]]
[\[54b.1\]]rtags la sogs pa nyid do/_/sgra don gyi rgyu mtshan can du 'thad pa yin no zhes bya ba ni gnod par byed pa'o/_/de ltar cis grub ce na/_'di dag go bar byed pa ma yin pa'i phyir ro/_/'di ltar yul can nyid dang go bar byed pa dang /_gsal bar byed pa ni rnam grangs yin no/_/
[\[54b.2\]]de'i phyir bsgrub par bya ba rnam pa gsum yin pas de'i go bar byed pa'i gtan tshigs kyang rnam pa gsum kho na yin no zhes bya bar gnas so/_/rnam pa gsum gang yin zhe na/_rang bzhin zhes bya ba la sogs pa smos so/_/ngang gi sgras ni rang bzhin dang /_'bras bu la
[\[54b.3\]]ltos nas bsdu ba yin te/_'di dag gis mngon par 'dod pa'i gtan tshigs bstan to zhes bya ba'i don to/_/rang bzhin dang 'bras bu mi dmigs pa'i dbye ba rnam pa gsum ni mngon sum ma yin pa'i sgrub pa'i yan lag yin gyi/_rgyu dang 'bras bu dang 'du ba dang 'gal ba la
[\[54b.4\]]sogs pa'i dbye ba bstan pa'i don du ni ma yin no/_/'o na dmigs pa'i rig byar gyur pa las mi dmigs par bshad pa gang yin zhe na/_de nyid mngon sum gyi grub pa yin te/_'chad par 'gyur ba'i rigs pas yan lag yin pa'i phyir ro/_/mi dmigs pa tsam ma
[\[54b.5\]]yin na de ji ltar thun mong du bshad ce na/_de ltar spyi'i sgra yin yang 'di sgrub par byed pa'i sgrub pa'i yan lag tu dmigs pa'i rig byar gyur pa'i mi dmigs pa kho na la 'jug go/_/'di ltar spyi'i sgra yang sgra gzhan dang nye ba'i skabs kyis spyi'i yang bye brag la rnam par gnas
[\[54b.6\]]pa yin no/_/gang bye brag gi sgra dang nye ba kho nas bye brag tu gnas pa ni ma yin gyi/_'on kyang skabs dang shugs la sogs pas kyang yin no zhes bshad do/_/ji ltar mi dmigs pa tsam gyis bsgrubs pa yang sgrub pa'i yan lag tu srid pa ma yin no zhes phyis bshad par bya'o/_/
[\[54b.7\]]mngon sum ma yin pa'i gtan tshigs kyi dbang du byas pa yin pas 'di la rtsod pa med do/_/'dir yang rnam pa gsum sgrub pa'i yan lag tu sgrub pas bzlog pa gang sgrub pa ma yin par ji ltar 'gyur zhe na/_de la zhes bya ba sogs pa smos te/_'dir bsgrub par bya ba
[\[55a\]]
[\[55a.1\]]smos pa ni mi rtag pa la sogs pa chos tsam la brjod de/_cha shas la spyi nye bar btags pa'i phyir ro/_/bsgrub par bya ba ni chos dang chos can gyi spyi ma yin te/_khyab pa nyid med par thal bar 'gyur ba'i phyir ro/_/sgra la sogs pa'i chos can gyis khyad
[\[55a.2\]]par du byas pa'i mi rtag pa ni dpe'i chos can la med pa'i phyir ro/_/khyab pa sgrub pa ni rjes su 'gro ba dang ldog pa tshad mas bsgrubs pa 'dis rjes su 'gro ba dang ldog pa nges par rigs pa yin no/_/chos can ni shes par 'dod pa'i bye brag dang ldan ba sgra la sogs pa la yod pa'i
[\[55a.3\]]dngos po bsgrub pa'i phyir ro/_/phyogs kyi chos grub pa'i tshad mas yod pa'i don yang brjod pa yin te/_'dis kyang phyogs kyi chos nges par can bshad pa yin no/_/khyab ba sgrub pa'i chos can la yod par bshad pa ji ltar phyi'i khyab pa thams cad bsdus pa yin snyam pa la/_'dir
[\[55a.4\]]dpe ni/_dper na zhes bya ba la sogs pa smos te/_de thams cad mi rtag pa zhes bya bas don bsdus pa'i khyab pa bstan pa bshad pa yin no/_/don ci yin zhe na/_log par rtog pa bsal ba'i phyir ro/_/'di ltar kha cig phyogs nyid mthun pa'i phyogs la ltos pa'i nang gi khyad
[\[55a.5\]]pa bstan pa yin no snyam du log par rtog pa de yang rigs pa ma yin te/_khyab pa ni dngos po'i stobs las 'ongs pa'i phyir ro/_/sngar bsgrub par bya bas khyab par bsgrub pas phyis chos na la yod par bstan 'di 'dra ba la ci 'dir go rims nges pa yod dam med snyam
[\[55a.6\]]pa'am/_'di la yang zhes bya ba la sogs pa smos te/_gang sgrub pa'i yan lag tu sgrub par 'dod pa kho na yin no/_/yang gi sgra ni nges par bzung ba ste/_ma yin te zhes bya ba dang sbyar ro/_/'di la 'di 'dra ba'i go rims kyi nges pa 'ga' yang yod pa ma yin no zhes bya ba'i don to/_
[\[55a.7\]]ci'i phyir zhe na/_'dod pa'i don sgrub par gnyi ga la bye brag med pa'i phyir ro/_/khyab ba sgrub pa brjod pa sngon du 'gro ba'i chos can la yod pa sgrub pa brjod pa dang /_chos can la yod pa sgrub pa brjod pa sngon du 'gro ba'i khyab pa sgrub pa brjod pa ni bsgrub par bya ba'i don sgrub pa la khyad par
[\[55b\]]
[\[55b.1\]]med ces bya ba'i don to/_/go rims nges pa'i don ci zhig la brten/_bsgrub par bya ba sgrub pa'i don yin na ni chos mthun pa nyid can gyi sbyor ba ji ltar bsgrubs pas gtan tshigs med na mi 'byung bar bstan pa yin gyi/_bsgrub par bya ba ni ma yin no/_/de bzhin du chos mi
[\[55b.2\]]mthun pa'i sbyor bas bsgrub par bya ba med na gtan tshigs med par bstan gyi/_gtan tshigs med pas bsgrub bya med pa ni ma yin no/_/ci'i phyir zhe na/_bsgrub par bya ba dang med na mi 'byung ba bstan pas 'dod pa'i don sgrub pa la ma grub pa dang phyin ci log tu sgrub par ma gyur
[\[55b.3\]]cig snyam du de ltar dgongs pa yin no/_/de skad du gtan tshigs ni mthun pa'i phyogs nyid la yod pa dang bsgrub par bya ba med pa la med pa nyid du bstan par nus kyang bzlog pas ni ma yin zhes bshad do/_/dper na byas pas mi rtag pa 'am/_'jig pa ni 'dir 'bras bu
[\[55b.4\]]yin te/_byas pa'i khyab pa ma bshad du zin na 'brel pa nges pa med pa yin no zhes bya bar 'brel to/_/des na 'di ni go rims mtshungs pa la brten par rigs pa yin no/_/'dir ma byas su zin kyang 'dis kyang 'dod pa'i don grub cing rdzogs pa yin pas go rims nges pa yod pa
[\[55b.5\]]ma yin zhes bya ba legs par bshad pa yin no/_/'dod pa'i don grub par gnyi ga la bye brag med pa'i phyir zhes bya ba de nyid 'dir gang las she na/_bshad pa gang gi phyir chos can la zhes bya ba la sogs pas bsgrub par bya bas khyab pa rab tu bsgrubs nas zhes dang por
[\[55b.6\]]bshad pa yin no/_/de'i khyab pa bsgrub pa yang gang yin zhe na/_'dir yang zhes bya ba la sogs pa smos te/_'dir yang zhes bya ba ni rang bzhin gyi gtan tshigs so/_/'bras bu dang mi dmigs pa la sogs pa'i khyab pa sgrub pa dag phyis bshad par bya'o/_/bsgrub par
[\[55b.7\]]bya ba las bzlog pa la gtan tshigs 'jug pa yod pa ma yin no zhes bya ba lhag ma'o/_/gnod pa can gyi tshad ma ni gang gis bsgrub par bya ba las bzlog pa la 'jug pa'i gtan tshigs la gnod pa yin no/_/de nye bar bstan pa gang yin pa de ni khyab pa sgrub par byed pa yin
[\[56a\]]
[\[56a.1\]]no zhes bya ba'i don to/_/de'i gnod pa can gyi tshad ma bstan pa yang gang yin zhe na/_gal te dngos po yod pa'am/_byas pa thams cad ces bya bas ni sngar bshad pa'i gtan tshigs gnyis po bstan to/_/skad cig ma re re la
[\[56a.2\]]'jig par ma gyur na med pa kho nar 'gyur ba yin no zhes bya bar sbyar ro/_/ci'i phyir zhe na/_skad cig ma ma yin pa'i don ni rim dang cig car gyis don byed pa mi rigs pa'i phyir ro/_/'di ltar skad cig ma ma yin par mngon par 'dod pa'i dngos po ni re zhig rim gyis don
[\[56a.3\]]byed pa rigs pa ma yin te/_'bras bu sgrub par rung ba'i rang bzhin rtag tu yod pa yin pa'i phyir ro/_/de lta ma yin na phyis kyang byed par mi 'gyur te/_snga ma'i rang bzhin las ma 'das pa'i phyir snga ma bzhin no/_/lhan cig byed pas sgrub par byed pa yin no zhe na/_ma yin
[\[56a.4\]]te/_thog ma'i bdag nyid kyi khyad par snga ma'i rang bzhin yongs su ma spangs pas lhan cig byed pa la ltos pa ni mi rigs pa'i phyir ro/_/lhan cig byed pa des dang po'i bdag nyid de tha mar khyad par du 'gyur ro zhe na/_ma yin te/_lhan cig byed pas byas pa'i khyad par ni
[\[56a.5\]]de nyid dam gzhan nyid du mi rigs pa'i phyir ro/_/'di ltar re zhig bdag nyid kyi khyad par 'di ni de'i bdag nyid du mi 'gyur la/_de nyid de las tha mi dad pa'i bdag nyid kyi khyad par bzhin du lhan cig byed pa'i stobs kyis skye bar thal bar 'gyur ba'i phyir ro/_/de ltar
[\[56a.6\]]khas blangs pas kyang skad cig ma yin pa nyid nyams par 'gyur ro/_/tha dad pa nyid du de yod pa ma yin no zhe na 'on kyang de nyid las yin yang /_/bdag nyid kyi khyad par las 'bras bu skye bas de'i gnas skabs 'di byed par mi nus par thal bar 'gyur ba yang dka' ba
[\[56a.7\]]thog tu bab pa yin no/_/'di'i 'brel pa yang ji ltar yin zhes bsam pa'i yul la 'jug par bya ba nyid de/_'dir yang khyad par lhan cig byed pa'i stobs kyis byed pa la ltos pa'i phyogs yin na ni skyon med do/_/nus pa'i rang bzhin yin pa'i phyir ro/_/gtag
[\[56b\]]
[\[56b.1\]]bzangs la sogs pa 'ga' zhig la ltos nas 'bras bu skyed pa yin no zhe na/_de ni ma yin te/_re zhig lhan cig byed pa'i rkyen des khyad par byed nus pa ma yin la/_phan mi 'dogs pa'i dngos po la ltos par rigs pa ma yin te/_ha cang thal bar 'gyur ba'i phyir dang /_de ltar
[\[56b.2\]]thams cad du 'di'i 'bras bu skyed par thal bar 'gyur ba'i phyir ro/_/gtag bzangs la sogs pa de'i rang bzhin byed pa'am byed pa ni de'i rang bzhin yin pa'i phyir ro zhes bya ba la sogs pa gtan tshigs thigs par bshad zin pas bshad par mi bya'o/_/de ltar re zhig rim gyis
[\[56b.3\]]byed par mi rigs so/_/cig car phyi rol gyi don byed pa la 'jug par nus pa'i rang bzhin gyis byin gyis brlab pa'i yul ma yin te/_des na yod pa 'di nyid phyis kyang de'i ngo bo'i 'bras bu skyes pa dang mi 'bras par 'gyur ba'i phyir ro/_/de lta ma yin na skyes ma thag 'jig par
[\[56b.4\]]'gyur ro/_/skad cig ma ma yin pa nyid khas blangs pas cig car skye ba dmigs par mi 'gyur te/_rim pa yod pa mthong ba'i phyir ro/_/des na de ltar skad cig ma ma yin pa'i don 'di ni rim pa 'am cig car 'ga' zhig don byed pa'i cha phra mo tsam yang sgrub par mi nus pa'i phyir yod
[\[56b.5\]]pa ma yin no/_/gal te don byed par mi rigs na ji ltar med par 'gyur zhe na/_don byed par nus pa zhes bya ba la sogs pa smos te/_don byed par nus pa gang yin pa de ni 'dir yod pa'i mtshan nyid yin no zhes sbyar ro/_/de'i phyir don byed par nus pa'i mtshan nyid ni yod pa
[\[56b.6\]]yin la/_/de las ldog pa ni rnam par gcod pa'o/_/phyir zhes bya ba ni gtan tshigs kyi sgra ste de'i phyir zhes bya ba'i don to/_/don byed par nus pa'i mtshan nyid ni nges par bya zhe na/_thams cad ces bya ba la sogs pa smos te/_thams cad la nye bar brjod pa ni bstan te/_
[\[56b.7\]]'di nye bar brjod par byas pa'o/_/de dang bral ba ni med pa'o/_/mtshan nyid de nyid ni brjod du med pa gang yin pa de ni gzhan du bshad do/_/'dir yang phyir zhes bya ba ni gtan tshigs brjod pa thams cad smos pa ni bum pa la sogs pa skad cig ma nyid du mngon par 'dod pa'i
[\[57a\]]
[\[57a.1\]]yul tha dad pa don byed mi nus pa las ldog pa yod pa'i phyir de dag med par rnam par gcod pa yin no/_/don byed nus pa'i mtshan nyid ma yin pa yang yod par rigs so zhe na/_ma yin te/_yod pa mi srid pa'i phyir ro/_/de med pa yang gzhan du bstan zin pas ma
[\[57a.2\]]bshad do/_/yod pa yang yod pa nyid ma yin te/_yod pa dang mi ldan pa'i phyir ro/_/spyi ni spyi dang ldan pa ma yin no zhes bya ba gzhung lugs yin no/_/rang nyid de ma yin pa'i phyir don gyi bdag nyid kyi rang bzhin ni rim pa bzhin gzhan dang ldan par bsgrubs kyang de'i rang bzhin dang
[\[57a.3\]]'gyur ba ma yin no/_/shes pa dang sprin gyi dngos po bzhin du pa la sha'i sa me srog la sogs pa'i ngo bo yin no zhes bya ba ci yang ma yin no/_/nye bar brjod pa'i nus pa thams cad dang bral ba'i mtshan nyid brjod zin pa de yang 'dir nye bar brjod pa smos pa ji ltar yin/_/de nyid brjod
[\[57a.4\]]par mi bya'o zhe na ni 'dir smras pa ni bden na nus pa thams cad dang bral ba la nus pa 'ga' zhig dang 'brel pa'i sgra yang 'jug pa med pa'i tha snyad kyi yul du bstan pa yin no/_/ming don gyi rjes su 'brangs pa bsgrub par bya ba 'di bshad pa yin no zhes bya bar rtogs par bya'o/_/
[\[57a.5\]]gal te bsgrub par bya ba las bzlog pa la gtan tshigs de la gnod pa can gyi tshad ma bstan par ma byas na cir 'gyur zhe na/_bshad pa de lta na bsgrub par bya ba las bzlog pa la gnod pa can gyi tshad ma nye bar bstan pa na ldog pa la the tshom za bar 'gyur ro zhes bya bar sbyar ro/_/
[\[57a.6\]]de gang la the tshom za ba yin zhe na/_de yod pa'am byas pa dang mi rtag ba'i skabs 'di lta bu 'dir yang yin no/_/mi mthun pa'i phyogs la gtan tshigs 'jug pa ma dmigs na/_de ji ltar mi ldog pa yin zhe na/_gtan tshigs 'jug pa ma mthong du zin kyang zhes bya ba smos so/_/gang
[\[57a.7\]]yin zhe na/_bsgrub bya las bzlog pa las zhes bya ba lhag ma'o/_/de ltar na ni bzlog pa ji ltar 'gal ba med pa'i phyir ro zhes bya ba smos te/_sgrub par byed pa'i bsgrub par bya ba'i mi mthun pa'i phyogs dang zhes lhag ma'o/_/'dir dgongs pa ni 'di yin te/_gal te sgrub par
[\[57b\]]
[\[57b.1\]]byed pa dang bsgrub par bya ba las bzlog pa la phan tshun grub pa yin na ni ma mthong ba tsam gyis ldog pa la the tshom mi za bar 'gyur na/_gnod par byed pa'i tshad ma ma bstan par de nyid mi 'grub po/_/gal te 'di'i the tshom las log na de las cir 'gyur zhe na/_bshad pa de
[\[57b.2\]]las bzlog pa la the tshom za ba'i ma nges par 'gyur te/_gtan tshigs ltar na sang ba'o/_/ci'i phyir zhe na/_ldog pa ni bsgrub par bya ba med pa la gtan tshigs med pa'i mtshan nyid la the tshom za ba'i phyir ro/_/mi mthun pa'i phyogs las bzlog pa la the tshom za ba'i gtan
[\[57b.3\]]tshigs ltar snang ba yin no zhes bya ba'i don to/_/ma mthong bas kyang the tshom cis mi ldog ji srid du ma mthong ba des dngos po med pa bsgrub par byed pa yin no zhe na/_ma mthong ba tsam gyis ldog pa ma yin te zhes bya bas smos te/_bsgrub par bya ba med pa'i grub pa'i gtan tshigs
[\[57b.4\]]las 'gyur ro zhes bya ba'i tha tshig go/_/kyang gi sgra ni gang gi phyir gyi don to/_/tsam smos pa ni dmigs pa'i rig byar gyur pa las ma dmigs pa rnams par gcod pa'i don to/_/ci'i phyir zhe na/_yul dang dus dang rang bzhin gyis bskal pas mi gsal ba'i don rnams so/_/
[\[57b.5\]]rgya'i yul dang shing bcu pa dang /_sha za ba la sogs pa ma mthong ba gang yin pa de ni med pa sgrub pa ma yin no/_/gang gis med pa sgrub par byed pa ma yin zhe na/_bskal pa dag gi skabs yin pa'i phyir zhes khong du chud par bya'o/_/'o na don mtha' dag la khyab pa'i shes
[\[57b.6\]]pa phul du byung ba yang dag par mnyes pa'i gzigs pas bskal ba'i don med pa yang sgrub par mdzad na/_de ci'i phyir de skad bshad ce na/_thams cad gzigs pa ma yin pa zhes bya ba smos so/_/'di thams cad gzigs pa'i dang tshul can yin pa de'i phyir dgag pa'i bsdu
[\[57b.7\]]ba yin no/_/ma mthong ba de yang med pa sgrub par byed pa ci'i phyir ma yin zhe na/_tshu rol mthong ba ni skyes bu'o/_/yod du zin kyang bskal pa'i don 'ga' zhig ma mthong ba'i phyir ro/_/'di snyam du sems pa yin te/_thams cad gzigs pa ma yin pa'i mthong bas dngos po ma lus pa
[\[58a\]]
[\[58a.1\]]yod pa khyab pa ni ma yin te/_gang gis de ldog par gyur pa'i don ni shing ldog pa'i sha pa bzhin no/_/tha dad pa'i phyir gang mi ldog na du ba ldog pa bzhin du/_de yang de'i rgyu ma yin te/_de med kyang yod pa'i phyir ro/_/gnod par byed pa'i tshad ma yang zhes
[\[58a.2\]]bya ba la sogs pa la/_'dir kha cig phyogs snga ma dgod pa ni gnod par byed pa'i tshad ma ni ci zhig yin/_gang nye bar bstan pas rtsa ba'i gtan tshigs kyi khyab pa ldog pa yin zhe na/_gnod par byed pa yang zhes bya ba la sogs pa smos te/_de dag ji ltar 'dir khyab pa sgrub pa yin la/_
[\[58a.3\]]bzlog pa la gnod pa can gyi tshad ma bstan pa ni/_gal te yod pa'am byas pa thams cad skad cig ma re re la 'jig par ma gyur na zhes bya ba la sogs pa 'di nyid don bstan zin pas zlos pa'i skyon du mi 'gyur ba de nyid 'dir bsam par bya ste/_gzhan gyi skyon brjod pa ni chog go/_/phyogs
[\[58a.4\]]snga ma ni gzhan yin te/_de lta na gnod pa can gyi tshad ma yod pa yin no zhes bya ba gang yin pa 'di la'ang ji ltar skyon med pa yin zhe na/_bshad pa gnod pa can gyi tshad ma la yang 'jug pa la nus pa med pa yin zhes sbyar ro/_/med pa'i mtshan nyid ci 'dra ba cig ji ltar rab tu 'jug pa
[\[58a.5\]]yin zhe na/_gang gi don la rim pa dang cig car 'brel ba med pa ma yin no zhes bya ba kha bskang ba'o/_/de ni 'ga' zhig gi 'bras bu la nus pa med pa ste/_dper na nam mkha' dang pad+mo bzhin no zhes bya ba'i dpe kha bskang ba'o/_/skad cig ma yin pa yod pa de ni rim dang cig car
[\[58a.6\]]dag gi don byed pa rim pa ma yin pa zhes bya ba de ltar rab tu 'jug pa'i phyir ro/_/de las ci zhig 'byung bar 'gyur zhe na/_bshad pa de'i phyir zhes bya ba ni rgyu'i don to/_/gang gis de la rab tu 'jug pa'i nus pa med pa ni mtshan nyid med pa na 'dren par byed do/_/gang yod pa'am byas pa
[\[58a.7\]]de ni mi rtag pa kho na yin no zhes bya bar 'grub bo/_/de lta na yang ci zhig 'grub par 'gyur zhe na/_'di tsam gyis kyang zhes bya ba smos te/_gnod par byed pa'i tshad ma bstan pa tsam gyis sgrub par byed pa'i chos tsam gyis rjes su 'gro ba yin te zhes bya bar sbyar ro/_/gang yin
[\[58b\]]
[\[58b.1\]]zhe na/_bsgrub par bya ba'i chos kyi zhes bya ba smos te/_'di ni byed pa po drug pa yin no zhes bya bar bstan par bya'o/_/des na rgyu gzhan gyi byed pa la mi ltos par bsgrub par bya ba'i sgrub par byed pa rjes su 'gro bar sgrub par byed pa yin no zhes bya ba dag gi don du gnas pa yin no/_/sgrub
[\[58b.2\]]par phyed pa'i chos can rjes su 'gro ba yin gyi bsgrub par bya ba'i chos ni de ltar bya ba ma yin no/_/'di ltar gtan tshigs ni bsgrub par bya ba kho na la med na mi 'byung ba dang skye ba yin gyi gtan tshigs la la ma yin te/_gtan tshigs go bar byed par mi 'gyur ba'i phyir ro/_/de la yon tan ci zhig 'thob pa yin zhe na/_
[\[58b.3\]]rang bzhin gyi gtan tshigs kyi mtshan nyid 'grub par 'gyur ro/_/de tsam gyis zhes bya bar sbyar ro/_/rang bzhin gyi gtan tshigs kyi mtshan nyid de ni yod pa tsam gyi rjes su 'gro bas rang bzhin gyi gtan tshigs kyi bdag nyid yin no zhes bya'o/_/gal te gnod pa can gyi tshad ma nye
[\[58b.4\]]bar bstan pas gtan tshigs kyi khyab pa grub pa yin no/_/de lta na de ni thug pa med par 'gyur ba yin no snyam pa'i dogs pa bsal ba'i phyir phyogs snga ma bkod pa ni/_'dir yang zhes bya ba la sogs pa smos te/_'dir yang gnod par byed pa'i tshad ma ni khyed ma mthong ba tshad ma yin na/_
[\[58b.5\]]ma mthong ba tsam gyis gtan tshigs kyi ldog pa nges pa ma yin no zhes bya ba ni rgyu 'dis so/_/yang zhes bya ba'i sgra ni rtsa ba'i gtan tshigs 'ba' zhig ma yin no zhes bya ba'o/_/gang yin zhe na/_sngar gyi rtsa ba'i gtan tshigs yang khyab pa med par 'gyur ro zhes bya bar sbyar ro/_/ci'i phyir
[\[58b.6\]]zhe na/_rim dang cig car mi rigs pa nyid la nus pa med pas khyab pa mi 'grub pa'i phyir ro/_/'di ltar gal te mthong ba tsam gyis ldog pa nges pa med pa de lta na rim dang cig car gyis mi rigs par gyur kyang yod pa'i mtshan nyid don byed nus par gyur ba la gal ba ci zhig
[\[58b.7\]]yod snyam pas 'di nyid la gnod par byed pa'i tshad mas khyab pa mi 'grub bo/_/brgya la 'di ma grub kyang 'di'i stobs kyis rtsa ba'i gtan tshigs kyi khyab pa grub par 'gyur ro zhe na/_sngar gyi gtan tshigs la khyab pa med par 'gyur ro zhes kha bskang ba'o/_/'di ltar rang nyid
[\[59a\]]
[\[59a.1\]]tshad ma ma yin yang gnod par byed pa'i tshad mar gyur pa'i tshad ma gzhan du brtag par bya ba mi nus te/_tshad mar thal bar 'gyur ba'i phyir ro/_/gal te de ltar yin pa de lta na gnod par byed pa'i tshad ma 'di la gnod par byed pa'i tshad ma gzhan gyis khyab par
[\[59a.2\]]nges pa yin no zhe na/_'di ltar rang nyid tshad ma ma yin yang de 'di la yang zhes bya ba smos te/_yang zhes bya ba smos pa ni rtsa ba'i gtan tshigs 'ga' zhig yin no zhes bya'o/_/sgrub par byed pa gzhan yang nye bar sbyor na ni thug pa med par 'gyur ro/_/de lta na yang gnod par byed
[\[59a.3\]]pa'i tshad ma gang yin pa des khyab pa sgrub pa'i don du gnod pa can gyi tshad ma brjod do/_/de la yang gnod par byed pa'i tshad ma gzhan gyis khyab pa sgrub pa yin na gang gi phyir de yang rang nyid tshad ma ma yin na cig shos kyi tshad mar byed par nus pa ma yin pas/_de la yang de skad brjod par
[\[59a.4\]]mi nus so/_/de yang gzhan gyis khyab pa grub po zhe na/_gal te de lta na 'di nyid la 'jug na 'dir yang thug pa med pa de bzhin du thal bar 'gyur ro/_/de skad du/_phyogs snga ma brjod nas da ni de bsal ba'i phyir ma yin te/_med pa sgrub par byed pa zhes bya ba la sogs pa smos
[\[59a.5\]]te/_ldog pa sgrub par byed pa nyid kyis zhes bya bas kha ba skad do/_/'di skad ston pa yin te/_thams cad du ma mthong pas 'gog pa ni ma yin te/_ldog pa nges pa ni khyab par byed pa mi dmigs pas bkag pa'i phyir ro/_/'on kyang ma mthong ba tsam gyis yin no zhe na/_bshad
[\[59a.6\]]pa gang dang gang ma mthong bas ldog pa la med par bsgrub pa yin te/_gang gis yin zhe na/_gtan tshigs kyis so/_/gang la zhe na/_bsgrub bya la bzlog pa la'o/_/des na ma mthong ba'i gtan tshigs 'di ni gnod par byed pa'i tshad ma brjod do/_/ci'i phyir zhe na/_'gal
[\[59a.7\]]pa nye bar gzhag pa'i phyir 'di la zhes bya bar sbyar ro/_/'di ltar rim dang cig car mi rigs pa gang yin pa de ni don byed par nus pa yod pa'i mtshan nyid ma yin te/_dper na mo gsham gyi bu la sogs pa bzhin no/_/de lta na skad cig ma ma yin pa rnams kyang rim pa dang cig car
[\[59b\]]
[\[59b.1\]]don byed par mi rigs pa'i phyir ro/_/rim dang rim ma yin pas don byed pa mi 'thad pa'i phyir zhes bya ba ni khyab par byed pa mi dmigs pa'o/_/yod pa'i phyir zhes bya ba'i gtan tshigs dang 'gal ba bsgrub par bya ba las bzlog pa med pa ni gnyen por gnod pa can gyi tshad mar
[\[59b.2\]]brjod pa yin no/_/de bzhin du byas pa'i phyir zhes bya ba la yang ci rigs par sbyar ro/_/ci'i 'gal ba'i gnyen por de 'di'i gnod pa can gyi tshad mar brjod ce na/_de lta na gtan tshigs zhes bya ba smos te/_yod pa la sogs pa'i mtshan nyid do/_/bsgrub par bya ba med pa de
[\[59b.3\]]la yod pa ma grub pa'o/_/gal te de la bsgrub par bya ba nyid med par brjod pa'i gsal bar byas pa'o/_/gang gis she na/_rang dang 'gal bas so/_/rang dang 'gal ba yang med pa la sogs pa yin no zhes bya ba'i don to/_/gang dang ldan pas she na/_tshad ma dang ldan pa ste tshad ma
[\[59b.4\]]dang 'brel bas so/_/ci'i phyir/_de ltar de la med pa 'di sgrub pa yin zhe na/_bshad pa rnam pa gzhan du de la bsgrub par bya ba las bzlog pa la'o/_/gtan tshigs 'dis gnod pa can med par ma grub na/_yod pa yang yin/_rtag pa yang yin no zhes bya ba'i the tshom za ba ni bzlog par
[\[59b.5\]]dka' ba yin no/_/lhag ma'o/_/sdug bsngal gyis bzlog dgos pa'i phyir bzlog par dka' ba yin te/_dgag par dka' ba zhes bya ba'i don to/_/gnod pa can smos pa ni 'dir 'gal ba nye bar gnas pa 'gran zla'i tshad ma gzung bar bya'o/_/gnod pa can gyi tshad ma 'am/_'gran zla'i
[\[59b.6\]]gtan tshigs dang 'gal ba'o/_/'o na ni bsgrub par bya ba las bzlog pa la mi dmigs pas bzlog pa nges pas ldog pa the tshom med par 'gyur na/_rnam pa gzhan du na gnod pa can ma grub na the tshom za ba ni bzlog par dka' ba'o zhes de skad du ci'i phyir brjod pa yin zhes dogs pa la/_
[\[59b.7\]]ma yin te zhes bya ba smos te/_dmigs pa thams cad kyi gnod pa can gyis 'gegs par mi rigs so zhes bya ba kha bskang ba'o/_/gang gi phyir zhe na/_dngos po'i ste yod pa'o/_/bsgrub par bya ba las bzlog pa la gtan tshigs zhes bya ba lhag ma ste/_'di nyid skabs kyis go
[\[60a\]]
[\[60a.1\]]bar bya ba kho na yin no/_/'di skad ston pa yin te/_bsgrub par bya ba med pa la khyab par byed pa mi dmigs pa'i gtan tshigs lhan cig pas gnod pa yin te/_dper nam mthong ba tsam gyis ldog pa ma yin te/_bskal ba dag las thams cad gzigs pa ma yin
[\[60a.2\]]pa'i ma mthong bas med pa sgrub par byed pa ma yin no zhes bya ba la sogs pa sngar bshad pa bzhin no/_/de'i phyir rnam pa gzhan du de la gnod pa tsam gyis tshad ma grub na the tshom za ba ni bzlog par dka'o zhes bya ba legs par bshad pa yin te/_'dis ni sngar bshad pa dran par byed pa
[\[60a.3\]]yin no zhes bya ba'i don dang 'di ldan pa yin no/_/dngos po med pa sgrub pa ni ma mthong ba tsam gyis dgag pa ma yin par bshad zin to/_/ci khyab par 'dis dngos po med pa sgrub par byed pa yin na/_ji snyed pa de snyed kyis ma mthong ba thams cad med par sgrub par byed pa la zhes de la kha cig
[\[60a.4\]]dogs pa la/_de'i dogs pa bzlog pa'i phyir ma yin te zhes bya ba la sogs pa smos so/_/de la yang gi sgra ni zhes bya bar bshad pa yin te/_de ni nges par gzung bar bshad pa'i phyir snga ma bzhin no/_/rim dang rim ma yin pa ni mi rigs pas nus pa med pa la khyab pa gnod pa can
[\[60a.5\]]gyi tshad mas mi 'grub pa ma yin nam/_de rang nyid kyi khyab pa mi 'grub na yod pa gzhan dang yod pa gtan tshigs nyid ji ltar khyab pa sgrub par nus/_gal te tshad ma gzhan gyis de la khyab pa sgrub pa yin no zhe na/_de ltar ni mi grub pas de nyid thug pa med pa'i skyon 'di dang 'brel bar
[\[60a.6\]]'gyur ro zhes pa'i dgos pa thams cad la/_de la zhes bya ba la sogs pa smos te/_de la zhes bya ba'i ngag nye bar bkod pa'i don to/_/nus pa ni gang dngos po'i don to mtshan nyid do/_/de rim dang cig car gyi khyab pa grub pa yin te/_nus pa gang yin pa de la rim dang
[\[60a.7\]]cig car gyi don byed par 'gyur ro zhes bya ba'i rnam pas so/_/de nyid ci'i phyir zhe na bshad pa rnam pa gzhan ni med pa'i phyir ro/_/gang gi phyir rim dang rim ma yin pa las tha dad pa'i rnam pa gzhan ni med pa'i phyir ro/_/de'i phyir gang la yod pa'i mtshan nyid kyi don byed nus pa de la
[\[60b\]]
[\[60b.1\]]rim dang rim ma yin pas nges par don byed par 'gyur ro/_/'o na rim dang rim ma yin pa dag las phung po gzhan med pas de nyid ji ltar 'grub ce na/_rim dang rim ma yin pa phan tshun spangs te gnas pa'i mtshan nyid yin pa'i phyir phung po gsum pa spangs pa yin te/_dngos po
[\[60b.2\]]dang dngos po med pa bzhin no zhes brjod do/_/de ltar khyed la yang yod pa rim dang cig car gyi dngos po kho na yin no zhes bya ba ci'i phyir zhe na/_gzhan du gyur pa gang zhig yin/_gzhan zhig yod do zhe na/_de lta na don med pa'i g.yang sa chen pos don ci zhig yod/_gal te 'di'i ngo bo
[\[60b.3\]]ni 'di yin no zhes bya bar khyod kyis brjod par mi nus so/_/gal te nus pa rim dang rim ma yin par rig pa'i khyab pa grub pa de lta na ci zhig 'grub ce na/_bshad pa de'i phyir nus pa ni rim dang rim ma yin par rigs pas khyab pas/_khyab par byed pa'i chos rim dang rim ma yin
[\[60b.4\]]par rigs pa ma yin pas skad cig ma ma yin par khas blangs pa'i nus pa la gnod pa'i phyir zhes bya ba ni bsal to zhes bya ba'i don to/_/'di ltar rim dang rim ma yin pa'i rigs pa de ni nus pa'i khyab par byed pa yin pas de yang bzlog na gdon mi za bar nus pa spangs pa yin
[\[60b.5\]]no zhe na/_'di ni 'di'i khyab par byed par mi 'gyur ro/_/gang gi phyir de gnod par byed pa yin pa de'i phyir rim dang cig car mi rigs pa la ni khyab par byed pa nus pa med pa byed pa po med pa nyid kyis khyab par bya ba las su bya ba med pa'i khyab pa grub pa'i rgyu'i phyir thug pa med par thal
[\[60b.6\]]bar mi 'gyur ro/_/de lta na rang bzhin gyi gtan tshigs kyi sgrub pa'i brjod pa'i mjug bsdu ba ni/_de lta na zhes bya ba la sogs pa smos te/_de lta na yang gal te bsgrub par bya ba med pa de dang de nyid mi smra ba'i rgol ba pham pa'i gnas yin pa'i phyir/_snga ma'i dam bcas pa
[\[60b.7\]]nyid dang sbyar bar bya'o/_/de la sgrub pa med pa zhes bya ba la sogs pa'o/_/de ci'i phyir zhe na/_brtsams pa'i don rab tu ma bsgrubs pa'i phyir ro/_/nus pa med pa'i sgrub pa rtsom pa ni don sgrub par byed par nus pa ma yin te/_rtsod pa med par thal bar 'gyur ba'i phyir ro/_/'di
[\[61a\]]
[\[61a.1\]]ltar thams cad mkhyen pa'i mkhyen pa sgrub pa ni mngon par 'du byed pa'i khyad par tha dad pa srid pas rab kyi mthar thug par 'gyur te/_shes rab la sogs pa'i yon tan brten pa bzhin du khyad par lan cig byas pa la yang 'gal ba'i rkyen rnam pa 'ga'
[\[61a.2\]]zhig kyang med pa'i phyir dang /_'bad pa ltos pa'i phyir dri ma 'khrud pa bzhin du de la sogs pa rgyu rnams kyis nus pa khyad par gyur pa thob pa yod pa nyid do/_/de nyid gal te shes par bya ba sgrub par mi nus pa kho na shes par byed na khyed dang rgyal dpog pa la sogs pa rtsod pa
[\[61a.3\]]med pa nyid du 'gyur ro/_/'o na ni de nyid srid pa ma yin na gang don dam par gtan tshigs kyi sgrub pa brjod pa 'di yang pham pa'i gnas su rigs par 'gyur ro zhes bya ba'i dgos pa bsdu bar rang nyid dgongs nas/_dngos po la nus pa'i gtan tshigs khas len du zin kyang
[\[61a.4\]]sgrub pa rab tu ma bstan pa'i phyir zhes bya'o/_/de ni 'di snyam du sems te/_gal te don dam par nus pa'i gtan tshigs 'di bstan pa de lta na yang sgrub par nus pa'i yan lag tu sgrub pa la bstan pa de lta na yang sgrub par nus pa'i yan lag tu sgrub pa ma bstan pa 'dis ma
[\[61a.5\]]bsgrubs par brtag par bya ba kho na'o/_/gzhan gyi don gyi rjes su dpag pa'i skyon dang yon tan brjod pa med pa'i don la ma yin te/_de lta na tshig smra ba don ji lta ba bzhin du me brjod pa dmigs su med pa'i phyir ro/_/de nyid kyi phyir gang la skyon dang yon tan rjod par byed pa
[\[61a.6\]]de yang tshig gi sgo nas yin no/_/de ni 'di ltar khas blang bar bya ste/_de lta ma yin na sgra mi rtag go zhes bya ba dam bca' ba brjod pa de tsam zhig 'dir brjod par bya'o/_/de lta na don brjod pa kho na 'dod pa'i don grub par 'gyur ro/_/de ltar rang bzhin gyi gtan tshigs kyis
[\[61a.7\]]sgrub par byed pa'i yan lag gi sgrub pa bstan nas/_da ni 'bras bu'i gtan tshigs bshad pa ni/_'bras bu'i gtan tshigs kyang zhes bya ba la sogs pa'o/_/de yang ji lta bu zhe na/_bshad pa 'bras bu'i rtags ni du ba la sogs pa'i ming can gang yin pas rgyu sreg pa la sogs
[\[61b\]]
[\[61b.1\]]pa'i sgrub par byed pa gzung bar bya'o/_/du ba la sogs pa des bsregs pa la sogs pa lhan cig byed pa'i 'bras bu rgyu sgrub pa yin no/_/rtags dang rtags can dag rgyu dang 'bras bu'i dngos po nyid gang yin pa de nyid 'bras bu'i gtan tshigs kyi sgrub par byed pa'i yan lag sgrub pa'i
[\[61b.2\]]don yin no/_/gang gis rgyu dang 'bras bu'i dngos po de sgrub par byed pa yin no zhe na/_dngos po dang dngos po med pa dag sgrub par byed pa'i chad ma dag ces bya ba smos te/_dngos po dang dngos po med pa dang rgyu dang 'bras bu dag go/_/yod pa dang med pa 'di dag tshad mas rab tu bsgrubs pa
[\[61b.3\]]yin no zhes bya ba bstan pa'i go rims so/_/sgrub par byed pa'i sgra ni rgyu dang sgrub par byed pa'o/_/dngos po dang dngos po med pa sgrub par byed pa'i tshad ma ni mngon sum dang mi dmigs pas go rims bzhin du'o/_/mngon sum dang mi dmigs pa dag gis rgyu dang 'bras bu'i dngos po
[\[61b.4\]]ji ltar sgrub pa yin zhe na/_dper na zhes bya ba la sogs pa smos te/_du ba la sogs pa'i ming can gyi 'bras bu 'di ni me yod pa 'di las byung ngo /_/sngar dmigs pa'i rig byar gyur pa'i yod pa ma dmigs pa las yin no zhes bya ba tshig lhag ma'o/_/de lta ma yin na mes du ba
[\[61b.5\]]byed par mi 'gyur ro/_/me dang nye ba'i snga rol na 'di yod do zhes bya ba'i dgos pa srid pa la/_ji skad bshad pa'i mi dmigs pas bzung zin pa la dogs pa 'di mi 'jug go/_/de nyid kyi phyir tshad ma rnam par nges pa la sogs pa nyid de skad du bshad zin pa'i phyir ro/_/'dis ni
[\[61b.6\]]mngon sum gyi tshad ma'i byed pa bshad pa yin te/_'di ltar 'di yod na yod par 'gyur ro zhes bya bar rtogs pa'i phyir ro/_/da ni mi dmigs pa'i byed pa bstan par 'dod nas de las gzhan pa zhes bya ba la sogs pa smos te/_de'i phyir me las gzhan pa la yod du zin kyang de bzhin du du ba
[\[61b.7\]]de'i rgyu bud shing dang me rnams nus pa yod du zin kyang zhes bya ba ni 'jug pa na'o/_/dang zhes bya ba'i yi ges ni dbye ba bstan to/_/nus pa zhes bya ba ni me de med na med par 'gyur ba ste/_'di zhes bya ba'i dbang du byas pa'o zhes bya ba 'di lta bu'o zhes bya ba'i don to/_/rnam par gcad
[\[62a\]]
[\[62a.1\]]pa de ni rta dang ba lang la sogs pa yul dang dus dang nye ba de dag kyang du ba skyed pa'i rgyu 'dir 'gegs pa'i phyir ro/_/gang gi tshe gal te rta dang ba lang la sogs pa de'i rgyu yin na de'i tshe 'das pa'i me la sogs pa de dag kyang nye ba'i phyir du ba bskyed nas thal bar
[\[62a.2\]]'gyur ro/_/rgyu gzhan bud shing la sogs pa la ltos nas de skyed par 'gyur ba de dag la yang thal ba 'dir mi 'gyur ro zhe na/_gal te de lta na yang de la nye ba kho na yin pas thal ba ldog pa med do/_me yang lhan cig byed pa la ltos nas de skyed par byed pa de las 'di ni mi
[\[62a.3\]]rigs so zhe na/_de lta na me du ba bskyed pa'i rgyu nyid yin pa de dang snga phyi 'gal na de skad du ji ste brjod/_rta dang ba lang la sogs pa nyid rgyur gyur gyi me ni ma yin no zhes bya bar 'gyur ro/_/de lta na de ni rgyu yin yang bla'i rta dang ba lang la sogs pa yang yin no zhe na/_'di ni mi 'thad
[\[62a.4\]]de de la ldog pa rtogs par dka' ba'i phyir ro/_/'di ltar rta dang ba lang la sogs pa nyid log par 'gyur ba'i me de la bud shing la sogs pa tshogs pa kho na las du ba skyed par 'gyur ro/_/gang gi phyir rgyu'i rgyun la brten nas rgyu dang 'bras bu'i dngos por 'gyur ba'i phyir 'bras bu'i rgyun
[\[62a.5\]]las rgyu'i rgyun snga ma yin gyi skad cig mas ni ma yin no zhes pas bsdoms pa yin te/_'di skad cig ma snga ma 'di phyi ma zhes bya ba bye brag gi nus pa las rnam par shes pa mi skye ba'i phyir ro/_/tshu rol mthong ba'i dbang du byas nas tshad ma'i mtshan nyid ni thugs rje dang ldan pas ji
[\[62a.6\]]skad bshad pa bzhin du bkod do/_/'dir gzhan dag rmongs pas 'jig rten pa slu bar gyur pas tha snyad pa'i tshad ma 'di gsungs pa yin no/_/gnas mal rnying pa la sogs pa ni me med kyang du ba yod pas 'khrul par 'gyur ro/_/ma yin te/_de yang du ba'i rgyun sngon du song ba yod
[\[62a.7\]]pa kho na yin te/_dngos po dang brgyud pas byas pa'i khyad par yin no/_/me'i rgyun dang du ba'i rgyun dag gnas mal rnying pa la sogs pa rgyun chad pa dang ma chad par shes par 'gyur te/_tshang bang la sogs pa'i yul dus tha dad pa gsal ba yin pas dngos po sna tshogs pa'i
[\[62b\]]
[\[62b.1\]]rang bzhin tha dad par shes pa goms pa'i stobs la mkhas pa la skye bar 'gyur ba'i phyir ro/_/rjes su dpag pa tha dad pa yang mi 'gal ba de nyid kyi phyir yul dang dus la sogs pa la stos pa'i 'bras bu'i gtan tshigs kyi rjes su dpog pa ni 'gal ba'i 'bras bu dmigs
[\[62b.2\]]pa'i skabs su/_'gal 'bras la yang yul dang ni/_/dus la sogs pa ltos par 'dod/_/gzhan du 'khrul 'gyur mi drang pa/_/sgrub pa la ni thal ba bzhin/_/zhes bshad do/_/de lta na dngos po rnam par dbye ba tha dad pa 'phral du byung ba la mkhas pa 'ga' zhig rnam par
[\[62b.3\]]'byed pa'i thur mas shes rab kyi mig phye ba nyid kyis 'di ni me las skyes pa 'di du ba las skyes pa'i du ba zhes bya ba rnam par 'byed do/_/de ltar 'khrul ba shin tu yang med pa yin no/_/'di ltar me las skyes pa'i du ba ni gzhan las du ba skyes ba ma yin te rgyu med par thal bar
[\[62b.4\]]'gyur ba'i phyir ro/_/'di ltar/_gang dag me med du ba las/_/gal te du ba 'byung na ni/_/brgya byin spyi bo'ang de bzhin no/_/de ni gang gis bsal bar bya/_/zhes bya ba la sogs pa smra ba ni snying po med pas dor bar bya'o/_/de'i phyir rta dang ba lang la sogs pa de'i rgyu
[\[62b.5\]]ma yin no zhes bya bar nges so/_/des na me kho na de'i rgyu yin gyi rta la sogs pa 'di ni ma yin zhes bya bar gnas so/_/dper na rjes su 'gro ba dang ldog pa dag gis ji skad bshad pa'i gnas skabs kyis me rgyu yin par sbyor ba bzhin du bud shing la sogs pa 'am tshogs pa'i
[\[62b.6\]]rgyu thams cad la'ang sbyor ba bya ba'am/_yang na ngag gcig gis bshad par bya'o/_/de'i phyir me las gzhan pa nus pa'i rgyu dag yod du zin kyang de med par 'gyur ba lta bu'o/_/rta dang ba lang la sogs pa dngos po ji skad du bshad pas rgyu las tha dad pa sgrub par rtogs par
[\[62b.7\]]bya'o/_/'o na med na med par 'gyur ro zhes bya ba 'di nyid legs par bshad pa yin gyi/_gzhan pa'i nus pa rgyu dag yod du zin kyang zhes bya ba la don cig yod ce na/_de lta na ni zhes bya ba la sogs pa smos te/_gang gi phyir de ltar yod du zin kyang zhes bya ba la sogs pa
[\[63a\]]
[\[63a.1\]]brjod pa yin no/_/'di ni du ba'o/_/de'i 'bras bu nyid ni me'i 'bras bu nyid do/_/bsgrubs pa ni nges pa ste the chom med par 'gyur ba'o/_/rnam pa gzhan du na ni de ltar ma bstan na'o/_/'ga' zhig ni de med na med par 'gyur ba zhes bstan par
[\[63a.2\]]byas pa yin pa de lta na rta dang ba lang la sogs pa dang bud shing la sogs pa las yin no/_/sa phyogs stong pa de nyid la me med pa las med pa yin pa the tshom za ba yin no/_/me 'di'i nus pa nges pa las yin no zhes bya ba'i nges pa gang las yin zhes bya ba bsdu ba'i don yin no/_/
[\[63a.3\]]de nyid kyi phyir bshad pa/_nus pa'i rgyu dag yod du zin kyang 'bras bu mi skye ste/_rgyu gzhan la yin nam 'ba' zhig la yin zhes 'di the tshom za ba yin no/_/de lta ma yin na nus pa zhes bya ba 'di nyid ni de la gzhan gyi nus pa zhes bya ba la sogs pa bsal bar byed pa yin no/_/
[\[63a.4\]]de la du ba 'bras bur grags pa ni me stong ba'i phyogs su gzhan rta dang bud shing la sogs pa de med par 'gyur ba yin no snyam na 'di med pa las de med pa yin no zhes bya ba gang las nges pa yin zhes bya ba'i don to/_/gal te de ni gzhan gyi nus pa las kyang de med par 'gyur na/_'di log
[\[63a.5\]]pas 'di ldog go zhes bya ba de ji ltar yin zhe na/_de log na yang zhes bya ba la sogs pa smos te/_me 'di ldog pa nas kyang du ba 'di ldog pa yin pa zhes bya ba 'dod rgyal ba'i 'brel ba yin te/_bya rog dang ta la'i tshul bzhin no zhes bya ba'i don to/_/gang gi tshe yod du zin kyang brjod pa
[\[63a.6\]]de'i tshe thams cad de la nye bar 'gyur kyang 'di bzlog pa las 'di ldog par nges pa ni 'dod rgyal ba la 'brel pa med do zhes bya bar dgongs so/_/de ltar ldog pa lta bu'i 'dod rgyal ba'i 'brel pa yin zhe na/_ma bag mar len pa zhes bya ba la sogs pa smos te/_yul gang na ma
[\[63a.7\]]bag mar len pa'i chos lugs bsngags pa de lta bu de na'o/_/des na yul smos pa dang bcas pa ni khyad par gyi bsdu ba'o/_/de la de yang skye ba la brten nas nye bar btags pa skye ba gang yin pa de ni par sig gi yul yin no zhes bya ba'i don to/_/ji ltar ma la sogs pa'i
[\[63b\]]
[\[63b.1\]]yul gzhan ma bag mar len pa med na med pa 'dod rgyal ba'i 'brel pa de bzhin du 'dir ma yin no/_/'di ltar yul gzhan na sa'i khyad par med na med pa yin gyi ma bag mar len pa med pas yin no zhes bya ba ni bya rog dang ta la bzhin du yin no/_/yang na rnam pa gzhan du bshad par bya ste/_
[\[63b.2\]]ji ltar du ba la sogs pa 'di me dang bud shing la sogs pa'i rgyu las byung ba yin te/_snga ma bzhin du 'bras bur brjod pa kha bskang bar bya ste/_de'i dgos pa ni de nyid du khong du chud par bya ba ste/_'di ni mngon sum gyi byed par grags pa yin no/_/yod du zin kyang zhes bya ba la sogs pa
[\[63b.3\]]ni ma dmigs pas so/_/de las gzhan pa dag ni me la sogs pa'i rgyu'i tshogs pa de las gzhan pa rta dang ba lang la sogs pa'i nus pa'i rgyu rnams yod du zin kyang me la sogs pa'i rgyu'i tshogs pa 'di med na med par 'gyur ba yin no/_/'di dag ni gzhan gyi bsam pa la ltos nas
[\[63b.4\]]bshad pa yin gyi de kho na nyid kyi don du yod pa ni ma yin no/_/gal te de ni de'i rgyu yin na de'i tshe yod pa'i dus las sngar ram phyis kyang du ba bskyed par 'gyur ro/_/de dag de la ltos nas skyed par byed pa yin no zhe na/_de lta na de'i tshogs pa ni rgyur gyur pa'i phyir ro/_/de lta na gnyi ga rgyur gyur
[\[63b.5\]]du zin kyang ngo bo 'chad par ci zhig yod ce na/_ma yin te/_de ldog pa rtogs pa shin tu dka' ba'i phyir ro/_/ji lta ba thams cad kyang 'di tshogs pa las gyur pa nyid na de yod par gyur pa'i phyir de med na med par 'gyur ro zhes brjod par rigs kyi/_de'i nus pa'i rgyu dag yod du
[\[63b.6\]]zin kyang zhes bya ba ci'i phyir bshad ce na/_de lta na ni zhes bya ba la sogs pa smos so/_/rnam pa gzhan du na de'i tshogs pa med na med par 'gyur ro zhes bya ba nye bar bstan pa de la tshogs pa las gzhan pa rta dad ba lang la sogs pa med par 'gyur ba dang /_/tshogs pa 'di nus
[\[63b.7\]]ba las the tshom za bar 'gyur ro/_/gang gi phyir ba lang la sogs pa gzhan de la nus pa yin na de med na mi 'byung bar 'gyur ba log na yang ldog pa 'dod rgyal bar 'gyur te/_lhag ma ni snga ma bzhin no/_/de ltar rgyu dang 'bras bu'i dngos po nges par bsgrub pa'i
[\[64a\]]
[\[64a.1\]]thabs bstan nas/_rnam pa'i mjug bsdu ba ni de ltar zhes bya ba la sogs pa smos so/_/de ltar ji skad du bshad pa'i rnam pa bsdu ba la sogs pa de'i 'bras bur bsgrubs pas nges par 'grub pa yin no/_/yang na mngon sum dang /_mi dmigs pas
[\[64a.2\]]bsgrub par gyur ba de dang de ni 'bras bur gyur pa yin no/_/gal te de grub par gyur ba yin no zhes bya ba de ji lta bu zhe na/_bshad pa/_grub pa de yang rang yod na bdag nyid du nye ba ste/_de'i rgyu dang nye ba de yod par sgrub par byed pa de yin te/_yul dang dus la ltos pa yin no
[\[64a.3\]]zhes kha bskang ngo /_/'di skad ston pa yin te/_rgyu dang 'bras bu'i dngos po med pas de las skye ba'i mtshan nyid kyi 'brel pa grub pa yin no/_/gal te de lta bu dmigs pa de nyid la rang yod pa tsam gyis yul la sogs pa la ltos nas rang gi rgyu rtogs so/_/ci'i phyir
[\[64a.4\]]zhe na/_bshad pa/_rgyu dang 'bras bu 'khrul pa med pa'i phyir ro/_/de lta ma yin na de'i 'bras bur mi 'gyur te/_de 'khrul pa'i phyir ro/_/gang dang gang bzlog pa yin pa de dang de ni 'bras bur mi rigs te/_rna rgyan dang /_dpung rgyan gyi 'brel pa bzhin no/_/gal te du ba
[\[64a.5\]]me'i 'bras bu yin par 'khrul pa med kyang myu gu la sogs pa gzhan rang gi rgyu dang sa la sogs pa rnams la mi 'khrul pa yin no zhes bya bar gang las shes she na/_ma 'khrul pa yang zhes bya ba la sogs pa smos te/_'di ltar ston pa yin te/_du ba rang gi rgyu la mi
[\[64a.6\]]'khrul par skye bar 'khrul pa gang yin pa des sa bon la sogs pa rang gi bdag nyid kyi rgyu dang lhan cig pa las myu gu la sogs pa 'bras bu thams cad 'dra ba mi 'khrul par rigs pa yin no/_/de ltar de yang ji skad bshad pa'i mngon sum dang mi dmigs pa'i rnam pa
[\[64a.7\]]dag gis de 'bras bur grub pa de dang de mi 'khrul par grub pa yin no/_/'dis ni 'bras bu'i gtan tshigs kyi sgrub par byed pa'i yan lag tu bsgrubs pa de las bzlog pa ni rgol bas ma grub pas de ni pham pa'i gnas kyi dbang du byas par bstan pa ni/_de ltar zhes
[\[64b\]]
[\[64b.1\]]bya ba la sogs pa smos te/_de ltar zhes ni mngon sum dang mi dmigs pa dag ji skad bshad pa'i rnam pas so/_/'bras bu'i gtan tshigs kyang zhes bya ba sngar bshad pa'i rang bzhin gyi gtan tshigs 'ba' zhig gi rnam pa sgrub par mi nus pa yin te/_'dir yang
[\[64b.2\]]rgol ba pham pa'i gnas yin no zhes bya ba yang gi sgra yin no/_de ltar ci'i phyir yin zhe na/_ma bsgrubs na 'dir rgyu dang 'bras bu'i dngo po rtags dang rtags can nam/_/de'i 'bras bu'i rtags nyid du rtsom pa'i don mi 'grub po zhes bya ba tshig gi don yin no/_/brtsams
[\[64b.3\]]pa'i don ni rgyu yod par sgrub par byed pa de ma grub pas de pham pa'i gnas yin zhes rnal ma dang sbyar ro/_/'di nyid yin no zhes bya ba de la zhe na bshad pa don gzhan pa du ba la sogs pa'i dngos po yod pa ni/_me la sogs pa'i dngos po yod pa nges pa med pa'i phyir ro/_/nges
[\[64b.4\]]pa smos pa ni 'dod rgyal ba'i 'brel pa bsal ba'i don to/_/don gzhan yang de'i dngos po dang 'brel pa'i rang bzhin yod pa nyid du de'i dngos po nges pa yin no snyam du de'i dngos po dang 'brel pa med pa'i rang bzhin la ni zhes bya ba smos te/_de'i dngos po'i me la sogs pa'i
[\[64b.5\]]dngos po'o/_/'brel pa med pa ni rag las pa'i rang bzhin 'di yin zhes bya bar sbyar ro/_/don gzhan pa 'di dag yod na de yod pa'i nges pa med pa'i phyir zhes bya ba de'i rgyu khong du chud par bya'o/_/sbyor ba ni gang dang gang la don gzhan du gyur pa dang 'brel pa med pa de dang de ni yod
[\[64b.6\]]na de yod par nges pa med de/_dper na rkang gdub yod pa'i cod pan bzhin no/_/du ba la sogs pa 'di yang don gzhan du me la sogs pa dang 'brel pa med pa'i rang bzhin yin pa'i phyir ro zhes bya ba ni khyab par byed pa mi dmigs pa'am khyab par byed pa 'gal ba mi dmigs pa'i
[\[64b.7\]]gtan tshigs kyi sgrub pa bshad do/_/de nyid kyi 'brel pa med pa'i rang bzhin yin pa gang las she na/_'bral bu nyid du ma grub pa zhes bya ba la sogs pa smos te/_'dir ma bsgrub pas der ma grub bo zhes bya bar rtogs par bya'o/_/'o na ni don dam par rtogs pa 'bras bu'i
[\[65a\]]
[\[65a.1\]]gtan tshigs su khas blangs pa de yang gal te de'i 'bras bur des ma bsgrubs na/_ji ltar de bzhin du 'di pham pa'i gnas su rigs pa yin zhe na/_bshad pa dngos po'i 'bras bu'i rtags khas blangs pa yang ma bstan pa'i phyir te/_'di de'i 'bras bur
[\[65a.2\]]zhes bya ba lhag ma'o/_/de ltar 'bras bu'i gtan tshigs kyi sgrub par byed pa'i yan lag kyang brjod nas/_mi dmigs pa ni bshad pa/_mi dmigs pa yang bsgrubs pa yin no zhes bya bar sbyar te/_sgrub par byed pa'i yan lag yin no zhes bya ba kha bskang ngo /_/de gang
[\[65a.3\]]yin zhe na/_mi dmigs pa sgrub par byed pa'o/_/gang yang rung bas ci ste ma yin zhe na/_dmigs pa'i rig byar gyur pa zhes bya ba smos so/_/snang ba'i rang bzhin gzhan yin no zhes bya ba'i don to/_/dmigs pa ni shes pa ste/_dmigs pa'i sgras yod pa'i rgyur sgrub
[\[65a.4\]]par byed pa zhes bya ba'i rnam grangs yin pa'i phyir ro/_/de'i rig byar gyur pa ni rgyu'o/_/rig byar gyur pa'i sgras rgyu sgrub par byed pa nyid kyis skyed par byed par brjod pa'i phyir ro/_/de yang rkyen gzhan ma lus pa dang /_rang bzhin khyad par can du gyur pa de ma
[\[65a.5\]]dmigs pa de'i sgrub par byed pa bstan pa bshad pa'i go rims so/_/rnam pa de lta bu ji ltar mi dmigs pa yin zhe na/_de de nyid la yin ni zhes ni mi brjod kyi 'on kyang de'i rigs gzhan la ma yin te/_rnam pa de lta bu'i mi dmigs pa gang gi sgrub pa yin zhe na/_
[\[65a.6\]]bshad pa/_rtogs pa po ste phyir rgol bas so/_/gal te dmigs pa'i rig byar gyur pa ni sha za ba la sogs pa la yang gzhan mthu dang ldan par 'gyur na de dag kyang ji ltar mi dmigs pa sgrub par byed pa'i sgrub pa'i yan lag tu nus par 'gyur zhe na/_rtogs
[\[65a.7\]]pa bos zhes bya ba smos te/_'di skad ston pa yin te/_'dir rtogs par brjod pa gang yin pa de'i dmigs pa'i rig byar bum pa la sogs pa gang yin pa de nyid bum pa sgrub par byed pa yin gyi gzhan ma yin no/_/rnam pa 'di lta bu nyid kyi mi dmigs pa sgrub par
[\[65b\]]
[\[65b.1\]]byed pa yin gyi/_ci'i phyir gzhan gyis ma yin zhe na/_de 'dra ba kho na'i mi dmigs pa la ni med pa'i tha snyad sgrub pa yin gyi zhes bya ba smos so/_/dmigs pa'i rig byar ma gyur pa'i mi dmigs pa ni the tshom gyi rgyu yin te/_rtogs par byed pa ma yin pa'i phyir ro/_/
[\[65b.2\]]med pa'i tha snyad grub pa zhes brjod pa ni med pa'i tha snyad kho nas bsgrub par bya ba yin gyi/_dngos po med pa ni ma yin no/_/rang bzhin mi dmigs pa rang nyid med pa'i ngo bo nyid yin pa'i phyir ro zhes bya ba bstan pa'i don du 'am/_med pa'i tha snyad smos pa nye bar
[\[65b.3\]]mtshon pa'i don yin no/_/des na sgra dang shes pa de yang gzung ngo /_/'di yin no zhes gang la nges par bya zhe na bshad pa/_dmigs pa'i rig byar gyur pa'i don grub pa po'i mngon sum nyid du nye bar dmigs pa de/_ldog par 'gyur du zin kyang dngos po med pa
[\[65b.4\]]mi 'khrul pa'i phyir ro/_/med pa smos pa ni med pa'i sgra dang shes pa tha snyad nye bar mtshon pa yin no/_/dmigs pa smos pas ni shes pa yongs su gzung ste/_rtogs pa po'i dngos po spangs pa'o/_/dmigs pa'i mtshan nyid kyi gyur pa gang yang rung ba'i 'di mi
[\[65b.5\]]dmigs pa'i mtshan nyid kyi gyur pa gang yin par ci ste brjod ce na/_de la zhes bya ba la sogs pa smos te/_de la zhes brjod pa'i ngag nye bar bkod pa'i don de rang bzhin khyad par can no/_/ci 'di tsam nyid kyis yin na ma zhe na/_bshad pa rgyu mtshan gzhan tshogs pas
[\[65b.6\]]de'i rang bzhin khyad par can la sogs pa dang gzhan dbang po dang yid la byed pa la sogs pa gang yin pa de ni rgyu gzhan te de dag ma lus pa'i tshogs pa'o/_/rang bzhin khyad par can la ltos nas yang zhes bya ba'i sgra bsdu ba yin no/_/rang bzhin khyad par can 'di
[\[65b.7\]]yang ji lta bu yin zhe na/_rang bzhin zhes bya ba la sogs pa smos te/_gang bskal pa rnam pa gsum gyi ngo bo bsgribs pa ni yul dang dus dang rang bzhin gyi mtshan nyid ri rab dang ra man dang lha ma la sogs pa'i ngo bo lta bu des ma bskal pa ni rang bzhin khyad par can du
[\[66a\]]
[\[66a.1\]]brjod do/_/gang gi bdag nyid ces bya ba la sogs pa'o ni go bla'o/_/bdag gi ngo bo ma yin pa ni/_bdag ni ngo bo ma yin pa ste/_gzhan gyi ngo bo zhes bya ba'i don to/_/de yang 'dir snang ba ste de dang bral ba ni med pa'o/_/rnam pa des na rtogs pa po'i mngon
[\[66a.2\]]sum des snang ba'i ngang tshul can gyi ngo bo gang yin pa de la de skad du bshad do/_/yang na ngo bo'i sgras ni lhan cig 'dus pa'i khyad par can gyi 'bras bu dmigs pa'i rkyen ma lus pa yod kyang nye bar spangs pa yin no/_/gang rang gi rigs spangs pa'i bdag nyid snang ba dang bral ba'i rang
[\[66a.3\]]gi shes pa gzhan gyi rgyu dang nye bar gyur ba gang yin pa'i rang bzhin no/_/de dang 'dra ba'i zhes bya ba ni bskal ba rnam pa gsum gyis bskal ba'i don gyi ngo bo ste/_de lta bu'i bdag nyid ma yin pa'i ngo bo snang ba dang bral ba ni snang ba'i ngo bo mi dmigs par 'gyur ba med pa'i tha snyad kyi
[\[66a.4\]]yul yin te/_med pa'i tha snyad du bya ba rtogs par rung bar 'gyur ro zhes bya ba'i don to/_/dbang po dang snang ba dang yid la byed pa yod du zin kyang med pa ni nye bar mi dmigs na de dang bral ba de ji ltar med pa'i tha snyad kyi yul du gyur ba yin zhe na/_dmigs pa'i rig byar gyur pa
[\[66a.5\]]gzhan dag yod pa smos so/_/'o na bum pa la sogs pa bskal ba ma yin pa nye bar dmigs pa'i rgyu gzhan yin par yod pa yin te/_rgyun yongs su gyur pa la ltos pa'i phyir mi dmigs so zhe na/_gzhan dang nye ba tsam ni rang gi 'bras bu skyed pa'i nus pa yongs su gyur pa
[\[66a.6\]]las byung ba ni rgyu ma yin te/_'di ltar sa dang chu la sogs pa'i tshogs pa yod du zin kyang ta la'i sa bon gyis rang gi 'bras bu bskyed pa na dus yun ring por na 'byung ba yin la/_sha pa la sogs pa'i sa bon las ni de ma thag tu 'byung ba kho na yin no/_/de ltar na 'dir yang 'byung
[\[66a.7\]]bar 'gyur ba'i phyir ro/_/gzhan yang rnal 'byor pa mthu dang ldan pa dang sha za dang sgyu ma byed pa la sogs pa byin gyis brlabs par gyur ba'i dngos po gang yin pa de yod du zin kyang dmigs pa ma yin no/_/de dang 'dra ba'i dmigs pa'i rig byar gyur pa gzhan yod kyang mi
[\[66b\]]
[\[66b.1\]]dmigs pa ni med pa'i tha snyad kyi yul du gyur pa bshad pa de ji ltar yin zhe na/_khyod rigs pa'i thigs pa la yang 'bad pa byas pa nyungs pa yin te/_'di ltar rang bzhin yod la dmigs pa'i rkyen tshang na mngon sum du 'gyur ro zhes de skad du bshad do/_/gang yang rgyun yongs su gyur
[\[66b.2\]]pa ltos pa 'di nyid dang mthu dang ldan pas byin gyis brlabs pa gang yin pa de ni rang bzhin khyad par can du mi 'gyur ro/_/dmigs pa'i rkyen gzhan yang ma lus pa nye ba yin pa yang rang gi yul du ngo bo la nye bar dmigs pa mi bskyed pa'i phyir ro/_/rnam pa de lta bu 'am sha za ba
[\[66b.3\]]la sogs pa'i rang bzhin khyad par gyi ngo bo ma yin pas med pa'i tha snyad kyi yul du mi 'grub bo/_/de ltar 'o na dbang po la sogs pa dmigs pa'i rkyen gzhan tshang ba'i yod pa ni mngon sum du ma gyur na/_de ltar thams cad du med pa/_sgrub par byed par mi 'gyur ro zhe na/_rjes su mthun
[\[66b.4\]]pa legs par brjod na dbang po nyams pa la sogs pa gang yin pa 'di nyid kyis ma lus pa mthong ba'i lam du 'gro ba yin pas des na ma lus pa de ni dmigs pas med pa'i tha snyad kyi yul du sgrub par byed pa yin gyi/_sha za la sogs pa rang bzhin khyad par can ma gyur pa ni ma
[\[66b.5\]]yin no zhes bya ba gang yin pa de ma thag tu bshad zin to/_/rnam pa de lta bu yod cing gzhan dmigs pa'i rkyen mtha' dag nye bar gyur pas dmigs pa med par mi rigs te/_mi dmigs par mi rung ba'i phyir dang /_dmigs par skyes pa 'ga' zhig la ltos pa med pa'i
[\[66b.6\]]phyir ro/_/'bras bu'i dus su dngos po med pa mi rtogs so zhes bya ba la sogs pa tshad ma rnam par des par gsal bar byas so/_/gang dag la ta la dang sha na'i sa bon la sogs pa bzhin du nges par tshogs pa ma lus pa'i yongs su gyur ba dgongs pa phul du byung ba gzhung
[\[66b.7\]]gi bzhed pa las rtogs pa chung ngu rtsod pa'i mchu can rtsod pa dag thams cad gzhung nyid kyis gsal bar rig par bya ba ste/_gnas ma yin par nan gyis brjod pas chog ste gzhag go/_/de'i phyir dmigs pa'i rig byar gyur pa'i mi dmigs pas med pa'i tha
[\[67a\]]
[\[67a.1\]]snyad sgrub par byed pa yin no zhes bya ba 'di gnas so/_/gang gi phyir de nyid yin pa de'i phyir de las ni rgyu'o/_/dmigs pa'i rig byar gyur pa las mi dmigs par bshad pa las rnam pa gzhan du brtags na the tshom za ba yin no/_/gal te med pa'i tha
[\[67a.2\]]snyad sgrub par byed pa ni mi dmigs pa tsam gyi rtags gzhan gyis khas blangs pa de de las the tshom za bar 'gyur bas med pa'i tha snyad sgrub pa'i nges pa med do/_/dmigs pa log kyang don med par mi 'grub bo zhes bya ba bsdu ba'i don yin no/_/yang na snang ba mi dmigs pas
[\[67a.3\]]don dam gzhan du rtags ni the tshom za ba nye ba yin zhes bshad par bya'o/_/de la zhes smos pas ni snga ma la ltos pa'o/_/yang na dmigs pa'i rig byar gyur pa de las gzhan pa de ni the tshom za ba'i rtags zhes bshad do/_/'dir yang mi dmigs pa'i khyab pa ji ltar zhe na/_
[\[67a.4\]]'dir yang zhes bya ba la sogs pa smos te/_rnam pa de lta bu zhes bya ba ni snang du rung ba'i yod pa mi dmigs so/_/thams cad smos pa ni thams cad nye bar bsdus nas khyab pa bstan pa'i don yin no/_/gal te ri bong gi mgo la sogs pa 'ga' zhig la rwa dmigs
[\[67a.5\]]pa'i rig byar gyur pa las mi dmigs pa'i tha snyad kyi yul du gyur kyang gzhan spyi dang bye brag dang yan lag can dang rdzas dang ldan pa rnam par dbye ba la sogs pa rnam pa de lta bu'i de bzhin du 'gyur ro zhes bya ba'i nges pa ci zhig yod ce na/_'ga' zhig ces bya ba la sogs
[\[67a.6\]]pa smos te/_'ga' zhig dmigs pa'i rig byar gyur pa las mi dmigs pa'i ri bong gi rwa la sogs pa'i med pa'i tha snyad kyi yul du khas blangs pa ni med pa'i tha snyad la sogs pa'i yul dag ni med pa yin no zhes bshad pa dang mtshan nyid khyad par med pa'i phyir ro/_/
[\[67a.7\]]de'i med pa'i mtshan nyid de ji skad bshad pa'i mi dmigs pa'o/_/mtshan nyid smos pa ni rgyu dang sgrub par byed pa yin te/_de dang khyad par med pa can yin pa'i phyir ro/_/spyi dang bye brag can dang yan lag can rdzas la sogs pa zhes bya ba tshig lhag ma'o/_/'di
[\[67b\]]
[\[67b.1\]]skad ston pa yin te/_ri bong gi rwa la sogs pa med pa'i tha snyad kyi yul du ci'i phyir 'dod/_ji skad bshad pa'i mi dmigs pa de'i rgyu mtshan du yod pa'i phyir ro zhe na/_gal te de ltar spyi dang bye brag la sogs pa yang yod pa yin na ci'i phyir de dag med pa'i tha snyad kyi
[\[67b.2\]]yul nyid du khas blang par mi bya/_de lta ma yin na/_de la yang der mi 'gyur ro/_/skyes bu'i 'dod pa'i dbang gis yul gyi rnam par dbye ba ni mi rigs so/_/rnam pa de lta bu zhes bya ba la sogs pa de nyid rnam par 'byed pa rnam pa de lta bu snang du yod pa'i mi dmigs pa'i med par
[\[67b.3\]]khas mi len na zhes bya ba la sogs pa'i yul khas mi len to zhes bya ba'i don to/_/med pa smos pa ni med pa'i tha snyad pa la sogs pa'i yul nye bar mtshon pa yin no/_/dmigs su rung ba'i mi dmigs pa de yang dgag pa'i gtan tshigs yin no zhes bya ba'i don to/_/ri bong gi
[\[67b.4\]]rwa la sogs pa gzhan la rnam pa 'di lta bu'i med par rung ba srid pa yin no zhes bya ba'i don to/_/rnam pa de lta bu'i snang du rung ba ni dmigs pa'i rkyen gzhan dag yod na mi dmigs par mi 'gyur ro/_/de ci dang 'dra ba zhig ce na/_bshad pa gzhan dmigs pa'i rkyen 'ga'
[\[67b.5\]]zhig la ltos pa yod pa ma yin no zhes bya bar dgongs so/_/des na 'di ni rnal ma nyid gsal bar byed pa yin no/_/mi dmigs pa ci 'dra ba zhig ce na/_dmigs pa'i rig byar gyur pa med pa yin pa'i phyir 'dir dmigs pa'i rig byar gyur pa de las ma dmigs pa de tsam
[\[67b.6\]]las rgyu mtshan yin te/_med pa'i tha snyad du rung ba'i phyir ro/_/des na 'dir tha snyad kyi rgyu mtshan gzhan ma yin par bstan to/_/de nyid gang las she na/_gzhan te zhes bya ba la sogs pa smos te/_ji skad bshad pa'i mi dmigs pa spangs na med pa'i tha snyad kyi rgyu mtshan gzhan med
[\[67b.7\]]pa'i phyir ro zhes bya ba bsdu ba'i don to/_/gang dang gang las cung zad cig nus pa med pa de dang de ni med pa'i tha snyad kyi yul yin te/_dper na nam mkha'i pad mo bzhin no/_/de bzhin du mngon par 'dod pa'i yul la sogs pa la cung zad cig nus pa med pa'i phyir med par 'dod
[\[68a\]]
[\[68a.1\]]pa yin no/_/nus pa thams cad kyis dben pa nyid med pa'i tha snyad kyi rgyu mtshan du gyur na/_de ltar 'brel ba med par gzengs bstod nas brjod pa yin no/_/de ni rgyu mtshan med pa'i las yin no zhes gzhan 'ga' zhig de skad du smra ba'i dgos pa
[\[68a.2\]]ni/_gal te nus pa thams cad kyis dben pa'i rgyu mtshan yin zhe na/_'di ltar lan ni/_de ni de lta yin na zhes bya ba la sogs pa smos te/_'di snyam du sems pa yin te/_nus pa thams cad kyis dben pa'i rgyu mtshan yin no zhes bshad pa legs na 'on kyang de nyid thams
[\[68a.3\]]cad kyis dben pa'i don yin par ji skad bshad pa'i ma dmigs pa spangs nas ji ltar rtogs par 'gyur/_/nus pa thams cad kyis dben pa gang gis med pa'i tha snyad kyi rgyu mtshan du gyur pa yin pa 'dir mi shes pa nyid kyis de'i rgyu mtshan 'os pa ma yin te/_shes byed
[\[68a.4\]]kyi gtan tshigs kyi dbang du byas pa'i phyir ro/_/nus pa thams cad kyis dben par ji skad bshad pa'i mi dmigs pa ci'i phyir rtogs pa yin zhe na/_de rtogs pa'i thabs gzhan med pa'i phyir ro zhes bya ba smos so/_/gang gi tshe ji skad du bshad pa'i mi dmigs pa
[\[68a.5\]]des nus pa thams cad kyis dben par rtogs par gyur pa de'i tshe/_rtogs pa yod na med pa'i tha snyad du 'gyur ro/_/phyir zhes bya ba ni de'i phyir te/_ji skad bshad pa'i mi dmigs pa 'di ni med pa'i tha snyad de'i rgyu mtshan du brjod pa yin no/_/slar yang gzhan dag med pa
[\[68a.6\]]la sogs pa'i rgyu mtshan gzhan 'ga' zhig tu de skad du brjod pa yin no zhes dogs par ni/_gal te sgra dang blo dang zhes bya ba la sogs pa'o/_/'dir bsam pa ni 'di yin te/_blo dang sgra dang don byed pa dag las yod par tha snyad du gyur te/_de ltar na de la 'jug
[\[68a.7\]]pas dngos po yod par sgrub par byed do/_/de tha dad pa dang tha mi dad pas dngos po tha mi dad par 'gyur ro snyam du sems dang de bzlog pa'i rang gi rgyu mtshan gyis yod pa'i tha snyad bzlog pa yin te/_me dang du ba bzhin de bzlog pas med pa tha snyad yin no/_/
[\[68b\]]
[\[68b.1\]]yod pa'i tha snyad dang /_med pa'i tha snyad dag phan tshun rnam par bcad nas gnas pa'i ngo bo nyid kyis gcig spangs na gzhan yongs su gcod pa ni med na mi 'byung ba yin pa'i phyir ro/_/blo la sogs pa des kyang med pa'i tha snyad kyi rgyu mtshan yin pa'i tha snyad kyi rgyu ma
[\[68b.2\]]yin pa'i phyir dang gzhan med pa'i phyir ro zhes bya ba la sogs pa'i de skad bshad pa'i rigs pa ma yin pas 'di yang bsal ba'i phyir/_ji skad du zhes bya ba la sogs pa smos te/_ji skad du bshad pa'i blo la snang ba ni sgrub pa po'i mngon sum la snang ba med pa'i ngo bo
[\[68b.3\]]snang ba ste/_ji skad du bshad pa'i snang ba gang yin pa zhes bya bar sbyar ro/_/gang gi ngo bo ma yin pa zhes bya ba la sogs pa bshad pa des yod pa'i tha snyad du 'gyur te/_dngos po mngon sum du 'dzin pa'i phyir ro/_/de las bzlog pa'i dngos po med pa de ni
[\[68b.4\]]med pa'i tha snyad yin te/_dmigs pa'i rkyen gzhan yod kyang zhes bya ba ni ngag yongs su rdzogs pa'i 'bras bu yin no/_/gzhan du ni the tshom skye bar 'gyur ro/_/dngos po yod pa'i rkyen gzhan tshang na ldog par mi 'gyur ro zhes bya ba 'di ni kho bo cag gis sngar bstan
[\[68b.5\]]pa yin no/_/des na rnam pa 'di lta bu blo mngon par 'di ni khyed dang 'u cag de 'dod pa gcig par de ltar na yang kho bo la mi 'dod pa bshad pa cung zad kyang med do/_/de lta ma yin na de ni 'khrul bar 'gyur ro zhes bstan to/_'khrul pa de nyid bstan pa ni/_mngon sum
[\[68b.6\]]gyi yul ma yin no zhes bya ba la sogs pa smos so/_/rtags las skyes pa ni rtags las skyes pa ste/_rjes su dpag pa zhes bya ba'i don to/_/des yod pa'i tha snyad du byed pa ni/_lkog tu gyur pa'i don yin no/_/'ba' zhig ma yin te bshad ma thag pa'i rang gi ngo
[\[68b.7\]]bo ni rang gi gzung bar bya ba yin pas kyang zhes bya ba smos so/_/rtags thams cad kyis yod par 'gyur ram zhe na/_ma yin te 'ga' zhig ces bya ba smos so/_/rang bzhin dang 'bras bu'i rtags gnyis kyi stobs las skyes ba yin no zhes bya ba'i don to/_/
[\[69a\]]
[\[69a.1\]]mi dmigs pa ni med pa'i tha snyad sgrub par byed pa'i phyir ro zhes bya bar dgongs so/_/gal te de lta na de ltas ji ltar 'khrul bar 'gyur zhe na/_med pa tha snyad ni zhes bya ba la sogs pa smos te/_de las bzlog pa ni ji skad bshad pa'i rtags las skyes pa ma
[\[69a.2\]]yin pa'i blo de bzlog pa na ma nges pa yin no zhes bya ba'i don to/_/ci'i phyir zhe na/_bskal ba'i don phung po la sogs pa bskal ba rtogs pa'i mngon sum gyi tshad ma ldog pa yang the tshom rgyu yin pa'i phyir ro/_/med pa'i don la zhes bya ba ni lhag ma'o/_/rtogs pa
[\[69a.3\]]pa'i mngon sum zhes bya ba ni drug pa'o/_/shes bya ma lus pa'i sgrub pa spangs pa'i mngon sum 'di log na ni tshe tshom mi za bar brjod pa yin no/_/gzhan ni rjes su dpag pa dang lung ngo /_/lung gi tshad ma 'dis rtogs par bya ba rjod pa la tshad ma yod pa ma yin te/_med na mi
[\[69a.4\]]'byung ba med pa'i phyir ro/_/sgra dang dngos po rnams lhan cig tu don mi 'grub ste de dang de ni smra ba po bsam pa ston pa yin no zhes brjod do/_/'dir bsam pa ni 'di yin te/_gal te tshad ma log pa mngon sum med pa de lta na yang med do zhes gang las nges par 'gyur/_/ji ltar
[\[69a.5\]]ma la ya'i ri yul na rgyud nga dUr ba'i lo ma la sogs pa tshad ma'i spyod yul las pa'i dngos po can bstan du yod par gnas pa ma yin no zhes zhes brjod par nus pa ma yin te/_tshad ma med pa ni yul mtha' dag gis khyab par byed pa dang rgyu ma yin pa'i phyir ro/_/de'i
[\[69a.6\]]ngo bo tshang bas don la ni nges pa ni nges par gzhan ldog pa ma yin te ha can thal bar 'gyur ba'i skyon du 'gyur ba 'di snga ma bzhin du rig par bya'o/_/gang gi phyir bshad na/_bstan bcos la brten zhes 'brel pa med pa'i don mang po dbang po las 'das pa dang rtags med pa de dag
[\[69a.7\]]ji ltar mi dmigs pas med par 'gyur ba yin/_'o na 'di rtags las skyes par 'dod pa med pa tha snyad kyi gtan tshigs nyid dgag pa rtsom pa na de las bzlog pa yin no zhes bya ba la sogs pa brjod pas mngon sum dang lung la ltos pa de skabs ma yin de ci'i phyir brjod ce na/_de
[\[69b\]]
[\[69b.1\]]ni rigs pa na tshad ma thams cad log pa thams cad tshad ma yin par bstan pas 'di yang nges pa med par bstan cing bshad pa ni blo gros bzang pos rtogs pa'i dgongs pa yin no/_/yod pa'i tha snyad dang med pa'i tha snyad dag phan tshun rnam par gcod pa'i mtshan nyid du gnas pa
[\[69b.2\]]gcig med na mi 'byung bar yod pa'i phyir ro/_/bskal ba'i rgyu mtshan des yod pa'i tha snyad pa na med pa'i tha snyad du 'gyur ro zhe na/_smras pa ni bden na de yang rigs pa ni ma yin te/_'di ltar skor du yod pa'i don la yod pa'i tha snyad log pa na/_de'i rgyu mtshan med pas kyang gnyi
[\[69b.3\]]ga yang 'di ltar 'dir mi dmigs par 'gyur/_rang dang bzlog pa'i gtan tshigs yod pa dang med pa dag gis yod pa'i tha snyad dgag pa'i 'bras bu can nyid du mtshungs kyang gcig ni the tshom can yin la/_gzhan las ni ldog pa yin no zhes bya bar brjod la/_the tshom za ba yin
[\[69b.4\]]no//_gal te de lta na med pa'i tha snyad nges pa de la rigs par mi 'thad par 'gyur ro/_/gang la yod pa'i tha dad du nges par ldog pa dang de la med pa'i tha snyad kyang rigs pa kho na yin no zhe na/_gzhan 'jug pa'i 'bras bu can yang yin no zhes bya bar bshad zin to/_/med pa'i
[\[69b.5\]]dngos po rnam par gcod pas yod pa'i zhar la nges pa ni ma yin te/_mo gsham gyi bu dang nam mkha'i pad+mo la sogs pa med pa'i bkag pas yod pa'i gnas skabs su gyur pa ma yin gyi/_dgag pa tsam du 'gyur ba yin gyi/_de dag phan tshun rnam par bcad nas gnas pa'i
[\[69b.6\]]phyir ro/_/de bzhin du 'dir yang mngon sum ma yin pas yod pa'i tha snyad rnam par gcad pa na sgrub par gyur pa med pa tha snyad shugs las byung ba ma yin te/_yod pa'i tha snyad rnam par gcad pa tsam yin pa'i phyir ro/_/de yod pa dang med pa phan tshun yongs su spangs te
[\[69b.7\]]gnas pa'i phyir ro/_/dri ma med pa'i rigs pas de kho na nyid gsal bar rab tu rtogs pa'i shes rab kyis ma lus pa'i mu stegs can gyi gzhung gi rmongs pa spangs pa'i chos kyi grags pas bdag med pa la sogs pa rnam par gcod pa yang de bzhin du 'gyur ro zhes bya ba la sogs
[\[70a\]]
[\[70a.1\]]pa 'di skad bshad pa yin pas chog go/_/da ni blo dang sgra thun mong du gyur pa'i yod pa la 'jug pa'i gtan tshigs kyang ji ltar med pa yin zhe na/_blo dang sgra zhes bya ba la sogs pa smos te/_de la rim pa ji lta ba bzhin du sbyar bar bya'o/_/ci'i blo dang sgra la
[\[70a.2\]]sogs pa dngos po yod pa thams cad sgrub par byed pa yin nam/_de dag tha snyad pa dang tha snyad med pa 'am dngos po tha dad pa dang tha dad pa med pas sam yod dam med pa zhes bya ba la sogs pa la yang yin/_thams cad smos pa ni 'ga' zhig sgrub par byed pa'o zhes bya ba'o/_/
[\[70a.3\]]gsal bar bya ba nyid gang yin zhe na/_bshad pa 'das pa dang ma 'ongs pa la sogs pa med pa dag la yang 'jug pa'i phyir ro zhes bya bar sbyar ro/_/sogs pa smos pa ni nam mkha'i ut+pal la sogs pa yongs su gzung ngo /_/yul med pa yin na de rnams la de dag ji ltar
[\[70a.4\]]'jug par rigs pa yin zhe na/_bshad pa ci zhig ltar de'i ngo bo myong bas byas ba'i bag chags smin pa las byung ba yin no zhes bya ba'i don to/_/de dag dngos po 'brel ba med pa dag yin no zhes bya bar dgongs so/_/'khor los bsgyur ba dung gis zhes bya ba sogs
[\[70a.5\]]pa'i rnam pa des 'di'i dngos po yod pa sgrub pa ma yin no/_/de'i rnam pa bshad pa/_sna tshogs pa dang gcig pa'i bya ba byed pa'i ngang tshul can gang yin pa de dag de skad du brjod pa de dag la 'jug pa'i rgyus so/_/ci'i phyir de dag la rnams 'jug ce na/_de yod par bstan pa'i
[\[70a.6\]]phyir ro/_/de dag sna tshogs pa dang gcig pa'i bya ba byed pa dang yod par bstan te/_sna tshogs pa don gyi bya ba byed pa dang gcig gi don gyi bya ba byed par brjod pa'i don yin no zhes bya ba'i don to/_/rgyu 'di nyid kyis de dngos po'i de nyid yin zhes bshad/_sna tshogs pa dang gcig
[\[70a.7\]]pa'i bdag nyid med pa'i bdag nyid kyang de'i dngos po yin no zhes sgro btags so/_/blo dang sgra dag gis gcig dang du ma ngo bo ma yin la/_des ni 'di ni dngos po tha dad pa 'am/_tha mi dad pa sgrub par byed pa ni ma yin no/_/'di'i dpe ston par byed pa la rgyal po mang pos
[\[70b\]]
[\[70b.1\]]bkur bas ni 'das pa'i dpe'o/_/ji ltar zhes bya ba nye bar bkod pa'o/_/'khor los sgyur ba dung zhes bya ba la sogs pa ni ma 'ongs pa la 'jug pa'o/_/ri bong gi rwa zhes bya ba la sogs pa shad pa yin no/_/bstan du med pa ni mig gi rnam par shes pa skyes pa'i phyir ro/_
[\[70b.2\]]thogs pa dang bcas pa ni rang gi yul du gzhan skyes ba'i dgag byed pa'i phyir ro/_/'di dag sna tshogs pa'i don byed pa dag la 'jug pa de'i dpe yin no/_/gang gi phyir mig gi rnam par shes pa la sogs pa'i 'bras bu skyed par byed pa'i phyir gcig gi ngo bo yin yang du ma'i
[\[70b.3\]]ngo bo bstan du yod pa la sogs pa'i yul du byed pa de'i phyir dngos po tha dad pa sgrub par mi byed do/_/bum pa zhes bya ba ni don gyi bya ba byed pa dag gi dpe yin no/_'di ltar gzugs dang /_dri dang /_ro dang /_reg bya dag mang pos chu 'dzin pa'i khyad par la sogs pa
[\[70b.4\]]'bras bu sgrub par nus pa'i phyir tha mi dad pa'i ngo bo de yul nyid kyis bdag nyid yod par byed do/_/des na de ni tha dad pa'i sgrub par mi nus so/_/'on na ni 'das pa dang ma 'ongs pa dang ri bong gi rwa la sogs pa dag la de 'jug pa na/_dngos po sgrub par shin tu rtogs par med kyi
[\[70b.5\]]blo dang sgra bstan du yod pa la sogs pa dngos po tha dad pa mi sgrub pa zhes bya ba'i 'di ltar rtogs par zhe na/_ma yin te zhes bya ba la sogs pa smos so/_/dngos po gcig yin na ci'i phyir gzugs la sogs pa de nyid nye bar bsdu ba yin snyam na/_bstan du yod pa dang thogs pa
[\[70b.6\]]dang bcas pa'i ngo bor 'gyur pa ni/_de ltar gzhi mthun pa yin pa'i phyir ro zhes bya ba'i don to/_/de lta ma yin na rgyu tha dad pa'i phyir me tog ba ku la dang /_ut+pal dang /_pad+ma dang /_sna ma dang /_ma li ka la sogs pa sgra tha dad pa bzhin du gzhi mthun par mi 'gyur ro zhes bya bar
[\[70b.7\]]dgongs so/_/gzegs zan dang rkang mig gi rjes su 'brangs ba phyi ci log tu bstan pa rjes su chags pa skyes pa'i rnam par rtog pa'i dri mas g.yogs pa'i mig can gyis brjod pa sna tshogs yin du zin kyang khas blangs nas gcig la nye bar bsdu ba la 'gal ba nyid kyi
[\[71a\]]
[\[71a.1\]]rgyu mtshan ni bstan du med pa la sogs pa dang 'brel pa'i phyir zhe na/_'di dag thams cad ma btags na nyams dga' ba yin na des na dpyad pa dang gzhig mi bzod pa'i mkhas pa'i skye pos bzhad gad du bstan par dgongs nas/_kye ma 'di zhes bya ba la
[\[71a.2\]]sogs pa smos te/_kye ma'i sgra ni snying brtse bar bya'o/_/gang yin zhe na/_du ma dang 'brel pa rnams bstan du yod pa la sogs pa phan 'dogs pa'o/_/phan mi 'dogs pa de ni bdag dang de 'brel par mi rigs so zhes bya bar gsungs so/_/bstan du yod pa la sogs pa'i
[\[71a.3\]]sgra sna tshogs pa dang 'brel pa de dag las bdag nyid 'dod pa'i dka' thub pa sdug bsngal gyi rgyu'o/_/'o na gzugs la sogs pa yod pa de nus pa tha dad pa du ma dang 'brel pa gang gis phan 'dogs par byed pa yin na/_de nyid kyi nus pa tha dad pa bum pa la sogs pa'i sgra gcig po
[\[71a.4\]]nyid kyis ci'i phyir bskyed par mi bya/_gal te de ltar gyur kyang de las yon tan ci zhig 'thob ce na/_bshad pa/_de lta na 'dis brgyud pas 'jug pa'i dub pa yongs su spangs par 'gyur ro/_/nus pa tha dad pas 'brel par byed/_de dag las zhes bya ba'i sgra dang sbyar nas 'di brgyud
[\[71a.5\]]pa'i rjes su 'jug pa'i rjes su 'brang bas dka' thub kyis gdungs pa gzugs la sogs pa dor bar 'gyur ro zhes bya ba'i don to/_/'o na so sor nges pas phan 'dogs pa'i nus pa dang ldan par dngos po thams cad la khyod kyis gdon mi za bar khas blang bar bya ste/_de lta ma
[\[71a.6\]]yin na sA lu'i sa bon las sA lu'i myu gu skye bar 'gyur la nas kyi myu gu ci'i phyir mi skye zhes brjod na/_khyod ci zhig rjod par byed/_de'i phyir khyed rnal ma'i don la brten par rigs te/_gzhan du skyon spang bar mi nus pa'i phyir ro/_/kho bo'i lan ni rgyal pos phrogs sam/_'brel
[\[71a.7\]]du mas phan 'dogs pa nyid de'i nus pa sgra sna tshogs pa skyed par byed do zhes 'di brjod par nus pa yin no zhe na/_de ni bden na/_re zhig bstan du yod pa la sogs pa ni yod pa ma yin te/_rim dang cig car gyis don byed nus pa mi rigs pa'i phyir dang /_dmigs pa'i rig
[\[71b\]]
[\[71b.1\]]byar gyur pa las ma dmigs pa'i phyir ro/_/dmigs pa'i rig byar gyur pa'i yod pa mi dmigs pa yod par 'gyur ro zhes brjod par mi nus te/_ha cang thal bar 'gyur ba'i phyir ram/_dmigs pa'i rig byar gyur pa 'di ji ltar de'i rgyu mtshan gyis blo dang sgra dag pa lang
[\[71b.2\]]dag dang ba men la sogs pa dag la 'jug par 'gyur ba yin/_des na dmigs pa yang skad cig ma la sogs pa du ma gsal ba las tha dad pa mi dmigs pa'i mtshan nyid kyang gsal ba yin no/_/gal te spyi'i mthong du zin kyang ma tshang ba med pa longs shig rtogs pa yin na/_
[\[71b.3\]]de'i dngos po stobs las byung ba de la blo dang sgra 'byung bar ni ji ltar 'gyur/_dbyig pa can la sogs pa rgyu mtshan ma rtogs pa la sgra dang blo ni yod pa min/_de'i phyir de ni rnam pa gsum gyis kyang de dag rigs pa'i rjes su 'gro ba med pa gzhan yang khyed kyis thams cad mthong
[\[71b.4\]]ba de dag dngos po phyogs gcig par 'gyur ba ste/_yang na yul dang dngos po tha dad pas 'di cig car yul tha dad par 'jug par mi 'gyur/_'jug na yang 'di gcig ma yin te/_cig car thams cad la 'jug pa dang ldan pa'i rnam pa du ma rnams la brten pa'i 'bras bu la
[\[71b.5\]]sogs pa gcig gyur pa yod pa min/_yod pa 'di dag blo dang sgra skye ba'i rjes su 'gro ba dang ldog pa dag yod pa'i nges pa med do/_/ma dmigs pa de dag nyid kyi phyir 'tshed par byed pa la sogs pa de rnams la yang tha dad pa dag med pa'i phyir ro/_/rnam 'grel las kyang
[\[71b.6\]]'tshed sogs rnams las dbyer med par/_/med kyang don la tha dad brjod/_/'di yi las dag rgyu ma yin/_rigs 'di las la mi brten phyir/_/zhes bya ba la sogs pa bshad zin yang 'dir mi brjod do/_/de dag phan gdags par bya ba yod pa ma lags te/_rtag
[\[71b.7\]]par gyur pas bogs dbyung ba med pa'i phyir ro/_/skyes bu'i 'dod pa la mi ltos par thogs pa dang bcas pa la sogs pa'i spyi gsal bar byas nas brjod par nus pa ma yin no/_/brjod par 'dod pa la sogs mi ltos par 'jug par 'gyur ba'i phyir ro/_/de ni
[\[72a\]]
[\[72a.1\]]skyes bu'i bsam pa la rag las pas nges par 'gyur na bar gyi spyi lhag mas ci zhig bya/_'di ltar de'i rjes su 'gro ba dang ldog pa'i byed pa nyid du rtogs kyi/_spyi rtag pa dang ldog pa med pa'i phyir ro/_/de'i phyir 'di thams cad lta ba ngan pa la brten pa'i
[\[72a.2\]]brtags pa tsam yin no/_/'di rtogs par byas pa la yang brgal zhing brtags pa mi rigs pa'i phyir rtogs pa yin na ni de bden pas da ltar brtags pa ni mdzes te/_skyon med pa yon tan dang ldan pa'i phyir ro zhes brjod do/_/gcig la rnam pa sna tshogs pa sgras bskyed
[\[72a.3\]]pa'i nus pa yod pa ma yin pas brtags pa'i 'dod pa 'di ni mi rigs she na/_gal te de lta na 'di brjod pa sgra sna tshogs skyes pa'i nus pa med pa ni 'brel pa can de dag la phan par mi 'gyur ro zhes bya ba smos so/_/gcig gis sna tshogs pa phan par byed pa nyid ni 'gal
[\[72a.4\]]ba khas len pa nyid yin no zhes bya bar dgongs so/_rtag pa'i phyir phan 'dogs pa med par khas len pa yin no zhe na/_bstan du yod pa nyid la sogs pa de dag phan 'dogs pa med pa de yan lag tu byed na de dang 'brel pa med par grub po/_/gang dang gang gis
[\[72a.5\]]phan 'dogs pa med pa'i rgyu de dang de ni 'brel pa dang ldan pa yin te/_gangs can dang ma la ya'i ri bzhin no zhes bya bar dgongs so/_/de ltar na re zhig gzhan gyi phyogs gsal bas bstan du yod pa la sogs pa'i sgra tha mi dad pa'i yul can du bstan to/_/de nyid rmongs
[\[72a.6\]]pa dang ldan pa'i tshig smras pa na yang brgal zhig brtag par byed do/_/'o na ni bstan du yod pa la sogs pa'i sgra yul tha dad med pa nyid du gyur na/_bum pa dang snam bu la sogs pa'i sgra sna tshogs pa'i yul can nyid yin no zhes bya ba de ji ltar yin/_gzugs la
[\[72a.7\]]sogs pa ji snyed pa las gzhan yan lag can gyi rdzas yod pa yin te/_de la bum pa la sogs pa'i yul can du byed pa'i phyir ro/_/'di ltar yul dpyad pa yin na snam bu dang snal ma tha dad pa yin te/_byed pa po tha dad pa'i phyir snam bu dang bum pa
[\[72b\]]
[\[72b.1\]]bzhin no/_/de ltar snam bu yang spyi dang bye brag gi shes pa'i yul yin pa'i phyir ba lang bzhin no/_/snal ma dang snal ma'i tshogs pa la snam bu'i shes pa mi skye ba'i phyir ro/_/bum pa la sogs pa bzhin du thabs gzhan gyis ma bsgrubs pa'i phyir dang /_yul tha dad pa na gnas
[\[72b.2\]]pas byas pa'i phyir bum pa la sogs pa nyid bzhin no/_/ku ba la dang ma la ka dang bil ba la sogs pa bzhin du tshad tha dad pa'i phyir ro/_/des na snga ma dang phyi ma'i dus la ltos pa'i phyir sa bon dang myu gu bzhin no/_/yang na snam bu ni de'i rgyu gzhan las byung ba'i phyir gtag bzangs
[\[72b.3\]]bzhin no/_/snal ma dang snam bu dag gzhan nyid yin te/_nus pa tha dad pa dang ldan pa'i med dang chu bzhin no/_/'di ltar gzhan yang 'di dpyad pa'i yul du byas nas ut+pal dri la sogs pa las shin tu tha dad pa yin te/_de dag par gcod par byed pa yin pa'i phyir/_nag pa las
[\[72b.4\]]srid sgrub la sogs pa bzhin no/_/gang dang gang rnam par gcod par byed pad dang de ni gzhan yin te/_dper na ba lang nag pa bzhin no/_'di la yang tha dad par sgrub pa'i tshad ma 'di dag yod pa yin no/_/de dang de dag tha dad pa'i yul du mi 'gyur zhe na/_de dang de dag ni dam pa
[\[72b.5\]]ma yin pa la mngon bar zhen pa'i ling tog gis g.yogs pa'i nang gi rgyu'i mun pa chen po can gyis bkod pa yin no snyam du dgongs nas bum pa zhes bya ba la sogs pa 'di yang gzugs la sogs pa nyid kyi bya ba byed pa bum pa'i sgra gcig brjod par 'gyur ba yin na/_don
[\[72b.6\]]gzhan rtogs pa ci zhig dgos zhes bya ba smos te/_'bras bu zhes bya ba kha bskang ngo /_/sngon po la sogs pa las tha dad pa de'i de 'dra ba cung zad cig kyang ma rtogs snyam du dgongs pa gang yin pa de nyid kyis de'i tshad ma ston pa ni rigs pa yin no/_/de ma grub pa la sogs
[\[72b.7\]]pa'i skyon gyis gnod phyir tha dad par sgrub par mi nus te/_rmongs pa'i 'dod pa nyid sngon du song bas byas pa yin no snyam du dgongs pa'i phyir ro/_/'di ltar re zhig 'di dang por tshad mas brtag par bya ba yin na/_brtag pa phra mo bzod pa yang ma yin no/_/gang gi phyir 'di la
[\[73a\]]
[\[73a.1\]]brtag pa gnyis 'byung bar 'gyur te/_dang por snal ma'i gnas skabs las snyam bu gzhan pa nyid du sgrub pa 'am dbyibs khyad par can du gnas ma 'gyur na/_de la dang po'i gnas skabs 'di rnam par gnas pa dpyad pa'i khur lci ba'i mi bzod pas
[\[73a.2\]]grub pa bsgrubs pa'i skyon dang bral ba'i phyir ro/_/gang gi phyir dngos po ma lus pa yang dag par rtogs par bde bar gshegs pa'i gzhung lugs kyi tshul la brten nas sgrub pa dri ma med pa rtogs kyi 'jug pa'i lugs ni dngos po thams cad skyes ma thag 'jig pa la
[\[73a.3\]]brten nas rab tu ston pa yin no/_/des kyang de rnams gzhan pa nyid 'dod pa yin na/_grub pa la sgrub pa'i thal bar 'gyur ba'i skyon gyi gdon gyis khyod ji ltar zin par mi 'gyur rnam par rtog pa gnyis pa ni me shin tu tsha bas gdungs pa'i rdo leb la rkang pa gzhag pa'i
[\[73a.4\]]gnas med pa bzhin du 'gyur te/_gtan tshigs gzhan la ma grub pa'i phyir ro/_/dbyibs khyad par can du gnas pa las snam bu byed pa po gzhan la grags par 'gyur bar byed pa 'jug pa med pa de rnam pa de 'dra ba gang yin pa gzhan pa nyid med pas khas blang par
[\[73a.5\]]mi bya'o/_/de ma thag bshad pa'i tshad ma rnams kyang yod la mngon bar 'dod pa'i don yongs su rdzogs par mi byed de/_gtan tshigs ma grub pa'i phyir ro/_/gang gi phyir snal ma rnams kyi dbyibs khyad par du gnas pa la shes pa 'jug pa med pa tha dad pa'i ngo bo
[\[73a.6\]]gzhan snam bu zhes bya ba mig phye zin kyang ma mthong ba'i phyir ro zhes pa la sogs pa la mthong zhe na/_'di ni phyis dgag par bya'o/_/thabs gzhan gyis bsgrub bar bya ba ma yin pa'i phyir dang yul tha dad pa na gnas pas byas pa'i phyir dang tshad ma tha dad pa'i phyir
[\[73a.7\]]dang snga ma dang phyi ma'i dus la ltos pa'i phyir dang nus pa tha dad pa dang ldan pa'i phyir zhes bya ba gang yin pa 'di la dang po'i sgrub par byed pa las byas pa'i rkyen rnon po mthong bas dgra bo mig dmar bzhin du des grub pa mi bzod pa yin no/_/dang po grub pa sgrub nyid dang /_/
[\[73b\]]
[\[73b.1\]]gnyis pa gtan tshigs ma grub pa/_/skad cig yin phyir khyad par can/_/skye ba gang gis mngon 'dod pa'o/_/zhes bya ba bsdu ba'i tshigs su bcad pa'o/_/'di dpyad pa'i yul du byas nas ut+pala'i dri zhes bya ba la sogs pa gang smras pa de yang 'brel pa ma yin
[\[73b.2\]]te/_gang gi phyir ut+pala'i dri zhes bya ba la sogs pa dang ro mngar ba'i khyad par la sogs pa ut+pala'i rang bzhin grub par sgrub pa'i phyir ro zhes bya ba'i don to/_/'bras bu khyad par med par sgrub par byed pa'i spyi'i bdag nyid du gyur pa la zhes bya ba la sogs
[\[73b.3\]]pa'o/_/sgrar grags pa ni khyad par can gyi 'bras bu sgrub par bshad pas khyad par dang khyad par can nyid du brjod kyi/_'dir ji skad bshad pa'i rdzas kyi mtshan nyid gzhan cung zad cig kyang yod pa ma yin te/_de dang 'dra ba de ni mi dmigs pa yin zhes bya ba sngar
[\[73b.4\]]bshad pa bzhin no/_/de lta na rnam pa 'dis de dag de rnam par gcod par byed par 'gyur te/_/de dag de rnam par gcod pa yang yin la/_shin tu tha dad pa ma yin no zhes bya ba 'di la 'gal ba ci zhig yod/_gtan tshigs mi mthun pa'i phyogs las bzlog pa la the
[\[73b.5\]]tshom za ba yin te/_'brel pa ma grub pa'i phyir ro/_/dpe grub pa tsam gyis grub pa yod pa ma yin te/_thams cad grub par thal bar 'gyur ba'i phyir ro/_/gzhan yang mchi gu'i lus la gzugs kyi rang bzhin zhes bya ba 'dir yang mchi gu dang gzugs dag
[\[73b.6\]]dang lus dang rang bzhin rnam par gcod pa nyid yod pa yin pas de dag tha dad pa thal bar 'gyur na/_'gyur ba yang ma yin te/_rang bzhin med par thal bar 'gyur ba'i phyir ro/_/de'i phyir khyed kyis brjod pa 'di la 'dis ma nges par gsal ba yin no/_/gzhan yang 'di
[\[73b.7\]]log par lta ba shin tu mang po la chags pa med pa'i gdon gyis brlams pa'i blo can rnams kyis ut+pala'i dri la sogs pa zhes bya bar smos so/_/skyes bu'i bsam pa'i yul byed pa mi ltos par dngos po de kho na nyid dang 'brel pas ji ltar 'jug par 'gyur/_gzhan yang ji ltar sbyor
[\[74a\]]
[\[74a.1\]]ba de ltar dngos po de kho na nyid la mi ltos par don bsdus par ston pa yin/_gal te phyogs dang po ltar yin pa de'i tshe sgra rnams rtag tu 'byung bar thal bar 'gyur/_gzhan yang 'das pa la sogs par yang skyes bu'i 'dod pa'i dbang gis sbyor bar mi 'gyur ba
[\[74a.2\]]dang /_gzhung lugs gzhan gyi tha dad pa'i don yang mi 'gyur bas tshig 'ga' zhig kyang mi bden pa'i don can du mi 'gyur ro/_/phyogs phyi ma ltar na/_gang dag gi tshig dngos po'i dbang brjod/_lhur brjod 'dod la mi brten pa/_/de dag la ni drug pa dang /_/tshig dbye la sogs
[\[74a.3\]]klan ka rigs/_/phyi rol don la mi ltos par/_/tshig gang smra 'os ji lta bur/_/rjod byed nyid du nges byed pa/_/de de bzhin du rjod byed yin/_/de tshe skyes bu 'dod pa yin/_/nus pa'i dbang gis 'jug pa'i sgra don gyi de kho na nyid du rnam par gnas pa rigs pa ma yin pa'i phyir/_de'i gnas
[\[74a.4\]]skabs su gtan tshigs mi mthun pa'i phyogs las bzlog pa la the tshom za ba yin zhes bya ba 'dis log par rtog pa'i yul can don la sogs pa las gzugs dang dri dang reg bya dang shes bya nyid la sogs pa bzhin du shes pa yin te/_sgra tha dad pa des brjod pa'i phyir ro/_/rdo dang srang
[\[74a.5\]]dang bre dang gzhal bar bya ba la sogs pa bzhin no zhes bya ba 'di yang bsal ba yin no/_/de'i phyir de yod par ston pa la tshad ma cung zad kyang yod pa ma yin zhes bya ba 'di gnas pa yin no/_/kho bo cag gi de med par bsgrub pa'i tshad ma ni 'di yin te/_gang phan tshun tha dad pa'i rang
[\[74a.6\]]bzhin du gnas pa dang 'brel pa'i lus can de ni tha dad pa dang rjes su 'brel pa'i bdag nyid kyi lus can du yod pa'i yan lag can gyi rdzas su yod pa yin te/_dper na thal ba 'chang ba snod tha dad pa de bzhin du de kho na nyid la sogs pa yang ji dad bshad pa'i chos dang ldan pas zhes bya ba
[\[74a.7\]]ni rang bzhin gyi gtan tshigs so/_/chos mi mthun pa ni nam mkha'i pad+ma pa la sogs pa ste/_de dag rang bzhin med pa'i phyir ro/_/ji skad bshad pa'i rang bzhin yang phan tshun tha dad pa yin pas khas blang bar mi bya'o/_/de rnams la de bdag nyid thams cad kyis sam phyogs
[\[74b\]]
[\[74b.1\]]gcig gis yod par mi rigs pa'i phyir zhes bya ba gnod pa can gyi tshad ma'o/_/de ci'i phyir zhe na/_de ni rten gcig la gnas pa'i brten pa bzhin du cig car du ma la yod pa yang du ma'i bdag nyid du dpag par bya ba yin pa'i phyir ji ltar 'di tha dad pa'i rang bzhin du rigs par
[\[74b.2\]]'gyur/_yan lag can gyi phyogs gcig tu dmigs pa'i tshe ma lus pa de la yongs su rdzogs pa'i phyir dmigs par thal bar 'gyur ro/_/yan lag can du ma la dmigs pa'i sgo nas dmigs pa yang yan lag gcig 'ga' zhig mthong bar 'gyur ro/_/ma lus pa'i
[\[74b.3\]]yan lag can dmigs pa'i sgo nas/_dmigs pa yin na cha thams cad mthong bar thal bar 'gyur te/_tshu rol mthong bas de'i tshu rol dang dbus kyi cha rnams cig car mi dmigs pa'i phyir ro/_/yan lag gcig g.yon thams cad g.yo ba la sogs par thal bar 'gyur
[\[74b.4\]]bar brjod pa dang /_phyogs gcig gis kyang ma yin te/_cha shas dang bcas par thal bar 'gyur ba'i phyir dang /_phyogs gcig la yang thug par 'gyur ba'i phyir ro/_/de yang rkang pa la sogs pa de'i yan lag yod pa la yang 'di yod par 'gyur ro zhes
[\[74b.5\]]bya ba la sogs pa yod par 'gyur ba'i yan lag can gyi gcig pa 'ga' zhig yod pa ma yin no/_/'di ltar rkang pa la sogs pa'i tshogs kho na yin pa ni bla'i/_/yod pa'i bdag nyid du gyur pa'i yan lag can rnams 'ga' zhig la 'brel pa yin/_'ga' zhig la yang
[\[74b.6\]]'di yod pa ma yin te/_phyogs gcig pa'i yan lag can re re med pa'i phyir/_mtha' med pa'i phyin ci log tu brjod pas chog pas mi spro'o/_/des na 'di ltar gzhan gyi gzhung lugs de brjod par mi bya ste/_gangs ri'i dum grugs kyi phye ma la nyi ma'i 'od kyi
[\[74b.7\]]tshogs bcas pa dang 'brel pa zhu ba bzhin du 'gyur ro zhes bya bar dgongs nas don gzhan la rtogs pa ci zhig dgongs zhes bya ba gsungs so/_/bsam pa 'di ni ngan pa yin yang gzhan mang pos don gcig byed pa ma yin no zhe na/_mang po yin du zin kyang zhes bya ba
[\[75a\]]
[\[75a.1\]]la sogs pa smos te/_ci 'dra ba zhig ce na/_mig la sogs pa bzhin no/_/dper na gzugs dang snang ba dang yid la byed pa dang dmigs pa la sogs pas mig gi rnam par shes pa gcig byed pa de bzhin du gzugs la sogs pa yang chu 'dzin
[\[75a.2\]]pa'i khyad par la sogs pa don gyi bya ba gcig byed pa yin no zhes bya ba'i don to/_/gang gi phyir de la yang de ltar don gyi bya ba gcig 'ba' zhig gis ni ma yin te/_de'i phyir nus pa bstan pa'i phyir gzugs la sogs pa'i gcig pa ba de la bum pa la sogs pa'i sgra gcig nges
[\[75a.3\]]par sbyor bar 'gyur ro zhes bya ba'i rigs par mthong ngo /_/de dag kyang don gyi bya ba gcig byed pa yin pa'i phyir/_yang gi sgra smos pa yin no/_/ji ltar rigs pa yin zhe na 'di snyam du dgongs pa yin te/_dgongs pa 'ga' zhig gis sgra 'ga' la yin no/_/de la gang gi tshe du mas gcig
[\[75a.4\]]la sbyor bar byed pa yin pa de'i tshe gdon mi za bar brjod par 'gyur ro/_/des re re rjod pa ni shin tu dka' bar 'gyur bas gzhan dang thun mong gi ngo bo 'di brjod par nus pa yin no/_/'bad pa 'di la 'bras bu ci yang med de 'ba' zhig gi nus pas don des bskul ba yin no/_/smra ba po'i
[\[75a.5\]]rang dga' tsam gyis de sgra gcig gis kyang bskul bar 'gyur ro/_/des na sgra gcig gis mang po smra ba por 'dod pa'i dbang gis sgra gcig pa 'di 'jug pa la klan ka 'os pa ma yin no/_/'di ni mi nus pa la 'jug pa ma yin te/_'dod pa la rag las pa'i phyir ro/_/gal te
[\[75a.6\]]sbyor bar byed pa la 'dod pa med na de ji ltar 'jug par 'gyur/_'dod pa yod na yang mang po rnams bde dang 'brel par ji ltar 'gyur/_dgos pa med pa'i phyir 'jug par mi bya'o zhes dogs par mi bya ste/_tha dad pa la sgra gcig pas rtogs par 'gyur te/_'di dag dgos
[\[75a.7\]]pa tha dad pas gang gi phyir dgos pa ni bshad zin pa de'i phyir kho bo cag gis legs par bshad pas rigs par mthong ba yin no zhes bya'o/_/ji ltar brgyal 'jig rten pa ni dgos pa med par sgra sbyor bar byed pa des na 'di rigs pa ma yin no zhe na/_bshad pa/_'jigs rten pa ni
[\[75b\]]
[\[75b.1\]]dgos pa med par don la sgra sbyor bar mi byed do zhes bya ba gang gis brdar ma btags pa'i sgra ma sbyar bas 'jig rten pa 'di nyon mongs pas sdug bsngal bar 'gyur ba yin te/_'on kyang de ltar sems can rtsom pa na 'di dgos pa yod pa nyid las rigs pa yin no zhes bya bar dgongs
[\[75b.2\]]so/_/dgos pa nyid du gyur pa de la gzugs dang dri dang ro la sogs pa'i don gang lhan cig byed pa'i dgos pa dang 'brel pas 'bras bu gcig gis bya ba byed pa zhes bya ba'i don to/_/lhan cig byed par res 'ga' 'ga' zhig gis 'bras bu byed pa na gzhan ni btang snyoms su 'dug par
[\[75b.3\]]'gyur ro snyam pa de'i so sor zhes bya ba la sogs pa smos te/_'am zhes bya ba'i sgra'i don ni rang gi don to/_/thams cad byed pa kho na dang ldan pa yin no zhes bya ba'i don to/_/gzhan ni gzhan du 'chad de bstan pa la skyon brjod pa yin te/_de la ni 'di zhes bya ba'i sgra'i don to/_/
[\[75b.4\]]don gang rim gyis shes pa ni gzugs la sogs pa'o/_/lhan cig gam so sor dgos pa ste/_lhan cig pa ni chu 'dzin par byed pa la sogs pa dbyibs gcig pa'i dgos pa yin no/_/dper na sbrang rtsi dang chu la sogs pa 'dzin pa lta bu'am/_de dag nyid so sor tha dad pa'i rang
[\[75b.5\]]gi rnam par shes pa bskyed pa yin no/_/gcig la de'i gcig pa'i dgos pa mthong ba gang yin pa de ni gzhan la med pa yin te/_lhan cig 'byung ba rnams kyang res 'ga' zhig btang snyoms su 'dug pa mthong ba'i phyir/_/thams cad med pa dang bcas par ma mthong bas so sor
[\[75b.6\]]zhes bya ba smos pa yin no/_/'am gyi sgra ni bsdu ba'i don to/_/gzhan dag ni gcig pa'i dgos pa 'ba' zhig tsam yin no zhes brjod pas de bzhin du thams cad rtogs pa yin no zhes bya bas so sor zhes bya ba don med par 'gyur ro/_/'di ni sgra'i don ma yin pa'i phyir 'di ni ci yang ma yin te/_de yis
[\[75b.7\]]skabs kyi don mi shes pa'i phyir ro/_/'di ltar 'dir tshogs pa'i sgra brjod pa 'jug pa la 'gal ba med pa rtsom pa yin no/_/de la skabs ci zhig yin/_dad pa so so ba gzhan brjod pa'o/_/gzugs la sogs pa'i sgra 'di ni rigs kyi sgra ste/_de las gzhan pa nyid kyi skabs
[\[76a\]]
[\[76a.1\]]su 'gyur ba yin no/_/dgos pa gcig pa tsam 'ba' zhig yin no zhes bya ba brjod pa de bzhin du thams cad la med par rtogs pa yod pa yin no zhes bya ba de yang rigs pa dang ldan pa ma yin te/_'di ltar gzhan gyi phyogs pham par byed pas bcad pa'i dgos
[\[76a.2\]]pa gcig pa ni gzhan pham par byed pa yin pas de la thams cad kyang byed par 'gyur ba ma yin no/_/de bzhin du 'dir yang 'gyur ba de nyid kyi phyir dgos pa dang bcas par mi 'gyur ro snyam na bshad pa yin te/_gang gi tshe thams cad nyid kyi byed pa dang bcas par bstan pa na so so
[\[76a.3\]]ba de brjod pa yin no/_/de brjod pa de'i tshe 'di ring du spangs pa yin no/_/des ni nyid kyi sgra med pa nyid kyi don kyang bsal ba yin pa'i phyir 'di ni ci yang ma yin no/_/bshad pa 'di dag yod kyang bla ste/_gal te rnam pa 'ga' zhig gis 'jog par nus pa yang yin na de dag rnam pa
[\[76a.4\]]de lta bus don rnams de'i don gyis bya ba gcig byed pa'i dngos po la bum pa la sogs pa'i sgra gcig brjod pas/_gal te nges par sbyor ba yin na de'i tshe cir 'gyur te nyes pa cung zad kyang med do/_/yon tan 'ba' zhig thob par 'gyur ro zhes bya ba de don byed pa'i nus pa tha mi dad pa
[\[76a.5\]]bstan pa'i nges par sbyar ba ni tshogs pa sgra'i tshigs gcig la 'gal ba yod pa ma yin no/_/ci'i phyir zhe na/_gang gi phyir lhan cig pa dag gis nus pa de yang gcig pa tha mi dad pa yin gyi so so ni ma yin te/_tha dad par 'gyur ba ma yin no zhes bya ba'i don to zhes bya ba ni de'i phyir ro/_/
[\[76a.6\]]tshigs pa'i sgra yin pa de ni du ma pa la sogs pa tshogs pa gcig la'o/_/sgra gcig gis brjod pa bum pa yin no zhes bya ba'i tshig lhag ma'o/_/'gyur ro zhes bya ba ni 'chad par 'gyur ba dang sbyar ro/_/'o na bum pa la sogs pa'i sgra 'di yang ba lang la sogs pa'i sgra bzhin
[\[76a.7\]]du rigs kyi sgra yin na/_de ji ltar 'di brjod pa yin zhe na/_bden te/_tshogs pa gzhan la 'jug pa la ltos nas 'di yang rigs kyi sgra yin no/_/gzugs la sogs pa'i tshogs pa la ltos nas tshogs pa'i sgra dang 'brel pa yin no zhes bya ba la skyon med do/_/'di
[\[76b\]]
[\[76b.1\]]ltar sgra rnam pa gsum du 'gyur te/_kha cig rigs kyi sgra nyid ni dper na bde ba la sogs pa lta bu ste/_bde ba ni yan lag yin pa'i phyir ro/_/kha cig ni tshogs pa'i sgra nyid ni dper na 'bigs byed dang gangs can dang /_ri rab lta bu ste/_de'i rigs tshogs pa med pa'i phyir ro/_/gzhan
[\[76b.2\]]yang rigs dang tshogs pa'i sgra ni dper na bum pa la sogs pa'o/_/tshogs pa gzhan la sogs pa gzhan ltos pa'i phyir ro/_/de ltar re zhig tshogs pa'i sgra brjod pa 'jug pa la 'gal ba med par bshad do/_/ji ltar rigs kyi sgrar brjod ce na/_rigs kyi sgra rnams ni zhes bya ba smos te/_
[\[76b.3\]]bum pa la sogs pa'i don rnams so so 'am lhan cig tu nus pa'i rgyu'i/_/du ma'i nus pa 'am gcig pa yin no/_/'di skad ston pa yin te/_gang gi phyir shing gcig kyang khyim gyi rgyu'i don gyi bya ba sgrub par nus pa dang shing mang po des kyang de dag la nges par nus pa'i phyir mang po'i nus pa
[\[76b.4\]]ste 'dus kyang nus pa'i phyir ro/_/gcig gi nus pa la ni gcig la nges pa'i shes pa dang 'brel pas gcig pa nyid ces btags so/_/gang gi phyir de ltar na zhes bya ba ni de'i phyir te/_rim pa bzhin du ma'i nus pa brjod par 'dod pa yod pas mang po'i tshig gis du ma brjod pa ni shing
[\[76b.5\]]rnams zhes bya bar 'gyur ro/_/gcig gi nus pa brjod par 'dod pas gcig gi tshig gis gcig pa nyid brjod pa ni shing zhes bya bar 'gyur ro/_/de'i tshe gal te khyad par med par 'dzin pa'i gdon gyis sems dkrugs shing nyams pas mang po rnams la mang po'i tshig gis brjod
[\[76b.6\]]par 'gyur ba dang /_gcig pa la gcig pa'i tshig gis brjod pa 'di dag ni nges pa yin pa des 'di dag mthong ba la brten nas mang po de dag la mang po'i tshig dang /_gcig la gcig gi tshig gis zhes bya ba la skyon cung zad kyang ma mthong ngo /_/khyed kyi ji ltar yin zhe na/_kho bo cag
[\[76b.7\]]ni zhes bya ba la sogs pa smos te/_sgra rnams brdar btags pa'i dbang gis btsun mo rnams dang byed ma dang 'od zer dang bla ma rnams zhes bya ba la sogs pa mang po'i tshig gis mang po med pa'i brjod par bya ba la 'jug ste/_de bzhin du med kyang grong khyer drug dang /_rtsa ba drug dang /_
[\[77a\]]
[\[77a.1\]]nags tshal zhes bya ba la sogs pa gcig gis mtha' can 'jug pa'i phyir mngon par zhen pa med pa kho na'o/_/'di'i 'di dag ni skyes bu'i bsam pa tsam la rag las pas 'jug pa'i sgra rnams la mngon par zhen par byed pa'i spro bas ci zhig bya zhes bya bar
[\[77a.2\]]dgongs so/_/phyogs phyi mas phyogs snga mar byed pa ni/_gzugs la sogs pa sna tshogs pa la/_sgra gcig kun nas slong bar nus pa ma yin no zhes bya ba ni sna tshogs pa dang gcig pa'i 'brel pa mi rigs pa'o/_/'on te skyes bu dag gis zhes bya ba la sogs pa ni
[\[77a.3\]]lan yin te/_skyes bu 'jug pa'i 'dod pa'o/_/de la ltos pa med pa sngon yod pa rang nyid kyis ci ste sgra kun nas slong bar mi byed dam yang na skyes bu'i tha dad kyi don rnams la rnam pa 'ga' zhig kyang nges par mi sbyor ro zhes bya ba ni rnam par rtog pa gnyis pa yin no//_/de la skyes bu nyid
[\[77a.4\]]kyis de ji ltar 'dod pas nges par sbyor ba yin gyi/_de ma yin na 'das pa la skye ba 'am ma mthong ba las tha dad pa 'am gzhan la yang nges par sbyor bar mi 'gyur ba'i phyir zhes bya bar dgongs so/_/des na skyes bu 'dod pas don la ltos pa med par sgra rang nyid slong bar byed par 'gyur
[\[77a.5\]]ro/_dngos po la nus pa yod pa 'am nus pa med pa bsal bar bya ba yin zhes bya ba ni tha dad pa med pa'o/_/yod pa nyid yin pa de ltar na rang nyid nye bar 'jog go zhe na/_de yang rigs pa ma yin no/_/de ma thag bshad pa'i rgyu rnam pa gsum gyis zhes bya bas dgongs so/_/
[\[77a.6\]]de'i phyir skyes bus rnam pa gcig pa nyid la sogs pa med kyang sgra de dag nges par sbyor ba yin te/_skyes bu ji ltar 'dod pa gcig pa de las yang mang po'i tshig gi mtha' can dang du ma la yang gcig gi tshig gi mtha' can gyi sgra nges par sbyor ba'i phyir ro/_/gzugs la sogs pa sna
[\[77a.7\]]tshogs pa sgra gcig kun nas slong bar nus pa ma yin no zhes bya ba 'di ni shin tu rmongs pa chen po dang ldan pa yin no snyam du dgongs nas de la de rnams kyi sgra la klan ka ci zhig yod de ci yang med do zhes bya'o/_/ji ltar sgra gcig don du ma la nges par sbyor bar 'dod pa yin zhe na/_
[\[77b\]]
[\[77b.1\]]rgyu mtshan gyis nges par sbyor bar bstan pa nyid do zhes bya ba smos so/_/de'i nus pa bstan pa'i phyir de la sgra gcig nges par sbyor bar 'gyur ro/_/'dir skabs yin no/_/bsnan pa gzhan yang zhes bya ba la sogs pa smos te/_rten du mngon par 'dod pa'i yan lag can gyi rdzas
[\[77b.2\]]de la de dag ldan pa'i 'bras bar 'brel pa'i phyir ji ltar gcig dang gcig tu 'brel pa med de 'gal ba khas blangs pa'i phyir ro/_/de lta ma yin na sgra gcig la yang lhan cig par mi 'gyur ro zhes bya bar dgongs so/_/gzhan gyis smras pa kho bo ni gcig dang lhan cig 'brel
[\[77b.3\]]par 'gal ba'i rgyu'i sgra gcig gzugs la sogs pa la mi 'dod pa yin te/_'on te tha mi dad pa ma yin pa ni khyad par med pa'i gzugs la sogs pa'o/_/gang la zhe na/_bum pa dang zla ba dang snam bu la sogs pa 'di dag ni yul tha dad pa'i don byed pa ste/_chu 'dzin
[\[77b.4\]]pa dang gos la sogs pas mtshon pa'o/_/de dang 'gal ba ltar de'i bum pa bstan pas sgra dang 'gal ba'i phyir ro/_/yang na de dag rten dang tha dad pa med pa de rdzas la tha dad pa med pa'i phyir ro/_/'di nyid gsal bar bya ba ni/_de gzugs la sogs pa de rnams rang
[\[77b.5\]]bzhin gcig tu yod pa tshogs pa gzhan la bum pa la sogs pa chu 'dzin pa la sogs pa khyad par gyi don byed pa mi srid pa ma yin pa'i rgyu de'i phyir de'i don byed pa ma yin no/_/bstan pa'i ched du de'i don gyi bya ba byed par 'gyur ba'i sgra des kyang brjod par mi bya'o/_/
[\[77b.6\]]sbyor ba yang gang dang gang las rang bzhin khyad par med pa dang de las de'i don gyis bya ba byed pa srid pa ma yin te/_dper na de nyid kyi rigs las zla bar rtogs pa'i gzugs la sogs pa bzhin no/_/de bzhin du bum par rtogs pa'i gzugs la sogs par yang zla
[\[77b.7\]]bar rtogs pa'i gzugs la sogs pas las rang bzhin khyad par med pas zhes bya ba ni khyab byed mi dmigs pa'o/_/de bzhin du gzhan la yang sbyar bar bya'o zhes bya ba phyogs snga ma'i tshigs la 'dir lan ni/_'gyur na zhes bya ba la sogs pa smos te 'dis ni gtan
[\[78a\]]
[\[78a.1\]]tshigs de ma grub par brjod pa yin no/_/'dir ni don 'di yin te/_gzugs la sogs pa dang zla ba la sogs pa rnams la tha mi dad pa yod pa ma yin te/_phan tshun dben pa'i ngo bo nyid du tshad mas yongs su bcad pa'i phyir ro/_/de ltar
[\[78a.2\]]mngon sum du gyur na ni ci 'dod pa 'di dag dang btang snyoms su byed/_ci ste ni mi bzod pa la dri ba'o/_/gdod pa med pa la bzod pa ma yin no zhes bya ba'i don to/_/gzhan yang bum pa dang zla ba la sogs pa rnams gzugs la sogs pa tha dad pa med pa yin no zhes
[\[78a.3\]]bya ba ni 'dod pa'i brjod pa yin te/_ci'i phyir zhe na/_gzugs la sogs pa dag la tshogs pa'i rdzas la mi ltos par rang gi rgyu'i stobs kyis rang bzhin tha dad par khas blangs pa'i phyir ro/_/des na 'di khas blangs pa'i sgo nas kyang ma grub par rigs par
[\[78a.4\]]bya'o/_/snga ma ni mngon sum gyi sgo nas zhes bya lhag ma'o/_/sngar yang gzhan phrag dog gis smras pa/_gal te gzugs la sogs pa las gzhan nyid bum par gyur na cir 'gyur/_cung zad kyang nyes par mi 'gyur ro snyam du bsams pa'o/_/khyod de mi 'dod pa ni ma yin
[\[78a.5\]]te/_phrag dog gis yin no/_/'on kyang de tsam gyis ci zhig 'dir brjod par bya ba yod par 'gyur mod/_yan lag can de mngon sum du yod na na mig dang lus kyi dbang pos gzung bar bya ba khas blangs pa'i phyir gzugs la sogs pa ma yin pa'i ngo bo ni/_gzugs la sogs pa
[\[78a.6\]]rtogs pa nyid la sogs pa rang bzhin spangs pa zhes bya ba'i don yin no/_/yon tan dang rdzas dag tha dad par khas blangs pa'i phyir ro/_/de tha dad pa ni gzugs la sogs pa'i rang bzhin las tha dad pa'o/_/blo ni mig dang lus kyi dbang po las skyes pa las snang ba la rag
[\[78a.7\]]na cis bsgribs pa yin/_/gags byed pa 'ga' zhig kyang med pa'i don to/_/'ga' zhig shin tu gus pas dbang po ma nyams pas kyang spyod pa na sngon po dang mngar dri da ba dang /_rtsub pa la sogs pa las tha dad pa de'i ngo bos dben pa'i ngo bo bum pa la sogs pa'i rdzas
[\[78b\]]
[\[78b.1\]]'di 'dra na dmigs su med do zhes dgongs so/_/rnam phug gis smras pa/_gzugs la sogs pa gzung yang rdzas ma bzung ba yod pa yin te/_gang snang ba'i 'grib ci byung ba'i tshe gzugs la sogs pa mi dmigs pa yin la rdzas ni dmigs pa yin te/_ba lang dam rta'i
[\[78b.2\]]gzugs su ma nges pa'i phyir ro/_/'on kyang de yang mtho yor tsam dmigs so zhe na/_dmigs pa ni bden na/_de'i bdag nyid ni ma yin te/_gzugs la sogs pa'i bdag nyid yin na/_sngon po dang ser po la sogs pa'i bye brag 'dzin par thal bar 'gyur ro/_/de bzhin du
[\[78b.3\]]lcags kyi khrab kyi nang gi skyes bu'i gzugs la sogs pa ma bzung yang skyes bur shes pa mthong ba/_nub mo'i chu skyar gyi dkar po'i gzugs la sogs pa ma bzung yang byar shes pas mthong ngo /_/de bzhin du sngon po la sogs pa nye bar len pa tha dad pa'i rjes su byed pa'i nor bu
[\[78b.4\]]shel gyi gzugs la sogs pa mi 'dzin kyang shel du shes so/_/de bzhin du tshon gyi ngo bos snyam bu'i gzugs la sogs pa zil gyis mnan pas snam bu'i gzugs ma bzung yang snam bur shes pas mthong ba yin no zhe na/_des na 'di thams cad ni bskal pa mang por bsags
[\[78b.5\]]pa'i lta ba ngan pa goms pa las skyes pa blos rlom pa yin no zhes gsal bar byed pa'i don to/_/'di ltar re zhig 'di skad brjod pa yin te/_snang ba 'grib pas mi gsal ba dang mtshan mo sngon po la sogs pa'i nye bar len pa yod par 'gyur ba na de'i gzugs la sogs
[\[78b.6\]]pa mi 'dzin rdzas dmigs pa yin no snyam na/_de la brjod par bya ste/_de la ci 'dra ba zhig gis rdzas dmigs pa yin no zhe na/_snang ba nyid de snang ba mi dmigs pa yin no zhe na/_snang ba 'grib cing mi gsal ba'i tshe sngo skya'i gzugs de nye bar len pa'i gzugs kyang
[\[78b.7\]]dmigs so/_/gzugs de de'i ngo bo ma yin na de ma thag tu bshad pa'i phyogs nyams par thal bar 'gyur ro/_/de dang nye ba'i logs na yod pa'i de ltar dmigs pa med cing gzhan gyi rnam pa'i blos kyang dngos po de rtogs pa ma yin te/_gang yang rung ba'i rnam par
[\[79a\]]
[\[79a.1\]]shes pa dngos po thams cad gcod pa thal bar 'gyur ba'i phyir ro/_/de'i phyir 'di ni 'khrul pa'i shes pa yin no/_/'khrul pa ni sa bon gyi rgyun babs pa 'am rgyu med pa'i dus su yul med pa nyid du da ltar snang bar 'grub ste/_zla ba gnyis
[\[79a.2\]]pa'i shes pa bzhin du nye bar skye'o/_/gang gi phyir yul med du zin kyang so sor nges pa'i yul dang dus su 'byung bar 'gyur te/_rang gi nye bar len pa'i bag chags sad par byed pa'i phyir phyi rol gyi bdag po'i rkyen la ltos pa'i phyir ro/_/zla ba gnyis pa'i shes pa bzhin du
[\[79a.3\]]'khrul pa yin du zin kyang don la ma bslus te/_khyad par can gyi bdag po'i rkyen yod pa'i phyir ro/_/nor bu'i 'od la nor bu bzhin du don la mi slu ba nyid ni yul med pa mi rigs pa nyid ni yin na rjes su dpag pa'i ma nges pa'i phyir ro/_/nor bu 'khrul pa de nyid ni rdzas la
[\[79a.4\]]da ltar 'dzin pa de'i yul med par mi 'gyur ro zhe na/_'o na de'i rdzas de dang de'i ngo bo ma yin pa gzhan gyi rnam pa rjes su 'brangs pa'i shes pa bzhin yongs su gcod pa ma yin no zhes bshad zin to/_/de ltar na yang yul dang bcas la ltos pa yang yul dang bcas pa yod
[\[79a.5\]]par 'gyur ba nyid ni 'di ltar ut+pal la sogs pa de ltar snang ngo zhes kho bos kyang brjod par nus te/_'khrul pa de the tshom gyi rgyu rnams med du zin kyang snang ba'i gnas skabs su rung ba'i yul na gnas pa dang /_bsgribs pa med pa'i gnas skabs su de'i rdzas kyi
[\[79a.6\]]bdag gzugs snang ba las tha dad pa ni mi dmigs la/_skrag pa 'khrul ba'i the tshom gyi rgyu mtshan mun pas chod pa'i gnas skabs dang yul ring ba'i gnas skabs na sgrib pa dang bcas pa la yang de bzhin gyi rnam pa las tha dad par snang ba yin no zhes bya ba smos pa
[\[79a.7\]]la su zhig gis brjod par nus/_lcags kyi khrab kyi nang gi skyes bu'i shes pa ni mngon sum ma yin te/_'on kyang rtags can yin no/_/'di ltar skyes bu'i lus kyi cha shas la brten pa'i stobs las byung ba'i khyad par gyi dbyibs su rnam par gnas pa khrab can
[\[79b\]]
[\[79b.1\]]mthong ba las 'bras bu'i rtags kyi shes pa 'brel pa dran pa ltos nas rgyur gyur pa'i rnam pa de lta bu yin no zhe na/_de ma thag pa'i shes pa skye bar 'gyur ba ma yin pa bsgrub pa yin no/_/de nyid kyi phyir gsal ba'i rnam pa dang bcas par rtogs pa gang yin zhes the
[\[79b.2\]]tshom za bar 'gyur ro/_/rnam pa de lta bu'i khrab can gyi dbyibs las skyes pa ni gzugs la sogs pa nyid du rgyur 'gyur gyi yan lag can gyi rdzas las ni ma yin no/_/de la ma grub pas ma grub pa'i rnam pa gnyis las khas blangs par mi rigs kyi gzugs la sogs pa
[\[79b.3\]]ni mngon sum dang mi dmigs pa dag gi rgyu dang 'bras bur grub pa de dag nyid las de bzhin du dbyibs nye bar gnas pa'i phyir ro/_/snam bu yang le brtan dang btsod ka la sogs par bsgyur bas don gzhan nyid de las de bzhin du skye bar mthong gi sna tshogs pa'i rdzas dag dang
[\[79b.4\]]'dres pa'i dbyer med pa las de bzhin du mi dmigs so/_/de'i rdzas rgyun gnas pa'i rgyu rgyun chad na de ldog pa yin te/_nye bar len pa'i rgyu la ltos nas chu dang med la sogs pa gzhan skye ba'i phyir ro/_/'dis ni lcags gong dang mi dag de'i ngo bor 'dzin pa'i shes pas
[\[79b.5\]]mthong zhes bya ba de yang gsal ba yin no/_/de ltar na rdzas de mngon sum gyis ma grub par bshad nas ba lang dang rta dang /_ma he dang phag dang phye ma leb la yid gnyis 'byung ba'i rten gzugs las tha dad par brjod do/_/dbang po nyid du gyur pas gzugs la sogs
[\[79b.6\]]pa 'dzin pa phyi rol du dbang pos mi gcod pa'i phyir/_bde ba la sogs pa bzhin no zhes bya ba de yang bsal bar bya'o/_/sbyor ba yang gang dang gang snang ba las tha dad pa ma dmigs pa de dang de ni tha dad par khas blang bar mi bya 'am med pa yin no zhes khas blang bar bya ste/_
[\[79b.7\]]dper na mi'i mgo'i rwa bzhin no/_/sngon po la sogs pa yang tha dad pa'i spyi'i dang bye brag dang ldan pa rnal ma dbye ba gzhan dang gzhan ma yin pa la sogs pa mi dmigs pas zhes bya ba'i khyab par byed pa mi dmigs pa'o/_/ma grub pa ni ma yin te/_snang ba nyid du rang
[\[80a\]]
[\[80a.1\]]nyid kyis khas blangs pa'i phyir ro/_/de bzhin du gzugs la sogs pa'i don rnam pa lnga las tha dad pa'i rdzas khas len pa ni dmigs pa'i rig byar gyur pa nyid du khas blangs pa ni sngon po la sogs pa'i kha dog gi gzugs spangs pa'i phyir sgra dang dri
[\[80a.2\]]dang ro bzhin du mig gi shes pas nges pa ma yin no/_/reg bya la brten pa'i shes pa nyid kyi rtogs pa ni ma yin te/_snang ba nyid du khas blangs pa nyid rtsub mo la sogs pa'i rang bzhin dang bral bas sgra la sogs pa bzhin no/_/kha dog sngon po'i gzugs la sogs pa
[\[80a.3\]]las tha dad pa so sor snang bar thal bar 'gyur ba ni gnod pa can gyi tshad ma'o/_/spyi la sogs pa'i tshad ma rnam pa gnyis kyi gtan tshigs la ma nges pa ma yin te/_de dag med pa'i tha snyad kyi yul nyid du sngar bsgrubs zin pa'i phyir ro/_/thams cad bsdus nas khyab pa nyid du sgrub
[\[80a.4\]]pa'i gtan tshigs kyi khyad par bstan pa yin no/_/yang na gal te mig dang reg bya'i shes pa dag gis tha mi dad pa'i rdzas nyid yul ma yin te/_tha dad pa'i rnal ma'i rjes su byed pa'i phyir sgra dang dri'i shes pa bzhin no/_/de bzhin du rdzas kyang dbang po gnyis kyi gzung bya yin
[\[80a.5\]]pas zhes bya ba des bsal ba yin no/_/yul gcig pa nyid med par thal bar 'gyur ba gnod pa can gyi tshad ma ste/_snang ba'i pa brjod pa'i phyir ro/_/gtan tshigs ma grub pa yang yin te/_mig gi rnam par shes pa'i kha dog gi so sor snang ba
[\[80a.6\]]nyid dang reg bya'i rnam par shes pa rtsub mo la sogs pa so sor snang ba nyid kyi rang rig pa'i mngon sum gyis grub pa'i phyir ro/_/de lta na gal te rtsub mo la sogs pa la brten par brjod pa de'i tshe grub pa la sgrub pa nyid do/_/'on te nying po la sogs pa'i rdzas yin pa de'i tshe
[\[80a.7\]]gtan tshigs ma grub pa yin te/_gang gi phyir mig gis mthong ba'i ring po dang thung du dang lham pa dang zlum po dag yin no/_/zhes lus kyi shes pas kyang ma mthong ba yin no zhe na/_de ni de lta ma yin te/_'di ltar ring po la sogs pa shes pa ni lus kyi dbang po las shes pa
[\[80b\]]
[\[80b.1\]]ma yin te/_de ltar rtogs pa yin na kha dog kyang de la snang bar 'gyur ba'i phyir ro/_/reg bya la brten pa'i shes pa nyid la kha dog snang bar rigs pa ma yin te/_de ni mig gi rnam par shes pa'i yul yin pa'i phyir ro/_/rtsub mo la sogs pa nyid la snang bar thal bar 'gyur
[\[80b.2\]]ba de'i phyir gzugs dang reg bya'i shes pa'i rjes su 'gro ba'i yin ni dran pa'i rnam par rtog pa ste/_de skad du mig dang lus dag ji ltar rang gi yul tha dad pa la dmigs pa las gzhan pa de dang lhan cig rgyu ba spyi'i yul la dran pa tha mi dad pa'i shes pa yin no zhes bshad do/_/khyab
[\[80b.3\]]par byed pa dang 'gal ba dmigs pa yin no/_/byis pa'i brjod pa 'ga' las gus pa ci zhig bya ste/_'dir re zhig bkag pa ni gzhag pa yin no/_/gzhan dag gi gzugs la sogs pas rdzas tha dad pa'i phyir dang /_snang ba de sngon po la sogs pa bzhin du tha dad par snang
[\[80b.4\]]ba yin te/_dbang po'i yul gcig gis gzung bar bya ba yin pa'i phyir ro/_/de bzhin du 'dir yang yin no zhes bya bar 'dod pa ni brdzun te/_de bzhin du 'di sngon po dri zhib mos mngar ba'o/_/'di rtsub pa'o/_/zhes so sor snang ba tha dad pa zhes bya bar smos so/_/mngon
[\[80b.5\]]sum la don snang ba tha dad pa med kyang 'gyur ro/_/gang yin zhe na/_de gzugs la sogs pa ste/_'di dag 'jig rten la grags pa bshad pa yin no/_/de dag yul tha dad pa med pa yang ma yin te/_thigs pa dang bcas pa rnam pa bcur yod pa brjod pa'i phyir ro/_/de ltar
[\[80b.6\]]na dbang po gcig gis gzung bar bya ba yin pa nyid du zin kyang rlung dang tsha ba'i rigs bya ba la sogs pa ni ci rigs par 'di lan yin no/_/'dis kyang gtan tshigs la nges pa nyid du brjod pa yin no/_/chos can dang 'brel par khas blangs su zin kyang dbang po gcig gi
[\[80b.7\]]yul yin pa nyid du ma nges par bshad pa dang /_'di dag la yod pa ma yin pas phyogs gcig la ma grub pa yin te/_dri mngar ba la sogs pa rdzas 'dzin par byed par dbang po gang gis ji ltar gzung bar bya ba yin/_rdzas dbang po thams cad kyis thal bar 'gyur ro/_/
[\[81a\]]
[\[81a.1\]]snang ba dang sngon po la sogs pa tha mi dad pa kho na yin te/_gang gi phyir sgron ma dang nye ba las gsal ba'i ngo bo nyid kyi rnam pa de lta bu'i rang bzhin gyi yul can du skye bar 'gyur ro/_/de dag tha dad pa yod pa ma yin pas des sgrub pas stong pa yin no zhes bsams
[\[81a.2\]]pa yin no/_/khyed kyis 'di mngon sum nyid du khas blang bar bya'o/_/de lta ma yin na mngon sum nyid du mi 'grub po/_/ci'i phyir zhe na/_gang gi phyir de bzhin du zhes bya ba la sogs pa ni go sla'o/_/khyed kyis bum pa 'di gzugs la sogs pa las tha dad par khas
[\[81a.3\]]blangs pas ci'i 'di rin med par 'tshong bar byed dam/_'dis kyang de 'jig rten tha dad pa 'di 'dra bar 'gyur ro zhes bshad de/_de'i rang gi ngo bo khyad par du ston par so sor mi snang ba'i phyir ro/_/rang nyid mngon sum du byed par 'dod pa yin te/_rdzas ni mthong ba dang
[\[81a.4\]]reg pa yin no zhes grub pa'i mtha' las bshad pa'i phyir ro/_/de ltar bdag nyid 'di rgyun tu dga' ba'i gnyen bshes kyis shes par 'gyur ro zhes kha bskang ngo /_/rin med par 'tshong bar 'dod pa yod pa ni rin la 'tshong ba de lta bu yin no zhes bya ba med pa'o/_
[\[81a.5\]]yang na 'tshong ba'i ngang tshul can gang yin pa 'di ni rin med pa de ltar 'tshong ba yin no/_/'di ji ltar yin zhe na/_gang mngon sum nyid du zhes bya ba la sogs pa smos so/_/rin med par yang rang ngo bo 'jog pa ni bzhad gad du byed pa'o/_/blo dgra dag yod pas
[\[81a.6\]]gzugs la sogs pa ldan pa'i bum pa gcig yod pa nyid ma yin nam/_'di byed pa nyid yin no zhes bya ba la de ji ltar yin zhe na/_de dag gis blo dang sgra tha dad pa yang bshad pa yin no/_/thams cad kyis ma yin no zhes bya ba la sogs pa'i sgras ni tha dad pa dang tha mi dad pa
[\[81a.7\]]dang rgyu dag go/_/gal te blo dang sgra la sogs pa de dag gis rdzas de sgrub par 'dod pa ni grub par ro/_/rdzas 'di so sor snang bar gyur du zin kyang lan tshwa'i ro rnams zil gyis mnan pa'i khaN+Da'i ro bzhin du nye bar mi rtogs pa des na de sgrub par byed pa'i rtags brjod
[\[81b\]]
[\[81b.1\]]par bya'o zhe na/_bshad pa/_mngon sum gyi ngo bo mi mthong ba ni rigs pa ma yin te/_rdzas gzhan gyis zil gyis ma mnan pas so/_/zil gyis mnan pa yin na ni rigs te/_dper na khaN+Da'i ro bzhin no/_/'dir yang cung zad cig zil gyis non pa med pa'i
[\[81b.2\]]phyir ro/_/sngon po la sogs pa rnams yod do zhe na/_ma yin te/_rdzas du ma dang ldan pa'i chen po'i ngo bo nyid nye bar dmigs pa de bzhin du gzugs kyis 'dus ma byas pa'i rlung ni mi dmigs so zhes brjod pa de yang mi mthong ba'i de dag kyang mi mthong bar thal
[\[81b.3\]]bar 'gyur ro/_/des na thams cad mi rtogs par 'jig rten gyi tha snyad 'chad par 'gyur ro zhes bya ba dgongs so/_/gang gis yan lag can de mi rtogs na sgrub par byed pa'i rtags brjod par bya ba'o/_/de dngos po sgrub par byed pa'i rtags khas blang bar
[\[81b.4\]]bya zhing nye bar gzung bar bya ba yin na de go bar byed pa'i rtags ni cung zad cig kyang med do zhes de skad du sngar bshad do/_/de rtogs par byed pa'i tshad ma yod na de yang yod pa yin no zhes na/_mngon sum nyid med pa la tshad ma ma yin pas yod par khas blangs par
[\[81b.5\]]rigs pa ma yin no zhes bya bar smos so/_/tshad ma ma yin pa 'dis mngon sum las tha dad par sgrub par byed pa'i tshad ma med par bshad pa gang dang gang sgrub par byed pa'i tshad ma med pa de dang de ni yod par khas blang bar bya ba ste/_dper na nam mkha'i pad+ma bzhin
[\[81b.6\]]no/_/yan lag can yang yod par sgrub par byed pa'i tshad ma med pas yod pa'i tha snyad du byed pa'i dgag pa'i 'bras bu can gyis mi dmigs pa yin par dgongs so/_/de ltar rdzas gcig med pa rgya cher bstan nas rnal ma'i mjug bsdu ba ni/_des na zhes
[\[81b.7\]]bya ba la sogs pa'o/_/de lta na de srid du zhes bya ba ni rtsa ba'i skabs kyi mjug bsdu ba yin no/_/de nyid kyi phyir de dag blo la sogs pa ldog pa ni mdo la sogs pa de dag ldog pa med do/_/gang dang gang yod pa de dag sgrub par byed pa ma yin pa de ji
[\[82a\]]
[\[82a.1\]]ltar ldog par 'gyur zhing de med par sgrub par byed par 'dod par 'gyur zhes dgongs so/_/gal te blo la sogs pa yod pa de tha dad pa dang tha dad pa ma yin pa'i sgrub par mi byed kyi don byed pa sgrub par byed par 'gyur ro zhe na bshad pa/_don byed pa yod pas na tha
[\[82a.2\]]snyad du 'gyur ro zhes bya'o/_/de rtogs pa'i phyir yod pa yin no zhes bya bar dgongs so/_/'dis 'u bu cag la 'dir mtshungs par mthong bar 'gyur gyi gzhan du rtsod par 'gyur ro/_/bshad pa tha dad pa dang tha dad pa ma yin pa yod pa'i tha snyad du mi 'gyur ro/_/gcig gis
[\[82a.3\]]kyang don du ma byed par mthong ba'i phyir ro/_/'o na rkyen gcig gis skye ba ni cung zad kyang yod pa ma yin na de ji ltar de skad bshad ce na/_bden te/_gcig kyang tshogs pa mang po dang 'brel ba 'di las don du ma byed par bshad pa yin no/_/de skad du/_tshogs pa las ni thams cad 'byung /_
[\[82a.4\]]gcig las gcig ni cung zad med/_/tshogs pa gcig par gyur na yang /_de ni du ma byed par bshad/_/ces bshad do/_/ji lta bu zhe na/_dper na mar me gcig gi rnam par shes pa dang sdong bu'i rnam par 'gyur ba dang 'bar ba zhes dngos po gzhan du rgyu dang 'brel ba'i skad
[\[82a.5\]]cig ma gzhan skye ba yin te/_de nyid yod pa'i tha snyad du byed pa tha dad pa'i dngos po'i rgyu yin pa'i phyir ro/_/ji ltar gcig las du ma'i 'bras bu skye ba'i yin no zhe na/_'di 'dra ba'i gcig pa las 'bras bu du ba bskyed pa la brten pa khyad par du gyur ba'i ngo bo dang ldan par rang
[\[82a.6\]]gi rgyu las skyes pa'i phyir ro zhes bya ba dngos po'i tshul de nyid rigs pa yin no/_/de ltar mig la sogs pa du ma las kyang rnam par shes pa gcig bskyed par mthong ba'i phyir ro/_/tha mi dad pa'i tha snyad du 'gyur ba'i rgyu ni 'di yin no/_/gzegs zan gyis phyin ci log tu gyur
[\[82a.7\]]pa'i blos smras pa/_mi smra ba'i zhes bya ba la sogs pa'o/_/'on kyang ma mthong ba'i don byed pa tha dad pa'i sgo nas yod pa tha dad pa yin no zhes bya bar gnas so/_/de nyid bsal bar bya ba ni gang don byed par sbrang rtsi'i bza' ba la sogs pa'i mtshan nyid do/_/de la snam
[\[82b\]]
[\[82b.1\]]bu la sogs pa la mthong ba'i yod pa dang /_bum pa la sogs pa gzhan du mthong ba des ni rnam pa de lta bu yod pa tha dad par sgrub par byed pa'o/_/bum pa la sogs pa de dag ni khyab pa smra ba pa yin no/_/ci lta bu zhe na/_dper na snam bu la chu 'dzin pa la sogs pa'i don
[\[82b.2\]]byed pa ma mthong ba la bum pa ma mthong bar 'gyur ba ni yod pa tha dad pa sgrub par byed do zhes snal ma dang sbyar ro/_/'di dag ni dper brjod pa'o/_/snal ma dag la gos la sogs pa'i don byed pa ma mthong ba la gzhan mthong ngo zhes bya ba 'di ni phyogs kyi chos nye bar bstan pa
[\[82b.3\]]yin no zhes bya ba ni yod pa tha dad pa snal ma dang snam bu ma grub bo zhes bya ba ni lhag ma'o/_/des ni 'di bsgrubs pa'i 'bras bur bshad do/_/'di ni rang bzhin gyi gtan tshigs yin no/_/gang gi phyir de ma mthong ba'i don byed pa'i rgyus yod pa tha dad pa dang 'dir rjes su
[\[82b.4\]]'brel to zhe na/_des ni 'di'i snal ma snam bu gzhan nyid du grub mod kyi/_yan lag can don gzhan du grub pa ma yin no snyam du slob dpon gyis dgongs nas/_de ltar grub pa yin mod ces bya ba smos te/_snal ma dang snam bu yod pa tha dad pa zhes bya ba snal ma'o/_/khyed la
[\[82b.5\]]'dod pa'i don grub pa yod pa ma yin no zhes bya bar dgongs nas bshad pa/_de ltar don gzhan pa'i yan lag can bsgrub pa ma yin te/_'di ci'i phyir zhe na/_dper na rkyen gyis 'di 'dus byas pa'i rang bzhin la tha dad pa skyed pa'i phyir ro/_/rgyus don byed par tha dad pa gos
[\[82b.6\]]la sogs pa'i mtshan nyid yin no/_/'di skad ston pa yin te/_/snal ma bsdoms par bya ba nye bar len pa'i rgyur gyur pa tha ga la sogs pa'i lhan cig byed pa'i rkyen las khyad par can gyi dbyibs rgyun mi 'chad pa snal ma las skye'o/_/gos la sogs pa'i don
[\[82b.7\]]byed pa la nye bar sbyor ba gang yin pa de ni snga ma las snam bu gzhan nyid du kho bo cag 'dod pa yin no/_/khyad par can gyi dbyibs rgyun mi 'chad pa ni ma yin pas don gzhan la yan lag can du 'dod pa 'di spangs pa yin la/_'dis ni rnam phug pa'i snga ma dang phyi mar
[\[83a\]]
[\[83a.1\]]'jug pa nyid la sogs pa bshad pa de yang bsal ba yin no/_/de'i sgrub par byed pa'ang spangs pa'i rig par bya'o/_/kho bo cag ni rgya cher bkag zin pas yang brjod par mi byed do/_/ji lta bu yin zhe na/_rkyen gyi dbang gis rang bzhin khyad par
[\[83a.2\]]can du skyed pa'i don byed pa tha dad pa yin no snyam nas bshad pa/_gtsub shing gis gtsubs pa'i gnas skabs tha dad pa las zhes bya ba sogs pa ni go sla'o/_/dpe bstan nas don bstan pa ni/_/de bzhin de zhes bya ba la sogs pa smos te/_'dis ni rkyen ji lta ba
[\[83a.3\]]bzhin rang bzhin tha dad pa'i don gcig skyed par byed do/_/'o na snal ma dang snam bu zhes bya ba smos te/_blo dang sgra tha dad pa las ji ltar 'di gzhan pa nyid med pa yin zhe na/_de dgag par bya'o snyam du dgongs nas bshad pa de dag gis ni blo dang sgra tha dad pa yang bshad pa
[\[83a.4\]]yin no zhes bya ba'o/_/de la sngar gang bshad pa de ltar gnas pa de'i phyir yod pa tha snyad grub par gyur pa ldog pa ni don byed pa ldog pa'i tha snyad du bya ba yod pa yin no zhe na/_'di ni bden te/_de tsam zhig sma'i/_de nyid don byed pa log pa yin te/_dmigs pa'i rig byar
[\[83a.5\]]ma gyur pa dag gis ni 'grub par mi 'gyur ro/_/'di dmigs pa'i rig byar gyur pa las mi dmigs pa gang yin pa mi 'dod pa de ni don nus pa'i yod par mi 'gyur ba zhig na/_khyed kyis ji ltar rtogs par 'gyur/_/mi dmigs pa tsam ni brjod par mi rigs te
[\[83a.6\]]de 'khrul ba'i phyir de ni mi 'dod pa yang 'ong bar 'gyur ro/_/khyed kyis don byed pa 'di dmigs pa'i rig byar gyur pa dang yod pa las mi dmigs pa gang yin pa de ni med par tha snyad kyi yul yin te/_ci zhe na/_yod pa zhes bya ba nus pa'i mtshan nyid kyi phyir ro/_/de lta
[\[83a.7\]]yin na skyon ci yod ce na/_bshad pa de lta na yang kho bos brjod pa snga ma las 'di khyad par ci yod/_de dmigs par bya ba ma dmigs pa'i phyir nus pa 'di ma dmigs so zhes bya ba khyed kyis btags pa yin no/_/de'i rang bzhin mi dmigs par 'dod par gyur kyang gang
[\[83b\]]
[\[83b.1\]]gi nus pa yin zhe na/_de'i zhes bya ba la sogs pa smos te/_de ltar de'i nus pa mi dmigs pa gang yin pa de ni rang bzhin kho na yin no/_/de'i phyir snga ma'i rang bzhin mi dmigs pa 'di nus pa mi dmigs pas so/_/de bas na snang du rung ba mi dmigs pa nyid med pa'i tha
[\[83b.2\]]snyad sgrub pa yin no zhes bya ba 'di gnas so/_/gang gi phyir de lta yin pa de'i phyir 'dis dgos pa 'ga' zhig gis ri bong gi rwa la sogs pa med pa'i tha snyad du bya bar khas len pa ni/_snang ba mi dmigs pas khas blang bar bya'o/_/gzhan du na blta bar bya ba'i thabs
[\[83b.3\]]med par 'gyur ro zhes bya bar dgongs so/_/des na mi dmigs pa de ni spyi dang khyad par dang ldan pa dang yan lag can gyi rdzas la sogs pa gzhan yang rnam pa de lta bus dmigs pa'i rig byar gyur par khyad par med pa'i phyir ro/_/spyi dang khyad par la sogs pa de
[\[83b.4\]]bzhin du med pa'i tha snyad kyi yul nyid du 'gyur ro zhes bya ba'i don to/_/spyi dang bye brag la sogs pa 'di lta bu'i mi dmigs pa yin yang med pa'i tha snyad kyi yul du mi 'gyur ro zhe na/_bshad pa 'ga' zhig tu ma yin te/_khyad par med pa'i phyir med pa'i tha snyad bya bar
[\[83b.5\]]khas blang bar bya'o/_/ci'i phyir zhe na/_khyad par med pa'i phyir ro/_'dir mi dmigs pa gnyi ga'i don la yang mi dmigs pa de'i rgyu mtshan mtshungs pa'i gtan tshigs kyis bsal te spyi la sogs pa la khas blangs pa la yang med pa'i tha snyad du bya'o/_/'on
[\[83b.6\]]te gzhan du yang khas len na med pa'i gtan tshigs su khyad par med pa'i phyir zhes sngar bshad pa nyid yin no/_/'ga' zhig med par khas len pa de'i mtshan nyid la khyad par med par dran par byed do/_/de'i phyir mi dmigs pa'i rnam pa de lta bu thams cad ni
[\[83b.7\]]med pa'i tha snyad kyi yul no zhes bya bas khyab pa'o/_/mi dmigs pa'i yul du grub pa'o/_/ser skyas sgra thams cad kyi bdag nyid yin no/_/de lta ma yin na gal te 'jim pa'i gong bu dang 'o ma dang sa las bum pa dang zho dang myu gu la sogs pa'i nus pa'i
[\[84a\]]
[\[84a.1\]]bdag nyid med pa kho na yin no/_/de ji ltar de las de dag skye bar 'gyur/_ri bong gi rwa dang rta'i rwa med pa ni de la skye ba med do/_/de ltar na 'ga' zhig gi bum pa la sogs pa la'o/_/'ga' zhig tu ni yul la sogs pa'o/_/rnam pa 'ga' zhig ni dbyibs
[\[84a.2\]]kyi khyad par la sogs pa snang du rung ba'i yod pa'i mi dmigs su zin kyang med pa'i tha snyad kyi yul ma yin no zhes de dag gi dogs pas gal te zhes bya ba la sogs pa ste/_rtswa mchog rtse la glang chen brgya/_/sngon chad ma mthong yod do zhes/_/de skad grangs can phyugs
[\[84a.3\]]las gzhan/_/ngo mtshar bcas pas su brjod rtsol/_/zhes dgongs nas thams cad ces bya ba la sogs pa smos te/_gang gi tshe ma mthong ba de la yod pa yin pa de'i tshe thams cad ni 'o ma la sogs pa'o/_/thams cad ni bum pa la sogs pa'i ngo bo'i rjes su byed pa'i phyir
[\[84a.4\]]de bsgrub par bya ba'i don gyi bya ba byed par 'gyur ro zhes bya ba'i don to/_/gzhan yang 'di gzhan las ma yin te/_zho la sogs pa 'bras bur 'dod pa ni 'o ma la sogs pa las 'byung gi chu la sogs pa las ma yin no/_/yang na 'di ni chos la sogs pa ste sbrang rtsi la
[\[84a.5\]]sogs pa ma yin no/_/de bzhin du gur gum la sogs pa 'di ni kha che ba'i yul 'di ni yin gyi/_/'di ma la ya la sogs pa'i yul 'di ma lags te/_yang na tsan dan la sogs pa'i 'di ni ma yin no/_/kun da la sogs pa dgun smad kyi dus 'di'i tshe yin gyi sos ka'i
[\[84a.6\]]dus 'di'i tshe na ma yin no/_/yang na pad+ma la sogs pa 'di'i tshe ma yin no/_/de bzhin du khaN+Da la sogs pa mngar ba la sogs pa'i yon tan khyad par can 'di lta bu yin gyi 'di rtsa ba la sogs pa'i ngo bo 'di lta bu ma yin no/_/yang na 'di ni ma la ya la sogs pa 'di lta bu
[\[84a.7\]]ma yin no zhes bshad par bya'o/_/ci'i phyir 'di dag de lta bu yin zhe na/_'ga' zhig gis zhes bya ba la sogs smos te/_rnam pa de lta bu mngar ba'i ngo bo 'di med pa yin no/_/tha dad pa'i dngos po gang yin pa de'i rgyu med pa'i phyir ro/_/thams cad du thams cad
[\[84b\]]
[\[84b.1\]]ngo bo rnams kyi thams cad kyi tshe 'di la 'jug par 'gyur ro zhes bya bar dgongs so/_/'o na de ma thag tu bshad pa'i dngos po nyid 'di ni thams cad kyi tshe don byed pa yin no zhes bya ba de yang de ma thag tu bshad pa'i dngos po nyid 'di 'dir ci zhig bya/_'di dag btags pa la 'thag pas
[\[84b.2\]]chog go zhe na/_bden te/_rgyur gyur pa'i byed pa sngar bshad nas/_da ni 'bras bur gyur pa khyad par yin pas skyon med do/_/'di yang skyon gzhan gyi sgo nas tshig lhag ma bstan pa yin no/_/des na dngos po tha dad pa med pa'i phyir gang la rjes su 'gro ba dang 'ong ba dag med
[\[84b.3\]]par 'gyur ro zhes sbyar ro/_/'di 'dir yod do zhes bya ba la sogs pa'i rjes su 'gro ba'o/_/med do zhes bya ba ni ldog pa'o/_/gzhan gyi smras pa/_gnas skabs zhes bya ba la sogs pa ste 'di skad ston pa yin te/_gang dang gang la 'jug pa de dang de ni de la yod pa yin no
[\[84b.4\]]zhes bya bas kha bskang ste/_gang dang gang 'jug pa de ni de la yod pa ma yin no zhes bya ba 'di skyon ma yin no/_/slob dpon gyis de nyid ces bya ba la sogs pa'o/_/de nyid kyi gnas skabs ldog par tha dad par mi 'gyur ro zhes bya ba khyed cag gi lta ltar ma yin te/_ci'i phyir
[\[84b.5\]]zhe na/_yul thams cad la yod pa'i tha snyad med pa'i phyir ro/_/de lta na yang yul 'ga' zhig la med pa'i tha snyad du 'dod de de'i tshe de'i rgyu rnams khyed kyis brjod dgos so snyam nas/_'ga' zhig ces bya ba smos so/_/'ga' zhig la gzhan gyis yongs su brtags pa'i
[\[84b.6\]]ldog pa 'dis yan lag can la sogs pa la med pa'i tha snyad du khas blang bar bya'o/_/yul 'ga' zhig la sogs pa smos te/_ci'i phyir zhe na/_gang gi tshe dmigs pa las gzhan med par rnam par gcod pa'i gtan tshigs ni yod pa ma yin te/_/sgrub par byed pa
[\[84b.7\]]zhes bya ba lhag ma'o/_/de yang khyod 'dod pa yin no zhes bya bar dgongs so/_/ci'i phyir zhe na/_gang gi tshe de ltar sgrub pa'i dngos po ni 'gal ba dmigs pa la sogs pa'o/_/dgag pa ni khyab par byed pa mi dmigs pa la sogs pa'o/_/rnam par gcod pa ni
[\[85a\]]
[\[85a.1\]]thams cad du yang mi dmigs pa kho nas sgrub par byed pa'o/_/'on kyang kho bo yang mi dmigs pa 'di nyid las rnam par gcod pa bsgrub par bya ba yin no zhes brjod pa da 'dir yang brjod par bya'o zhe na/_bshad pa ma dmigs pa de gang la yod de thams
[\[85a.2\]]cad med pa'i tha snyad kyi yul zhes brjod par bya'o/_/ci'i phyir zhe na/_khyad par med pa'i phyir ro/_/de bzhin du bum pa la sogs pa yang yul gyi khyad par 'ga' zhig tu med pa'i tha snyad kyi yul du 'grub bo/_/rnam pa de lta bu mi dmigs pa 'dir yang mi dmigs
[\[85a.3\]]par 'gyur na/_'ga' zhig tu 'ga' zhig dmigs su zin kyang med pa'i tha snyad kyi yul du de mi 'gyur ro/_/ci ste brjod ces dgongs so/_/de lta ma yin na yan lag can 'di la med pa'i tha snyad du mi 'gyur ro zhes bya ba'i don to/_/pha rol po gal tshad ma thams cad
[\[85a.4\]]ldog pa zhes bya la sogs pa'o/_/ma dmigs pa las rnam par gcod pa'i gtan tshigs yod pa yin no zhes bya ba de ltar na yang 'ga' zhig tu bum pa yang med pa'i tha snyad kyi yul du mi 'gyur te/_lung dang rjes su dpag pa'i tshad ma thams cad log pas med pa'i phyir
[\[85a.5\]]ro zhes sems pa yin no/_/ci'i phyir zhe na/_'di yang shes rab che zhing mkhas pas bsgrubs pa yin no zhes khyed 'dod do/_/shes rab shin tu gzhon pa zhes bya ba la sogs pa ni bzhad gad do/_/tshad mas rnam par gcod pa na nyon mongs pa mi bzod pa ni shes rab
[\[85a.6\]]gzhon pa'i rgyu yin no/_/mi rigs pa 'dir ci zhig bshad/_kho bo cag la gang gis na bzhad gad du byed ce na/_gus pa mi byed pa zhes bya ba la sogs pa smos te/_stsogs pa'i sgra ni mtshungs par yongs su gzung ngo /_/'khrul ba ni sngar bshad zin to/_/srog
[\[85a.7\]]chags thams cad kyi mngon sum log pa de lta na rtogs par 'gyur ro zhe na/_bshad pa thams cad kyi mngon par log pa ni ma yin te/_ci'i phyir zhe na/_ma grub pa'i phyir ro/_/bdag dang gzhan dag gis ma rtogs so zhes bya ba'i don to/_/'di thams cad kyis
[\[85b\]]
[\[85b.1\]]mngon sum gyi log pa de ltar na rtogs par byed do zhe na/_bdag nyid kyis mngon sum log pas kyang ma yin te zhes bya ba smos te/_kyang gi sgra ni sngar bshad pa 'ba' zhig gis ma yin pa'o/_/ldog pa khyad par med pa ni ldog pa khyad par med pa ste/_bdag nyid kyis mngon
[\[85b.2\]]sum log pa khyad par med pa ni bdag nyid mngon sum log pa khyad par med pa zhes rim gyis bstan to/_/rgyu gzhan ma lus pa nye ba yin yang bskal ba rnams gsum la bdag nyid kyis mngon sum ldog pa yin la/_/bskal ba ma yin pa ni med pa go bar byed pa yin
[\[85b.3\]]no zhes brjod pa na khyad par med pa'i skal ba brjod pa yin no/_/gang gi phyir tshad ma thams cad ldog pa dag gis med pa'i tha snyad kyi gtan tshigs ma yin pa de'i phyir rang bzhin khyad par can ni bskal ba rnam pa gsum gyis ma bskal ba'i dngos po'o/_/tshad ma
[\[85b.4\]]dang nye bar gyur pa ma lus pa dang de las gzhan dbang po la sogs pa'i rgyu las byung ba'i mngon sum gyis med pa'i tha snyad nges par byed par bstan te yang dag par sgrub pa'o/_/ji skad bshad pa'i tshad ma de nyid log pas de'i rang bzhin khyad par can gyi med pa tha snyad rab tu sgrub par
[\[85b.5\]]byed do/_/nges par gzung ba ni rjes su dpag pa'i go bar byed pa la sogs pa de rnam par gcod pa yin no/_/de ci'i phyir zhe na/_de'i rang bzhin khyad par can gyi yod pa'i rang bzhin gyis so/_/ji skad bshad pa'i tshad ma gang yin pa des yod pa 'di la khyab pa yin
[\[85b.6\]]no/_/ci'i phyir zhe na/_'di ltar gang la de 'dra'i don yin pa de la nges pa de yang tshad ma las 'gyur ba yin te/_nus pa'i rgyu las 'bras bu 'khrul ba med pa'i phyir ro/_/'di ltar shing dang sha pa bzhin du de'i tshad ma khyad par byed pa yin pas de ldog na de yang ldog par
[\[85b.7\]]'gyur te/_/'dis ni ji skad bshad pa'i mi dmigs pa la sogs pa'i mjug bsdu ba bshad pa yin no/_/dmigs pa'i rig byar gyur pa yin du chug kyang 'o ma la sogs pa la zho la sogs pa mngon sum gyis mi dmigs so/_/'on kyang rjes su dpag pa
[\[86a\]]
[\[86a.1\]]la nus pa med pa las mi skye ba yin pa des na de ldog kyang med pa'i tha snyad kyi yul du de mi 'gyur ro zhe na/_ma yin gyi zhes bya ba la sogs pa smos so/_/gang gis gzhan dmigs pa nyid kyi rjes su dpag pas 'di mi dmigs par 'gyur ro/_/gzhan mi
[\[86a.2\]]dmigs pa las kyang ci ste sbyor bar mi byed ce na de'i rang bzhin zhes bya ba la sogs pa smos te/_yang gi sgra ni gang gi phyir gyi don to/_/de'i rang bzhin dmigs pa'i rig byar gyur pa gzhan du gyur pa ni 'phos pa'o/_/de'i de ma thag tu mngon sum du de ma gyur ba mi rigs so/_/
[\[86a.3\]]zhes bya ba lhag ma'o/_/'dis ni mngon sum de nyid de mi dmigs pa la ltos nas gtan tshigs 'ga' zhig gis med pa la sogs ba sgrub par byed do/_/sbyor ba yang gang gi tshe ma lus pa nye ba'i nus pa dang 'brel ba'i rgyu yin pa de ni de'i tshe 'byung bar 'gyur ba nyid dang ltos par mi
[\[86a.4\]]'gyur te/_dper na nus pa thogs pa med pa'i tshogs pa'i rgyu las byung ba'i myu gu bzhin no/_/de bzhin du 'o ma la sogs pa'i gnas skabs la yang ji skad bshad pa'i phyogs kyi chos dang ldan pas zho la sogs pa'i yul la rnam par shes pa 'byung bar 'gyur ro zhes bya ba ni rang
[\[86a.5\]]bzhin gyi gtan tshigs so/_/gnyis pa'i bsgrub bya la ltos nas khyab par byed pa dang 'gal bar dmigs pa'o/_/rnam pa gzhan nyid du de 'gyur bas 'di'i gtan tshigs yin no/_/bshad pa rnam pa gzhan du yod par 'dod na zhes bya ba la sogs pa de nyid dmigs pa'i
[\[86a.6\]]rig byar gyur pa mi 'gyur te/_snga ma'i ngo bo nyid 'phos pa'i phyir ro/_/de lta na yang de'i ngo bo rgyun mi 'chad par 'jig par thal bar 'gyur ro/_/gzhan yang zhes bya ba la sogs pas skyon bsags par bya ste/_gang gi phyir dngos po 'di ma skyes shing 'jigs pa med pa'i ngo bo
[\[86a.7\]]khyad par 'di yin no zhes bya bar sbyar ro/_/btags pa'i ngo bo gcig pa'i ngo bo yin pa'i phyir ro/_/rdzas gzhan gyis bar du chod pa dang ring po na gnas pa dag kyang /_mngon sum dang mngon sum ma yin pa nyid la sogs par 'gyur ro zhe na/_bar du chod pa med pa dang ring po
[\[86b\]]
[\[86b.1\]]ma yin pa dang gnas pa zhes bya ba la sogs pa smos te/_bar du chod pa dang ring po na gnas pa 'di yod pa ma yin pa zhes bya bar sbyar ro/_/dpe la las bar du chod pa med pa dang ring po ma yin pa ni gnas pa zhes 'don to/_/de la bar du chod pa med pa dang ring po na gnas pa ma yin
[\[86b.2\]]pa zhes dgag pa'i tshig re re zhing bsdu ba bya ba nas/_phyis ni khyad par gyi bsdu ba bya'o/_/gcig kyang skyes bu 'ga' zhig la ltos nas mngon sum ma yin pa la 'gal ba med pa nyid do zhes na/_de nyid kyi zhes bya ba smos so/_/de yang dmigs phye ba la sogs pa'i gnas
[\[86b.3\]]skabs la sogs pa'i mngon sum du gyur pa/_gzhan la mngon sum ma yin pas ci zhig nyams na/_dbang po la sogs pa'i gnas de nyid ces bya ba smos te/_'di dbang po ma nyams pa de'i gnas skabs yin zhes bya bar sbyar ro/_/sogs pa smos pa ni yid mkhyen pa la
[\[86b.4\]]spangs pa yin no/_/res 'ga' zhig mngon sum par gsal ba'i dus su mngon sum yin pa dang /_res 'ga' mngon par mi gsal ba'i tshe mngon sum ma yin no/_/gang gis mngon sum dang mngon sum ma yin pa nyid ni res 'ga' nus pa med pas mi skye ba rjes su dpag pa
[\[86b.5\]]yin pa dang /_res 'ga' gsal ba'i gnas skabs mngon sum yin no/_/gang gis de skad du brjod pa la 'dir yang mi rigs pa ci zhig yod ce na/_bshad pa/_'ga' zhig la khyad par med na zho la sogs pa'i gnas skabs 'di dag mngon sum la sogs pa dang 'gal
[\[86b.6\]]ba'i phyir ro/_/phan tshun 'gal ba gang yin pa de dag khyad par med pa'i phyir gcig pa mi srid de/_dper na grang ba dro ba'i reg bya la sogs pa bzhin no/_/mngon sum pa la sogs pa phan tshun 'ga' bas zhes bya ba ni khyab par byed pa 'gal bar dmigs pa yin
[\[86b.7\]]no/_/gzhan gyis smras pa/_khyad par med pa ma yin te zhes bya ba'o/_/gnas skabs kyi mtshan nyid khyad par gcig ldog pa na gsal ba'i gnas skabs kyi mtshan nyid gzhan skye ba yod pa ma yin pas 'o ma dang zho'i tha snyad khas len pa'o/_/'di ni skye ba dang 'jig
[\[87a\]]
[\[87a.1\]]pa'i ngo bo khyad par la sogs pa ma grub par smra ste/_re zhig khyad par 'di dang khyad par ldan pa tha dad par khas mi len te/_khas len pa nyid la de'i gnas skabs gzhan du byas pa'i skyon du 'gyur ro/_/de'i phyir 'di tha dad pa med pa nyid de la skyon 'di yin
[\[87a.2\]]no snyam du dogs nas bshad pa/_khyad par de'i gnas skabs kyi mtshan nyid de'i khyad par dang ldan pa'i gnas skabs kyi bdag nyid du gyur pa'i rjes su 'gro ba med pa gcig nyid la ldog par 'gyur na/_ji ltar rang bzhin sna tshogs pa'i bde ba dang sdug bsngal dag 'dren
[\[87a.3\]]par mi byed ces bya ba'i don to/_/sbyor ba yang gang dang gang bdag nyid du gyur pa de dang de ni gcig ldog na ldog pa yin pa 'am 'jug na 'jug nges par 'gyur te/_dper na de'i bdag nyid khyad par bzhin no/_/khyad par dang khyad par ldan pa yang bdag nyid du gyur pa yin pas
[\[87a.4\]]zhes bya ba rang bzhin gyi gtan tshigs so/_/des na gnas skabs gnas skabs can de dag sna tshogs pa nyid du 'gyur te/_phan tshun 'gal ba'i chos nye bar gnas pa'i phyir bde ba dang sdug bsngal ba bzhin no zhes bya ba rang bzhin gyi gtan tshigs nyid yin no/_/khyad
[\[87a.5\]]par 'di rjes 'gro med pa 'am/_ldog pa dang 'jug pa ni ma yin te/_des na snga ma'i sbyor ba ni dpe bsgrub par bya bas stong pa yin la/_phyi ma ni gtan tshigs ma grub pa yin no zhe na/_bshad pa rjes su 'gro ba dang bcas pas khyad par 'jug pa dang ldog pa yan lag tu
[\[87a.6\]]byed pa gcig pa la 'jug pa dang ldog pa ci zhig yod de/_'jug pa dang ldog pa ni ci yang med de/_thams cad thams cad du yod pa'i phyir ro zhes bya bar dgongs so/_/skyon gsal bar bshad pa/_gzhan yang 'di ltar rang bzhin 'ga' zhig gis khyad par du
[\[87a.7\]]bshad pa dang rang nyid 'jug pa dang ldog pa shes pa yin na/_/khyed ni khyad par gcig ldog pa khyad par gzhan skye bar tha snyad tha dad pa las len to zhes bya bar brjod do/_/de'i tshe de dag nyid gzhan de bzhin gshegs pa'i gsung la goms par byas pa'i dri ma med
[\[87b\]]
[\[87b.1\]]pa'i blos smra ba na bzhin 'dzum pa'i rjes su khas mi len tam/_gal te 'di skad du 'gyur yang ji ltar bdag ni 'jug pa na/_ldog pa lhag par rjes su shes pa de bzhin du des kyang rjes su 'gro ba med pa'i skye ba 'jig par khas blang bar byed pa yin na kho bo mngon par
[\[87b.2\]]gsal ba dang mi mngon pa tsam la ji lta bu ci ste khas mi len par byed ces gzhan dag brgya la smra ba la dogs nas 'di zhes bya ba la sogs pa smos so/_/khyed cag yod pa la rmongs pa bdag 'dir rjes su 'gro bar smra ba de la brjod par bya ste/_rjes su 'gro ba dang zhes
[\[87b.3\]]bya ba gang yin/_dngos po skye ba dang 'jig pa dag la zhes bya ba 'di 'dun pa yin no/_gzhan gyis smras pa/_'dir khyed kyis brjod pa'i nus pa'i rjes 'gro'i dngos po skye ba dang 'jig pa dag la yod pa'o/_/de'i rjes su 'gro ba ji lta bu yin zhe na/_gang gi phyir skye
[\[87b.4\]]ba'i sngar dang 'jig pa'i phyis kyang yod pa'i nus pa ni gnas skabs can gyi mtshan nyid do/_/gang gis 'di dag 'di ltar yin pa des na dngos po 'di phyis yod pa thams cad du skye ba yin no/_/'on kyang nus pa'i ngo bo las phyis rnam par gnas pa las gsal bar
[\[87b.5\]]'gyur ba'i phyir ro/_/thams cad yin no zhes thams cad du 'dzin pas shes par 'gyur ro/_/de bzhin du gcig pa yin pas phyis kyang 'jig pa ma yin gyi 'on kyang mi mngon pa yin no/_/med pa skye ba yang ma yin la yod pa yang ma yin no zhes bya ba'i don to/_/
[\[87b.6\]]slob dpon gyis smras pa/_gal te nus pa dang bcas pa thams cad du gsal bar mi mngon pa'i dus dang gsal ba las khyad par med pas gcig gi ngo bo khyad par spangs pa yin no zhes bya ba'i don to/_/da ni 'dir khyad par dang ldan pa ci zhig yin/_'o ma dang zho dang dar ba la
[\[87b.7\]]sogs pa'i rim pa'i tha snyad kyi rnam par dbye ba 'di gang gis byas/_grangs can gyis smras pa/_gal te gnas skabs ldan pa yin no zhe na/_slob dpon gyis gnas skabs zhes bya ba la sogs pa gsungs so/_/gnas skabs gzhan mi srid pas byas pa rnam par mi rtog pa gnyis
[\[88a\]]
[\[88a.1\]]yin te/_ngo tsha med pa'i rtsod pa ni mi rigs so/_/de nyid dam gzhan nyid las phan tshun spangs pa yin te/_gnas pa'i mtshan nyid yin pas phung po gsum pa gsal ba'i phyir ro/_/gcig pa yin pa la nyes pa ci yod ce na/_gcig pa gcig pa yin pa de'i tshe/_ji
[\[88a.2\]]ltar 'di gcig la rnam par dbye ba yin/_yod pa'i rnam par dbye ba ni rang gi ngo bo rigs pa ma yin no/_/ltos nas yin no zhe na/_rnam grangs med pa la zhes bya ba smos so/_/de phan tshun 'gal ba dag ji ltar rigs par 'gyur bshad pa/_skye ba'i gnas skabs dang /_gang mi skye ba'i
[\[88a.3\]]nus pa'o/_/de lta bu ni don byed pa'i nye bar mkho ba yin gyi nus pa'i gnas skabs ni mkho ba ma yin no/_/sbyor ba ni nus pa las kyang skye ba yod pa yin te/_gnas skabs las tha mi dad pa'i phyir/_gnas skabs kyi rang gi ngo bo bzhin no/_/yang na gnas skabs kyi skye ba ma yin
[\[88a.4\]]te/_nus pa'i rang gi ngo bo bzhin no/_/rang bzhin gyi gtan tshigs dang 'gal bas khyab pa dmigs pa'o/_/gnas skabs kyi 'di nyid kyis don byed pa dang 'brel ba dang /_don byed pa ma 'brel ba dang /_ldog pa dang mi ldog pa la sogs pa rnams la rang bzhin gyi gtan
[\[88a.5\]]tshigs dang 'gal bas khyab pa dmigs pa dag sbyar bar bya'o/_/sogs pa smos pa ni ltung ba dang zhes bya ba mi ltung ba la sogs pa sbyar ro/_/gzhan yang grangs can gyi 'dod pa'i dgos pa ni/_gal te gnas skabs zhes bya ba la sogs pa smos te/_rnam grangs 'ga' zhig gis
[\[88a.6\]]gnas skabs la nus pa gzhan ma yin pas gzhan nyid do/_/des na skye ba la sogs pa 'gal ba med do/_/khyed rang gi phyogs srung bas g.yengs ba'i blo bdag nyid kyang brjod ngas pa bskyungs pas yin no zhes dgongs nas/_brjed ngas pa'i ngang tshul can zhes bya ba la sogs
[\[88a.7\]]pa smos te/_gang gi phyir gzhan yin pa'i phyogs la skyon 'di med de/_kho bo cag gis bshad pa gzhan nyid kyi phyogs yin pas gzhan nyid do/_/'di yang gang yin zhe na/_de nyid rim gyis bshad par bya ste/_'on te nus pa dang gnas skabs 'di'i rnam par dbye ba gzhan
[\[88b\]]
[\[88b.1\]]nyid yin pa de'i tshe 'gal ba 'gal yang med do/_/dngos po rjes su 'gro ba dang bcas pa skye ba dang 'jig pa dag yin no zhes bya ba 'ba' zhig tu mi 'gyur ro/_/de ci'i phyir zhe na/_gang gi phyir gang gi rjes su 'gro ba'i nus pa nyid du mngon par 'dod pa de'i skye ba dang 'jig pa ma yin
[\[88b.2\]]te/_rtag pa gcig pu nyid kyi rang bzhin du rnam par gnas pa'i phyir ro/_/yang na gang yin pa de dag ni skye ba dang gnas pa'i 'jig pa'i gnas skabs nyid du mngon par 'dod pas de'i rjes su 'gro ba ma yin no/_/gzhan dang gzhan ma yin pa skye ba dang 'jig pa dag ni gnas
[\[88b.3\]]skabs kyi ngo bo med pa'i phyir ro/_/nus pa dang gsal ba de dag la tha dad pa med pa'i phyir skyon med do zhes bya ba'i ser skya'o/_/lan med par zhes bya ba la sogs pa ni slob dpon gyis so/_/'dir rigs pa med pa ci zhig yod/_gang gis na de ltar brjod ce na/_bshad pa/_tha
[\[88b.4\]]dad pa med ces bya ba ni gcig par brjod pa'o/_/nus pa dang gsal ba tha dad pa de dag ces pa 'di yang tha dad pa brten pa gzhan pa'i rgyu mtshan gyi tha snyad yin no/_/yod pa ma yin zhes bya ba ni rnam par rtog pas bkod pa ma spangs pa'o/_/gzhan yang ldog pa dang rab tu skye
[\[88b.5\]]ba dag dang ldog pa med pa dang rab tu skye ba med par yod pa dang /_de bzhin du gnas pa dang mi gnas par gyur pa dang /_sogs pa smos pas 'gro ba dang mi 'gro ba la sogs pa la sbyar bar bya'o/_/khyed kyi tha dad pa'i mtshan nyid 'di dag ji ltar rigs pa yin zhe na/_'di ltar
[\[88b.6\]]gnas skabs kyi ldog pa dang rab tu skye ba bdag dang ldog pa med pa dang /_rab tu skye ba med pa dang ldan pa'i nus pa tha dad pa ni khyed mi 'dod pa de bzhin du nus pa dang gnas skabs kyang yin la gnas skabs can ma yin pa dang nus pa ni de dag las gzhan pa nyid mi 'dod do/_/
[\[88b.7\]]ci'i phyir sna tshogs pa'i bdag nyid yin zhe na/_bshad pa 'di dag ni ldog pa dang rab tu skye ba dang ldog pa med pa dang rab tu skye ba med pa zhes bya ba la sogs pa tha dad pa'o/_/'di ltar gang dag ldog pa dang mi ldog pa la sogs pa de ni de las tha dad par 'gyur te/_dper na shing
[\[89a\]]
[\[89a.1\]]ta la dang tam la sogs par grags pa bzhin no/_/de dag dang bral ba ni tha dad pa med pa yin te zhes bya ba ni gang ldog pa dang mi ldog pa la sogs pa yin no/_/'o na byung ba dang ma byung ba las gyur pa dang sems dang sems las byung ba la sogs pa so sor
[\[89a.2\]]nges pa 'di dag lhan cig skye ba dang /_'jig par rig par bya ba ste/_de dag tha mi dad pa ni ma yin na de dag dang mi 'bral ba tha dad pa zhes bya ba de ji ltar bshad ce na/_/de dag skye ba la sogs pa tha dad par 'dod pa'i phyor/_/rim pa ji lta ba bzhin du dpe gnyis bshad pa ni/_dper
[\[89a.3\]]na zhes bya ba la sogs pa'o/_/rnam pa gzhan du zhes bya ba ni gang gi tshe tha dad pa dang tha dad pa med pa'i mtshan nyid la brten pa sngar ji skad du bshad pa de'i tha dad pa med pa'i rgyu'i phyir tha dad pa dang tha mi dad pa rnam par gzhag pa ma yin no/_thams cad du zhes bya ba ni
[\[89a.4\]]bde ba la sogs pa dang sems pa can gzhan phan tshun du'o/_/bde ba la sogs pa dang sems pa can tha dad par 'gyur ba la bde ba la sogs pa so sor tha dad par 'gyur ro zhes bya ba'i don to/_/de'i bdag nyid du zhes bya ba la sogs pa ni pha rol gyi'o/_/gzhung lugs las
[\[89a.5\]]grags pa'i tha dad pa dang tha mi dad pa'i mtshan nyid bshad pa/_de bas na 'gal ba zhes bya ba ni skye ba dang mi skye ba la sogs pa de ma thag tu bshad pa'o/_/'jim pa'i bdag nyid ces bya ba la sogs pa ni 'jim pa'i nur bu dang bum pa dag ni rten dang brten pa yang ma yin no/_/'on
[\[89a.6\]]te de ltar na 'jim pa'i bdag nyid mgrin pa la sogs par dbyibs kyi khyad par 'ga' zhig rgyun mi 'chad pa ni bum pa zhes brjod do/_/'o na 'jim pa'i rdzas gcig pa thams cad la 'dis byas pa de ji ltar yin zhe na/_khams gsum pa'i 'jim pa'i bdag nyid gcig ma yin te zhes
[\[89a.7\]]bya ba smos te/_de ci'i phyir zhe na/_rnam par rig pa so sor snang ba tha dad pa'i rdzas kyi rang bzhin tha dad pa'i phyir zhes bya bar sbyar ro/_/phan tshun tha dad pa rnam pa nyid kyi rdzas rnam par shes pa so sor snang ngo zhes bya ba la sogs pa'i don to/_/de bzhin du gnas skabs tha dad pa ni tha dad par
[\[89b\]]
[\[89b.1\]]gnas pa'i phyir dang so so'i don gyi bya ba bshad pa ni tha dad pa'i sgo nas rdzas kyi rang bzhin tha dad pa'i phyir ro/_/phan tshun mi srid pas rgyu dang 'bras bu yin no zhes bya ba'i don to/_/gzhan gyis kyang rdul dang mun pa dang snying stobs dang sems can tha dad par khas blangs pa'i phyir ro/_/'di dag
[\[89b.2\]]nyid rgyur rig pa yin no zhes brjod do/_/de ltar zhes bya ba smos so/_/gal te rnam par rig pa'i so sor snang ba tha dad pa la tha dad pa 'dod do/_/sems rnams zhes bya ba ni mang po'i tshig ste skye bu yin no zhes bya ba grub pa'i mtha'o/_/ji lta ba de ltar zhes bya ba ni rnam par rig pa
[\[89b.3\]]so sor snang ba tha dad pa la sogs pa'o/_/slar yang bshad pa/_yod kyang 'di rnam par rig pa so sor snang ba tha dad pa zhes bya ba la sogs pa'o/_/bdag nyid 'ga' zhig ces bya ba ni nus pa'i rjes su 'gro ba'i phyir gcig pa nyid kyi gnas skabs yin no/_/slob dpon gyis
[\[89b.4\]]smras pa/_gal te de lta na bde ba la sogs pa dang /_sems pa can 'di dag kyang tha mi dad par thal bar 'gyur te/_bde ba la sogs pa rnams kyi yon tan nyid dang za ba po dang byed pa po gnyis la sogs pa'i rjes su 'gro ba'i phyir ro/_sems pa can za ba po dang byed pa po dang yon tan la sogs
[\[89b.5\]]pa dang ngo /_/de bzhin bde ba la sogs pa dang sems can yang yod pa nyid dang zhes bya ba la sogs pa'i rjes su 'gro ba yin no zhes dgongs so/_/sbyor ba dag kyang skyes bu dang bde ba la sogs pa tha mi dad pa yin te/_phan tshun rjes su 'gro ba dang mi 'gro ba'i phyir nus pa dang
[\[89b.6\]]gsal ba bzhin no/_/nus pa dang gsal ba yang tha mi dad pa yin no/_/rjes su 'gro ba dang mi 'gro ba brjod pa'i phyir bde ba la sogs pa dang sems pa can bzhin no/_/rang bzhin gyi gtan tshigs dag go/_/'o na gang la thams cad bdag nyid kyi rjes su 'gro ba de la tha
[\[89b.7\]]mi dad par 'gyur te/_gang la bum pa la sogs pa'i ngo bo 'ga' zhig gis ma yin gyi thams cad kyi bdag nyid du rjes su 'gro ba des na 'di la skyon med ce na/_bum pa la sogs pa dag kyang thams cad kyi bdag nyid du gyur pa'i rjes su 'gro ba ma yin no/_/'on kyang ngo bo
[\[90a\]]
[\[90a.1\]]'ga' zhig gis te/_bde ba la sogs pa 'ba' zhig ni ma yin zhes bya bar smra'o/_/de ci'i phyir zhe na/_rang bzhin sna tshogs la yang lhan cig skye ba la sogs par thal bar 'gyur ba'i phyir ro/_/'di ltar gnas skabs thams cad dang rnam pa thams cad la
[\[90a.2\]]rjes su 'gro ba gcig pa yod par 'gyur ro/_/des na sna tshogs pa ni gzugs dang dri dang ro dag gi khyad par mi nus pa dang shugs dang smin pa med pas sna tshogs par mi 'gyur ro/_/de ltar na shing la sogs pa lnga pa dang ldan pa med par thal bar 'gyur ba'am shing la snod du
[\[90a.3\]]thal bar 'gyur ba dgongs so/_/lhan cig skye ba ni gnas skabs thams cad la sbyar bar bya'o/_/sogs pa smos pa ni lhan cig 'gag pa dang don byed pa ste/_byed pa dang 'gyur ba bar khas blang bar bya'o/_/sbyor ba yang gang khyad par can gzugs dang dri dang ro dang nus pa
[\[90a.4\]]rnams kyi du ma'i rnam par mi 'gyur ba de ni sna tshogs pa'i ngo bo ma yin te/_dper na bde ba la sogs pa'i bdag nyid gcig tu bzhin no/_/de bzhin du mngon par 'dod pa'i gnas skabs kyang bshad ma thag pa'i chos dag med pas zhes bya ba gtan tshigs ma grub pa ma yin
[\[90a.5\]]no/_/gang dang gang tha dad pa med ba de dag dang de ni gzugs la sogs pa rnams kyi khyad par rnam pa du mar mi 'gyur te/_dper na de'i bdag nyid bzhin no/_/mngon par 'dod pa'i gnas skabs kyang tha dad pa med pas zhes bya ba ni khyab par byed pa dang 'gal ba dmigs pa
[\[90a.6\]]yin no/_/de bzhin du gang dang gang las tha dad par ma gyur ba de dang de ni skye ba la sogs pa rnams kyi skye ba la sogs pa dang ldan par 'gyur te/_dpe na de nyid rang gi ngo bo bzhin no/_/gnas skabs gzhan du mngon par 'dod pa yang tha mi dad par 'gyur bas zhes
[\[90a.7\]]bya ba ni rang bzhin gyi gtan tshigs so/_/de lta ma yin na bum pa 'di zhes bya ba gzhan ma yin pa nyid du mi rigs pa'am/_ming gi rnam grangs su 'gyur ro/_/don tha dad pa khas len pa la de ltar brjod pa'i phyir ro/_/skyon bsags pa ni bum pa dang 'jim pa'i bdag
[\[90b\]]
[\[90b.1\]]nyid kyi don tha dad pa 'ga' zhig mig phye yang 'di bum pa 'jim pa'i bdag tu tha dad pa'i nye bar mtshon pa'i med do/_/gang gi phyir 'di ltar 'di rab tu skye bar 'gyur zhes bya bar 'gyur/_/'di ni de tha mi dad pa'i mtshan nyid ni shin tu ma 'brel bar 'gyur ro zhes bya ba
[\[90b.2\]]bshad do/_/'o na bum pa dang 'jim pa'i bdag nyid kyi gong bu ngo bo tha dad par nye bar mtshon pa yod pa nyid yin no/_/de skad du bshad pa de ji ltar yin zhe na/_yod pa ni bden pa te/_gzhan bum pa las tha dad par mi 'dod pa'i phyir skyon med do zhes dgongs so/_/gal te de
[\[90b.3\]]dag tha dad par nye bar mi mtshon pa de lta bu yang ci'i phyir 'di ltar mi 'gyur ro zhe na/_gnas dang gnas pa rten dang brten pa 'di 'khar gzhong dang rgya shug dag bzhin du tha dad par mi dmigs par 'gyur ba ni 'dir rab tu skye ba 'gyur ro zhes bya ba de ltar mi 'gyur ro/_/
[\[90b.4\]]'dis ni 'jim pa'i bdag nyid dang bum pa de rten dang brten pa'i dngos po ma yin te/_tha dad pa nye bar mi mtshon pa'i phyir ro/_/yod pa la sogs pa de'i bdag nyid bzhin no zhes bya ba ni khyab par byed pa mi dmigs pa'i zhes dgongs so/_/de ltar na gang dang gang las rab
[\[90b.5\]]tu skye ba de ni de las tha mi dad pa yin no zhes bya ba ni tha med pa'i mtshan nyid kyis ma brjod pa ni bshad pa/_nus pa'i bdag nyid rab tu skye ba ma yin te/_de ni rtag pa'i gnas skabs kyi gnas skabs su khas blangs pa'i phyir ro/_/de lta ma yin na gnas skabs su mi 'gyur
[\[90b.6\]]ro/_/de ltar de'i bdag nyid du khas blangs pas tha mi dad par mi 'gyur te/_tha mi dad pa'i mtshan nyid med pa'i phyir ro/_/'di ni nye bar mtshon pa yin te/_de'i gsal ba bde ba dang skye bu la sogs pa rnams la mtshungs pa'i phyir ro/_/gzhan yang rang gi lta ba'i
[\[90b.7\]]skyon gyis gos pa'i blo can gyis grangs can 'ga' zhig 'di skad du gang dang gang yongs su gyur pa de dang de las tha dad pa yin pa te/_dper na gser gyi rna cha la sogs pa'i gnas skabs kyi khyad par bzhin no zhes brjod pa de yang snga ma'i tha dad pa'i mtshan nyid kyis khyab pa
[\[91a\]]
[\[91a.1\]]bstan pa 'dis bsal ba bzhin yin no zhes bya ba de dag gis zhes bya ba la sogs pa smos so/_/khyed kyis bstan pa'i yongs su gyur pa yang mi rigs so zhes dgongs pa dang ldan pas spang bar mdzad pa ni ci zhig ces bya ba la sogs pa'o/_/pha rol
[\[91a.2\]]po ni 'dir brjod par bya ba ci zhig yod/_/ji srid du bcom ldan 'das ser skyas bshad pa 'di bzang po yin no snyam du bsams nas smras pa/_gnas skabs can gyi rdzas la yongs su ma gyur pa ni/_dper na gser gyi chos gzhan dpung rgyan log nas chos gzhan rna
[\[91a.3\]]rgyan la sogs pa rab tu skye ba yin no zhes smras so/_/slob dpon gyis de nyid la re zhig 'di 'dra ba'i shes rab 'khrul ba ji ltar rung ba yin snyam nas ngo bo ni ngo mtshar ba dang snying brtse ba yin te/_de gzhan gyi rjes su zlog pa skyabs med pa'i 'jig rten mun pas khyab
[\[91a.4\]]pa srog chags la phan par 'dod pa las zlog pa su'i nyes pa yin/_gal te de nyid bshad pa/_khyod mi dpyod par 'jug gam zhe na/_bshad pa/_chos gzhan rna cha la sogs pas gang yin pa de zlog pa dang rab tu skye bar gyur pa de ci rdzas de nyid kyi gnas skabs yin nam/_de
[\[91a.5\]]las don gzhan yin/_/ci'i phyir rnam par brtags pa gnyis kho nar byed pa yin zhe na/_bshad pa/_rnam par brtags pa gzhan med pa'i phyir ro/_/gzung ba med pa de bzhin du 'di mi rigs so zhes bya bar dgongs so/_/gal te brtag pa dang po ltar yin pa de'i tshe skyon ci yod ce na/_
[\[91a.6\]]gang gi tshe chos gzhan de nyid dang de nyid ma yin pa'i rdzas la gnas pa yin pa de'i tshe de'i gnas skabs ldog pa dang rab tu skye ba mngon par gsal ba dang mi gsal ba'i mtshan nyid du mi 'gyur ro/_/de'i phyir de dag gang yin pa khyed kyis brjod par bya'o/_/gang gi gnas
[\[91a.7\]]skabs yin pa de ni ldog pa dang rab tu skye ba ma yin te/_dper na gnas skabs can gyi rdzas bzhin no/_/de bzhin du de gnas skabs gzhan dang chos gzhan yin pas zhes bya ba ni khyab par byed pa 'gal ba dmigs pa yin te/_gtan tshigs ma grub pa yang ma yin te gang gi
[\[91b\]]
[\[91b.1\]]gnas skabs can gzhan ma yin pa de ni de'i gnas skabs te/_dper na de'i ngo bo nyid bzhin no/_/gzhan ma yin pa'i chos gzhan yin pa de'i phyir zhes bya ba rang bzhin gyi gtan tshigs so/_/gzhan yang gang gi gnas skabs can nyid kyi de'i rdzas de'i chos gzhan nam/_de'i gnas
[\[91b.2\]]skabs dang rdzas chos gzhan yin no zhes bya ba grub par mi 'gyur ro/_/ci'i phyir zhe na/_de nyid de'i chos su mi 'gyur ba'i phyir ro/_/de nyid de'i chos gzhan du gyur ba yin te/_dper na byas pa nyid sgra las tha mi dad pa kyang de las yin no zhe na/_bshad pa/_de nyid ltos pa med pa de
[\[91b.3\]]ni de ltos pa tha dad pas zhes bya'o/_/'di skad ston pa yin te/_'dir sgra de nyid byas pa la sogs pa las tha dad pa'i ldog pa yin no/_/de tsam shes par 'dod pas tha dad pa gzhan spangs pa'i sgras chos nyid ston pa yin gyi 'di la ni ltos pa'i tha dad pa yang med do/_/des na ji
[\[91b.4\]]ltar de nyid chos gzhan 'byung bar 'gyur ro/_/rdzas las chos don gzhan pa'i phyogs yin na/_de ltar skyon ci zhig yod ce na/_yang na zhes bya ba la sogs pa smos te/_ci'i phyir ldog pa dang rab tu skye ba dag rdzas kyis yongs su gyur pa ma yin/_/gang gi phyir don gzhan du gyur
[\[91b.5\]]pa'i ldog pa dang rab tu skye ba dag ni don gzhan gyis yongs su gyur pa ma yin no/_/de ci'i phyir zhe na/_sems dang ldan pa yang yongs su 'gyur ba ni mi 'dod do/_/gtso bo skyes bu dag gcig tu gyur nas byed pa por mi brjod pa'i phyir ro/_/sbyor ba ni gang gang la don gzhan du gyur pa
[\[91b.6\]]ldog pa rab tu skye ba der rtogs pa dag ni de'i yongs su gyur pa yin te/_dper na sems dang ldan pa las thab dad pa'i rang bzhin gyi myu gu'i ldog pa dang rab tu skye ba dang sems pa can bzhin no/_/rdzas las chos gzhan yin pas zhes bya ba'i khyab pa byed pa dang 'gal ba dmigs
[\[91b.7\]]pa'o/_/gang don gzhan du gyur pa 'ga' 'brel pa med pas kyang ldog pa dang rab tu skye ba dag gzhan gyis yongs su gyur pa ni ma yin gyi 'on kyang de dang 'brel pa las yin no/_/dper na de'i myu gu dang 'brel pa'i ldog pa dang rab tu skye ba'i sa bon bzhin no/_/des spyi sgrub na grub
[\[92a\]]
[\[92a.1\]]pa la sgrub pa yin no/_/chos dang rdzas 'brel pa'i phyir ro/_/bye brag yin na dpe bsgrub par bya bas stong pa yin no/_/myu gu dang sems dang ldan pa la lhan cig tu 'brel pa med pa'i phyir zhe na/_rdzas kyi chos zhes bya ba yang sgra'i tha snyad mi 'grub po/_/ci'i phyir
[\[92a.2\]]zhe na/_'brel pa med pa'i phyir ro/_/de ltar rdzas gzhan dang 'brel pa'i chos 'di yin no zhes bya ba de nyid yod pa ma yin no/_/de gang las thal bar 'gyur ba ldog pa yin zhes bya/_de ltar na rdzas chos 'di nyid rten dang brten pa'i mtshan nyid kyis 'brel pa yin pa de'i phyir yang
[\[92a.3\]]bye brag gi gtan tshigs grub pa yin no zhe na/_rgyu dang 'brel ba las dngos po'i 'brel pa gzhan yod pa ni ma yin te/_rten dang brten pa'i dngos po yang rgyu dang 'bras bu'i dngos po bye brag nyid du rnam par gzhag pa yin no/_/tshad ma rnam par nges pa las/_gzhi de ldog
[\[92a.4\]]par gyur pa na/_/bdag nyid de 'dra'i rgyu 'bras yin/_/zhes bya ba rdzas kyi skabs su gtan la phab zin par dgongs so/_/'od de de dag rgyu dang 'bras bu'i dngos po yin la rag go zhe na/_rdzas dang chos 'di yang rgyu dang 'bras bu'i dngos po nyid med pa yin no/_/ci'i phyir zhe na/_
[\[92a.5\]]rang nyid de'i bdag nyid ma yin pa de'i rgyu ma yin pa'i phyir ro/_/gang gang gi rang bzhin yin pa de de'i rgyu ma yin no zhes bya ba de dag khyed nyid kyis khas blangs pa yin te/_dper na rdul dang mun pa bzhin no/_/de ltar yang rdzas 'di chos kyi rang bzhin du mi 'gyur ro/_/de ji ltar de'i
[\[92a.6\]]rgyu nyid yin pas khas blang bar bya'o zhe na khyab par byed pa mi dmigs pa'i thal bar 'gyur ba ma yin par dgongs so/_/gtan tshigs ma grub pa yin no zhes bsam par bya'o/_/don gzhan la brten pa'i phyir la skyon brjod pa nas rnal ma'i don bshad pa'i rdzas las chos
[\[92a.7\]]kyang don gzhan nyid yin pa'i phyir ro/_/'on te snga ma las bzlog nas ser skya'i dgongs pa grangs can gyi 'dod pas bcos nas byas pa ni rdzas don gzhan min du zin kyang chos kyi rgyu yin par 'dod na/_chos gzhan zhes bya ba smos te/_rdzas don gzhan min du zin kyang chos
[\[92b\]]
[\[92b.1\]]kyi rgyu yin par khas len pa ni yin/_de bzhin du gzhan pa'i rgyu las 'bras bu skyed par 'gyur ro/_/khyed kyang rdzas nyid yongs su gyur pa zhes bya bar 'dod pa yin na/_de las cir 'gyur zhe na/_bshad pa/_gzhan yang de bzhin gshegs pa'i dgongs pa'i rjes su 'brangs na
[\[92b.2\]]de 'gal ba med do/_/ci'i phyir zhe na/_des kyang rdzas bya ba'i rgyu dang 'bras bu'i rgyun ni 'jim pa'i gong bu'i rdzas snga ma'i rgyur gyur pa las don gzhan pa'i 'bras bu bum pa'i rdzas phyi ma skye ba na/_'jim pa'i rdzas yongs su gyur pa yin no zhes bya ba'i tha dad pa'i tha snyad khas
[\[92b.3\]]blangs pa'i rgyu'i phyir ro/_/gal te bdag nyid du gyur pa gnas skabs gnyis po dag kyang yongs su gyur pa'i yin par mi rigs kyi gnas skabs 'byung bar 'gyur ro zhe na/_bshad pa/_chos dang rdzas zhes bya ba la sogs pa smos te/_de'i phyir gnyi ga'i ltar yongs su gyur pa
[\[92b.4\]]yang ma yin zhes bya ba mjug bsdu ba'o/_/tha dad pa med pa'i rdzas kyi chos ma yin zhing rdzas las don gzhan pa gcig tu nges pa ma yin te/_'on kyang rdzas kyi bkod pa'i gnas skabs gzhan yin te/_dper na sor mo dag gi dbyibs kyi bkod pa las khu tshur ni de nyid dang gzhan
[\[92b.5\]]nyid du brjod du med pa yin no/_/ci'i phyir zhe na/_de las sor mo nyid dbyer mi byed pa'i khu tshur ma yin te/_ci'i phyir zhe na/_brkyang ba dag la khu tshur med pa'i phyir/_de ltar ma yin na brkyang ba dang khyad par med pa'i phyir khu tshur gyi gnas skabs bzhin du khu tshur nyid du thal bar
[\[92b.6\]]'gyur ro zhes bya ba rang bzhin gyi gtan tshigs ltar bcos pa'o/_/khu tshur don gzhan pa yang ma yin te/_sor mo las tha dad pa'i rgyu nus pa thogs pa rtsol ba las byung ba mi dmigs pa'i phyir zhes ser skyas res 'ga' de skad smra'o zhes 'dod pa'i dgos pa bsdu ba ni tha dad med
[\[92b.7\]]pa zhes bya ba 'di dag bstan zin pa'o/_/ma yin te/_khu tshur ni sor mo dag gi khyad par gyi khu tshur yin pa'i phyir ro zhes bya ba ni lan yin no/_/'dis ni sor mo nyid khyad par med pa khu tshur yin no zhes pa ji ltar dper rig pa yin/_'dir yang brkyang pa dag la khu tshur med pa'i phyir
[\[93a\]]
[\[93a.1\]]zhes gang bshad pa de dag rigs pa ma yin te/_ci'i phyir zhe na/_sor mo nyid khyad par can gyi rgyu dang rkyen gyi stobs kyis de bzhin skye ba 'ga' zhig khu tshur yin gyi thams cad ni ma yin no/_/de ci'i phyir zhe na/_bshad pa/_sor mo brkyang ba las khyad par med pa'i rang
[\[93a.2\]]bzhin ma yin te/_khu tshur dang sor mo dag ces bya ba la dang gi sgra ni dbye bar shes par bya'o/_/yang na khu tshur gyi bdag nyid kyi sor mo brkyang ba yin/_khyad par med pa can gyi so so ni ma yin no zhes bshad par bya'o/_/ci'i phyir zhe na/_gnas skabs gnyi ga la yang yin te/_brkyang ba'i
[\[93a.3\]]dngos po'o/_/brkyang ba dang ma brkyang ba gnyi ga'i gnas skabs kyi rim pa ji lta ba bzhin du rtogs par thal bar 'gyur ba'i phyir ro/_/sbyor ba yang brkyang ba'i gnas skabs ma brkyang ba'i gnas skabs rtogs par 'gyur ba'i phyir dang /_sor mo rnams tha dad pa med pa'i phyir/_ma brkyang
[\[93a.4\]]ba'i gnas skabs nyid bzhin no zhes bya ba rang bzhin gyi gtan tshigs so/_/'di ltar ma brkyang ba'i gnas skabs rtogs par 'gyur ba bzhin du gzhan la yang sbyar bar bya'o/_/de bzhin du gnyi ga la yang gnyi gar ma yin no zhes bya ba khyab par byed pa mi dmigs pa'o/_/'on kyang
[\[93a.5\]]rnam pa 'ga' zhig tha dad par gnas pa'i gnas skabs yin pa de'i tshe de tha dad pa'i sor mo 'am/_de'i rang bzhin du gyur pa yin nam ma yin zhes rnam par brtag pa gnyis te/_dang po skyon brjod pa ni tha dad ba de nyid kyi rang bzhin du gyur pa de nyid dngos po tha dad pa'i mtshan nyid ni
[\[93a.6\]]bde ba dang sdug bsngal ba lta bu'o/_/gnyis pa'i bshad pa gzhan du gyur pa ni khyad par bskyed na yang brkyang ba'i sor mo nyid dmigs par 'gyur te/_khu tshur gyi gnas skabs kyi khyad par yin no/_/gang yin zhe na/_gang gi phyir gang gi rang bzhin 'pho ba med pa'i don bzhin skye na
[\[93a.7\]]ni/_rnam pa gzhan mi dmigs par thal bar 'gyur ba'i phyir sor mo'i don las gzhan pa'i glang po'i phru gu skye ba bzhin du dmigs par thal bar 'gyur ro zhes bya ba'i sbyor ba yang gang gi rang bzhin 'pho ba med pa de'i don las skye ba yang gzhan du dmigs par 'gyur te/_dper na
[\[93b\]]
[\[93b.1\]]rnga mo dang glang po'i skye ba bzhin no/_/'pho ba med pa rang gi rang bzhin las sor mo tha dad pa skye bar 'gyur ro zhes bya ba dgag pa dang sgrub pa dag la yang gtan tshigs rnam grangs pa yin no/_/rgyu 'gal ba dmigs pa dang rgyu mi dmigs pa'o/_/rdzas kho na zhe na bya ba la sogs pa
[\[93b.2\]]pha rol po'o/_/de nyid dang gzhan nyid du brjod du med par de skad bshad pa ni ngag gi don to/_/slob dpon gyis smras su zin kyang 'di rigs pa ma yin no/_/ji ltar rigs pa ma yin zhe na/_bshad pa/_yod pa nyid kyi dngos po de nyid dang gzhan nyid dang bral ba'i rnam pa gzhan
[\[93b.3\]]yod pa ma yin no/_/gang dngos por 'dzin pa'i rnam par rtog pa'i bzos sbyar ba gzhan sel ba la sogs pa bstan pa yin no/_/ci'i phyir zhe na/_de dag ni zhes bya la sogs pa smos te/_sbyor ba yang dag phan tshun spangs te/_gnas pa'i mtshan nyid gcig spong ba dang gzhan
[\[93b.4\]]len pa med pa mi 'byung ba dang gcig len pa dang gzhan spong ba med na mi 'byung ba yin te/_dper na dngos po dngos po med pa bzhin no/_/de nyid dam gzhan nyid rnam pa yang ji skad bshad pa'i chos dang ldan pas zhes bya ba ni rang bzhin gyi gtan tshigs so/_/sor mo khu tshur de
[\[93b.5\]]nyid las gzhan nyid kyi rnam pa gzhan yod pa ma yin pa nyid do/_/sor mo nyid khu tshur ma yin te brkyang ba nyid khu tshur ma yin pa'i phyir ro/_/don gzhan ma yin te/_rang bzhin logs shin tu mi dmigs pa'i phyir ro zhe na/_sor mo dag ces bya ba la sogs pa smos te/_skad cig
[\[93b.6\]]ma re re 'gag pa gang yin pa de yod pa ma yin no zhes bya bar sbyar ro/_/de nyid skad cig ma yin pa'i phyir rnam pa 'di lta bu skye ba dag dang ldan pa dag gis khu tshur la sogs pa brjod par 'gyur ro zhes bya ba'i don to/_/des na dngos po 'di la yang ma yin te/_khu tshur ni sor
[\[93b.7\]]mo dag gi khyad par yin pa'i phyir ro zhes bshad zin kyang skabs gsal bar bshad par bya ba yin no zhes bya bar dgongs so/_/de lta ma yin na 'dis ci zhig bya/_gal te de lta na 'o na khu tshur dang sor mo zhes bya ba sgra tha dad pa ji ltar yin zhe na/_bshad pa/_de la khu tshur la
[\[94a\]]
[\[94a.1\]]sogs pa'i sgra khyad par can gyi yul can yin te sor mo'i gnas skabs khyad par nyid la brjod par bya ba yin pa'i phyir ro/_/sor mo'i sgra ni spyi'i yul can yin te/_/gnas thams cad la de brjod pa'i phyir ro/_/rim pa bzhin du dpe gnyis bshad pa ni/_sa
[\[94a.2\]]bon dang myu gu la sogs pa'i sgra dang 'bru la sogs pa'i sgra lta bu'o/_/de ltar gzhan gyi phyogs ma lus pa 'byed par byed pa 'am/_gzhan gyi la lar nye bar bkod pa ma lus pa las rgyal bar 'dod pas gzhan gyi sgo nas rtsod pa nye bar bkod pa ni/_de la gal te zhes bya ba la
[\[94a.3\]]sogs pa'o/_/'dir bsam pa ni 'di yin te/_dper na til la mar yod pa ma yin na til la yang de bzhin du 'gyur te/_gal te skabs kyi rgyu las 'bras bu skye bar 'gyur ba yin na/_de'i tshe til las kyang mar skye bar 'gyur ro/_/med pa'i phyir yang na til yang ma yin
[\[94a.4\]]te/_de nyid kyi phyir mar bzhin no/_/'ga' zhig med pa bzhin du bye brag med pa'i phyir ro zhes bya ba rang bzhin gyi gtan tshigs dang khyad par byed pa mi dmigs pa dang 'dod pas mngon par 'dod pa'i khyab par byed pa khyab par bya ba dag sgrub par byed pa'i rnam pa dag yin no/_/des na
[\[94a.5\]]'di dag thams cad bdag nyid gsang ba'i phyir bya ba byed khyed cag yin no snyam du bsams nas thams cad la thams cad yod pa nyid yang skyon mtshungs pa ma yin nam 'ga' zhig la bye brag med pa yin no/_/sbyor ba ni spyod pa'i phyir zhes pa bya ba ni khyed nyid kyi bzhin no/_/gtan
[\[94a.6\]]tshigs bzlog nas spyod pa byas pa yin no/_/'on kyang 'ga' zhig kyang bye brag med pa'i phyir ni/_/des na yod kyang thams cad las thams cad mi skye bar mi 'gyur ro/_/de'i phyir tshad ma dag las mi mthun pa'i phyogs bzlog pa la the tshom za ba nyid yin no zhe na/_bshad pa/_
[\[94a.7\]]bye brag yod par bya ba yin na khyad par du de rdul dang mun pa snying stobs kyi yon tan gsum las tha dad par 'gyur te/_ci'i phyir zhe na/_yon tan gsum de yod du zin kyang khyad par gyi rjes su 'gro ba med pa'i rgyu'i phyir ro/_/sbyor ba ni gang yod kyang gang yod pa'i rjes su mi
[\[94b\]]
[\[94b.1\]]'gro ba de dang de las shin tu tha dad pa yin te/_dper na sgra dang gzugs dang dri dang ro las sems pa can yin no/_/yon tan gsum gyi dngos po yang khyad par gyi rjes su 'gro ba med pas zhes bya ba ni rang bzhin gyi gtan tshigs so/_/khas blang par bya ca ba de dag nye bar brjod nas da ni 'bras
[\[94b.2\]]bu yod par smra ba'i skye ba'i don nyid kyang rigs pa ma yin no snyam nas/_yod pa nyid yin zhes bya ba la sogs pa smos te/_de'i 'bras bu mngon par 'dod pa mi skye ba yod pa ma yin te/_yod pa'i phyir ro/_/grub pa'i gnas skabs bzhin no zhes bya ba 'di 'gal bas khyab par
[\[94b.3\]]dmigs pa yod pa la bsams pa'o/_/de lta de lta ma yin na skyes zin pa yang skye bar thal bas thug pa med par 'gyur ro/_/de skad du/_yod pa gal te skyes gyur na/_/skyes zin dngos de yang 'byung 'gyur/_/zhes bshad do/_/gzhan yang sgrub par byed pa dang /_rgyu dang sa bon dang
[\[94b.4\]]me dang chu la sogs pa 'bras bu med par thal bar 'gyur ro/_/bsgrub par bya ba dang bya ba 'ga' zhig ngo bo yang med pa'i phyir ro/_/sbyor ba ni gang la bsgrub par bya ba cung zad cig kyang med pa bsgrub par byed pa'i 'bras bu med pa yin te/_dper na nam mkha' la khyab par byar med pa
[\[94b.5\]]bzhin no/_/rgyur rnam par gzhag pa la yod pa'i 'bras bu bsgrub par bya ba cung zad cig kyang med pas zhes bya ba ni khyab par byed pa mi dmigs pa'o/_/'di gtan tshigs ma grub pa yang ma yin no zhes bsam par bya'o/_/gang la sa gang yang rung ba 'ga' zhig khyad par du gyur
[\[94b.6\]]pa de la rgyu gnas pa'i 'bras bu ci zhig ltar skye ba 'dod na 'di khyad par bcas pa ni de la med na ji ltar skye bar 'gyur/_skye ba ni ma yin te/_med pa'i phyir ro/_/nam mkha'i ut+pal lta bur 'o ma la yang yin no zhes bya ba ni khyab par byed pa mi dmigs par sems pa la gzhag pa
[\[94b.7\]]yin no/_/'on te de med kyang khyad par skye ba yin na de skye ba med pa skye ba bas med kyang khyad par thams cad thams cad las skye bar 'gyur ro zhes bya ba brgal zhing brtag pa mtshungs pa yin no/_/khyed kyi til las mar khyad par du skye ba yang med pa'i phyir til gyi khyad bar bzhin du
[\[95a\]]
[\[95a.1\]]'gyur ro zhes bya ba'i don to/_/rang bzhin gyi gtan tshigs kyi thal bar 'gyur ro/_/gzhan gyi dogs pa bsu ba ni/_gal te khyad par de zhes bya ba la sogs pa'o/_/gal ltar yang med pa de ji ltar de las med pa'i rnam pas skye bar 'gyur zhes bya ba spong
[\[95a.2\]]pa'i don to/_/skye na thams cad las skye bar 'gyur ro zhes bya ba brgal zhing brtag pa mtshungs so zhes sngar bshad pa rnams kyir rjes su zhes sngar bshad pa rnams kyi rjes su 'brang bar 'gyur ro zhes bya bar dgongs so/_/rnam pa thams cad kyis grub pa'i ngo bo yin pa de ltar yang khyad par yin no zhe na zhes bya ba
[\[95a.3\]]la sogs pa smos te/_'di ltar re zhig de yod pa dang med pa'i 'bras bu smra ba thams cad las skye bar 'gyur ro zhes bya ba skyon mtshungs par bstan zin to/_/gnyi ga yang rtsod pa mtshungs pa de gcig la brjod par ni mi rigs pa yin no/_/'bras bu yod par smra ba nyid la skyed pa'i
[\[95a.4\]]don du cung zad cig kyang med do zhes ston to/_/des na 'di lhag pa'i skyon yin no/_/de 'di ltar nges 'ga' pha rol pos brjod pa ni/_'o na gal te kho bos de yongs su ma spangs na khyed kyis nges par gnas par 'gyur na/_'ga' zhig rang gi phyogs bsrung ba ni pha rol gyi phyogs la
[\[95a.5\]]skyon brjod pas rang gi phyogs nas pa kha na ma thob pa med pa rnyed par 'gyur ro/_/sgra ni rtag pa yin te/_lus can ma yin pa'i phyir bde bal sogs pa ma nges pas dang po'i mi rtag pa nyid ma grub pa bzhin no zhe na/_rgyu las 'bras bu med pa yang skye ba yang gang yang skyed par
[\[95a.6\]]byed pa'i rang bzhin yin na de nyid las de skyed pa yin gyi gzhan skye ba ma yin no zhes bya bar nges so/_/yang smos pa ni srid par rung ngo /_/don 'di la 'di med pa nyid de mar med du zin kyang til rnams las skye ba yin te/_de skyed pa'i nus pa dang ldan ba'i phyir ro/_/til mar ni gzhan
[\[95a.7\]]las skyes pa ma yin te/_nus pa ma tshang ba'i phyir dang de'i nus pa so sor nges pa nyid la ji ltar yin zhe na/_brgal zhing brtag par byed ce na/_ji lta ba yin pa dngos po'i nyid kyis lan 'debs par 'gyur ro/_/dper na gtso bo las chen po ste/_chen po skye'i nga rgyal ni
[\[95b\]]
[\[95b.1\]]ma yin/_chen po las nga rgyal yin gyi de tsam lnga ni ma yin no zhes bya ba'i gzhung lugs de la byed nus pa so sor nges pa la dmigs pa nyid skyabs yin te/_gzhan lan gdab pa'i thabs med pa'i phyir ro zhes bya ba de bzhin du kho bos kyang 'di khwas zos pa ma yin pa des
[\[95b.2\]]na rigs pa ma yin no/_/med par 'ga' zhig la khyad par med do zhes bya ba de ni mi rigs pa'i phyir ro/_/rgyu nus pa dang mi nus pas byas pa'i phyir 'bras bu skye ba dang mi skye ba yin pa de bas na/_sngar bshad pa'i tshad ma dag la mi mthun pa'i phyogs las bzlog pa las
[\[95b.3\]]the tshom za ba sgrub par byed pa dri ma can gyi gtan tshigs su 'gyur ro/_/skye ba'i rang bzhin nges pa de yang de'i rgyu las yin no/_/yod pa gang las skyes pa yin zhe na/_de yang de'i rang bzhin nges pa ni rang gi rgyu las yin no zhes bya ba smos so/_/de yang gang las yin zhe na/
[\[95b.4\]]bshad pa/_de ltar thogs pa med pa nas dngos po'i rang bzhin nges pa yin no/_/'di thog ma yod pa zhes tshig rnam par sbyar ro/_/rgyu dang 'bras bu thog ma med nas khas blangs pas rang bzhin rgyud par 'gyur ba la thug pa med pa'i skyon cung zad kyang med de/_/
[\[95b.5\]]'gyur byas pa'i lhag ma'o/_/de lta ma yin na brtag par mi bya ste/_rgyu med par thal bar 'gyur ba des na/_de khyed kyi gnas ma yin pa la dogs pa yin no zhes bya bar dgongs so/_/yang na gzhung 'di gzhan du bshad par bya ste/_rnam grangs med par yod par khyad par
[\[95b.6\]]du skye ba yod pa de lta na thams cad las thams cad skye bar 'gyur na zhes brgal zhing brtag par mi bya ste/_gang gang las skyes pa rang bzhin de nyid las khyad par du skye bar 'gyur te/_nus pa so sor nges pa la brten pa'i phyir ro zhes bya rang gi grub pa'i mtha' la
[\[95b.7\]]yid ches pa brjod par dgos pa la kho bo'i nus pa so sor nges pa la dmigs pa 'ga' zhig gis dbyig pas skyod par byed pa la ni mdo zhes dgongs so/_/med pa skye na yang zhes bya ba la sogs pa smos te/_tshig gi rnam par dbye ba ni snga ma bzhin no/_/sbyor ba ni gang dang
[\[96a\]]
[\[96a.1\]]gang skye ba'i rgyu'i nus pa de dang de las skye ba yod pa yin te/_dper na khyad par phul du byung ba bzhin no/_/'bras bu'i khyad par yang skye ba'i rgyu'i nus pa yod pas zhes bya ba ni rang bzhin gyi gtan tshigs so/_/de de bzhin du gang gang la skye ba'i rgyu'i nus pa
[\[96a.2\]]med pa de dang de la skyes pa yod pa ma yin te/_dper na til la mar gyis khyab pa bzhin du'o/_/de bzhin du 'bras bu'i khyad par dang rgyu'i khyad par yang skye ba'i rgyu'i nus pa med pas zhes bya ba khyab par byed pa mi dmigs pa'o/_/gzhan yang rnam grangs pa'i sgrub par
[\[96a.3\]]byed pa'i rtags ni med pa'i rgyu ma yin pa'i phyir dang nye bar len pa'i rgyu 'dzin pa'i phyir thams cad las srid pa'i phyir dang /_nus pa ni nus pa can gyi rgyu'i phyir dang rgyu'i dngos po yin pa'i phyir 'bras bu yod pa zhes bya ba de lta bu la sogs pa don med do/_/bsgrub par bya ba
[\[96a.4\]]don 'ga' zhig la the tshom dang phyin ci log pa de rnam par gcod pa nges pa'i shes pa skye bar 'gyur ba dang bsgrub pa thams cad kyi rgol ba'i tshig gi dngos po ni the tshom dang phyin ci log dang sgrub par byed pa gang yin pa de'i nges pa'i shes pa skye ba'i rjes su mthun par 'jug
[\[96a.5\]]go/_/gnyi ga yang ser skya'i gzhung la de mi srid pa yin te/_'bras bu yod pa rnam par gnas pa la skye ba dang 'jig pa mi rigs pa'i phyir ro/_/'on te yod kyang mi gsal ba 'di nges pa'i sgrub par byed pa 'di tshig las gsal thabs gzhan yin pas 'bras bu med
[\[96a.6\]]pa ma yin no zhe na/_bshad pa/_khyad par 'ga' zhig gsal bar byed pa'i mtshan nyid gang yin pa de la bsgrub par bya ba nges pa'i ngo bo yin no/_/ci zhig ltar med pa skye ba sngar bshad pa'i sgrub par byed pa'i khyad par de la ji ltar skye bar 'gyur/_skye na yang thams
[\[96a.7\]]cad kyi khyad par gyi ma lus pa'i bsgrub par bya ba nges par mngon par gsal ba'i mtshan nyid sgrub par byed pa dang sgrub pa ltar snang ba gzhan thams cad las skye bar mtshungs pa thal bar 'gyur ro/_/pha rol po me la sogs pa'i rtogs pa ni/_du ba la sogs
[\[96b\]]
[\[96b.1\]]pa'i gtan tshigs kyi dngos po yang 'bras bu yod par nges par mngon par gsal bar byed do zhes bya ba'i don to/_/mngon par gsal bar khas blangs nas de skad brjod pa yin no/_/'on 'di rnam par 'gyur ba'i ngo bo dag la byed pa'i gnas dang lhan cig pa'i rang
[\[96b.2\]]gi ngo bo'i mtshan nyid dang /_ngo bo'i gzhan skye ba'i mtshan nyid de de'i yul la rnam par shes pa 'byung ba zhig yin na rang gi ngo bo ni 'gyur ba ma yin te/_gzhan pa nyid du sgrub par byed pa'i nus pa'i phyir ro/_/rnam par 'gyur ba snga ma'i rang bzhin zhig pa dang snga ma ma yin pa'i
[\[96b.3\]]ngo bo skye bas 'bras bu med par smra ba sgrub pa yin te/_gyur pa ni snga ma dang phyi ma'i ngo bo 'dir dang 'thob pa mtshan nyid yin pa'i phyir ro/_/sems can ni gcig pa'i phyir gzhan ni de'i shes pa'i yul du mi 'gyur ro/_/gzhan zhes bya ba ni de'i ngo bo gsal bar mi 'thad do/_/
[\[96b.4\]]ngo bo gzhan skye bar brjod pa ni gzhan du cung zad cig kyang nye bar skye ba ma yin na/_mtshan nyid mi mthun pa'i phyir gsal bar bya ba gsum pa yang mi srid pa la gnyis pa 'di yongs su spangs pa'i skyon du 'gyur ro/_/de'i yul dang shes pa la sogs pa yang don gzhan du gyur pa'i
[\[96b.5\]]dngos po phyin ci log mi rigs pa'i phyir ro/_/shes pa la phan 'dogs par mi byed pa ni yul du mi 'gyur te/_de ni phan 'dogs par byed pa nyid do/_/de'i phyir de nyid skye ba rtags la ltos nas rang nyid kyi bsgrub bya nges par mngon par gsal bar 'gyur te sgrub par byed pa la ltos pa'i
[\[96b.6\]]bsgrub bya nges pa las rang gi yul shes pa skye ba de nyid brtan par 'gyur ba'i gnas skabs la ltos nas khyad par du skye ba'i mtshan nyid ma yin no zhes bstan zin to/_/thams cad kyi tshe 'byung ba'i phyir dang rtags kyang rtag tu nye ba'i ngo bo yin pa'i phyir ro/_/rtags kyi shes
[\[96b.7\]]pa ltos pa 'di yang rtag tu yod par smra ba dag pa yang mtshungs te/_dus thams cad du yod pa'i phyir ro/_/gzhan yang ji ltar zhes bya ba la sogs pa ni 'bras bu yod par smra ba sel bar byed pa'i rgyu gzhan zhes bya ba de'i gnas skabs zhes bya ba smos te/_'jim pa'i
[\[97a\]]
[\[97a.1\]]gong bu'i gnas skabs phyi ma bzhin du ste mngon par gsal ba'i gnas skabs bzhin du'o/_/bum pa chu 'dzin pa'i don byed pa'i khyad par la sogs pa bsgrub par bya'o/_/gsal ba/_khyad par can gyi dbyibs rab tu mi skye ba'i phyir zhes bya ba gzhan gyi
[\[97a.2\]]dgos pa'o/_/de nyid kyi zhes bya ba la sogs pa brjod pa yin no/_/'di skad ston pa yin te/_mgrin pa la sogs pa'i dbyibs kyi khyad par rgyun mi 'chang pa nyid kyi don bya ba byed pa 'ga' zhig la 'jim pa'i bya ba 'gyur ba bum pa yin no zhes brjod kyi gzhan ni ma yin no/_/
[\[97a.3\]]gal te lngar yang 'jim ba'i gong bu'i gnas skabs su yod pa de'i tshe gsal ba'i gnas skabs bzhin du don byed pa dmigs par 'gyur na yod pa yang ma yin no/_/de'i phyir 'di med par nges pa yin no/_/gnas skabs kyi dngos po 'di yang des pa yin no zhe na/_bshad pa
[\[97a.4\]]de'i rang bzhin gzhan gzhan la yod pa ma yin te/_ser po dang sngon po bzhin no zhes bya ba 'gal bas khyab par dmigs par dgongs so/_/gnas skabs dang gnas skabs can tha mi dad pas gtan tshigs ma grub par gsal bar mi bya'o/_/gang gi phyir rang bzhin snang ba
[\[97a.5\]]tha dad pa yon tan dngos po tha dad pa ma yin te/_ha cang thal bar 'gyur bar ches pa'i phyir ro/_/rang bzhin snang ba tha dad pa smos pa ni nye bar mtshon pa'i don to/_/des na don byed pa tha dad pa khas blang bar bya'o/_/'di snyam du sems te/_gang gi tshe snang ba tha dad pa shes pa tha
[\[97a.6\]]dad pas sgrub par byed pa de'i tshe bde ba dang sdug bsngal dang gti mug rnams ma 'dres par tha dad par rnam par 'jog par 'gyur gyi rnam pa gzhan du ma yin no/_/de bzhin du 'jim gong dang bum pa gzhan dag kyang phan tshun tha dad pa gzhan pa yin zhes rab tu shes te/_rnam
[\[97a.7\]]pa tha dad pa shes par yongs su gcod pa'i phyir ro/_/rgyu dang 'bras bu phan tshun tha dad par byung ba yang bde ba la sogs pa bzhin no zhes bya ba rang bzhin gyi gtan tshigs so/_/de lta ma yin na bde ba la sogs pa rnams kyang phan tshun tha dad pa med par thal bar 'gyur
[\[97b\]]
[\[97b.1\]]te/_gsal ba dang /_nus pa bzhin no/_/khyad par nyid brjod du med do zhes bya'o/_/de'i phyir zhes pa mjug bsdu ba'o/_/bum pa la sogs pa de de la dmigs pa nyid rig byar gyur pa'i rang bzhin du gnas pa ni mi dmigs pas med par rigs so/_/'on kyang de
[\[97b.2\]]gnas pa de med kyang de'i rang bzhin dang de ma yin pa'i rang bzhin dmigs pa'i rig byar gyur pa'i rang bzhin gyis tha dad pa gcig pa'i nges pa yin no zhes bya ba'i tha tshig go/_/de ltar rang bzhin mi dmigs pa'i sgrub par byed pa'i yan lag gi sgrub pa rgya cher ba rjod nas
[\[97b.3\]]lhag ma rnams kyis mi dmigs par bshad par bya ste/_khyad par byed pa mi dmigs pa zhes bya ba la sogs pa smos so/_/chos dag ni dper na shing sha pa nyid dang shing dag khyab par bya ba dang /_khyab par byed pa'i dngos po cung zad cig tshad mas rab tu bsgrubs nas
[\[97b.4\]]khyab par byed pa shing nyid la sogs pa ldog pa rab tu grub pas sgrub par byed sgrub pa'i yan lag byas pa yin no zhes bya ba'i tha tshig go/_/dper na shing sha pa med de/_shing med pa'i phyir ro zhes bya ba la sogs pa'o/_/'o na de la rang bzhin mi dmigs pas med par
[\[97b.5\]]'grub pa yin no/_/de la 'dis ci zhig bya/_bya ba dang las rnams kyi khyad par grub zin pa yin na sgrub par byed par mi 'gyur te/_sgrub par byed pa dam pa'i rgyu yin no zhes brjod do/_/ma rtogs pa rtogs par byed pa ni tshad mar bshad de/_ma rtogs don gyi gsal byed
[\[97b.6\]]yin zhe na/_'di ni bden na 'di ltar 'di ni thams cad la sbyar bar mi bya'o/_/'on te de ltar 'dom sum brgya tsam la sogs pa'i bar yod pa gang la sA la dang /_shar la dang /_pa la sha dang /_shing sha pa la sogs pa'i shing tha dad pa nges par gzung ba med pa des na
[\[97b.7\]]rnam pa thams cad du gang khyab par bya ba med pa'i nges pa med pa 'khrul pa'i rgyu mtshan 'ga' zhig yod pa de nyid la 'di rab tu sbyor ro/_/rgyu mi dmigs pa ni gang la 'bras bu med par nges pa med pa de nyid la rab tu skye ba yin gyi gzhan la don med pa'i phyir ro/_/dper
[\[98a\]]
[\[98a.1\]]na mun pa'i gnas skabs su du ba med pa'i nges pa'i nges pa med pas 'dir me med pas du ba med do zhes bya ba lta bu ste/_'bras bu med par the tshom za ba'i phyir dang /_rgyu med par nges pa'i phyir ro/_/rang bzhin 'gal ba dmigs pa yang grang ba'i
[\[98a.2\]]reg pa med par gnas pa'i yul la the tshom za ba la me 'bar ba'i tshogs 'khrigs pa chen po nam mkha' la sogs pa'i yul la khyab par gnas pa las yin no/_/rgyu 'gal ba dmigs pa ni me 'bar ba dang nye bar gnas pa'i skyes bu dang ldan pa'i sa phyogs nye bar
[\[98a.3\]]snang ba na 'dar ba dang ba spu langs pa dang /_so thams byed pa la sogs pa'i dngos po tha dad pa med pa nyid rab tu sbyar bar bya'o/_/gzhan du don med pa yin gyi'o/_/'dis ni yul gzhan mi mtshungs kyang mi dmigs pa'i sbyor ba rnams kyi yul bsam par bya'o/_/
[\[98a.4\]]rang bzhin dang khyab par byed pa dang rgyu dang 'gal ba de dag ni nye bar dmigs pa de dag nyid yin no zhes sbyar bar bya'o/_/'gal ba gnyis po dag las 'gal ba gcig nye bar bstan pa'i 'gal ba ni gnyis te/_rgyu mtshan ma tshang ba med pa'i yod pas med pa dang /_phan
[\[98a.5\]]tshun spangs te gnas pa'i mtshan nyid do/_/'dis ni 'gal ba'i 'bras bu dmigs pa'i yang yul dang rang bzhin gyis sgrub par byed pa'i yan lag tu sgrub pa ni go sla ba nyid do/_/de lta na yang cung zad tsam gyis tha dad pa mi dmigs pa'i sbyor ba'i bye brag bcu gcig
[\[98a.6\]]po dag la yang rgyu 'gal ba'i khyab bya dmigs pa dang /_'bras bu dang 'gal ba'i khyab bya dmigs pa dang khyab byed dang 'gal ba'i 'bras bu dmigs pa dang /_'gal ba'i 'bras bu dmigs pa la sogs pa dag la sgrub par byed pa'i sgrub pa bshad par rig
[\[98a.7\]]par bya'o/_/de dang de'i go rims ji lta ba bzhin du dpes bstan pa 'di na du ba med de/_ba mo'i rig pa yon pa'i phyir ro/_/'di na me'i rgyu nus pa thogs pa med pa dag med de/_ba mo'i rig pa yod pa'i phyir/_/'di na ba mo'i reg pa med de/_/du ba yod pa'i
[\[98b\]]
[\[98b.1\]]phyir ro/_/'di na grang ba'i rgyu nus pa thogs pa med pa dag med de/_du ba yod pa'i phyir/_/rgyu dang 'bras bu 'gal ba dang /_/khyab byed 'gal ba'i 'bras bu dang /_/'bras bu gzhan pa'i dngos por 'gyur/_/dgag pa nyid kyi sgrub byed yin/_/'di la du med
[\[98b.2\]]pa reg phyir/_/me rgyu nus pa med pa'i phyir/_/'di na du yod la reg med/_/grang rgyu nus pa med pa'o/_/bsdu ba'i tshigs su bcad pa'o/_/de ltar re zhig rnam pa gcig gis sgrub par byed pa'i yan lag ma brjod pa'i rgol ba dag tshar gcod pa'i gnas yin no zhes
[\[98b.3\]]bstan to/_/de nyid rnam pa gzhan gyi thams cad bstan pa ni/_yang na 'dis zhes bya ba la sogs pa smos te/_tshig gi phrad kyis bsdu ba 'di yang 'dir 'jug pa dang sngar bstan pa'i don ma spangs par don gzhan bsdu ba la 'jug pa yin no/_/'di ltar gcod pa ni ma
[\[98b.4\]]yin no/_/yang na 'dis sgrub par byed pa la sogs pa'i don yongs su spangs nas rnam par brtag par bya ba yin na/_/don rnam pa gnyis kyang brjod par 'dod pa'i phyir ro/_/'dir yang yang na'i sgras ni rnam grangs pa'i sgrub par byed pa'i ste/_byed par sgrub pa'o/_/snga ma
[\[98b.5\]]ni yod par sgrub pa'o/_/'di zhes pa ni yan lag gi sgra'o/_/tshig gi yan lag la snga ma ni byed pa por brjod pa yin no zhes bya ba ni lhag ma'o/_/tshul gsum pa'i rtags bstan pa bsdoms nas brjod pa yin gyi mtshan nyid gcig la sogs pa brjod pa ma yin te/_sgrub par
[\[98b.6\]]byed pa spangs pas so/_/chos mthun pa nyid can gyi sbyor ba'i blo ni gtan tshigs mthun pa'i phyogs la yod par brjod par yod mod kyi/_chos mi mthun pa brjod pas mi mthun pa'i phyir la med par de ma thag tu 'gegs pa'i phyir ro/_/de ji ltar de'i gcig brjod pa yang
[\[98b.7\]]sgrub par byed pa'i yan lag ma yin no zhes bya ba 'dis phyis 'chad par 'gyur pa dang 'gal par mi 'gyur ram zhe na/_de yang de lta ma yin no/_/'di ltar tshul gsum po dag gi rtags kyi don gyi bdag nyid bstan pa yin no/_/don dam par na de'i rnam par gnas pas brjod pa
[\[99a\]]
[\[99a.1\]]yin no/_/gsal bar byed pa phyogs kyi chos brjod pa dang mthun pa'i phyogs la yong par brjod pa 'am/_phyogs kyi chos brjod pa dang /_mi mthun pa'i phyogs la med par brjod pa nyi do/_/des na tshogs pa'o/_/de'i tshig gnyis po tshogs pa'i
[\[99a.2\]]yan lag tu phyogs kyi chos la sogs pa brjod pa'o/_/phyogs kyi chos kyi tshig ni mi g.yo ba yin la cig shos dag ni res 'ga' gzhan dang gzhan du ma yin pa des na/_tshig gnyis tshogs pa'i ngo bo'i yan lag can la/_tshig gnyis rtag tu yan lag yin no/_/da ni
[\[99a.3\]]de'i yan lag gcig brjod kyang gnyis po dag 'ba' zhig tu ma zad kyi/_sgrub pa'i yal lag tu brjod pa yin no/_/bshad pa snga ma'i rjes su 'brangs nas smos pa yin te/_gnyis po mi brjod pa ni mi smra bar 'dug pas so/_/rnam grangs gzhan yang de bzhin du zhes
[\[99a.4\]]bya ba dang /_de nyid kyi zhes bya ba yin no/_/tshul gsum pa'i tshogs kyi tshogs gang yin pa'i yan lag gi cha shas so/_/ji ltar dam bca' ba la sogs pa sgrub par byed pa'i yan lag nyid ma yin zhe na/_brjod par bya ste/_dam bca' ba brjod pa ni dngos sam brgyud
[\[99a.5\]]pas de grub pa mi skye'o/_/'di ltar don dang 'brel pa kho nas don rtogs kyi sgras ni ma yin no/_/don dang 'brel pa med pa'i phyir ro/_/de'i phyir dam bca' ba brjod pa 'am/_gtan tshigs brjod pa ni dngos su sgrub par byed pa'i don mi 'grub ste/_phyogs kyi tshig
[\[99a.6\]]las the tshom za ba dang /_don mthong ba las nges pa yin pa de'i tshe dngos su sgrub par byed pa ma yin no/_/'on te the tshom za ba kho nar ma grub ste/_phyogs kyi tshig las rgol ba dang phyir rgol ba dag nges pa'i phyir ro/_/de lta ma yin na gzhan du gyur te/_'di ltar byas pa
[\[99a.7\]]la sogs pa'i tshig las kyang mi mkhas pa rnams the tshom skye bas ma nges par 'gyur ro zhe na/_'di ni ma 'brel pa yin te/_chos can gcig la mi rtag pa la sogs pa shes par byed par 'dod pas/_yid ches par byed pa'i chos gnyis brtsis nas rgol ba dang phyir
[\[99b\]]
[\[99b.1\]]rgol pa dag nges pa yin no/_/re zhig dngos po gcig la brtson par mi 'gyur te/_sgrub par byed pa'i sbyor ba dag mi byed par thal bar 'gyur ba'i phyir ro/_/yid ches par byed par mi 'gyur te/_chos gnyis kyi dngos po gnyis su 'gyur la/_dngos po gnyis kyi chos
[\[99b.2\]]'gal ba gnyis par thal bar 'gyur pa'i phyir ro/_/gang gi tshe dngos po gcig la tshad ma'i stobs kyis rgol ba las chos 'gal ba'i dngos po yin pa de'i tshe de dngos po gnyis su 'gyur ro/_/'on te tshad ma'i stobs kyis nges pa ma yin na ni lung las rang nyid
[\[99b.3\]]kyis go bar 'gyur ro/_/'di ltar gzhan yang chos gnyis tshad mas nges pa yin na/_ji ltar phyogs kyi tshig la the tshom za bar 'gyur ro zhes brjod do/_/de bas phyogs kyi tshig dngos su sgrub par byed pa ma yin la/_brgyud pas kyang ma yin no/_/gtan tshigs
[\[99b.4\]]ma grub pa dang dpe ltar snang ba bzhin du bsgrub par bya ba brjod pa nyid kyis ston par mi nus pa'i phyir dang /_gtan tshigs kyi tshig gis ston par mi nus pa'i phyir ro/_/gtan tshigs kyi nus par 'dod do/_/'on te sgrub par byed pa'i yan lag tu dam bca' ba'i
[\[99b.5\]]tshig brjod par 'gyur yang gtan tshigs kyi tshig bzhin du sgrub par byed pa la phan 'dogs par byed pa'i yul gsal bar byed pa'i sgo nas dam bca' ba bsgrub par rjes su bzung ngo /_/de lta ma yin na/_de sgrub par byed pa'i yul du ma byas na 'jug par mi
[\[99b.6\]]'gyur ro/_/shes pa dang bdag dang yid dang phrad pa la sogs pa yang sgrub par byed pa phan 'dogs par byed pa des na tshig nyid du 'gyur ro zhes bya ba yin no/_/'dis kyang sgrub pa'i yan lag gi bsgrub par bya ba brjod pa ni/_dpe'i tshig bzhin du sgrub par byed pa'i
[\[99b.7\]]yul gsal bar byas nas mthong ba'i phyir ro zhe na/_'di yang shin tu don med pa yin no/_/gzhan gang gi phyir sgra la mi rtag pa'i sgrub pa ni sgrub par byed kyi tshig tu brjod par 'gyur ba'i sgrub par byed pa'i yul la phan btags bas gsal bar byed pa ma yin no/_/de ma thag pa'i yan
[\[100a\]]
[\[100a.1\]]lag ni bsgrub bya bsgrubs pas yan lag ma yin na/_yul bstan pas nye bar sbyor ba gang la yin na/_gal te 'di med na bsgrub bya mi 'grub na ni thams cad mdzes par 'gyur ro/_/ji srid du de med kyang gang ji snyed pa'i byas pa dang yod pa mi rtag pa
[\[100a.2\]]yin te/_dper na bum pa la sogs pa lta bu'o/_/sgra yang byas pas zhes bya ba 'dis phyogs ma brjod kyang mi rtag pa yin no zhes bya ba go bar 'gyur ba nyid do/_/de'i phyir 'di bstan pa'i don med pa nyid do/_/gal te 'di phyin ci log tu gyur pa gtan tshigs kyi byed pa'i
[\[100a.3\]]yul ston phyogs kyi tshig sbyar bar mi bya ba nyid na/_de ji ltar phyogs la brtan nas brjod pas phyogs kyi chos nyid la sogs pa grub par 'gyur/_de dag nges pa'i bdag nyid yod par gyur pa de'i mthus phyogs rtogs pa ma yin na/_nus pa thob pa'i phyogs kyi
[\[100a.4\]]stobs kyis phyogs kyi chos la sogs pa grub pa yin no zhes mi rigs te/_de dag yod pa la nus pa thob pa nyid kyi phyogs med pa'i phyir ro/_/gzhan yang phyogs bstan pa 'dis phyogs kyi chos nyid la sogs pa shugs kyis 'ong ba sa phyogs kyi dbang gis phyogs
[\[100a.5\]]chos la sogs pa 'grub po/_/phyogs kyi chos la sogs pa'i stobs kyis kyang phyogs yin no zhe na/_de la 'dir brjod pa/_bsgrub byar byed pa'i dus su phyogs kyi chos nyid la sogs pa'i rnam par rtog pa yod par zad kyi/_gang la shes par 'dod pa'i bye brag dang ldan
[\[100a.6\]]pa'i chos can sgra la sogs pa 'am spra pa dang rta spangs la sogs pa mi'i gnas kyi chos can la byas pa nyid dang du pa la sogs pa'i mtshan nyid rjes su dpag pas byed pa'i mngon sum gyis shes pa 'am/_shes par bya ba yin no/_/de bye brag dang ldan par ma nges pa yin na
[\[100a.7\]]gzhan bum pa'i tshad bang la sogs yod par dran par byed do/_/de'i khyad par spangs pa ni nam mkha' 'am mtsho la sogs pa la med pa dran par byed do/_/de'i dngos po'i chos de dag med kyang phyogs kyi cho nyid la sogs pa brjod pas/_de shes par 'dod pa'i chos can la
[\[100b\]]
[\[100b.1\]]chos kyi bye brag shugs kyis brjod pa yin no/_/de yang 'di shugs kyi yul la phyogs zhes brjod do/_/de nas phyis 'byung bar 'gyur ba rten pa'i ji ltar 'dod pa la phyogs kyi chos zhes btags so/_/bstan bcos kyi tha snyad kyi rgya cher bstan to/_/gal te
[\[100b.2\]]shes pa mthong ba'i gnas skabs kyi stobs kyis sgrub par byed pa'i dus su phyogs la sogs pa'i rnam par rtog pa ji lta bu yin zhe na/_dngos po'i chos gang la rgol ba'i gnas su gyur pa'i chos kyi khyab par sgrub par 'dod pa'o/_/mthun pa'i phyogs de'i chos gang yin
[\[100b.3\]]pa'i chos ni mthun pa'i phyogs chos so/_/rnal ma'i rnam pa bsgrub par bya ba'i chos kyi spyi dang don mthun pa ni mthun pa'i phyogs so/_/de spangs pa ni mi mthun pa'i phyogs yin no zhe na/_gang yang sgrub par byed pa'i dus su phyogs kyi sbyor ba yod pa de yang phyi rol gyi yan
[\[100b.4\]]lag ma yin pa'i phyogs brjod pa ni mi rtag go zhes bya ba'o/_/'on te gnas skabs can gzhan yin yang skabs kyi stobs kyis phyogs kyi chos la sogs pa dag brjod pa yin na de yang phyogs kyi sbyor ba sum 'byin pa la yang mtshungs so/_/de'i phyir dam bca' ba'i tshig gi sgrub
[\[100b.5\]]par byed pa'i yan lag yin pa dang /_nye bar sbyar ba dang mjug bsdu ba'i tshig dag sgrub par byed pa'i yan lag ma yin pa de bzhin du brjod do/_/de la re zhig dpe la ltos nas ni de bzhin nye bar bsdu ba'o/_/de lta bu ma yin pa'i sgrub pa ni nye bar sbyor ba'o/_/dper na de bzhin du
[\[100b.6\]]zhes bya ba ni gzugs brnyan gyi don to/_/'dir gzugs brnyan yang ci zhig yin zhe na/_dper na gyur pa'i chos 'khrul pa med pa nyid du grub pa ni bsgrub par bya ba 'gyur ba dang chos mtshungs pa yin no/_/de bzhin du 'di yang byas pas zhes bya bas bsgrub par bya ba srid pa ni nye
[\[100b.7\]]bar sbyor ba'i don to/_/'o na byas pa'i phyir zhes bya ba ni 'dis srid pa ji ltar brjod ce na/_ma brjod de/_bsgrub bya sgrub pa'i chos tsam bstan pa'i phyir ro/_/byas pa nyid ni bsgrub bya sgrub pa'i chos can bstan to/_/byas pa'i phyir sgra mi rtag pa yin no/_/de slar yang sgra ni
[\[101a\]]
[\[101a.1\]]byas pas zhes bya bas yod pa'am med pa yin snyam pa la nye bar sbyor bas srid pa go bar byed pa yin/_sgra las byas pa yod pa'i phyir ro/_/de ltar gtan tshigs byas pa las tha dad pa don ston par byed pa nyid do zhes nye bar sbyar ba yin no/_ngo bo
[\[101a.2\]]tha dad pa'i rnam grangs su grags pa tha dad pa yin la gtan tshigs brjod pa'i dus phyis ston pa ni nye bar sbyor ba yin pa'i phyir dpe'i gtan tshigs bzhin du rjes su dpog pa yin no/_/gtan tshigs brjod pa nas mjug bsdu ba ste/_dam bcas nas yang dam bcas
[\[101a.3\]]brjod pa'i phyir ro/_/tshad ma'i 'thad pas dam bca' ba'i yul ni don ma lus pa las bzlog par thal bar 'gyur ba dgag pa'i phyir phyis brjod pa gang yin pa de ni mjug bsdu ba'o/_/dam bca' ba kho na yang brjod pa ni ma yin te/_ci'i phyir zhe na/_gang gi phyir
[\[101a.4\]]sgrub pa ston pa ni/_dam bca' ba yin la/_grub pa ston pa ni mjug bsdu bar sbyor ba ma yin pa'i phyir ro/_/yang gi sgra yang sna tshogs pa la mthong ste 'od 'di yang thang cig 'byung ngo zhes brjod pa dang /_dri za'i grong khyer 'di yang mthong zhes bya ba bzhin du 'dir yang
[\[101a.5\]]gtan tshigs bstan pa ni shugs kyis nye bar sbyar ba'i nang du 'dus par bzung ste/_dam bca' ba'i nang du 'du ba ni mi srid pa'i phyir ro/_/dam bca' ba'i phyi nas gtan tshigs 'ga' zhig ston pa ni 'jug bsdu bar sbyor ba ma yin no/_/sgra mi rtag pa yin te byas
[\[101a.6\]]pa yin pa'i phyir ro/_/de'i phyir sgra mi rtag pa yin no zhes bya ba de yang dam bca' brjod pa las don tha dad pa brjod pa ni mjug bsdu ba ste/_dam bca' ba brjod pa la ngo bo tha dad par gyur ba'i gtan tshigs brjod pa'i dus phyis brjod pa'i phyir dpe brjod bzhin no/_/mtha'i ngo bo mjug
[\[101a.7\]]pa sdu ba'i sgra yang bsgrub bya'i don ston pa ma yin te/_de nges par gzung bar 'jig pa'i phyir ro/_/gang yang 'gro bas na 'di rwa can yin no zhes 'ga' zhig brjod pa de'i tshe rta ma yin no zhes brjod pa bzhin no/_/de'i phyir spyi sgra dang lhan cig pa'i dag gis spyod pa'i yul du
[\[101b\]]
[\[101b.1\]]yod pa ni bsgrub bya'i don bstan par mi 'gyur te/_rgyu bstan pa'i dus phyis skye ba mthong ba'i phyir snga ma bzhin no zhe na/_de 'dir dgag par bya ste/_mi rtag ste/_sgra 'di byas pa'i phyir ro zhes de skad du sbyor ba ni ma yin te/_dam bca' ba'i sbyor ba ni de ma thag par gsal ba'i
[\[101b.2\]]phyir ro/_/'on kyang sgra ni byas pa'i phyir ro/_/gang de lta bu yin pa de thams cad ni mi rtag pa yin te/_dper na bum pa la sogs pa bzhin no/_/yang na gang byas pa de thams cad mi rtag pa ste/_dper na bum pa la sogs pa bzhin no/_/de bzhin du sgra yang byas
[\[101b.3\]]pas zhes bya ba de lta bu gnyi ga de ltar 'dod par sbyor bar bya ste/_gnyi gas kyang bsgrub bya 'grub pa'i phyir ro/_/de la gal te sgra ni byas pa'i phyir gang yang de lta bu de thams cad ni mi rtag pa yin te/_dper na bum pa la sogs pa gzhan la brjod pa de bzhin du sgra yang
[\[101b.4\]]byas pas zhes bya bas gzugs brnyan gyi don nye bar sbyor ba'i tshig brjod pa 'di ni don med pa yin te/_gzugs brnyan med kyang de ma thag pa'i sbyor bas rtogs par 'gyur ba'i phyir ro/_/sgrub pa ni gang don med pa de ni rtogs pa dang ldan pas bsgrub pa'i ngag tu brjod par mi
[\[101b.5\]]bya ste/_dper na se'u bcu zhes bya ba la sogs pa'i tshig de bzhin du gzugs brnyan gyi don nye bar sbyor bar brjod pa yang don med pas zhes bya ba ni khyab par byed pa dang 'gal ba'o/_/rang gi don gyi don dpog pa yang rigs pa 'di nyid kyis mthong ba yin snyam na 'ga'
[\[101b.6\]]zhig sems pa dang bcas pa yin pa ni/_'di ltar byed pa med/_byas pa'i dngos po nyid du sgra la bzung bar de'i med na mi 'byung ba rjes su dran pa de bzhin du sgra byas pa yin no zhes bya ba gzugs brnyan gyi don byed pa ma yin no/_/'on kyang gang byas pa de thams cad mi
[\[101b.7\]]rtag pa ste/_dper na bum pa bzhin no/_/de bzhin du sgra yang byas pas srid par 'dod pa'i don nye bar sbyor ba'i tshig gis brjod pa yin no/_/'di ni kho bo yang yan lag tu byed de/_dam bca' ba'i de ma thag bsgrub bya sgrub pa tsam bstan pa mi rtag pa ste/_sgra ni byas
[\[102a\]]
[\[102a.1\]]pa'i phyir ro zhes bya ba la sogs pa bstan par mi bya ste/_dam bca' ba'i sbyor ba mi srid pa'i phyir ro/_/de'i phyir nye bar sbyor ba'i yan lag gzhan pa ni gtan tshigs ma grub pa'i sprul gyis zos pas yan lag tu ma nus pa kho na'o/_/gang 'di
[\[102a.2\]]yang grub pa'i don bstan pa'i mtshan nyid kyi mjug bsdu ba zlos par bshad pa yongs su spangs par brjod do/_/mjug bsdu ba med par don bsgrub pa kho na yan lag lnga pa'i sgrub par byed par brjod par 'thad pa ma yin no/_/de lta ma yin na mjug bsdu ba brjod pa don
[\[102a.3\]]med de don grub pa'i phyir sgrub pa'i yan lag tu mjug bsdu ba sbyor bar bya ba dang /_des kyang brjod par yang mi bya ba dang /_sgrub par byed pa ma grub par brjod pa yang dam bca' bar 'gyur ro/_/rmongs pa'i log par rtogs pa la ltos pa med pa la mi rtag pa nyid du
[\[102a.4\]]grub par smra'o/_/mjug bsdu ba ni dam bca' pa'i yul gyi don tshad ma mtha' dag gi thabs gzhan ma lus pa'i yan lag dpyad nas mi rtag pa kho nar nges par bzung nas 'jug go zhe na/_de ni 'thad pa ma yin te/_gal te tshad ma gzhan la ltos pa med pa de lta na
[\[102a.5\]]shugs kyis bsgrub bya nyid nges par gzung ba yin no/_/'di ltar gang byas pa yin pa ste/_mi rtag pa yin te/_dper na bum pa la sogs pa bzhin no/_/sgra yang byas pas zhes bya bas mi rtag pa nyid med par mi 'byung ba yin no/_/sgra las byas pa nyid yod par
[\[102a.6\]]bshad pa de'i shugs kyis sgra mi rtag par nges pa yin no/_/des ni 'di brjod pa'i shugs rtogs par bya ba'i don shes par byed pa'i phyir yang brjod pa ni rgyu mi dmigs pa dang /_'dir yang bzlog par thal bar 'gyur bar cung zad tsam yang 'dogs par mi bya'o/_/
[\[102a.7\]]ngag gis de rnam par gcad pa'i 'bras bu dang bcas pa'i 'dir rgyur 'gyur te/_byas pa la mi rtag pa nyid khyab pa bsgrub pa'i phyir ro/_/sbyor ba yang gang shugs kyis rtogs pa de ni rtogs pa dang ldan pas sgra sbyar ba 'am tshig de zlos par 'gyur te/_dper na gzhon
[\[102b\]]
[\[102b.1\]]nu ma khang pa'i nang na med pa 'am/_mi gson no zhes bya ba de'i shugs kyis de phyi rol na yod par brjod par rtogs pa bzhin du phyogs kyi chos dang rjes su 'gro ba dang ldog pa brjod pa'i shugs kyis kyang de rtogs par 'gyur ro/_/de'i phyir mi rtag pa yin no zhes bya
[\[102b.2\]]ba de lta bu la sogs pa'i phyi nas bsgrub par bya ba'i don to/_/snga ma ni bsgrub bya la ltos nas khyab par byed pa dang /_'gal ba dmigs pa yin no/_/bsgrub bya gnyis la ltos nas rang bzhin gyi gtan tshigs so/_/de nyid kyi phyir mjug bsdu ba'i yan lag
[\[102b.3\]]gzhan bstan pa ni gtan tshigs ma grub par bshad do/_/ji skad du/_snga ma la ltos dam bca' sogs/_/ngag gi don brjod zin pa la/_tha dad pa yi tshig gis ni/_/don gcig ston pa ma yin te/_/des na 'brel pa grub pa'i phyir/_/mjug bsdu pa ni logs shig
[\[102b.4\]]brjod/_/ces bya ba la/_de yang 'dis bsal ba yin pas rgya cher brjod par bya'o/_/rjes su gro ba dang ldog pa dag cas bya ba ni rnam grangs pa gzhan gyi rgyus 'jug pas gnyis pa shugs kyis go pa yin pas grub ma zin pa yang brjod par mi bya'o/_/kun las btus
[\[102b.5\]]pa'i 'grel pa mkhan gyis yul bstan pa zhe na zhes bya ba la sogs pa smos te/_ma yin te zhes bya ba la sogs pa ni lan no/_/gal te zhes bya ba la sogs pa ni gtan tshigs bsags pa ste/_dam bca' ba sgrub par byed pa'i yan lag thob par 'gyur te/_phyogs kyi tshig bzhin
[\[102b.6\]]du bsgrub bya rtogs pa'i rgyu mtshan nges pa'i phyir ro/_/gtan tshigs ldog pa the tshom za ba'i phyir zhe na/_smras pa/_phyogs kyis chos kyi tshig la yang de dang mtshungs pa'i phyir 'gal ba dang ma nges par 'gyur te/_phyogs chos yod par 'gyur kyang go bar mi byed pa'i phyir ro/_/de nyid
[\[102b.7\]]kyis the tshom bskyed pas phyogs kyi tshig ni sgrub par byed pa ma yin te/_thun mong la sogs pa'i tshig bzhin no/_/de dag gis de dang mtshungs pa'i phyir zhes bya ba la sogs pa smos so/_/the tshom skyed pa'i yan lag bstan pa yin no/_/de dag nyid gsal bar byed pa ni/_
[\[103a\]]
[\[103a.1\]]phyogs kyis chos kyi tshig ces bya ba la sogs pa'o/_/'dis ni de ma thag pa'i gtan tshigs de 'khrul par brjod pa yin no/_/'o na 'brel pa ma bstan pa'i mnyan bya la sogs pa'i phyogs kyi chos sgrub pa'i yan lag ni mi mthun phyogs med pa nyid du 'khrul
[\[103a.2\]]pa med pa nyid ma yin/_'brel pa bstan pa'i sgrub pa'i yan lag yin pa de'i tshe de las the tshom za ba'i ma nges pa tshigs med par ldog go/_/'di snyam du sems pa yin te/_'di'i phyogs kyi tshig dang mtshungs pa'i phyir de yang sgrub par byed par 'gyur ro/_/'on te bstan pa ni
[\[103a.3\]]bden na gal te yod pa ma yin na yang de las bsgrub bya mi 'grub pa'i phyir ro/_/brngas zin pa zor bas rnga bar byed pa ma yin na byed pa yang don ci zhig rgyas par byed/_'brel pa ma bstan na gtan tshigs the tshom skyed pa'i phyir ro/_/de nyid kyis the tshom skye'o zhes 'chad do/_/
[\[103a.4\]]gal te de lta na 'on te sbyor ba gzhan des bsgrub bya 'grub pa med pa'i phyir don med pa nyid de sbyor bar mi 'gyur ro/_/de lta ma yin na phyogs sgrub par byed par ji ltar nus par 'gyur/_des kyang tshul gsum pa bstan pa'i gzhan gyi don gyi rjes su dpag pa slob dpon gyis
[\[103a.5\]]bshad pa dang 'gal bar 'gyur ro/_/de lta na phyogs kyi chos dang 'brel pa la brjod pas bsgrub par bya ba brjod pa ji ltar spong ba yin zhe na/_'gal ba med de phyogs kyi chos dang 'brel pa dag gis bsgrub bya brjod pa yin pas gsal bar byed pa la 'phangs pa de'i phyir gzhan
[\[103a.6\]]dag phyogs dang nye bar sbyor bar byed/_brjod pa la sogs pa sgrub par byed par khas blangs pa'i tshig spangs pa yin no zhes bshad zin to/_/bshad pa'i don 'di yin te/_gang gi phyir phyogs kyi chos dang 'brel pa nyid kyi rjes su 'gro ba dang ldog pa dag gis brjod par 'dod
[\[103a.7\]]pa'i don grub pa'i rgyur rigs pa yin te/_gzhan du ni ma yin no/_/de'i phyir rjes su dpag par bya ba'i bstan pa'i don sgrub pa'i phyir phyogs kyis chos bstan pa yin gyi gzhan ni ma yin zhes 'gal bar byed do/_/phyogs brjod pa 'phangs pa ni gsal bar byed pa yin
[\[103b\]]
[\[103b.1\]]no/_/de dag gis zhes bya ba ni phyogs brjod pa ni tshul gsum pa'i rtags kyis 'phangs par brjod pa dang mtshungs so snyam nas rtags kyi tshig brjod pa yin te/_brjod pa dang don gcig pa'i phyir ro/_/de la kho bo cag ni rjes su dpag par bya ba bstan pa ni dpe dang
[\[103b.2\]]gtan tshigs kyi yul du 'dod pa'i phyir 'gal ba med do/_/phyir zhes bya ba ni gang gi phyir te/_de rtog ge'i bstan bcos bden pa nyid brjod par bya ba yin pas 'brel pa mang po'i sbyor ba ni 'brel pa med pa yin no/_/gzhan de nyid kyis mtshan nyid log par rtogs pa'i bye brag
[\[103b.3\]]dgag pa ni zhar la byung bas chog ste/_rnal ma de nyid brjod par bya'o/_/de'i dngos po'i ngo bo sgrub pa'i yan lag ni gnyug ma'i don gyi chos sgrub par byed pa'i yan lag gang yin pa de nyid gsal bar byed pa ma yin pa ni tshig rkang pa gnyis yin no/_/shes par 'dod pa ma yin
[\[103b.4\]]pa ni phyir rgol bas so/_/bstan bcos la brten pa'i g.yo la sogs pa'i tshig ni 'brel pa med pa zhar la 'ongs pa ni dor bar bya ba tsam yin pas rgya cher brjod par mi bya'o/_/dper na blo dang dbang po dang yul dag gi tshogs las tha dad pa'i bdag yod dam med ces 'dri
[\[103b.5\]]bar byed pa na rigs pa can gyis brjod pa/_tshad ma ni yod pa la sogs pa yul yin pa dang yul ma yi pa la khyad par med pa zhes bya ba'i yul can gyi kho bo'i mngon sum la sogs pa ni kho bo'i yul la sogs pa rog par byed pa dang shes pa rig par bya ba tha dad pa'i
[\[103b.6\]]shes pa ste/_rang gi rgyu la rag las pa'i skye ba dang ldan pa'i phyir skyes bu gzhan gyi shes pa bzhin no zhes bya ba dang /_des na rdzas ni yod pa'i phyir mi rtag pa dang ldan pa'o/_/rgyu dang 'bras bu dang spyi dang khyad par bzhin no zhes bya ba ni rdzas dang yon tan dang las dag khyad
[\[103b.7\]]par med pa'i phyir 'bad pa chen pos yod par sogs par khyad par med par smra'o/_/yod pa la sogs pa ni yul dang yul ma yin pa la khyad par med pa'i shes bya'i yul nyid du chos kyi khyad par rnam pa 'ga' zhig med kyang rnam pa'i bsgrub bya sgrub pa la phan
[\[104a\]]
[\[104a.1\]]'dogs pa'i gtan tshigs su rjes su brjod par gzhan mi shes pa'i rjes su brjod pa la sogs pa ma yin pa'i phyir ro/_/'dir sgrub pa la sogs pa brjod bas lan gzhan gyis khong du chud par byed pa'i nus pa gnod pa'i gtan tshigs yin no
[\[104a.2\]]zhes bya bar yongs su gzung bar bya'i zhar la byung ba gang yin pa zhes bya bar sbyar ro/_/bdag med par smra ba la dpe ji lta bu zhig smra bar byed ce na/_gang la rdzas la sogs pa'i skyon gyi tshogs dgag pa dang /_sgrub pa'i bde bar gshegs pa'i chos kyi 'dul bas
[\[104a.3\]]kyang bdag tu smra ba'i nga rgyal gyi rgyal mtshan ma lus pa sel bar byed pa la sogs pa'i mtshan nyid ston pa des na glu dang gar la sogs ba ston par byed pa'i zhar la byung ba yin no/_/de la gzhan dag dang gzhan dag la ni lta smos kyang ci dgos/_'o na ni kho bo cag
[\[104a.4\]]sangs rgyas pas brjod pa yin no zhes ji srid du dgag pa bye brag dang bcas pa brjod pa ji ltar yin/_kho bo cag sangs rgyas pa 'di skad brjod do zhes bya bar 'gyur te/_dper na bdag med brjod do zhes bya ba bzhin no/_/mang po rnams la mang po'i tshig gis brjod
[\[104a.5\]]par mi nus pa ni ma yin no/_/gang zhig ces bya ba ni brjod pa'i phyir ro zhe na/_de lta yin te/_gang gi phyir 'di rang gi phyogs pa dag nyid gzhan 'ba' zhig yin gyi/_gzhan la ltos nas mang po'i sgra de bzhin du sbyar ba ma yin pa'i phyir/_'di 'dra ba nyid rgol bar
[\[104a.6\]]'dod pas dper brjod pa yin gyi/_gzhan dag la ma yin pa ni brjod pa'i phyir ro/_/yang na rmongs pas smra la mngon par zhan pa'i phyir 'di nyid brjod pa yin no/_/de lta na yang sgra'i bstan bcos ni don med par bstan par 'gyur ba de nyid kyi phyir shing rta chen po ba gzhan
[\[104a.7\]]gyis rgyal po khyed pas kho bo cag ni 'khor gyis brten pa'i slob dpon gyis shes rab kyis mngon par rlom mo zhes bya ba 'di brjod pa lta bu'o/_/mkhas pa dam pa ni dam pa'i blo dang ldan pa yin pa'i phyir ji ltar bzhad gad byed pa yin/_kye ma zhes bya ba 'dir kha bskang bar
[\[104b\]]
[\[104b.1\]]bya'o/_/tshad ma'i mtshan nyid bcu gnyis rgyas par spros nas ston pa ni rgyal dpog pa'i bstan bcos las de yang rgyal ba pa'i 'dod pa bstan pa yin no/_/de na rtag par dam bca' ba de kho na nyid kyi rten sgra dang bum pa las gang yang rung ba'i gnyis pa dang bcas pa zhes bya
[\[104b.2\]]ba'i dam bca' ba 'di nye bar bkod nas/_mtshan nyid bcu gnyis la sogs pa'i tshig gis lan 'debs par byed do/_/re zhig tshad ma'i mtshan nyid gcig yun ring po nas brjod pas mtshan nyid kyi chos rig pa ni 'jug par byed pa yin no/_/'jug pa'i tshig gis byung ba
[\[104b.3\]]dang 'byung bar 'gyur ba dang phra ba dang bar du chod pa dang /_bskal ba'i don bstan pa la cung zad cig kyang dbang po rtogs par nus pa med do/_/'di ltar yod pa dang 'brel pa'i skyes bu'i dbang po las kyang skyes pa ni mngon sum yin te/_rgyu med par rig par bya ba dmigs
[\[104b.4\]]pa'i phyir ro/_/'du byed kyi sdug bsngal ba nyid grub pa med par yang mi rtogs pa nyid grub pa ma yin te/_rten cing 'brel par ma byung ba la skad cig ma rigs pa ma yin pa'i phyir ro/_/de ltar na de ni de dang 'dra ba'i chos logs shig tu brjod par bya'o zhe na/_de ltar na yang
[\[104b.5\]]dngos po'i chos ma smras su zin kyang zhes bya ba la sogs pa smos te/_rnam pa de lta bu ni bsgrub par bya ba'i chos kyi nang du 'dus pa'i phyir rgol bas shes par 'dod pa yin te/_de ni de las logs shig tu ni dam bca' ba las gzhan pa gtan tshigs dang dpes so/_/gang
[\[104b.6\]]gi tshe 'di dag sgrub pa'i yan lag ma brjod pa'i ji skad bshad pa'i tshar gcad pa'i gnas su 'gyur ram zhe na/_bshad pa/_rgol bas de ltar dngos po sgrub pa'i yan lag ma brjod pa dang /_lan brjod pa gang yin pa des ni gnyis las gcig kyang rgyal ba dang pham par
[\[104b.7\]]mi 'gyur ro/_/ci'i phyir zhe na/_sgrub par byed pa ma brjod pa'i phyir rgol ba rgyal ba med pa 'am/_/phyir rgol bas de'i dngos po ma rtogs pa'i phyir pham pa yang med de de ni sgrub pa la ltos pa'i phyir ro/_/de nyid kyi phyir rgol ba la yang de dag la med pa'i yin no/_/
[\[105a\]]
[\[105a.1\]]da ni phyir rgol bar tshar gcad pa'i gnas pa bstan pa ni/_rgol ba skyon mi brjod pa zhes bya ba la sogs pa smos te/_yul gang las shes par 'dod pa dag la'o/_/shes par mi 'dod pa la yang skyon mi brjod pa ni nyes pa ma yin no snyam du dgongs so/_/
[\[105a.2\]]sgrub par byed pa'i skyon de gang yin zhe na/_bshad pa/_ma tshang ba nyid ni drug ste/_re re dang gnyis gnyis kyis sgrub par ma brjod pa'o/_/mthun pa'i phyogs dang mi mthun pa'i phyogs la yod pa dang med pa cig car sbyor ba ma yin na rnam pa drug tu ma tshang ba'i skyon ji ltar 'dod
[\[105a.3\]]par 'gyur zhe na/_gang gi cha thams cad las nye bar sbyor ba las khyab pa dag tha dad pa de la ltos pa des na 'di rnam par gzhag go/_/'o na rjes su 'gro ba dang ldog pa dag la ma bstan pa la sogs pa de'i tshe yang dpe'i skyon du 'gyur bar brjod par bya'o zhe na/_'di gzhan
[\[105a.4\]]la skyon du 'gyur yang gtan tshigs la skyon gcig kho na dang ldan par mi 'gyur la/_dpe ltar snang ba bco brgyad kyi dper brjod pa ni rigs pa'i thigs par rgyas par blta bar bya'o/_/de dag sgra gang dang gang gis blta bar bya ba ma brjod pa'o/_/ma brjod pa de yang rnam pa
[\[105a.5\]]gsum gyi rgyus yin te/_de yang sgrub par byed pa'i skyon med pa nyid ces bya ba la sogs pa smos so/_/'o na sgrub par byed pa skyon med pa brjod pa la rgol bas skyon brjod pa tshar gcad pa'i gnas rigs pa yin na skyon dang bcas pa nyid la shes pa nus pa med pa dag
[\[105a.6\]]gis skyon ma brjod kyang rgol bas sgrub par byed pa skyon can sbyar ba'i phyir rgol ba pham par rnam par gzhag phyir rgol ba ni ma yin no zhe na/_'dir smras pa/_sgrub par byed pa skyon can brjod pa yin yang zhes bya'o/_/gal te rgol bas phyir rgol ba spangs pa'i phyir sgrub
[\[105a.7\]]par byed pa skyon can yin pa de lta na yang des ci'i phyir pham par ma gyur zhe na/_'ba' zhig ces bya ba la sogs pa smos so/_/gal te de lta yin na/_ci'i phyir pham pa nyid ma yin na de kho na nyid grub pa las nyams pa'i phyir ro zhe na/_brtsad pa ma yin te/_sun ma phyung ba'i
[\[105b\]]
[\[105b.1\]]phyir ro/_/lan gzhan ni/_skye bo ngan pa'i log par rtogs pas tha snyad mdzes pa ma yin te/_de'i phyir rigs pa'i lugs byed pa ma yin par rgyal bar 'dod pa'i rgol ba 'ga' zhig tshig dor la sogs pa'i tha snyad ma yin no/_/gal te de kho na don du gnyer na ni rigs pa
[\[105b.2\]]brjod pa las phyir rgol bas rtogs pas don de rigs pas khas blang bar bya'o/_/'o na te rang gi phyogs su lhung ba'i stobs dang ldan pa'i phyir brjod pa yang rigs pas rtogs pa yin pa de'i tshe des phyir rgol ba la de'i rigs pas don rtogs pa dang ldan pa ma yin pa la
[\[105b.3\]]dbang po nye bar gyur pa las rtogs par byed pa'i phyir dam pa rigs pa'i rjes su 'brang ba'i rtsod pa byed pa 'jig par 'gyur ro zhes bya'o/_/gal te de kho na nyid bsrung ba ni ji skad du de nges par bsrung ba sgrub pa'i don du g.yo sgyu ni sa bon skyed pa la tsher ma'i rib ma byed pa
[\[105b.4\]]bzhin no zhe'o/_/ma yin te zhes bya ba ni slob dpon gyis so/_/de kho na nyid bsrung ba ni 'di ltar legs par gyur pa yin te/_nges par rtogs pa drung phyung ba las yin no zhes bya bar dgongs so/_/de med pa zhes bya ba ni sgrub par byed pa bshad pa dang /_sgrub pa ltar
[\[105b.5\]]snang ba sun 'byin pa bdag med pa'o/_/rnam pa gzhan du zhes bya ba ni log par ston pa med pa'o/_/ji ltar sgrub par byed pa la skyon med pa yin zhe na/_smras pa/_de'i skyon yin par 'dod pa yin yang grub pa la gnod pa med pa'i phyir ro/_/byas pa sgra mi rtag
[\[105b.6\]]pa tsam sgrub pa la byed pa la brjod par mi 'os par 'gyur ba nam mkha'i yon tan mi 'dod kyang sgrub par byed pa ni rkang mig pa 'ga' zhig rigs pa mi shes pa bstan bcos khas blangs pas de thams cad 'dod na/_de'i tshig tsam gyis bstan bcos dang dam bca' la
[\[105b.7\]]skyon ma yin pa'i phyir de yang rigs pa ma yin no/_/bstan bcos la brten nas khas blangs pa tsam gyis bsgrub pa ma yin pa'i phyir ro/_/de ltar ma yin na/_dris pa'i yon tan du gyur pa 'di nyid kyis gtan tshigs phyin ci log tu sgrub par byed pas dam bca'
[\[106a\]]
[\[106a.1\]]ba 'di dang 'gal bar 'gyur ro/_/de bzhin du dwa ra dwa dzas skyon gzhan 'di yang rjod par byed de/_bdag med do zhes dam bca' ba la sogs pa ni pan tshun 'gal ba yin te/_gang gi phyir bdag ni dngos po rjod par byed pa yin la med do zhes bya ba ni
[\[106a.2\]]de dgag pa brjod pa yin no zhe na/_'di ni mi rigs te/_thog ma med pa'i bag chags las byung ba bdag nyid rnam par rtag pa dngos por snang ba'i ngo bo'i sgra'i don la gzhan dag rtag pa dang khyab pa la sogs pa bdag gi khyad par gyi mtshan nyid kyis dngos por khas
[\[106a.3\]]blang ba dgag par 'dod pa'i phyir/_'di nyid chos can du rnam par gzhag ces yod pa dang med pa sems par byed do/_/ci bdag 'di rnam par rtog pa'i snang ba'i don yin nam/_ji ltar mngon par 'dod pa dngos po las skyes pa yin nam ma yin snyam pa 'dir rnam par
[\[106a.4\]]rtog pa'i snang ba 'di nyid ni don las ma skyes pa'i phyir dang /_de gnyis blos gzhag pa'i sbyor ba las bdag tu rtogs pa'i phyir ro/_/rnam par rtog pa'i snang ba las tha dad pa phyi rol gyi mtshan nyid mi mthun pa nyid sgra'i don ma yin pa'i phyir de ni dgag pa dang sgrub pa
[\[106a.5\]]yang med do/_/de lta ma yin na ni/_gcig tu don dam la 'jug pa/_lta ba bye brag gzhan dag ni/_/don rnams la ni sgra rnams dag_/rgyu med can 'gyur mi 'jug cing /_/'das dang ma skyes pa la yang /_/tshig 'ga' zhig kyang brdzun pa yis/_/don can du ni mi
[\[106a.6\]]'gyur phyir/_/'di dag blo yul don can 'dod/_/de yang dngos por khas len pa'i rnam par rtog pa 'di dgag par 'dod pa yin te/_de ni yul dang dus so sor nges pa la ltos pa'i rnam par rtog pa'i snang ba'i yul yin pa'i phyir ro/_/sgra 'di nyid kyang yul med
[\[106a.7\]]pa ma yin no/_/des kyang ji skad du bshad pa/_gang gang la 'gog pa de ni de las gzhan pa ni yong pa ma yin te/_dper na ji ltar med pa'i dbang du byas nas bum pa'i sgra byam par rtogs par byed pa yin du chug pa de ltar na yang yul dang dus kyi khyad par las 'gog
[\[106b\]]
[\[106b.1\]]par byed de bum pa med do zhes bya ba bzhin du/_khyim 'di na med do zhes yul gyi bye brag 'gog pa dang /_de ltar med do/_/sngar med do/_/phyis med do zhes dus kyi bye brag 'gog pa yin/_thams cad na 'di med ces 'gog na thams cad du bum pa nyams su ma myong
[\[106b.2\]]ba dgag par rigs pa ma yin no/_/de bzhin du bdag kyang mi 'gyur ro/_/'di yul gyi bye brag dang dus kyi bye brag la 'gog pa yin no zhe na/_gal te re zhig yul gyi bye brag la 'gog na de ni bdag la mi rigs te/_bdag la yul med pa'i phyir dang /_yul gyi bye
[\[106b.3\]]brag la 'gegs pas bdag dgag par mi rigs pa'i phyir dang /_de khyed mi 'dod pa'i phyir ro/_/gal te lus la bdag med pa yin no zhe na/_gang gi lus la bdag mi 'gog par byed/_gal te lus la bdag med do zhes de ltar 'gog go zhe na/_su'i yul la bdag 'di
[\[106b.4\]]'gog pa yin/_de ltar na bdag ni gang gang la yang bdag med do/_/med pa 'di nyid ci zhig yin/_khyad par 'gog pa'i phyir med pa yin no zhes bya ba ni tshig gi tshul ci zhig yin/_'di ni 'di lta bu yin no zhes tshig gi tshul gyis ji lta ji ltar gyur pa de lta de ltar bstan par
[\[106b.5\]]bya ba yin pa'i phyir dang /_bdag 'di ni 'ga' zhig la med pa'i phyir ro/_/de'i phyir bstan pa de bzhin du dus kyi bye brag la yang dgag par rigs pa ma yin te/_bdag ni dus gsum du mi gsal ba'i phyir ro/_/bdag 'gog par byed na ni sgra yul dang bcas pa brjod
[\[106b.6\]]dgos na/_tshig gcig kyang don med par ma mthong ngo /_/'on te lus la sogs pa rnams la bdag gi sgra rjod par byed pa de lta na yang ji ltar 'gal ba med pa yin/_bdag med do zhes bya ba la 'di'i don ni 'di yin te/_lus la sogs pa med do zhes bya bar 'gyur ro
[\[106b.7\]]zhes bya ba de lta bu la sogs pa 'brel ba med pa mang po de gsal ba yin no/_/dam bca' ba don gyi phyogs yin no zhes bya ba de yang spyi 'am khyad par zhig yin par gyur na/_gang brtsal ma thag tu 'byung ba nyid ni dam bcas pa'i don gyi phyogs gcig ni ma yin te/_
[\[107a\]]
[\[107a.1\]]chos can du mtshon par bya ba las ma log pa'i phyir ro/_/gang dang gang las nye par mtshon pa de ni de'i phyogs gcig ma yin te/_dper na khang bzangs kyi phyogs bya rog ma yin pa bzhin no/_/gzhan ni mi rigs phyir mi 'dod/_/ces bya ba ni rkang mig
[\[107a.2\]]tshar gcad pa'i gnas nyi shu rtsa gnyis ji skad bshad pa yin te/_dam bca' ba la gnod pa dang /_dam bca' ba gzhan dang /_dam bca' dang 'gal ba dang /_dam bca' ba bkag pa dang /_gtan tshigs gzhan dang don gzhan dang /_don med pa dang /_rnam par mi rigs
[\[107a.3\]]pa'i don dang /_'bras bu med pa dang /_dus ma yin pa dang /_ma tshang ba dang /_lhag pa dang /_zlos pa dang /_rjes su ma brjod pa dang /_mi shes pa dang /_dgos pa med pa dang /_spangs pa dang /_khong du ma chud pa dang /_brgal zhing brtag pa la ltos pa dang /_rjes su ma
[\[107a.4\]]sbyor ba la sbyor ba dang /_grub pa'i mtha' dang /_gtan tshigs ltar snang ba rnams tshar gcad pa'i gnas yin te/_rnam pa nyi shu rtsa gnyis po 'dis rnam par dbye ba rtogs par bya'o/_/mi mthun pa'i dpe la khas len na dam bca' la gnod pa yin te/_rnam bshad byed pa'i
[\[107a.5\]]sun dbyung nas rnam 'grel byed pa la gnas pa'i phyogs la smras pa de nyid bstan par bya ba ni/_dwa ra dwa dzas bshad pa sun dbyung nas/_kho bo cag 'di nyid re zhig nges par byas nas brjod par bya'o zhes dgongs so/_/de la rnam bshad pa'i 'dod pa ni bsgrub par bya ba'i chos
[\[107a.6\]]la mi mthun pa'i chos du mas gnod par byed pa ste/_dpe dang mi mthun par shes nas dam bca' ba spong ba ni dam bca' la gnod pa'o/_/dpe bstan pa ni sgra mi rtag ste dbang pos gzung bar bya ba'i phyir bum pa bzhin no zhes byas pa la gzhan gyis smras pa spyi ni rtag ste/_dbang
[\[107a.7\]]pos gzung bar bya bar mthong ba ci'i phyir sgra la yang de bzhin du mi 'gyur zhes bya ba'o/_/lan du brjod pa ni/_gal te 'di dbang pos gzung bar bya bar 'dod par ma zad kyi bum pa yang rtag pa yod par 'gyur ro/_/de'i sgrub par byed pa 'di dang dpe rtag pa dang nye bar
[\[107b\]]
[\[107b.1\]]mjug bsdu bas de ma thag tu phyogs pa bzhin no/_/phyogs spangs pa ni dam bca' ba la gnod pa zhes brjod do/_/dam bca' ba la brten nas phyogs su gyur pa'i phyir ro zhe'o/_/rnam 'grol byed pas 'di dag sun dbyung ba ni 'di ltar shes pa ni med na ji ltar 'di dam
[\[107b.2\]]bca' ba la gnod pa yin zhes bya/_pha rol pos spyi dper brjod pa ni gtan tshigs ma nges pa yin te/_ma nges pa'i skyon gyi sgo nas rang gi dpe rtag par ston pa'i phyir ro/_/rnam par bstan pas kyang dpe ma grub pa'i skyon du 'gyur ba'i phyir dpe'i skyon 'di 'am/_gtan
[\[107b.3\]]tshigs kyi skyon des dam bca' ba la gnod pa'i tshar gcad pa ma yin no/_/dpe la gnod pas dam bca' ba la gnod pa yin no zhes tshar gcad par gdags pa yin no snyam na/_dpe dngos po med pa nye bar btags pa mi srid do/_/dam bca' ba la gnod pa dngos kyi
[\[107b.4\]]yul du brjod par bya'o/_/da ni rnam 'grel byed pa'i 'dod pa ni rang nyid nye bar 'god de/_mi mthun pa'i dpe zhes bya ba la sogs pa'o/_/'dir dpe mngon par 'dod pa gang zhig yin/_gal te re zhig 'dir 'jig rten pas brtags pa'i dpe de ni grags pa yin
[\[107b.5\]]pa de'i tshe bshad par byed pa'i 'dod pa las khyad par du de byas pa med do/_/rnam pa gzhan du na de ni rtogs pa'i thabs med pa'i phyir ro zhe na/_smras pa de la ma mthong ba de dag kyang sgrub par byed pa'i cha shas can yin par mjug bsdu ba ni mthar gnas pa'i phyir nyid dpe
[\[107b.6\]]yin no/_/des na rang gi sgras ni khyad par dang lhan cig bsdu ba'o/_/de las bzlog pa ni mi mthun pa'i dpe'o/_/dper na sgra mi rtag ste/_dbang pos gzung bar bya ba'i phyir zhes rgol bas brjod pa na mi mthun pa'i phyogs dang ldan pa yin no/_/sgra la sogs pa'i
[\[107b.7\]]dbang po'i gzung bar bya ba de rtogs pa mi mthun pa'i phyogs de la yang 'jug pas gtan tshigs 'khrul par 'gyur ro/_/de ltar spyi'i sgo nas gnod par 'gyur bar bshad pa de ltar na sgra la yang de bzhin du yod par 'gyur ba'i phyir/_'di ni dam bca' la gnod pa
[\[108a\]]
[\[108a.1\]]zhes bya ba tshar gcad pa'i gnas yin no/_/ci'i phyir zhe na/_sgra mi rtag par dam bcas par btang ba'i phyir dang /_dam bca' ba'i sgras chos kyis khyad par du byas pa'i chos can brjod pa yin te/_cha shas kyi spyi yin pa'i phyir ro/_/'dis ni
[\[108a.2\]]'dir dwa ra dwa dza'i 'dod pa spangs shing dor ba yin te/_dam bca' ba spangs pa'i rgyu'i phyir ro zhes bya ba dam bca' ba la gnod par gnas pa gang yin pa de'i phyir khyad par nges pa su zhig gis byas/_'di su zhig gi yin snyam du rnam pa gzhan gyi sgo nas rang gi phyogs
[\[108a.3\]]dang /_gzhan gyi phyogs kyi rjes su shes pa'i sgo nas dam bca' la gnod pa yin no/_/mi sbyor ba nyid dam bca' ba la gnod pa 'dod do zhe na/_gnas skabs de las gzhan yod pa ma yin pa'i phyir don la nges par brjod pa'i phyir ro/_/'on te gzhan yang srid par 'gyur
[\[108a.4\]]ba yin no zhe na/_gtso bo rgyu mtshan de de la bstan pas gzhan yang bstan pa kho nar 'gyur ba'i phyir ro/_/de 'dir yang bshad pa 'di dag nyid kyang gtan tshigs kyi skyon brjod pa la sogs pa'o/_/ci'i phyir zhe na/_gang gi phyir de ltar phyir rgol bas gtan tshigs kyi skyon
[\[108a.5\]]brjod pas rgol ba'o/_/dam bca' ba la gnod par 'gyur te/_yang dag pa'i skyon brjod pa'i phyir ro/_/rtsod pa gzhan 'dir yang spyi ni rtag pa ste/_dbang pos gzung bar bya ba yin no zhes bstan pas sgra la yang de bzhin du 'gyur ro zhes brjod pa 'di ni 'brel pa med
[\[108a.6\]]pa nyid yin no/_/gang gi phyir rang bzhin du gnas pa'i spyi'i bdag nyid bstan pa tsam gyis spyi'i bdag nyid ci yod par 'gyur ram/_de yang dbang po'i gzung bya yin pas rtag pa sgra yin yang ma dpyad par rtag pa khong du chud par 'gyur ram/_'di ltar 'gyur te/_spyi yang
[\[108a.7\]]rtag pa dang dbang po'i gzung bar bya ba nyid de ni bum pa mi rtag pa nyid la yang dbang pos gzung bar bya ba mthong ba'i phyir the tshom du 'gyur ro/_/gzhan yang mi mthun pa'i phyir chos shes pas 'dir yang rigs pa ma yin no snyam nas/_de'i chos zhes bya ba smos te/_spyi yang rtag
[\[108b\]]
[\[108b.1\]]pa de'i chos yin pas so/_/gang gi phyir sgra mi rtag par brjod pa la/_'ga' zhig gis sgra rtag go zhes bya ba mi mthun pa'i phyogs gtsor nye bar 'gyur ba yin gyi spyi ni ma yin te/_de ni chos can gzhan yin pa'i phyir ro/_/'di ltar rtag pa dang ma yin pa ci'i phyir zhe
[\[108b.2\]]na/_mi mthun pa'i phyogs shes pas so/_/yang na 'dis zhes bya ba ni ji skad bshad pa 'di nyid gtso bo'i rgyu mtshan yin no zhes bya ba bsgrub pa'i yan lag ma brjod pa'o/_/dam bca' ba'i don bkag pa la chos rnam par brtags nas de'i don ston pa ni dam bca' ba
[\[108b.3\]]gzhan pa zhes bya ba ni mtshan nyid gnyis pa'i mdo yin te/_tshar gcad pa'i gnas yin no zhes kun la yang sbyar ro/_/'di'i don bgag pa'i gtan tshigs mi mthun pa'i phyogs la yod par brjod pa ste/_de ltar na mthun pa'i phyogs dag gi chos kyi bye brag gi rgyur gyur
[\[108b.4\]]pas sngar dam bcas pa'i don las bstan pa don ni dam bcas pa gzhan du byed pa/_dper na bum pa thams cad du 'gro ba ma yin pa de bzhin du/_sgra la yang yin pas bum pa bzhin du mi rtag par 'gyur ro/_/sgra yang zhes bya ba lhag ma'o/_/'di dag dgag pa ni 'dir zhes bya
[\[108b.5\]]ba la sogs pa smos te/_rnam phug gis bshad pa'i TI kA byed pas 'dir pham par 'dod pas na dogs pa bsu ba ni/_thams cad du song ba ma yin pa zhes bya bas gtan tshigs kyi khyad par du byed pa bshad pa yin nam/_gtan tshigs khyad par dang bcas pa mi mthun pa'i
[\[108b.6\]]phyogs la med pas dam bca' ba gzhan pa tshar gcad pa'i gnas ma yin gyi/_gtan tshigs khyad par bstan pas gtan tshigs gzhan du gyur pa tshar gcad pa'i gnas yin pas 'di ni shin tu rigs pa yin no/_/'di ltar phyogs kyi chos nyid mkhas pa'i blos rnam par
[\[108b.7\]]dpyod pa na/_dam bca' ba gzhan par bshad par mi 'grub pa'i phyir ro/_/gang gi tshe gtan tshigs kyi khyad par du bstan pas gtan tshigs gzhan pa tshar gcad pa'i gnas su 'gyur bar gzhan gyis brjod pa de'i tshe shin tu mdzes pa yin no/_/gang gi phyir de nyid yin pa ni
[\[109a\]]
[\[109a.1\]]blo'i dam bcas pa gzhan pa ni 'brel pa med pa'i phyir ro/_/dpe brjod pa dang chos mthun pa zhes bya ba la sogs pa ni/_chos mthun pa'i bsgrub par bya ba sgrub par byed pa ni gtan tshigs yin gyi/_de'i dam bca' ba'i mtshan nyid bsgrub par bya ba ston pa'i
[\[109a.2\]]dam bca' ba gzhan med pa'i phyir ro/_/khas blangs pa 'dis dam bca' ba dam bca' bas sgrub par byed na dam bca' ba tsam gyis spangs pa ni 'dod par grub par mi 'gyur ro/_/des kyang dang po'i snga ma las dam bca' ba'i gzhan pa yin du zin kyang gtan tshigs dbang
[\[109a.3\]]pos gzung bar bya ba mi brjod do/_/de'i phyir rnam pa 'di lta bu'i dam bca' ba sgrub pa'i ched du dam bca' gzhan pa sgrub par byed do zhes bya ba ni byis pas brjod pa yin no/_/ngo bo 'di lta bu la gzhan dag dgos pa'o/_/mtshan nyid nges pa ni 'brel pa med pa kho na nas yin
[\[109a.4\]]no/_/dam bca' ba gzhan par brjod pa ni/_dam bca' ba gzhan pa zhes bya ba tshar gcad pa'i gnas 'di gang zhig yin/_/'on te mtshan nyid 'di 'dra'o/_/zhes pa'i nges pa med pa yin te/_dam bca' ba'i don bkag pa la chos rnam par brtags nas de'i don to zhes de
[\[109a.5\]]ltar bya ba'i phyir ro/_/'on te de las bzlog pa gzhan pa ston pa'i phyir nyes pa med do zhes brjod pa na/_mkhas pas dam bca' bas bsgrub par brjod pas ji lta ba de ltar bsgrub bya mi 'grub pa yin na/_ma grub pa dang 'gal ba dang ma nges pa la sogs pa yang sbyor bar byed pa
[\[109a.6\]]na de dag sgrub par byed pa'i yan lag ma brjod pa la sogs pa khyed kyis brjod par mi bya'o/_/des na mkhas pa dag gis kyang /_/zhes bya ba smos so/_/tshad ma brjod pa med pa rang gi bstan bcos khas blangs pa yin te/_de ltar 'gyur ba'i spyi de nyid ma grub pa yin no
[\[109a.7\]]zhes de ltar bstan to zhes bya ba'i don to/_/'di ltar snang ba'i sems kyis gzhan gyi gzhung lugs rnam par 'jog pa na tshad ma med pa'i tshig gzhan de kho na nyid mthong bas ma nges pa'i skye bo mkhas pa de ltar nges par mi bya'o/_/tshad ma dang ldan pa'i khas blangs pa
[\[109b\]]
[\[109b.1\]]mkhas pas dor bar mi bya ba'i phyir ro/_/'di ltar 'gyur te tshad mas ma bsgrubs pa'i sgrub par byed pa las ni rgyal ba yin par yang mi 'gyur te/_mi mthun pa'i phyogs ma spangs pa'i phyir ro/_/dam bca' ba dang gtan tshigs dag 'gal bas dam bca' ba dang 'gal
[\[109b.2\]]ba zhes bya ba tshar gcad pa'i gnas yin no/_/yon tan la ma gtogs pa'i don ni/_rdzas zhes bya ba ni dam bca' ba'o/_/gzugs la sogs pa las don gzhan mi dmigs pa'i phyir ro zhes bya ba ni gtan tshigs te/_de ni 'dir dam bca' ba dag gtan tshigs su
[\[109b.3\]]'gal ba'o/_/gal te yon tan las rdzas tha dad pa yin te/_gal te gzugs la sogs pa las don gzhan mi dmigs pa ni 'thad pa ma yin te/_'on te gzugs la sogs pa las don gzhan ma dmigs pas yon tan las tha dad pa'i rdzas zhes bya ba ni 'thad pa ma
[\[109b.4\]]yin no/_/'di nyid kyis dam bcas pa dang gtan tshigs 'gal bas dam bcas pa rang gi tshig dang 'gal bar bshad pa ni/_mdo byed pas nye bar mtshon pa'i don du bshad pa'i phyir ro/_/dge sbyong ma skyes bu'i longs spyod pa spangs pa'i sbrum ma'i skyes bu'i longs spyod pa
[\[109b.5\]]med na med pa yin pas rang gi tshig dang 'gal ba yin no/_/gtan tshigs kyi 'gal ba de nyid kyis bshad zin pa dang sbyar ro/_/de tha dad pa ni sna tshogs pa ste gcig pa med do zhes bya ba'i don to/_/tshogs pa las dngos po'i sgra sbyar ba'i phyir ro/_/spyir brjod pa ni
[\[109b.6\]]bum pa la sogs pa la dngos po'i sgra sbyar ba'i phyir ro zhes bya ba'i don to/_/gang gi phyir tshogs pa zhes bya bar brjod pa ni gcig khas blangs pa yin no zhes bya bar 'gyur ro/_/gcig pa sogs pa la sogs pa zhes bya ba ste/_de bzhin du ba lang nyid la sogs pa
[\[109b.7\]]la bsags pa las rdzas su bstan pa 'di la 'dus pa zhes brjod do/_/'di thams cad tshogs pa las rdzas gang yin pa de ni ba lang nyid la sogs pa'i dngos por rnam par gnas pa zhes bya bas rnam par gnas pa'o/_/tha dad pa phra mo dang ches shin tu phra ba dang de
[\[110a\]]
[\[110a.1\]]las kyang chos shin tu phra mo ste/_gang tha mi dad pa ni de las bzlog pa'o/_/gang gi phyir 'di tha dad pa las bzlog pa de ni 'on te gcig par sems na/_rdul phra rab tha dad par sems pa de ni la sogs pa'i tshogs zhes bya'o/_/kye ma 'dir mthong ba
[\[110a.2\]]ni gzugs la sogs pa yin na/_rdul phra rab tshogs pa'i ngo bo de su zhig gi tshogs pa yin zhes brjod par bya ba de bzhin du lhag ma'i yon tan rnams la yang ngo zhe na/_rdul phra rab rdzas brgyad 'dus pa yin no zhes bya ba'i bstan bcos dang 'gal bar 'gyur ro/_/
[\[110a.3\]]'di rnams las rdzas ni gang /_sgra med phra rab rdul rnams yin/_/zhes bya ba de'i phyir gcig tu mi 'thad pa du mar 'thad pa yin no zhes bya ba ni shin tu rmongs pa ste/_'di'i rgyu ma grub pa yin no/_gang gi phyir du ma'i mtshan nyid mi mthun pa 'di la sogs pa'i yon tan la
[\[110a.4\]]tshul 'dzin pa la sogs pa'i yan lag can gcig tu 'dus pa'i dngos po skye ba yin no/_/des na sgra gcig rtogs pas na lhag ma shugs kyis rtogs par bya'o/_/'on te dam bca' ba dang gtan tshigs la 'gal ba yin no zhe na/_thog ma dang phyi ma dang khyad par med
[\[110a.5\]]pa de lta na gnyis ka rten par mi srid kyang 'gal bar brjod pa dang 'dod pa gang yang rung bar bstan pa yin no zhes dwa ra dwa dzas bshad pa'i phyir ro/_/dam bca' ba dpe dang 'gal ba yin te/_dper na gsal ba ni gcig gi rang bzhin te/_tshad ma dang ldan pa'i phyir
[\[110a.6\]]kham phor la sogs pa bzhin no/_/kham phor la sogs pa'i dpe gcig gi rang bzhin brjod pa'o/_/dper gyur pa'i rang bzhin ni rang bzhin gzhan pa'i phyir ro/_/rang bzhin gcig yin pa'i kham phor la sogs pa'i dper rigs pa ma yin no/_/gtan tshigs
[\[110a.7\]]dang dpe la sogs pa dang 'gal ba ni dper na yon tan las ma gtogs pa'i rdzas gzhan nyid ma dmigs pa'i phyir dper na bum pa bzhin no/_/bum pa la sogs pa tha dad pa smos pas gtan tshigs la gnod pa'i dpe'o/_/sogs pa smos pa ni gtan tshigs dang
[\[110b\]]
[\[110b.1\]]nye bar sbyar ba dang /_mjug bsdu ba'i 'gal ba yang gzugs par bya'o/_/dpe ni 'di yin te/_sgra ni mi rtag pa yin te byas pa'i phyir ro/_/gang byas pa de ni mi rtag pa yin te/_dper na nam mkha' lta bu'o/_/de bzhin sgra byas pas zhes bya ba nye bar sbyar ba dang gtan tshigs 'gal
[\[110b.2\]]ba'o/_/de bzhin du dpe la ltos pa dang de bzhin du mjug bsdu ba dang /_de bzhin du bsgrub par bya ba dang /_nye bar sbyar ba yang bshad do/_/'dir yang dpe phyin ci log pa yin no zhes bya ba la de la ltos nas nye bar sbyar ba dang /_gtan tshigs 'gal ba yin no/_/'di 'dra ba'i sbyor ba
[\[110b.3\]]yin pa de'i phyir mi rtag go zhes bya bas tshad ma dang 'gal ba'i dam bca' ba dang /_gtan tshigs ni dper na dro ba ma yin te/_me'i rdzas yin pa'i phyir chu bzhin no zhes bya ba de mngon sum dang 'gal ba'o/_/gzhan gyi phyogs zhes bya ba la sogs pa'o/_/de dang
[\[110b.4\]]rang gi phyogs la ltos pa med pa yang zhes bya ba la sogs pa smos pa/_'di dag gtan tshigs dang dam bca' gnyis ka dang 'gal ba yin no zhes bya ba 'dis gzung ba'i phyir tshar gcad pa'i gnas logs shig tu brjod do zhes bya ba bstan par mi bya'o/_gzhan gyi phyogs zhes bya
[\[110b.5\]]ba ni 'dir rkang mig la sogs pa gzhan gyi tshad ma byed pas ma nges pa brjod pa'o/_/rang gi phyogs la mi ltos pa zhes bya ba ni zhes bye brag pa'i tshad ma byed pas gzhan la/_gzhan la 'khrul bar brjod pas na tha dad pa yin no/_/gal te de lta na ba lang nyid la sogs pa 'khrul ba
[\[110b.6\]]brjod pa ni 'gal ba'i lan brjod pa yin par de ltar gyur pa ma nges pa'i yul gang yin zhe na/_gnyi ga zhes bya ba la sogs pa smos te/_rgol ba dang phyir rgol ba gnyis pa'i phyogs la rab tu grub par khas blangs pa'o/_/de ni ma nges pa yin te/_de de yin pa'i phyir/_nye bar
[\[110b.7\]]brtags nas de ltar 'jug pa des na ma nges par rig par bya'o/_/'dir yang zhes bya ba la sogs pa smos te/_de yang bgag pa'i phyir ro/_/de la brten nas de dam bca' ba dang 'gal ba ste/_da ni des de bzhin du byas pa yin no/_/des dam bca' bar byas pa yin no/_/lhag ma
[\[111a\]]
[\[111a.1\]]ni go sla'o/_/tha dad pa rnams kyang ri la sogs pa 'ga' zhig kyang mngon sum pa'o/_/bskal pa ni sha za la sogs pa'o/_/de la 'di nyid tshar gcad pa'i gnas te/_dper na dam bca' ba ni 'gal ba med par dam bcas pa'o/_/tshar gcad pa'i
[\[111a.2\]]gnas yin no zhes bya bar sbyar ro/_/ci'i phyir zhe na/_de la brten pa'i phyir ro zhes bya ba'i don to/_/gal te de la brten pa yin na tshar gcad pa'i gnas su 'gyur ro zhe na/_gal te zhes bya ba la sogs pa smos so/_/skabs su bab pa'i rgol ba'i mjug bsdu ba yongs su
[\[111a.3\]]rdzogs pa'o/_/de sgrub par byed pa'i rgyu mtshan du dam bca' ba'i sbyor ba'o/_/de tsam gyis sgrub par byed pa'i yan lag tu brjod pa'i rgol ba rnam par nyams par 'gyur ro/_/dpe 'ga' zhig las skabs su bab pa'i mjug bsdu ba'i mthar thug pa yin pa'i phyir 'don to/_/
[\[111a.4\]]de la rgol ba yongs su rdzogs pa ste/_dam bca' ba'i tshig gi sbyor bar 'gyur ba'i mthar thug pa'i dbang du byas pa yin no zhes bya ba'i don to/_/'on te khyed kyi blo de ltar gyur na ni skad cig ma nyid la sogs pa'i bsgrub par bya ba gcig pa nyid la yod pa nyid dang skye ba dang ldan pa'i
[\[111a.5\]]rkyen gyi bye brag gi tha dad pa la sogs pa'i gtan tshigs mang po rnams kyi khong du chud par bya'o/_/de bzhin du sun da byung ba gcig la yang sgrub par byed pa'i ngag gi rim gyis sam dam bca' ba'i tshig la sogs pa'i sgo nas sam gzhan gyis kyang sun 'byin to/_/de ltar na pham
[\[111a.6\]]zin pa la pham par mi 'gyur ba'i phyir ro/_/'dir bshad pa/_gang du gtan tshigs yongs su brjod pa dang /_de dag gi rnam par rtog pa'i sgo nas 'di dag nyid snga ma'i gtan tshigs la ltos pa'i phyir ro/_/yang na rnam pa gzhan du sgrub par byed pa 'dis bsgrub par bya ba
[\[111a.7\]]sgrub par byed pa'i 'jug pa'i rgyu'i nus pa yod pa yin no/_/bsdus pa'i sbyor ba nyid kyis ci'i phyir ma yin zhe na/_bshad pa/_rnam pa gzhan du gang gi tshe bsdus pa'i sbyor ba'i gtan tshigs gzhan 'dod pa de'i tshe gnyis po don med pa'i phyir ro/_/rnam par rtog pas
[\[111b\]]
[\[111b.1\]]nus pa yin no zhes brjod pa don med pa bstan to/_/gal te de la yang sbyor ba gcig med par sbyor ba gzhan du yang mi 'gyur te/_dgag pa gnyis kyis rnal mar 'gyur ba'i phyir ro/_/gang gi tshe sbyor ba gcig gis sbyor ba gzhan 'dus par 'gyur ro zhes bya ba'i don to/_/de'i
[\[111b.2\]]tshe gnyis pa sgrub par byed pa'i don 'ga' zhig kyang yod pa ma yin te/_khong du ma chud par bstan pa med pa'i phyir ro/_/gtan tshigs dang po bstan pa kho nas don tha dad pa'i phyir shing gcad pa'i bya ba grub zin pa la sta res cung zad cig kyang bsgrubs pa'i don byed pa ma yin no
[\[111b.3\]]zhes bya ba'i don to/_/'o na sgrub pa bzhin du rnam par rtog pa'i sun 'byin par 'gyur ro zhes 'di snyam du sems na/_gzhan dag gis khas blangs pa ni rigs pa ma yin te/_'di ltar des rang nyid kyi dam bcas pa sgrub par byed pa'i yan lag tu ma rtogs par 'gyur te/_dam
[\[111b.4\]]bca' ba dang gtan tshigs dang dpe dang nye bar sbyar ba dang /_mjug bsdu ba yan lag gzhan bzhin no zhes bya ba 'gal ba'i phyir ro/_/gtan tshigs gzhan dag nyid ces bya ba sngar yan lag can gyi rdzas bkag par bshad zin to/_/bum pa'i sgras bum pa'i yan lag can gyi
[\[111b.5\]]rdzas kyi mtshan nyid gcig pa bstan du med par don sna tshogs par gzugs la sogs pa don gcig byed pa'i spyi yin gyi/_spyi gcig pa gang yin pa de ni brjod du med par khong du chud par bya'o/_/sgra'i don thams cad gzugs la sogs pa don gcig byed par nus pa sna
[\[111b.6\]]tshogs pa'i ngo bor gyur pa'i rgyus dngos po gcig pa'i khyad par gyi rang bzhin med par bstan pas dngos po gcig pa med pa yin no zhes bstan to/_/sangs rgyas pa ni gzugs la sogs pa med par dbang po'i don ni mi spong ngo /_/gzugs la sogs pa las tha dad pa'i nus
[\[111b.7\]]pa du ma 'dod na/_de ji ltar gcig yin no zhes brjod par bya/_/de ji ltar sgra gzhan gyi don yin/_don rang gi mtshan nyid ni sgra'i don du brjod par mi bya'o zhe na/_ma yin te/_nus pa tha dad pa ni don dam pa yang ma yin te/_dngos po tha dad pa'i don gcig byed par shes pas nges
[\[112a\]]
[\[112a.1\]]pa'i rgyu yin pa'i phyir phan tshun gcig pa yin no zhes bshad do/_/de skad du/_gcig pa'i shes pas rgyu yi phyir/_/blo ni tha dad med pa yin/_/blo gcig rgyu yi dngos po yis/_/gsal ba rnams ni tha mi dad/_/ces bshad do/_/skyes bus nges par byas pa la
[\[112a.2\]]brten nas sgra'i don rnam par 'jog pa yin no/_/skyes bu ni thog ma med pa nas phyin ci log pa'i bag chags yongs su smin pa las byung ba'i nang gi ldog pa'i rnam pa sna tshogs pa rnams la mthong ba'i rnam par rtog pas sgro btags gcig tu gtogs pa yin no/_/don dam par sgra ni
[\[112a.3\]]yul med pa yin no/_/gsal ba rnams ni rnam par shes pa'i don las gzhan pa'i rjes su 'gro ba yin te/_brjod pa'i spyod yul gyi dngos po yin pa'i phyir ro/_/de skad du yang /_mdo las/_gang dang gang gi ming gis ni/_/gang dang gang gi chos brjod pa/_/chos rnams lhan cig
[\[112a.4\]]chos can la/_/de dang de ni yod ma yin/_/zhes gsungs so/_/des na/_'dir bsdus pa'i don ni gzugs la sogs pa dang bum pa ni ci rigs par du ma nyid dang gcig pa ste/_mang po la gcig gi tshig gis brjod par bya ba ma yin te/_dper na skar ma dang zla ba la sogs pa bzhin
[\[112a.5\]]no zhes bya ba de lta bu dpag pa ltar snang ngo /_/gzhan gyi bum pa la sogs pa sgra'i yul gang yin pa 'di don gcig par brjod par khas blangs pa de nyid spang bar bya ba yin la/_gzugs dang ro la sogs pa'i rdul phra rab kyi rang bzhin ni ma yin no/_/'di ltar de dag so so re re'i
[\[112a.6\]]bdag nyid yin par 'dod pa de nyid de/_se'u nyi tshe'i sa bon bzhin du tshogs pa nye bar gyur pa las nges par 'gyur ba de'i tshe/_yongs su gsal bar rigs pa ma yin no/_/'dod na dbang po med pa la/_/sgra med phra rab rdul rdzas brgyad/_/lus dbang ldan pa rdzas dgu ste/_/dbang
[\[112a.7\]]po gzhan la rdzas bcu'o/_/zhes bshad do/_/de ltar rdul phra rab rnams kyi mthar dbang pos gzung ba dang /_mi rtag pa dang /_gzhan yang kho bo cag gis de rgyas par bshad do/_/gang yang 'di dag mang po'i tshig dang gcig gi tshig gis brjod pa'i phyir ro zhes bya ba de ni 'khrul
[\[112b\]]
[\[112b.1\]]pa'i phyir ro/_/'di ltar gang gi tshe bud med dang chu bo dang bye ma dang rdzas nyid gcig pa nyid yin du zin kyang btsun mo dang chu bo dang bye ma dang zhes bya ba'i tha dad du byed pa de'i tshe ci de la mang po'i tshig tu gang gis 'gyur/_gal te nus pa tha dad pa yin no zhe na/_da ni thams cad kyi bdag nyid la
[\[112b.2\]]gcig gi tshig gis brjod par mi 'gyur ro/_/dngos po tha mi dad pa la gcig gi tshig tu 'gyur ro zhe na/_'di yin du chug kyang de 'dir dngos po med na bya ba nges pa ci zhig yod/_rang 'dod kyi dbang gis sgra sbyar bar byed pa yin no/_/'dis ni gsal ba dang rigs kyi bud med la
[\[112b.3\]]sogs pa la rab tu sbyor bas gsal ba'i cha shas kyi grangs la sogs pa la 'jug pa yin no zhes bya ba gzhon nu ma len gyis ji skad smras pa de yang gsal ba yin te/_grong khyer drug ces bya ba ji ltar mang po la gcig gi tshig tu 'gyur ro/_/grong khyer nyid kyang cung zad kyang med
[\[112b.4\]]na/_gang las de skad brjod/_khang bzangs dang skyes bu la sogs pa rnams rigs mi mthun pa rnams mi rtsom pa'i phyir/_gang las tshogs pa'i rdzas su 'gyur/_ldan pa ni med de/_ldan pa'i ming du zad de/_khang bzangs la sogs pa phan tshun ldan pa med pa'i phyir ro/_/khang
[\[112b.5\]]bzangs rang nyid ldan pa yin pas gzhan pa'i yon tan dang ldan pa ma yin no/_/de nyid kyi phyir grangs kyang med do/_/gal te de dang ldan pas skyes bu'i khyad par can gyi yod pa yin no zhe na/_ci khyad par du byar med pa'i khyad par rnams yod pa nyid du 'gyur ram/_khang bzangs gcig pa
[\[112b.6\]]yang ma yin la/_khang bzangs mang po yang ma yin pa'i phyir mang po'i sgra brjod par mi 'gyur ro/_/gnyi ga phan tshun phan 'dogs pa yin no zhe na/_phan 'dogs pa med pa la ci lhan cig tu 'byung bar 'gyur ram/_skyes bu dang ldan pa yod pa rnams mang po'i phyir ji ltar grong khyer
[\[112b.7\]]zhes bya ba gcig gi tshig gcig tu 'gyur/_gal te de ltar gyur pa 'ga' zhig nus pa tha dad pa'i rgyu mtshan yin no zhe na/_ma yin te/_dngos po'i ngo bo las nus pa tha dad pa'i phyir ro/_/tha dad pa phan 'dogs pa med pa ni gzhan la rag las ma ma yin pa'i phyir ro/_/phan
[\[113a\]]
[\[113a.1\]]'dogs par byed pa nyid kyi nus pa la yang phan 'dogs par byed pa nyid kyi nus pa tha dad pas gzhan/_dgos pa rtogs pa thug pa med par 'gyur ro/_/de tha dad pa ma yin na ni/_dang po 'di la yang thal bar 'gyur pas ci yang ma yin no/_/rnam pa 'di
[\[113a.2\]]yang gzhan yang dpe nye bar bstan pa yang zhes bya ba smos te/_ci lnga pa'i mtha' nye bar bstan pa dper gyur pa yin nam zhe na/_bshad pa/_byas pa nyid ni mi rtag pa'i phyir ro zhes bya ba gang gis ji skad bshad pa lta bu'o/_/gtan tshigs bsgrub par bya ba dang rjes su 'bral pa gang la
[\[113a.3\]]yod pa dang yod par bshad pa'i lnga pa'i mtha' can gyi dpe yin te/_gtan tshigs nye bar sbyor ba'i bdag nyid yin no/_/'ga' zhig ni bum pa la sogs pa'i rdzas so/_/bden par rtogs pa'i gzugs la sogs pa tha dad pa yin pa dang med pa zhes bya ba'i don to/_/sna tshogs pa
[\[113a.4\]]phan tshun ldog pa grong khyer la sogs pa spyi grong khyer drug ces bya ba la sogs pa gang blos sgro btags pa'o/_/de la grags pa'i sgra sbyor bar nye bar bstan pa'i phan tshun tha dad pa rnams don gyi rjes su zhugs pa blos bsdus nas spyi'i dngos po'i sgra sbyor ba la sogs pa lnga pas nye
[\[113a.5\]]bar sbyar nas phyogs la chos bsdu bar bsams nas log par rtogs pa gnas pa yin la yod pa'i spyi thams cad tha dad pa yin no zhes bya bar mjug bsdu bar bya'o/_/log par rtogs pa'i gnas su bstan pa ni tshar gcad pa'i gnas yin no/_/'di skad ston pa yin te/_
[\[113a.6\]]gyo mo las tha dad pa'i yan lag can yod pa dang med par rtsod par 'gyur ba 'dis gtan tshigs nyid mtshan nyid gsum pa bstan to/_/gzhan gyi dpe nye bar bkod pa ni gtan tshigs kyi sbyor ba 'di nyid de bzhin du byed de/_/gang yang phan tshun log par tha dad pa de ni yan
[\[113a.7\]]lag can gyi rdzas gcig pa'i rjes su 'gro ba lus can ma yin te/_dper na grong khyer drug ces bya ba la sogs pa bzhin no/_/de bzhin gyo mo la sogs pa yang phan tshun tha dad pa'i phyir ro zhes bya'o/_/'o na ni gal te 'di'i dpe'i sbyor ba de'i phyir dang po kho nar de'i sbyor ba
[\[113b\]]
[\[113b.1\]]go rims bzhin du sbyor ba dang /_dper na gang yin pa de ni skad cig ma ste/_dper na bum pa bzhin no zhes bya ba'o/_/lnga pa'i mthar bstan pa ji ltar yin/_log par rtogs pa'i yul yang ci'i phyir mi ston/_gyo mo la sogs pa'i cha shas kyi khyad par dgag pa ni/_dper na sgra
[\[113b.2\]]mi rtag pa yin te/_byas pa nyid mi rtag pa'i phyir zhes bya ba lta bu'o/_/dang smos pa ni gsal ba'o/_/ci'i phyir zhe na/_bsgrub bya rjes su 'gro ba ma bkag pa'i phyir ro/_/'di ltar phan tshun ldog pa rnams don gcig gi rjes su 'gro ba blos bsdus pa'i tshogs pa'i dngos po sgra
[\[113b.3\]]sbyor ba'i phyir ro zhes bya ba bsam pa'i ngag gis bya ba rdzogs pa yin no/_/ma yin te zhes bya ba yin te bsdu ba nas bstan pa'i phyir ro/_/mdor bsdus nas brjod pa yin no zhes bya ba'i don to/_/byas pa nyid ni mi rtag pa yin pa'i phyir ro zhes bya ba la sogs pa de lta bu'i sbyor ba
[\[113b.4\]]yang mthong ba'i phyir dang /_sgrub par byed pa'i tshig ma yin pa'i phyir ro/_/sgrub pa'i sbyor bas sbyor ba rtags nas bstan pa'i tshig 'dis 'di sgrub par byed pa'i yan lag ma yin no zhes bya ba'i don to/_/de nyid kyi phyir na zhes bya ba ni/_dpe ston pa'i ngag la sogs pa'o/_/
[\[113b.5\]]gang yang snal ma dang snam bu tha dad pa yin te/_gzugs tha dad pa'i khyad par dang ldan pa'i phyir gzugs dang ro bzhin no zhes bya ba'i gtan tshigs 'di la yang snal ma 'di yang snam bu yin pa'i phyir tha dad par ma grub pa'o/_/de la brten pa'i yon tan gyi cha shas kyang ma
[\[113b.6\]]grub pa'o/_/bzhi ba grub pa yin no zhes pa'i 'dod pa mi 'grub pas na chog go/_/'di ltar phra ba dang rags pa'i rdzas 'du ba dang khyad par dang ldan pa 'am/_dus tha dad pa las skyes pa'i rdzas dang 'du ba yin no zhes gzhan gyis brjod pa yin no/_/'o na bsam pa sna tshogs pa'i sbyor bas 'ga'
[\[113b.7\]]zhig gtan tshigs kyi sbyor ba'i rtsod pa brjod pa/_de dang bsam pa gcig pa'i sbyor bas brjod pa de ni kho bo cag gis rab tu sbyar ba ste/_dam bcas pa gtan tshigs kyi tshig tu brjod kyi/_gang dpe mngon par 'dod pa yin no zhe na/_mi 'dod pa zhes bya ba smos te/_bcom ldan 'das de bzhin
[\[114a\]]
[\[114a.1\]]gshegs pa'i dgongs pa la gnas pa la ltos nas/_khyed rkang mig pa la 'gal ba yin gyi/_kho bo cag gi rang gi phyogs la ni de 'dra ba yin no zhes bya ba bsdu ba'i don to/_/rnal 'byor ba la yang 'dod pa yod pa nyid de/_drug gis cig car sbyar ba na/_/phra rab
[\[114a.2\]]rdul cha drug tu 'gyur/_/drug po dag ni go gcig na/_/gong bu'ang rdul phran tsam du 'gyur/_/zhes bya ba la sogs pa rdul phra rab gcig pa nyid khas blangs pas gong bu'i 'dus par rnam par dpyad na 'di 'dod pa nyid do zhe na/_de'i phyir gang yang zhes bya ba la sogs pa smos te/_'o na de
[\[114a.3\]]ltar na gzhan dngos po med par rnam pa gzhan gyis sgrub par byed par 'dod pa ji ltar yin zhe na/_gcig dang du ma 'gog pa'i phyir ro/_/drug gis cig car sbyar bas na/_/zhes bya ba la sogs pa re zhig gcig bkag pas de'i 'dus pa du ma yang de med pas med par 'gyur ro/_/de skad
[\[114a.4\]]du/_dngos po gang gang rnam dpyad na/_/de dang de ni gcig tu med/_/gang gis gcig kyang yod min pa/_/des na du ma nyid kyang med/_/ces bshad do/_/'o na/_drug gis cig car sbyar bas na/_/zhes bya ba la sogs pa ji ltar gcig pa nyid sel ba yin zhe na/_gang gi tshe de la de nyid
[\[114a.5\]]cha shas su sgrub par byed pa de nyid kyis/_rdul phra rab de'i cha shas kyis phra bar 'gyur te/_rdul phra rab kyi rnam par dbye ba'i mtshan nyid mthar thug pa'i phyir ro/_/ji ltar de dag kyang cha shas su brjod pa 'dis/_de'i cha shas su brjod pa de lta na/_de la de nyid lan yin no zhes bya ba rnams 'di
[\[114a.6\]]nyid kyis rdul phra rab gcig pa nyid dgag par byed par mi nus te/_de ni rnam par dbye ba'i phyir ro/_/rdul phra rab khas mi len pa de ji lta gcig pa nyid du khas len par 'gyur te/_de med par ston pa'i gtan tshigs thams cad rang nyid la ma grub par 'gyur ro zhe na/_gang gi don du smra
[\[114a.7\]]ba'i cha shas kyis rnam par dbye ba'i bsgrub pa gang yin pa de mthar 'dren par byed pa'i phyir ro/_/rdul phra rab dngos por brjod pa de la drug gis cig car sbyar ba des gcig nyid gsal ba yin no/_/gang gi tshe de yang de ltar yod pa gsal bas/_cha shas ji ltar gsal ba bstan
[\[114b\]]
[\[114b.1\]]pa de'i tshe rang gi dam bca' ba nyams pa yin no/_/cha shas dang bcas pa'i yan lag tu mi byed pa de lta na brgal zhing brtag pa mi rigs so/_/rdul phra rab de nyid cha chas dang bcas par yod par rnam par gzhag pa'i mtshan nyid de nyid rnal 'byor spyod pa las 'gegs pas tshar
[\[114b.2\]]gcod pa'i phyir dang de nyid thug pa med par thal bar bsgrub pa'i phyir/_ma grub pa'i skyon yang med pa'i phyir 'di brjod par mi bya'o/_/'dir brjod pa kho bo cag gis khyed la ni brjod pa ma yin gyi rmongs pa'i rgol bas rtogs pa'i phyir ro zhe na/_de yang thams cad du med pa'i
[\[114b.3\]]yin te/_tha dad pa'i mtshan nyid kyis tha dad pa'i phyir ro/_/du ma'i mtshan nyid ni gcig gi dngos por ma grub po zhes bya ba'i skabs 'dir/_dwa ra dwa dza kho bo cag gi 'dod na dbang po med pa la zhes bya ba la sogs pas grub pa'i mtha' 'di ci'i phyir spong bar brjod/_de ltar khas blangs
[\[114b.4\]]pa la skyon gzhan yang bshad pa 'dis sngar gyi yon tan las tha dad par bshad pa la sogs pa bstan pa 'dis dam bca' dang gtan tshigs dag 'gal ba la tha dad pa med na gnod pa dang 'brel pa'i dper brjod pa des sam/_dper brjod pa logs shig pas kyang don med 'ga'
[\[114b.5\]]zhig tha dad pa ni med kyi tshig tha dad par zad do/_/rnam pa de lta bu'i dper brjod pas logs shig byed na byas pa'i phyir zhes bya ba la sogs pa la ha cang thal bar 'gyur ro/_/gzhung 'ga' zhig las lhan cig gam tha dad pa dag ces 'don te/_de la don ni 'di yin te/_
[\[114b.6\]]lhan cig pa ni dang po las cig car ji lta ba'o/_/tha dad pa ni 'dir logs shig pa ji lta bu'o/_/'on te 'dir 'gal ba gsal bar mi rigs so zhe na/_gzhan yang zhes bya ba la sogs pa smos te/_thams cad tha dad pa yin te/_tshogs pa la dngos po'i sgra sbyor ba'i
[\[114b.7\]]phyir ro zhes bya ba gtan tshigs 'di ni chos thams cad kyi chos su mi 'gyur la/_sgra'i chos yin pa'i phyir zhes bya ba ni ma grub pa'o/_/de ltar yang rten tha dad pa'i phyir ma grub pa nyid kyi skyon ni/_bu ram gyi mngar ba dang khwa'i gnag pa la sogs pa bzhin du de la 'gal ba ma
[\[115a\]]
[\[115a.1\]]yin te/_gtan tshigs dang dam bca' ba dag la rten tha dad pa'i phyir ro/_/'o na tshogs pa brjod pa'i phyir zhes bya ba dngos por bshad kyi Ta ki las rab tu sbyar bas gzhi tha dad med do zhe na/_'di snyam du dgongs te/_re zhig 'od byed kyis rab tu sbyar ba
[\[115a.2\]]gang yin pa de kho bo cag gis skyon brtsam pa 'di brjod pa ma yin du zin kyang da ni rnam pa gzhan du sbyar ba yin te/_gal te de dag la skyon 'dir mi 'gyur yang bshad ma thag pa'i skyon dang 'chad par 'gyur ba'i skyon ni/_tshongs pas kyang spang bar mi nus so/_/dam bca' ba
[\[115a.3\]]dang gtan tshigs 'gal bar tshar gcod pa'i gnas gzhan yang khas len pa 'di kho bos gzhan du byas nas de skad du bshad do/_/gtan tshigs ltar snang ba rnams tshar gcad pa'i gnas yin no zhes bya ba 'dis bsdus pa'i phyir ro zhes bya bar brjod pa de dag la gzhan yang zhes bya ba la sogs pa smos
[\[115a.4\]]so/_/skyon gyi rigs rnam pa gnyis po cha shas kyi skyon gyi rnam pa gnyis po de gang zhe na/_bshad pa 'gal ba nyid dang ma grub pa'o/_/yang ji ltar na 'gal ba dang /_ji ltar ma grub pa yin/_bshad pa/_mdor bsdus pa'i don ni yin te/_gang la dam bca' ba dang gtan tshigs
[\[115a.5\]]kyis 'gal ba'i sbyor ba yang brjod pa de la gdon mi za bar chos can grub pa la bsgrub par bya ba yin na/_chos can de la gtan tshigs grub pa 'am bsgrub par bya ba'i chos dang gnyi ga med par 'gyur ro/_/de la re zhig nyi ga yang yod pas phan tshun 'gal ba yin gyi/_
[\[115a.6\]]me dang grang ba bzhin du gzhi gcig la 'gal bar 'gyur ba yin no/_/de ltar ma yin no/_/'dir gcig la lhan cig gnas pa ni thun mong ba bzhin du mi 'gal ba nyid du 'gyur ba'i phyir dam bca' ba dang gtan tshigs ring ba la yang 'gal bar thal bar 'gyur ro/_/de 'gal
[\[115a.7\]]bar brjod pa ni rang bzhin gyis gcig la 'gal bar 'gyur gyi/_de lta ma yin na 'gal bar mi 'gyur ro/_/de lta na gtan tshigs de la yod par 'gyur ro/_/gang la gtan tshigs de lta bu yin pas de la bsgrub par bya ba'i chos dang bsgrub par bya ba'i chos de las bzlog pa
[\[115b\]]
[\[115b.1\]]yang de la yod pa ma yin par gsal ba yin te/_'di dang 'gal ba'i phyir ro/_/sgra rtag ste/_byas pa'i phyir ro zhe na/_bshad pa/_chos can yod pa'i gtan tshogs 'gal bar grur par ma gyur pa'o/_/yang gang gi tshe chos can de la tshad ma gzhan gyis sgrub par byed pa yod
[\[115b.2\]]par nges pa de'i tshe de la gtan tshigs med par 'gal ba'i stobs kyis byas pa 'am gtan tshigs ma grub pa yin no/_/sgra ni byas pa yin te/_'bras bu ma yin pa'i phyir zhes bya ba la sogs pa bzhin no/_/de ni chos can la gtan tshigs ma grub kyang zhes bya ba la sogs pa smos te/_
[\[115b.3\]]gal te yon tan las tha dad pa'i rdzas la sogs pa'i chos can tshad mas ma grub pa la dam bca' ba dang /_gtan tshigs 'gal ba rnam par gzhag pa byas pa des na 'di ni skyon ma yin no/_/des 'di ma grub pa la sogs par mi nus so snyam du sems na/_gal te de lta na yang chos
[\[115b.4\]]yod par 'gyur ba dang /_phyogs kyi chos med pa dang 'gal ba dang ma grub pa yang yin pa de'i gnas skabs su yid la byed pas smras pas tshad ma dang 'brel pa med par rgol ba dang phyir rgol ba gnyis la chos can la gtan tshigs yod par the tshom za ba yin no/_/tshad ma log pas
[\[115b.5\]]kyang don med par mi 'grub pa des na the tshom za ba'i ma grub pa la brten pa'i phyir/_ri sul 'di na rma bya yod de/_sgra grags pa'i phyir zhes bya ba lta bu'o/_/yang sgras ni ston par byed pa'i chos can la tshad mas rab tu sbyar ba na gtan tshigs kyi gzhi la the tshom za ba'o/_/chos can
[\[115b.6\]]gnod par byed pa'i tshad ma yod pas gzhi ma grub pa yin par gsal ba nyid ni/_bdag ni thams cad du song bar bsgrub par bya ba la yon tan thams cad na dmigs pa'i phyir zhes bya ba la sogs pa'i don to/_/'di ltar chos can ma grub pa'i rang bzhin zhes bya ba ni 'dir ston par
[\[115b.7\]]byed pa la tshad ma yod na chos can ma grub par brjod par 'gyur ba'am/_gnod par byed pa'i tshad ma yod na yin no/_/snga ma'i phyogs gcig la bshad zin pa'i skyon yod par phyi ma la ni yang gi sgras bsdus pa yin no/_/'dir 'od byed kyis brjod pa'i dogs pa bsu ba ni/_gnyi
[\[116a\]]
[\[116a.1\]]ga la brten pa'i phyir zhes bya ba la sogs pa'o/_/'di dag thams cad ni bshad zin pa'i phyir go sla'o/_/thams cad du zhes bya ba la sogs pa ni 'gog par byed pa'o/_/sngar ji skad bshad pa ni/_skyon gyi rigs rnam pa gnyis zhes bya ba'o/_/'on te 'dir
[\[116a.2\]]dam bca' ba tsam rang nyid gtan tshigs la mi ltos pa dam bca' ba dang 'gal bar rnam par 'jog pa'o/_/dper na dge sbyong ma sbrum ma zhes bya ba 'am/_'dir bdag med pa zhes bya ba bzhin no zhe na/_gtan tshigs la ltos pa med do zhes smos pa ni 'brel ba med pa yin te/_phan
[\[116a.3\]]'dogs pa med pa'i phyir ro/_/gang yang gtan tshigs 'gal ba dper brjod pa ni sgra rtag go zhes bya ba la sogs pa'o/_/dam bca' ba gtan tshigs 'gal ba ni mi rigs so zhes bshad pa ni/_'di la yang zhes bya ba la sogs pa smos so/_/gnyi ga la brten pa'i 'gal ba yin
[\[116a.4\]]pa de ni de lta na yang rigs so zhes 'dod nas/_'dir gnyis ka brten pa zhes bya ba la sogs pa smos te/_'di ltar dpe brjod pa bstan pa spangs pas 'dod pa bsun 'byin pa bshad pa/_ji skad bstan pa de dag gis bzhad gad mkhan gyis ri mo 'dri ba'i tshul du dam bcas pa
[\[116a.5\]]dang dpe 'gal ba la yang brjod par bya'o/_/tshul du zhes bya ba smos pa ni bshad par bya ba 'am bstan par bya ba'o/_/de lta ma yin na gzhan gyi tshig phyi ma dang sbyar ba ni mi 'grig par 'gyur ro/_/bzhad gang mkhan smos pa ni skyes bu brdzun ma'i mtshan nyid yin pa'i phyir ro/_/
[\[116a.6\]]'di ltar bzhad gad mkhan gnas skabs su ngo mtshar bar byed pa na ri mo spangs kyang pa la b+hany+dzi ka la sogs pa'i sdeb sbyor sna tshogs pa mi 'dra ba'i bzo la mkhas pa'i nga rgyal ston par byed do/_/rnam pa de lta bu gzhan yang sprul pa la mkhas pas ta la'i lo ma gcig la glang po
[\[116a.7\]]la sogs pa'i gnas pa ston par byed do/_/rnam pa de lta bu 'od byed kyi 'di dag kyang yin te/_'di ltar re zhig gtan tshigs dang 'gal ba gtan tshigs ltar snang ba tha dad pa'i mtshan nyid spangs pa 'di dag nye bar bstan pa dang /_yang de rgyas par bstan par sems pa nyid kyis
[\[116b\]]
[\[116b.1\]]ci zhig bya/_de nyid rgyas par bstan pa dang dpe dang 'gal ba'i gtan tshigs ltar snang ba tha dad pa'i mtshan nyid las 'das pa bsal bar byas pa yin no/_/de la zhes bya ba la sogs pa ni gang la dam bca' ba dang dpe 'gal ba de la yang phyogs su byas pa'i chos bzlog pa dang ldan
[\[116b.2\]]pas dpe la 'gal bar 'gyur gyi dam bcas pa dang dpe 'gal ba zhes bya ba lhag ma'o/_/phyogs su byas pa'i chos mthun pa de las bzlog pa la yod pa yin no zhes tshig rnam par sbyar ro/_/dpe zhes bya ba ni mthun pa'i dpe'i chos su 'dod do/_/gang gi phyir mi mthun
[\[116b.3\]]pa'i dpe sgrub pa'i chos las bzlog pa ma yin na de la 'gal ba ci zhig yod/_de la dpe ni sgra dang bum pa bzhin yin no/_/'gal ba'i dper gyur pa ni gal te phyogs su byas pa'i chos yod cing gzhan dang thun mong pa ma gyur pa rab tu sgrub pa de'i tshe 'gal ba'i gtan tshigs ltar
[\[116b.4\]]snang ba'o/_/gzhan dang thun mong du gyur pa ni/_gzhan dang thun mong du ma gyur pa'o/_/gzhan dang smos pa ni phyogs su byas pa'i chos las smos pa dang ldan pa'o/_/phyogs su byas pa'i chos las tha dad par sgrub pa ni mngon par mi 'dod pa'o/_/phyogs su byas pa'i chos
[\[116b.5\]]las bzlog pa dang ldan pa la yod par gal te de ltar bsgrubs na zhes bya ba'i don to/_/bsgrub bya dang dpe dag gi 'bras bu yin pa'i phyir ro zhes bya ba 'di nyid kyis de'i mi mthun pa'i phyogs nam mkha' la sogs pa 'jug cing de las bzlog pa bum pa la 'jug pa la yang
[\[116b.6\]]mthun pa'i phyogs dang mi mthun pa'i phyogs dang thun mong du gyur pa zhes bya ba tshig gi lhag ma'o/_/thun mong gi ma nges par bshad pa ni dper na bsgrub par bya ba dang dpe dag la gzhal bya yin pa'i phyir zhes bya ba 'dis rab tu ma bsgrubs pa nyid la 'jug par nges so/_/de ni
[\[116b.7\]]mthun pa'i phyogs la 'jug par nges pa 'am/_/mthun pa'i phyogs dang mi mthun pa'i phyogs la 'jug par nges par the tshom za ba'i ma nges pa yin no/_/ldog pa la the tshom za ba ni dper na skyes bu thams cad mkhyen pa ma yin pa 'am 'dod chags dang bral ba ma yin no/_/
[\[117a\]]
[\[117a.1\]]smra ba'i phyir lam po che'i mi bzhin no/_/mthun pa'i phyogs dang mi mthun pa'i phyogs la med pa'i thun mong ma yin pa'i ma nges pa de ni sgra rtag ste/_mnyan par bya ba yin pa'i phyir zhes bya ba lta bu'o/_/gzhan gyis smras pa/_'gal ba'i dpe la mi
[\[117a.2\]]'jug cing bzlog pa 'jug pa'i gtan tshigs la gtan tshigs kyi skyon cung zad cig kyang yod pa ma yin te/_dper na sgra ni mi rtag ste/_rkyen gyi bye brag tha dad pas tha dad pa'i phyir chos mthun pa'i dpe ni nam mkha' bzhin no/_/chos mi mthun pa'i dpe ni bum pa bzhin no zhes
[\[117a.3\]]bya ba 'di la/_'dir ma grub pa la 'jug pa'i gtan tshigs la/_'dir ma grub pa ni ma yin te/_gtan tshigs chos can la yod pa'i phyir ro/_/ma nges pa yang ma yin te/_gnyi ga la mi 'jug pa'i phyir dang /_'brel pa grub pa'i phyir ro/_/'gal ba yang ma yin te/_
[\[117a.4\]]mthun pa'i phyogs las bzlog pa mi mthun pa'i phyogs la mi 'jug pa'i phyir ro/_/dam bca' ba dang dpe 'gal ba 'di ni gtan tshigs kyi skyon yul 'das pa'i dam bcas pa 'gal ba yin no zhe na/_'di ni 'thad pa ma yin te/_de la the tshom za ba'i gtan tshigs las
[\[117a.5\]]ma log pa'i phyir ro/_/gang gi phyir dpe dang 'gal ba'i phyir dam bca' ba ni/_mthun pa'i phyogs kyi skyon yin gyi mi mthun pa'i phyogs kyi skyon ma yin no/_/ci'i phyir zhe na/_mngon par 'dod pa nyid yin pa'i phyir/_phyogs su byas pa'i chos las bzlog pa'i 'gal ba lta bu'o/_/
[\[117a.6\]]mi mthun pa'i phyogs su brjod do zhes bya bar dgongs pa yin no/_/gal te de lta na de yang gtan tshigs ltar snang ba las ji ltar 'das pa ma yin zhe na/_bshad pa/_chos mthun pa nyid can gyi dpe la phyin ci log pa'i chos dang ldan pa ni/_'khrul pa med pa'i chos nyid du
[\[117a.7\]]bstan par mi nus pa'i phyir/_de'i don dpes bstan pa ni/_ji skad du/_gtan tshigs tshul gsum ldan pa bshad/_/phyogs kyi chos la gnas pa dang /_/lhag ma tshul gnyis ldan pa'i don/_/dpe yis rab tu bstan pa yin/_/zhes bshad do/_/'o na rkyen gyi bye bag tha
[\[117b\]]
[\[117b.1\]]dad pa nyid kyis mi rtag pa de nyid la ji ltar mi 'khrul bar mi nus she na/_bshad pa/_dngos po bsgrub par bya ba la mi 'khrul par ma yin yang tshad ma ma bstan pa'i phyir med pa dang 'dra ba yin no zhes bya bar dgongs so/_/de ltar na gtan tshigs dang med na mi 'byung ba'i 'bral ba ma bstan
[\[117b.2\]]pa de yang bsgrub par bya ba nges pa ma yin no/_/de la dam bca' ba dang dpe'i 'gal ba de yang gtan tshigs ltar snang ba las ma 'das pa yin no/_/da ltar gyi 'di yang mi mthun pa'i phyogs las bzlog pa the tshom za ba'i phyir ro zhes dgongs pa yin no/_/gtan tshigs 'gal ba 'ba'
[\[117b.3\]]zhig ma yin pas yang gi sgra smos so/_/gzhan gyi dogs pa bsu ba ni gtan tshigs kyi sgo nas dang dpe'i sgo gnyi ga ltar yang gtan tshigs kyi skyon las sngar dpe'i skyon gyis rgol ba pham pa ni/_dpe dang 'gal ba'i skyon gzhan ma yin te/_gzhan la mi ltos pa'i phyir ro/_/pham par
[\[117b.4\]]'gyur ba las pham pa gzhan med do zhes bsams pa'o/_/rigs pa can khyad par gzhan du bsgrub pa'i yan lag go rims nges par rgol ba ni dam bca' ba dang gtan tshigs dang dpe dang nye bar sbyor ba dang /_mjug bsdu ba dag go rims nges par brjod par rigs pa ma yin no/_/
[\[117b.5\]]yang de'i khyad par ji lta bu zhe na/_dpe dang chos mthun par zhes bya ba la sogs pa smos so/_/dpe dang 'gal ba'i phyir gtan tshigs ltar snang ba yod pa ma yin pas/_ji skad du bshad ma thag pa'i rnam par rtog pa'i skyon gyis rnam par gsal pa yin no/_/de ltar re zhig gang yang
[\[117b.6\]]dam bca' ba dang 'gal ba'i gtan tshigs ltar snang ba'i rnam par gzhag pa 'di las shin tu 'das pa ma yin no zhes bya'o/_/gang yang rna ma phug gi rnam bshad kyi TI kA las dper brjod pa'i rang bzhin gcig gsal ba ma yin te/_tshad dang ldan pa'i phyir kham phor bzhin no
[\[117b.7\]]zhes bya ba'i gtan tshigs de yang 'gal ba yin te/_tshad dang ldan pa'i gtan tshigs kyang mthun pa'i phyogs la med pas mi 'jug la mi mthun pa'i phyogs kham por la sogs pa rang bzhin du ma la 'jug pa'i phyir dang /_sa'i skad cig ma re re la cha shas yod pa'i phyir ro/_/nga ni
[\[118a\]]
[\[118a.1\]]gtan tshigs kyang dpe dang 'gal ba'i gtan tshigs ltar snang ba'i nang du 'dus pa zhes bya bar 'gyur te/_gtan tshigs kyang dpe dang 'gal ba gnyis la thun mong du yod pa 'am 'gal ba nyid du 'gyur ro/_/gang gi tshe 'gal bar 'gyur zhe na/_bshad pa chos ni
[\[118a.2\]]mthun pa la 'jug pa na'o/_/gang yang gang la dper brjod pa de nyid kyis yin te/_rdzas ni yon tan las tha dad pa yin te/_don gzhan du mi dmigs pa'i phyir bum pa bzhin no/_/gang la snang du rung bar gyur pa na gtan tshigs kyi khyad par dang 'gal ba yin te/_mthun pa'i phyogs la mi
[\[118a.3\]]'jug pa'i phyir dang /_gzugs la sogs pa mi mthun pa'i phyogs kyi rang gi ngo bo la 'jug pa'i phyir ro/_/khyad par du ma byas na ni sha la sogs pa bzhin du mi dmigs pa yang don gzhan gyis 'khrul bar 'gyur te/_phan tshun tha dad pa'i phyir ro/_/'dir bum pa bzhin no zhes bya ba 'di
[\[118a.4\]]dpe ni rigs pa ma yin te/_de'i rdzas gzhan 'di dag phyogs su byas pa'i phyir ro/_/gzugs la sogs pa de'i tha dad par 'dzin pa sngar nyid nas bgag pa'i phyir ro/_/'dzin na ni ma grub pa'i gtan tshigs ltar snang ba yin pa'i phyir kho bo cag gi 'dod pa nyid gnas pa yin no/_/'on
[\[118a.5\]]te gtan tshigs tshad ma dang 'gal ba'i tshad mas de ltar snang ba yin no zhe na/_bshad pa ma grub pa yin te/_me la grang ba ma grub pa'i phyir ro/_/gang yang 'dir dper brjod pa gzhan ni me ni dro ba ma yin te/_rdzas yin pa'i phyir chu bzhin no zhe na/_de ni rigs pa ma yin te/_mngon sum
[\[118a.6\]]gyi rdzas la gnod pas de chos can la ma grub pa'i phyir ro/_/'on te dam bca' ba'i don tsam shes pa yin pa de lta na dam bca' ba'i don mngon sum dang 'gal ba'i phyir de gtan tshigs des khyab pa med pa ni gtan tshigs tshad ma dang 'gal ba'i don to/_/de lta na 'on te bsgrub par bya
[\[118a.7\]]ba dang 'gal ba'i chos kyis khyab pa na ldog pa la the tshom za ba'i gtan tshigs ltar snang ba yin pas kho bo cag gi phyogs bsgrubs pa yin no/_/gtan tshigs tshad ma dang 'gal ba ni gtan tshigs ltar snang ba las ma 'das pa'i phyir ro/_/de skad du/_khyab pa 'dzin pa'i dus
[\[118b\]]
[\[118b.1\]]su ni/_/mngon sum la sogs 'gal ba yi/_/'gal bas khyab par gyur pa na/_/chos can la ni mi rigs so/_/zhes gsungs so/_/dam bca' tshad ma dang 'gal bar 'gyur ba de tsam du gyur par 'dod na 'ga' zhig kyang gtan tshigs ltar snang ba'i nang du 'du bar nus pa ma
[\[118b.2\]]yin no zhe na/_bshad pa/_dam bca' ba tshad ma dang 'gal ba ni rang gi tshig gi sgo nas bshad zin pa yin te/_byas zin pa med pa yin no/_/de la 'di nyid sgrub par byed pa'i yan lag tu ma gyur ba'i dam bca' ba'i tshig sgrub par byed pa'i sbyor ba la sogs pa'i tshar gcad pa'i gnas
[\[118b.3\]]yin no/_/phyi rol zhes bya ba ni de'i phyir te/_thams cad 'di nyid yin no zhes bya ba mjug bsdu ba'o/_/gang yang 'gal ba'i lan gzhan ni phyogs snga ma brjod pa gzhan dang gzhan spang bar bya ba de ni 'brel pa nyid ma yin te/_gang gi phyir gang gi tshe zhes bya ba la sogs pa smos te
[\[118b.4\]]sgra ni mi rtag pa yin te/_dbang po'i gzung bar bya ba'i phyir te/_bum pa bzhin no zhes bya ba de ltar sangs rgyas pa las gzhan pa dpyod pa dang gzhan gzegs zan pa nyid pa lang nyid la sogs pa'i phyir rang gi phyogs la grub pa gzhan rgol ba sangs rgyas pa'i sgrub par byed pa'i
[\[118b.5\]]gtan tshigs 'khrul par dogs pa yin no/_/khyed kyi ba lang nyid de yang dbang po'i gzung bya yin par mi rtag par 'gyur ro/_/gang gi tshe de ltar gzhan la sgro btags nas brjod pas 'khrul par 'gyur ba de'i sangs rgyas pa de'i rang gi phyogs la de dang de'i spyi rtag pa dbang
[\[118b.6\]]pos gzung bar bya ba 'gal ba yin no/_/rtag pa'i don gang yin pa khas len pa dang 'dod pa'i phyir ji ltar 'khrul bar 'gyur/_'gal bas gnod par yang rigs pa ma yin no zhes bya ba'i don to/_/rigs na ni lan du brjod par 'gyur gyi de lta na yang gzhan gzhan
[\[118b.7\]]gyis 'khrul ba'i khur steng du 'jog par brjod pa 'di ni ji ltar 'gal ba'i lan ma yin/_gang gi phyir de ni rgol ba rang nyid kyi khas len pa'i ba lang nyid brtags pa la dbang pos gzung bar bya ba'i gtan tshigs 'jug pa yod pa'i lan ni/_the tshom du gyur pa ni de ci
[\[119a\]]
[\[119a.1\]]bum pa bzhin du dbang po'i gzung bya yin pa'i phyir sgra mi rtag par 'gyur ram/_ci ba lang nyid la sogs par brtag par 'gyur/_bdag nyid kyi rtog pa med par de ltar ston par byed ces smras so/_/rang gi phyogs ba lang nyid brtag pa la dbang pos
[\[119a.2\]]gzung bar bya ba yin pa de'i phyir 'di kho na nyid la ma nges pa yin no zhes bya ba 'di bdag nyid khas blangs kyi ma nges par brjod pas spong bar byed do/_/kho bo'i lan yin no/_/sangs rgyas pa la ba lang nyid brtag pa med par 'dod pa des na lan 'gal bar 'gyur ro zhe na/_de'i phyir
[\[119a.3\]]bshad pa/_gtan tshigs de yang dbang pos gzung bar bya ba yin pa'i phyir ro/_/ba lang nyid don dam par yod dam med kyang rung sgrub par byed pa'i nus pa la bsgrub pa ni bzlog pa la yod par gnod par byed pa'i tshad ma mi 'jug par the tshom gyi rgyu yin pa'i phyir ma nges pa nyid
[\[119a.4\]]yin/_/sgrub par byed pa'i nus pa rab tu ma bsgrubs pa ni bsgrub par bya ba dang med na mi 'byung ba 'di dang zhes bya bar sbyar ro/_/sgrub par byed pa smos pa ni dngos po sgrub par byed pa'o/_/gang gi tshe gnod par byed pa'i tshad ma'i stobs kyis gtan tshigs med na mi 'byung bar
[\[119a.5\]]thams cad bsdus nas sgrub par byed pa yin te/_dbang po'i shes pa'i gzung bar bya ba'i rang snang ba'i shes pa gang cung zad cig skyed pa'i phyir mi rtag na de thams cad thams cad kyi tshe shes pa'i yul du thal bar 'gyur ba'i res 'ga' zhig kyang ma yin no/_/da ni ba lang nyid la
[\[119a.6\]]sogs pa la yang gnod par byas na 'chi ba'i phyir/_ba lang nyid la gtan tshigs mi 'jug par the tshom med pa yin no/_/de dag gis ni zhes bya ba ni go sla'o/_/de yang ma nges pa'i gtan tshigs ltar snang ba las 'das pa yin no zhes bya ba bsdus pa'i don to/_/de ni the tshom za
[\[119a.7\]]ba'i gtan tshigs nyid kyi sgo nas sgrub mi nus pa'i ma nges pa'i gtan tshigs yin no//_phyogs gcig gzhan la zhugs pa yang dngos po'i phyir gnyi ga la grub na cig shos la yang ma yin pas dngos po la yang ma nges par khyad par med do/_/ji ltar sngar ji skad bshad
[\[119b\]]
[\[119b.1\]]ma thag pa'i gtan tshigs de yang yod dam med kyang rung zhes bya ba cig shos kyi phyogs la zhugs pa ma nges pa yin pa'i phyir ma nges pa bshad pa yin no/_/mi 'dod pa dang nyes pa thams cad med par sems pa na sgrub pa dang sun 'byin pa gnyi ga la rab tu grub pa yin no zhes bya/_ji ltar de dag
[\[119b.2\]]dang 'gal bar mi 'gyur zhe na/_de yang de lta ma yin te/_nges par sun 'byin par 'dod nas smras pa'i phyir ro/_/de nyid kyi phyir gzhan yang bsgrub bya yin la ltos pa yin no zhes de ma thag tu bshad zin to/_/de ltar gyur na gnyi ga las gcig kyang de'i tshe pham pa dang rgyal ba dag tu mi 'gyur
[\[119b.3\]]ro/_/gang gi tshe 'od byed kyi dam bca' ba dang 'gal ba'i mdo'i 'grel pa 'chad pa'i dpe ltar snang ba zhes bya ba la sogs pa smos pa'i tshe yang rigs pa can yan lag gzhan par smra ba ni mi rigs so zhes sangs rgyas pas brjod pa ni mdzes pa yin no zhes dgongs so/_/gtan tshigs ltar snang
[\[119b.4\]]pa bstan pa'i tshig de ltar snang ba yang de'i tshig gi sgo nas go ba yin pa de'i phyir sgrub par byed pa gzhan med par thal bar 'gyur ba'i phyir ro/_/des zhes bya ba ni lhag ma'o/_/'o na dpe ltar snang ba dag gtan tshigs ltar snang ba rnams kyi nang du 'dus par 'dod na gtan tshigs dang dpe yan
[\[119b.5\]]lag gzhan du mi 'gyur ro zhes bya ba'i tshig 'brel pa med pa yin no zhe na/_dpe ltar snang ba zhes bya ba la sogs pa smos te/_'di dang 'dir sbyor ba brjod pa ni/_gang dang gang don gzhan du gyur pa de ni der snang bar brjod pa la yin la/_gang der snang ba rnams ni de'i nang du 'dus pa yang ma
[\[119b.6\]]yin te/_dper na mngon sum la snang ba rnams dang rjes su dpag pa la snang ba bzhin no/_/khyed kyi gtan tshigs dang dpe don gzhan du gyur pa yang de bzhin du yin pas zhes bya ba ni khyab par byed pa dang 'gal ba dmigs pa yin no/_/de bas na dpe yang gtan tshigs kyi nang du 'dus par
[\[119b.7\]]'dod par bya'o/_/de lta na yang dpe logs shig tu sgrub par byed pa'i yan lag tu 'gyur na logs shig tu 'jug pa med pa'i phyir ro/_/byed pa gcig pa'i phyir ro zhes bya ba'i don to/_/dpe gang yin pa de ni zhes bya ba la sogs pa de ltar dam bca' ba dang gtan tshigs yang 'gal
[\[120a\]]
[\[120a.1\]]par bshad pa de yang gtan tshigs ltar snang ba'i nang du 'dus pa'i phyir logs shig tu brjod par mi bya'o zhes bstan to/_/'dis ni dam bca' ba la gnod pa dag kyang 'di bzhin du khong du chud par bya'o/_/gzhan yang zhes bya ba la sogs pa smos te/_rgol ba'i
[\[120a.2\]]phyogs snga ma smos pa ni rgol ba'i phyogs phyi ma ma shes pa la sogs pa gtan tshigs ltar snang ba dang 'brel ba yod par bstan pa'i don to/_/de dang 'brel pa zhes bya ba ni gtan tshigs ltar snang ba dang 'brel pa'o/_/'on te don gzhan go bar byed pa la sogs pa brjod pas gtan tshigs
[\[120a.3\]]ltar snang ba dang 'brel pa'i phyir ro/_/de dag ni nang du 'du ba ma yin no zhe na/_de yang ma yin te/_don gzhan go bar byed pa la sogs pa yang gtan tshigs la nus pa med pa nyid yod pa'i phyir ro/_/ci'i phyir zhe na/_nus pa med pa la rigs pa'i stobs kyis rgol bas bsgrub par bya ba
[\[120a.4\]]bstan pa yin no zhes bya ba lhag ma'o/_/don gzhan gyis go bar byed pa la sogs pa phyin ci log pa yin no zhes bya bar dgongs so/_/lan phyis 'byung ba de la yang dam bca' ba 'di yod pa med pa de ltos pa ci zhig bya ci yang ma yin no zhes bya ba'i don to/_/yongs su bgrang bar mi
[\[120a.5\]]nus pa dang /_gang dag sman par rab tu smra ba dag gis 'dod pa de dang de bzhin du sman la sogs pa la brjod pa'i rgol ba gang dag yin pa de dag ni dam bca' ba yod pa med pa la sogs pa de dag go/_/nye bar bkod pa de ni ci zhag yin/_de ltar gyur pa'i skyon yang 'ga' zhig yin
[\[120a.6\]]zhe na/_de lta bu ni ha cang thal bar 'gyur ba'i phyir ro zhes bya ba smos te/_de bzhin du gzhan yang brgyal ba dang myos pa dang 'khrul pa dang sdug bsngal la sogs pa ni sogs pa'i sgra bsdus pa yin no/_/de'i phyir de dag kyang 'brel pa med pas mkhas pa'i dbang po rnams kyis rnam
[\[120a.7\]]pa 'di lta bu rigs pa yin pa'i phyir ro zhes bya bar dgongs so/_/gal te 'dir rna ma phug gi rang nyid nus pa med pa zlog par byed pa rags pa yin pa'i phyir 'di tshar gcad pa'i gnas ma yin zhe na/_dbang po dang phyir rgol ba nye ba na dam bca' ba don khyad du gsod par byed pa zhes bya
[\[120b\]]
[\[120b.1\]]ba 'brel pa med par brjod pa yin no/_/bsam pa yongs su mi shes pa'i phyir ro/_/sgra ni 'jigs pa'i phyir brjod par mi bya'o/_/'on kyang dam bca'i don ldan pa dang rnam par dbye bas gsal bar mi byed do snyam nas smras pa/_spyi'i dngos po la brten nas gsal ba'i phyir 'khrul bar
[\[120b.2\]]mi 'gyur ro zhes bya ba tshar gcad pa'i gnas yin te/_sngar dam ma bcas pa'i phyir ro/_/ma nges pa'i skyon gyis gtan tshigs bgag pas dam bca' ba khyad par du gsod par byed pa tshar gcad pa'i gnas yin no zhes bya bar de la brjod par bya'o/_/gal te rgol ba dogs pa dang
[\[120b.3\]]bcas pa nyid kyi nang nas mdzangs pa'i 'ga' zhig ma nges pa'i skyon rjod par byed de/_dam bca'i don gyi 'bras bur byed pa ni/_rang gi 'dod pa bsal ba yin no/_/de'i tshe skyon gzhan 'ga' yang med do/_/dam bca' ba bkod pa yang ci'i yan lag yin/_'on te 'dod pa med na
[\[120b.4\]]yod pa'i phyir dam bca' ba khyad par du byed do/_/de'i tshe yang ma nges pa'i skyon kho nas tshar gcad pa'i phyir dam bca' ba nye bar bkod pa la ltos pa ci zhig yod/_ci zhig spong zhing ci zhig gsal bar byed/_/dam bca' ba gzhan par gyur pa zhes bya ba 'di ni logs shig tu
[\[120b.5\]]brjod par mi bya'o/_/gtan tshigs khyad par med pa yin no zhes bya ba la sogs pa mdo las bstan pas/_'dir dpe gsal bar byed pa yin no zhes bya ba'i don te/_/ser skya'i gtso bos tshad ma sgrub par 'dod pas shing la sogs pa'i gsal ba ni rang bzhin yin te/_
[\[120b.6\]]tshad yod pa'i phyir/_bum pa dang kham phor la sogs pa bzhin no/_/rang bzhin gcig pa yin no zhes bya ba sbyar ro/_/rang bzhin gzugs la sogs pa'i rgyu yin no/_/rang bzhin gyi 'gyur ba ni tshogs gang yin pa de gtso bo yin la/_gru bzhi dang zlum po la sogs pa ni
[\[120b.7\]]gyur ba yin no/_/grangs can 'dod do/_/ji lta ba sngon du song ba'i rgyu dang /_'bras bu med do snyam nas smras pa/_phyir rgol ba gtan tshigs 'di 'khrul pa yin no zhes brgal zhing brtag par byed pa dang /_rta dang ba lang la sogs pa'i rang bzhin du ma dang bum pa dang kham phor la
[\[121a\]]
[\[121a.1\]]sogs pa gcig gi rang bzhin yongs su gyur pa tshad ma thong ba yin no zhes rgol bas de ltar brgal zhing brtag par byed pa la gal te gtso bor smra bas/_brgal zhing brtag pa 'gegs pa ni 'du ba'i 'brel pas 'gyur ba rnams rang bzhin du mthong ba yin
[\[121a.2\]]no/_/gtan tshigs khyad par dang bcas pas 'khrul pa ma yin no zhe na/_ji ltar rang bzhin gcig dang 'du ba yin/_bde ba dang sdug bsngal ba dang ma rig pa dang 'brel pa'i yongs su gyur pa'i gsal ba 'di dag tshad ma dang ldan par 'dzin par 'gyur ro/_/thams cad du de'i
[\[121a.3\]]'bras bu mthong ba yin no zhes bsams pa yin no/_/'di ltar bde ba shas che ba ni dang ba dang /_spangs pa dang skye ba dang /_ngal sos pa dang dga' ba dang mgu ba dag 'bras bu yin no/_/rdul cha shas che bar gyur pa na/_skams pa dang /_gdung ba dang /_rengs pa dang /_zhe sdang
[\[121a.4\]]ba'o/_/mun pa shas che ba ni spyod pa dang /_sgrub pa dang nyams pa dang /_ngo mtshar ba dang /_gnag pa'o/_/'di dag thams cad thams cad du ji skad bshad pa'i khyad par tha dad pa nye bar dmigs pa'i phyir ro/_/de'i phyir sna tshogs pa na yon tan gsum gyi rang bzhin yin no/_/des
[\[121a.5\]]na 'di dag ces bya ba la sogs pa tshar gcad pa'i rgyu bshad pa ni 'dir zhes bya ba la sogs pa'i dgag pa ni go sla'o/_/sgrub par byed pa brjod pa ni/_mi 'dod pa'i phyir dang rnam par mi chod pa'i phyir dang /_yongs su ma rdzogs pa'i phyir ro zhes bya ba'i don to/_/ji skad bshad pa'i
[\[121a.6\]]mtshan nyid ces bya ba ni gcig gi dbang du byas pa 'gal ba med pa'i chos ni phyogs kyi mtshan nyid du bstan to/_/yongs su gzung ba ni rgol ba dang phyir rgol ba dag gis byas pa'o/_/gtan tshigs kyis bsgrub bya sgrub pa ni/_rang bzhin 'di gtan tshigs kyi dbang du byas nas bsgrub
[\[121a.7\]]bya sgrub par byed pa zhes bya ba'i gnas skabs kyi rang bzhin gyi don to/_/sgra ni rtag pa yin te/_reg bya ma yin pa'i phyir ro/_/de dang 'brel ba'i phyir dang des phan mi 'dogs pa'i phyir ro zhes bya ba'i don to/_/'di ltar dngos po sgrub pa med na yang 'chad pa po la sogs pa'i bshad pa'i
[\[121b\]]
[\[121b.1\]]rnam pa 'ga' zhig rtogs pa'i don nyid kyis don sgrub par byed pa'i rigs pa de dag rang gis 'dod pa dang mi 'gal ba'i phyir zhes shes par 'gyur ro/_/res 'ga' zhig phyogs snga ma phyi mar rgol ba tshar gcad pa'i gnas yin no zhes bya ba bshad pa'i skyon ston par byed pa yin na/_rgol bas
[\[121b.2\]]sgrub par byed pa'i yan lag brjod pa med par gzhan nye bar 'god pa dang /_skyon brjod pa med par 'gyur ro/_/de lta ma yin na gnyis las gcig kyang rgyal ba dang pham par rigs pa med par 'gyur ro/_/rnal ma'i sgrub pa zhes bya ba gtan tshigs su brjod do/_/de la byas pa zhes bya ba ni/_
[\[121b.3\]]sgrub par byed pa nus pa bkod pa dag go/_/gzhan ni bsgrub par bya ba med pa can ma yin pa zhes bya ba ni sgrub byed du nye bar bkod pa bsgrub pa'i yan lag ma yin no zhes bya ba'i don to/_/ngo bo spangs nas gzhan yang ming la sogs pa brjod pa yang pham pa'i gnas yin no zhes bya bar 'gyur
[\[121b.4\]]ro/_/yi ge'i go rims bstan pa bzhin du don med par 'gyur te/_gang la yi ge nye tshe'i go rims kyi tshig dang ngag kyang ma yin pa rnal ma'i don du grags pa'i don gzhan ston pa na seng ge'i go rims 'dod pa zhes bya ba khyad par ma 'brel pa nyid/_yi ge'i go rims bstan pa
[\[121b.5\]]nyi tshe ni don med pa ste 'on kyang gang sgrub par byed pa'i yan lag cung zad kyang ma grub pa nyid yin gyi ma grub pa ni ma yin no/_/sgra'i ngo bor grub par brjod pa ni de nyid don med pa yin te/_ci'i phyir zhe na/_bsgrub bya sgrub pa la nye bar sbyor ba'i brjod pa med pa'i phyir ro/_/bsgrub bya sgrub
[\[121b.6\]]pa la nye bar sbyor ba med kyang dgos pa gzhan yod pa yin no zhes kyang bsam par mi bya ste/_brjod kyang dgos pa med pa'i phyir ro/_/bsgrub bya sgrub pa nyid la ched du gtad pa'i phyir dgos pa gzhan nyid ni don med pa kho na ste/_de nyid skabs yin no zhes bya bar dgongs so/_/de'i phyir
[\[121b.7\]]khyad par gyi rnam pa khas len pa ni yi ge'i rims bstan pa bzhin du 'brel pa med pa yin no/_/gzhan gyis smras pa bsgrub bya sgrub par byed pa la nye bar sbyor ba'i yan lag ma yin pas don med par mi 'dod pa yin no/_/'on kyang bya rog gi skad lta bu gang gi tshe 'ga' zhig la
[\[122a\]]
[\[122a.1\]]yang don yod pa ma yin no/_/de bzhin du don gzhan la don med pa la sogs pa ni ma yin te/_'dis bsdus pa de la don gyi cha 'ga' zhig yod pa'i phyir ro zhe na/_slob dpon gyis smras pa/_rgol ba ma yin pa gang yang rung ba zhig don med par brjod na rgol
[\[122a.2\]]ba bzhin du tshar gcod pa'i gnas cis ma yin/_ji ltar yin zhe na/_tshar gcod pa'i rgyu mtshan don med par brjod pa'i rgol ba ma yin pa la khyad par med pa'i phyir ro/_/ma yin te zhes bya ba la sogs pa ni rgol ba'o/_/slob dpon gyis de 'dir ni rgol ba bzhin du skabs ma yin pa
[\[122a.3\]]'ong bar 'gyur te/_de'i don med par brjod pa 'di nyid kyis rgol ba sgrub pa'i yan lag ma yin pa dang /_thams cad du rtsod pa mtshungs par de la don med pa rjod par byed pa yin no zhes bya ba tha snyad du bya'o/_/dpe la gcig las de bya'o zhes 'dod to/_/de la blang bar bya ba ni cung zad cig
[\[122a.4\]]med do/_/don med par mngon par brjod pa 'dis gang dang gang brjod pa la ni don cung zad cig kyang med pa'i phyir/_de dag kyang 'gal ba med pa yin no/_/gang gi phyir yi ge'i go rims bstan pa thams cad du don med pa yin te/_rnam pa 'ga' zhig la yang don dang ldan pa'i phyir ro/_/
[\[122a.5\]]de'i phyir 'dir rgol ba'i yi ge'i go rims don med pa nyid do/_/de la don gzhan la sogs pa mtshungs pa yin par bstan par bya'o/_/mchan khung tshor ba zhes bya ba la/_'dir sogs pa'i sgras ni mchong ba dang thal mo rdeb pa dang /_gar byed pa la sogs pa gzung ngo /_/lan
[\[122a.6\]]gsum pa brjod pa zhes bya ba la lan gsum brjod pa'i 'bras bu ni rigs pa nyid bstan pa yin te/_lan cig brjod pas don gsal bar res 'ga' zhig kyang mi 'gyur ba'i phyir lan gsum brjod pa'i 'bras bu yin no/_/yang ci'i phyir tshad ma mkhas pa'i tshig dang ngag las
[\[122a.7\]]shes par mi 'gyur zhe na/_mi gsal ba zhes bya ba la sogs pa smos te/_mi gsal ba cung zad cig brjod pa'i phyir ro/_/ci'i phyir de ltar rab tu sbyor ba yin zhe na/_nus pa med par bsdus pa'i phyir ro/_/don gsal ba'i rab tu brjod pa'i ston pa las skyon 'chad par 'gyur zhe na/_
[\[122b\]]
[\[122b.1\]]'jigs pas rab tu sbyor ro/_/sgrub pa dang sun 'byin pa 'di yang rgol ba dang mtshungs pas skyon brjod pa yang de lta bur gyur pa'i tshar gcad pa'i rgyur gyur te/_'di don med pa las tha dad pa'i phyir ro/_/'di ltar mi gsal ba'i sgra rnams kyis rnal ma'i don dang 'brel par byed pa
[\[122b.2\]]nyid smra bar 'gyur ram 'di phyin ci log tu 'gyur/_sngar gyi gnas skabs la nus pa med pa ni ma yin no/_/de la tshogs pa la sogs pa de brjod pas blun pos khong du chud pa med pa'i phyir mkhas pas tshar gcad par 'os pa ma yin no/_/smra ba bos nyan pa po la gang dag khong
[\[122b.3\]]du chud par mi byed pa 'di dag ni tshar gcad par 'os pa ma yin no zhes dgongs so/_/gzhan gyis smras pa/_gal te tshogs pa'i shes rab ces bya ba ni rigs par smra ba la lan gdab pa dang rigs par smra bar bshad par bya ba zhes bya bar sbyar ro/_/blun po'i tshogs pa la sogs pa
[\[122b.4\]]mi shes pa'i phyir dang /_rgol ba bstan par mi nus pa'i phyir byas kyang rgyal bar 'gyur ba ma yin te/_phyir rgol bas shes nas rgyal bar rnam par 'jog pa yin no/_/tshogs dang phyir rgol ba mi shes pa dag la ston par nus pa gang yin pa de ni 'bras bu'o/_/rnam par rtog pa'i dbang du
[\[122b.5\]]byas nas bshad pa dang 'brel pa med par brjod pa don med pa nyid yin pa'i phyir ro/_/tshig du mas zhes bya ba ni tshig du ma'i 'brel pa med pa'i don ston par byed pa nyid gsal bar bya'o/_/ngag gi don la 'brel pa med par ston par byed pa nyid ni skabs su bab pa ston par byed pa yin
[\[122b.6\]]no/_/bsdus nas bstan pa med pa nyid tshar gcad pa'i gnas yin te/_dper brjod pa na/_/se'u bcu khur ba drug snod dang /_/ri dgag pags pa rtswa'i gong bu/_/de nas brdzun ma'i bu mo 'di/_/sba ya kri ta'i ba shi'o/_/zhes bya ba lta bu'o/_/'dir yang dwa ra dwa dza'i 'brel ba med pa dang don
[\[122b.7\]]med pa dag tha mi dad par gzhag par bya bar mi nus te/_de la la yi ge tsam 'di ni tshig dang 'brel pa med pa bzhin no zhes so/_/de nyid slob dpon gyis spong ba mdzad pa 'di ni yi ge zhes bya ba la sogs pa'i yi ge'i 'brel pa med pa gang yin pa'i don med pa yin no zhes bya bar sbyar ro/_/
[\[123a\]]
[\[123a.1\]]'di ni zhes bya ba smos pas ni 'dod pa nyid bstan pa'i don to/_/mi 'dod pa'i don ni yi ge 'brel pa med pa ni don med bzhin du tshig dag kyang 'brel pa med pas logs shig tu mi 'gyur ro/_/don med pas 'brel ba med pa nyid du 'dod na 'brel pa med pa'i ngag gis
[\[123a.2\]]bsdus pa'i phyir logs shig tu brjod par mi bya bar des smras pa ma yin nam/_gnyis ka bsdus pa'i phyir don dang 'brel pa nyid mi rigs so/_/ci'i phyir zhe na/_tshig gi don dang 'brel pa med pa dang don med pas 'brel pa med pa'i ngag don med du zin kyang yi ge'i go rims tsam gyis mtshan
[\[123a.3\]]nyid dang 'brel ba'i phyir ro/_/don med par brgya la brjod na ci zhig brjod pa yin/_/gang la don 'ba' zhig kho na med pa 'am yi ge'i go rims tsam yin te/_tshig dang ngag la 'brel ba med pa gang bsgrub bya sgrub pa'i sbyor ba yang rnam pa thams cad du don med pa yin pa de'i de'i phyir don dang ldan pa ma
[\[123a.4\]]yin pas bsdus nas gcig tu byed pa yin no snyam nas de lta bu'i rnam pa'i zhes bya ba la sogs pa smos te/_rtsod pa ngan pa de dag logs shig tu brjod pa la thal bar 'gyur ro zhes bya 'dir ha cang thal bar 'gyur ba brjod do/_/cung zad tsam gyi khyad par 'ga' zhig bstan par nus pa ma yin no zhes
[\[123a.5\]]bya bar dgongs so/_/'on te don med pa dang 'brel pa med pa dag bsdus pa dag bstan pa skyon nam rab tu dbye ba'i yon tan ma mthong bas rkang mig gis bsdus nas ston par byed pa ci yang ma yin no zhe na/_de legs par ma bslabs pa yin no snyam du dgongs nas gang du bsdus pa bstan pa zhes
[\[123a.6\]]bya ba la sogs pa smos so/_/mtshan nyid ji lta ba bzhin don gyi dbang gis zhes bya ba ni yul ma bstan pa dang yul med pa la sgrub pa 'jug par ma gyur cig snyam nas sgrub par byed pa'i mtshan nyid ston pa dam bca' ba sngon du brjod do/_/de ma thag tu dpe brjod pa'i chos mthun pa'i bsgrub par bya
[\[123a.7\]]pa sgrub pa'i gtan tshigs kyi mtshan nyid de lta bu yin no zhes gtan tshigs de sgrub par byed par brjod do/_/des na gtan tshigs kyi phyi'i khyab pa ma bstan pa'i don du bsgrub par bya ba dang chos mthun pa de'i chos su 'gyur ba'i dpe nye bar bstan par bya ste/_de'i mtshan nyid de lta bu yin pa'i phyir
[\[123b\]]
[\[123b.1\]]ro/_/des na gzugs kyi don dam bsgrub par bya ba'i chos yod pa bstan pa'i phyir dpe la ltos pa yin no/_/de bzhin du mjug bsdu ba ni de lta bu ma yin no/_/bsgrub par bya ba nyi bar sbyar ba yin no/_/des na dus phyis yan lag thams cad bsdus nas phyin ci log tu thal bar 'gyur ba
[\[123b.2\]]spangs pa'i phyir gtan tshigs nye bar bstan to/_/yang dam bca' ba brjod pa ni mjug bsdu ba yin no zhes bya ba mtshan nyid de lta bu ni mjug bsdu ba'o/_/'di'i mtshan nyid ji lta ba'i don gyi dbang gis 'di'i rim pa yin la/_'di ltar 'jig rten pa yang dang po las dang 'jim gong nye bar
[\[123b.3\]]blangs nas phyis ni dbyug pa dang 'khor lo la sogs pa rgyu yin no zhes bya ba rigs pa yin no/_/de la 'dir rim gyis gnas pa ni rigs pa yin te/_dam bca' ba la sogs pa yan lag bzlog pa'i sgo nas brjod pa ni tshar gcad pa'i gnas yin no/_/dper na bum pa bzhin du byas
[\[123b.4\]]pa'i phyir mi rtag go zhes bya ba lta bu'o/_/ma yin te/_de lta bus kyang grub pa'i phyir ro zhes bya ba dwa ra dwa dza'i'o/_/rang nyid kyi dogs pa'i lan 'debs pa ni ma yin te/_sgra sbyor ba dang bral ba bzhin du 'dis 'gyur ro/_/mgo ni bya ba tshig 'dis ni dper na lkugs pa lta bu ste/_dper na
[\[123b.5\]]byis pa dang slob 'dod pa dang gsal ba dang mi gsal ba des de dag rtsod pa na nges par gsal bar bya ba yin no/_/de bzhin du ba lang la sogs pa'i sgra ni rjes su dpag pa'i shes pa legs par skyed par byed pa'i rgyu yin no zhe'o/_/de 'dir smyon pa brda sprod pa dang smyon pa la brjod pa ni/_smyon
[\[123b.6\]]pa 'od byed kyis brjod pa yin no/_/dper na smyon pa gcig gis smyon pa gnyis pa la brjod pa de bzhin du gyur ba yin no zhes bya ba'i don to/_/gal te smyon pa 'od kyis smyon pa brda spyod pa la brjod pa yin pa de lta na/_re zhig smyon pa kho na'i sgra yin te/_tshad ma dang 'gal ba'i don ston pa'i
[\[123b.7\]]phyir ro/_/de ci'i phyir zhe na/_de la sbyor bar byed pa'i shes par byed pa'i tshad ma sems pa yin no zhes bya ba'i don to/_/yang sgra brjod pa nyid rigs pa ma yin ji ltar yin snyam nas gal te zhes bya ba la sogs pa smos te/_bud med dang dmangs rigs rmongs pas brjod pa ni nam mkha'i
[\[124a\]]
[\[124a.1\]]sgra dang mu ka'i sgra rigs ni sna rtse'i sgra shes pa ma yin pa gang yin pa de ji ltar zur chag pa'i sgra dang legs par sbyar ba'i sgra las khong du chud par 'gyur/_sgra de nyid khong du chud pa yin na 'dis de bzhin du don khong du ma chud pa'i phyir brjod pa ci zhig bya snyam nas/_
[\[124a.2\]]gnyi ga rigs pa ma yin pas kyang rtogs pa mthong ba'i phyir ro zhes bya ba smos so/_/de'i phyir brgyud pas don rtogs pa ma yin no/_/'dir bsdus pa'i don ni 'di yin te/_de ltar legs par sbyar ba ma yin pas legs par sbyar ba dpog par 'gyur ro snyam na/_du ba la sogs pa
[\[124a.3\]]gang dang gang tshul gsum pa las gyur par nges pa yin na de la yang srid pa ma yin no/_/gang gi phyir re zhig gnyi ga ma yin par rig pa sha na ka la sogs pa gang yin pa de'i khyab par byed pa'i dngos po yod kyang rtogs pa ma yin te/_'di shes pa'i go byed kyi yan lag shes byed
[\[124a.4\]]med pa'i phyir ro/_/zur chag pa dang zur chag pa ma yin pa'i bye brag la mkhas pa gang yin pa de yang yod pa ma yin pa'i phyir brjod par mi bya'o/_/'di ltar legs par sbyar ba ma yin pa dang legs par sbyar ba rnams la de'i bdag nyid dang /_rgyu dang 'bras bu'i dngos po'i 'brel pa
[\[124a.5\]]ma yin te/_de gnyi gar brtags kyang mi 'khrul pa'i nges pa med pa'i phyir ro/_/de la re zhig de'i bdag nyid du ni khas blang bar mi bya ste/_don dam par tha dad pa kho nar mngon sum gyis gsal par rtogs pa'i phyir dang sgra bzhin du/_sgra nyams pa yang tha dad pa med par brjod par
[\[124a.6\]]bya ba nyid du thal bar 'gyur ba'i phyir ro/_/de las skyes pa yin yang ring du spangs pa nyid do/_/legs par ma sbyar ba gang las legs par sbyar ba skye ba ni ma yin te/_brjod par 'dod pa tsam gyis byed pa 'am yon tan de dag rgyu yin pa'i phyir ro/_/de dag rtag pa ni ma yin
[\[124a.7\]]te/_res 'ga' zhig dmigs pa'i phyir ro/_/de ni don med par skye ba shin tu med pa 'am/_yon kyang khyab par bya ba dang /_khyab par byed pa'i dngos po de yongs su shes kyang phyogs la chos ma yin pa ni mig gis gzung bar bya ba'i phyir ro zhes bya ba lta legs par ma sbyar bas
[\[124b\]]
[\[124b.1\]]rjes su dpog pa ma yin no/_/'dir chos can yod pa ma yin te/_gang gi phyir phyogs kyi chos bkag pa'i phyir ro/_/legs par sbyar ba nyid ni chos can ma yin te/_de nyid dpag par bya ba nyid yin pa'i phyir dang chos can dang sgrub par byed pa dag rigs pa dang mi ldan pa'i phyir ro/_/
[\[124b.2\]]yod pa dang med pa dang gnyi ga'i chos ni ma grub pa dang 'gal ba dang ma nges pa'i skyon gyis gnod pa'i phyir ro/_/ji ltar legs par ma sbyar ba de'i chos yin/_de'i dus su ni yod pa ma yin pa dang /_med pa'i chos nyid brjod par byed pa nyid yin no zhes bya ba ni legs par bshad pa
[\[124b.3\]]yin no/_/skyes bu chos can du brjod pas ci zhig bya/_legs par sbyar ba'i sgra bsgrub par bya ba'i chos su brjod par 'dod na/_legs par sbyar ba ma yin pa de yang 'brel ba med pa'i phyir ro/_/khyab par bya ba dang khyab par byed pa'i dngos po med pa nyid kyi phyir ro/_/gang dang gang
[\[124b.4\]]gi phyir kho bo cag gis sgra sbyar ba ni ba lang gi sgra brjod par 'dod pas ni dmigs pa ni ma yin no/_/'on te phyogs kyi chos mtshang ba mi gsal bas yin na byis pa'i tshig mi gsal ba las rjes su dpag par bya'o zhes brgal zhing brtag par byed par 'gyur ro/_/de bzhin
[\[124b.5\]]du legs par sbyar ba ma yin pas legs par sbyar ba'i zhes bya ba de yang rigs pa ma yin no/_/de yang brgal zhing brtag pa mtshungs pa'i phyir ro/_/kho bo cag gis dngos su rtogs pa med pa de'i phyir de yang mi gsal ba tsam gyis don rtogs pa yin no zhes bya'o/_/de
[\[124b.6\]]yang ming dang ming can gyi 'brel ba shes pa med pa'i phyir/_rtogs pa yang mi rigs pa ni khas blang bar mi bya ste/_'khor ba thog ma med pa nas tha snyad brgyud pa de lta bur gyur ba 'di dang 'brel pa'i rtags med pa'i phyir ro/_/'di ltar shing la sogs pa'i sgra rnams kyang phal che
[\[124b.7\]]ba la ma yin te/_don gyi zur tsam nges pa med pas so/_/brdar byas pa'i tha snyad brgyud pa la mkhas pas nges pa dang ldan pa ni 'dir thun mong ba nyid do/_/de'i phyir 'di ni nags tshal na du ba yin te/_am pa am be zhes bya ba ni dper na byis pa dang slob sbyor ba dang /_mkhas pa bya ba
[\[125a\]]
[\[125a.1\]]gsal ba dang de yang rigs pas gsal por nges par 'gyur ro/_/de ltar legs par ma byas pa las blo 'khrul pa skye ba de bas na legs par sbyar bas bskal ba'i don 'ga' zhig 'dren par mi 'gyur ro/_/gal te de yang ku mA ra ri las brjod pa/_/kho bo'i sgra yi
[\[125a.2\]]gnas pa la/_/de skyed byed pa'i nus med na/_gau yi sgra las ba lang blo/_/rtsa ba'i sgra yi rjes 'brang 'gyur/_/de yang de nyid brjod pa dang /_/'di thams cad bsdoms nas mjug bsdu na brgyud pas rtogs pa yin no zhes bya'o/_/'dir yang gtan tshigs bsags pa ni bshad pa don rtogs
[\[125a.3\]]pa'i nus pa med pa ni sgra 'dir yang rtogs pa skyed pa'i nus pa med pa'i phyir ro/_/de la 'di snyam du kho bo cag lags par ma sbyar bas don rnams la rtogs pa skye'i 'on kyang rjod par byed pa ni ma yin pa legs par ma sbyar bas rtogs pa skyes par byed kyang rjod par byed pa ma yin no zhe na/_don
[\[125a.4\]]yang rjod par byed pa nyid ces bya ba gzhan nyid ma yin zhes bya ba la sogs pa smos te/_gal te legs par sbyar ba ma yin pa'i don rtogs pa bskyed pa nyid du 'dod na kho bo cag de tsam gyis yongs su mgu bas kho bo cag la rjod par byed pa ma yin pa rjod par byed pa gzhan brtags pa nyid kyis
[\[125a.5\]]ci zhig bya snyam du dgongs so/_/da lta na 'di ni don khong du chud pa skyed par byed par mi nus na yang sgra kho nas yin no zhe na/_zur chag pa'i sgra yang zhes bya ba la sogs pa smos te/_'dir bshad pa sgra ni don de'i rang bzhin gyi 'brel pa ma yin pa de'i phyir de nyid kyis don rtogs par byed pa ma
[\[125a.6\]]yin te/_dper na mig gzugs kyi rang bzhin gyis gsal bar byed pa yin gyi sgra la sogs pa'i ma yin pa bzhin du/_brdar ma byas pa'i sgra yang zhes bya ba la sogs pa mthong ba med pa'i phyir zhes bya ba ni/_rtogs pa dang 'brel pa ste/_sing ga la'i sgras 'phags pa'i yul gyi tha snyad la 'jug par mi
[\[125a.7\]]'gyur la/_brdas byas pa nyid yod na ni rtogs pa skyes par 'gyur ro/_/de la brdas byas pas don 'di dang 'brel pa yang mi bzlog pa yin/_de bshad pa/_legs par ma sbyar ba legs par sbyar ba brda'i dbang gis 'jug na/_khams la sogs pa'i sgra ci'i phyir don nyid la 'jug
[\[125b\]]
[\[125b.1\]]par me 'gyur/_de lta bu'i skyon dang yon tan ni 'ga' zhig kyang med do snyam nas/_de lta na rtogs pa po zhes bya ba la sogs pa smos so/_/'di skad ston pa yin te/_dper na sgron ma la sogs pa dang gzugs la sogs pa la mig la sogs pa skye ba bzhin du sgra nyams pas 'gal te sgra la rang
[\[125b.2\]]bzhin gyis gsal bar byed pa de na de yang sgra la mi ltos par thal bar 'gyur ro/_/ltos na yang des sgra 'di'i rang bzhin la nus pa ma yin no/_/'di rjes su dpag par nus pa de lta na yang thams cad brda la ltos nas 'jug pa yin no/_/ji lta ba'i brda ni log pa med pa ni dngos su rtogs
[\[125b.3\]]par byed par mi 'gyur te/_dper na lus kyi rnam par rig byed bzhin no/_/zur chag pa'i sgra de yang de bzhin du sgra la ltos nas 'jug pa'i phyir ro zhes bya ba 'di grub pa yin no/_/de nyid don rtogs pa nyid la sgrib pa med do/_/yul gzhan yang bstan pa bsags pa ni shing dang me dang rdo ni
[\[125b.4\]]'di lta bu'o/_/bshad pa nas byas pa'i blo can mi mkhas pa shing la sogs pa 'di ci la bya zhes rim gyis dri ma yod pa na/_de la yang mkhas pas thabs med pas sgra nyams pa'i sgo nas shing dang me dang rdo yin no zhes bstan no/_/de ltar 'dir sgra nyams pa kho na de'i rjod par byed pa yin
[\[125b.5\]]na legs par sbyar ba kho na ma yin te/_yod kyang rnam grangs pa'i mthong ba'i phyir ro/_/'on te legs par sbyar ba'i sgras bstan pa ni/_chos yin te/_de skad du/_legs par chos kyi sgrub byed du/_/ya rabs rnams la lung gis grub/_/don shes tha dad med na yang /_/sgra nyams
[\[125b.6\]]phyin ci log pa yin/_/de bzhin sngags kyi dbyangs dang yi ge nyams pa yang log pa'i rab tu sbyor ba de ni don med yin par bshad/_dper na/_dbang po'i dgra bo yi ge nyams pa las/_/gsung gi rdo rje mchod sbyin brlag pa yin/_/de ni lha la hi la yan hi la yang zhes brjod pa dang ldan pa ni
[\[125b.7\]]sgra gcig gis bsnan nas sbyar na ni mkhas pa'i 'jig rten gyis go bar 'gyur ro/_/sgra nyams pa brjod pa'i ltung ba'i nyes pa ni me la mchod pa byas pas dag par 'gyur ro zhe'o/_/'di dag gsal bar bya ste/_chos sgrub pa ni ma yin gyi sgra mngon par 'du byed pa yin te/_de ci'i
[\[126a\]]
[\[126a.1\]]phyir zhe na/_brjod pa las log pa la 'jug par 'gyur ro zhes bya ba la sogs pa smos te/_log pa la 'jug pa brjod par 'gyur ro zhes bya ba ni 'bras bu yin te/_dper na byu ru lta bu'i lcug ma sar pa'i snye ma'i phreng bas mdzes par byas pa'i mya ngan med
[\[126a.2\]]pa'i nags tshal gyi drung /_ma la ya'i ri la nyal ba'i bram ze ut+pal sngon po lta bu'i ral gyi shin tu rnon pos chod cig ces brjod par 'gyur ba nyid bram ze gsod pa'i 'brel par 'gyur ro/_/legs par ma sbyangs pa gzhan dag gis phyin ci ma log pa yang dag pa la 'jug pa rjod
[\[126a.3\]]par 'gyur te/_dper na bram ze 'di la ba lang cig byin cig ces bya ba lta bu'o/_/brjod pa thams cad la tshad ma med pa'i phyir/_khyed kyi tshig tsam yin no zhes bsams nas rtsegs pa ni/_sgra sbyor ba kho na las zhes bya ba la sogs pa smos te/_rnam pa de ltar brjod pa ni tshad
[\[126a.4\]]ma ma yin no/_/'o na mi gnas pa'i sa phyogs mchod rten bzhengs na tshangs pa'i bsod nams bskrun pas bskal pa'i lha'i bde skyid thob par 'gyur ro zhes bya ba la sogs pa la yang tshad ma med par mtshungs pas khyed yang thal bar 'gyur ro zhe na/_mtshungs pa ni ma yin te/_
[\[126a.5\]]gang gi phyir yul gnyis po 'dir rnam par dag pa dang gtso bo'i don la 'dir mi slu ba yod pa yin na gnas gsum par bya ba la yang rtogs pa dang ldan pa rnams la yongs su mgu nas 'jug par 'gyur ro/_/de ltar khyed kyi 'dod pa de ma thag tu bstan pa gnyi ga yang yod pa ma yin
[\[126a.6\]]te/_tshad mas gnod pa'i phyir ro/_/tshad ma dang 'gal ba ni de ma thag tu bshad zin to/_/de'i dbul po dang phyug po mnyam kyang mnyam par mi 'gyur ro/_/gang rig bya rig pa'i yon tan dang ldan pa'o zhes bya ba yin/_rig byed kyi rkyen nang du 'dus par bstan pa yin no/_/
[\[126a.7\]]rig bya rig pa ni blang bar bya ba dang dor bar bya ba ma yin pa de bzhin du bstan to/_/sogs pa smos pa ni snying rje la sogs pa yongs su gzung ngo /_/'di ni legs par sbyar ba'o/_/gzhan ni legs par sbyar ba ma yin pa'o zhes bya ba ni med pa'o/_/'di skad ston pa yin te/_sgra
[\[126b\]]
[\[126b.1\]]ni tha dad pa'i phyir don shes pa'i 'bras bu can yin te/_dper na legs par sbyar ba dag brda'i dbang gis grub pa de bzhin du legs par ma sbyar ba yang yin na/_gnas pa yin pa la mngon par zhen pa khyad par can gyis sbyar ba'i khyad par can gang zhig yin/_de nyid kyi phyir
[\[126b.2\]]rtogs pa dang ldan pas bsams pa las gzhan yin pa'i phyir rjes su rtog pa'i don ming gi 'di nyid yin no zhes bya'o/_/yang na kho bo cag bdag nyid chen po rnams kyis 'di spong bar mdzad pa ni dgos pa ci zhig yod/_gzhan las ma yin zhes bya ba 'di nyid ma nges pa med pa'i
[\[126b.3\]]phyir ro/_/gang bshad pa 'dir tha dad par bya ba 'ga' zhig gi ngag la yang dbang po mid na dbang pos gang las 'di de lta bu yid/_'di rab tu sbyor ba gzhan ni ma yin par nges par bya/_'on te 'dir bshad zin pa zlos pa'i dgos pa ni bsrung ba'i don dang mtshams bla ba yin pa'i
[\[126b.4\]]phyir/_de ci ltar yon tan khyad par can du 'gyur ba ma yin zhes brjod pa na/_rig byed bsrung ba la sgos pa'i dgos pa ni de'i brdar byas pa ma yin pa de bzhin gshegs pa'i lugs la yang yod pa'i phyir ro/_/de'i rang bzhin ni legs par sbyar ba ma yin pa'i sgra'i ngo bo la'o/_/gzhan
[\[126b.5\]]la yang zhes bya ba ni rgan po rnams kyi brgyud pa la yang ngo /_/dpe'i go rims gsal bar phyed pa na tha mal pa zhes bya ba la sogs pa 'di dag kho na'o/_/sgra ni smyon pas bstan pa yin la de ltar ni dwa ra dwa dza yin te/_yan lag bzlog pa yang zhes bya ba la sogs pa smos te/_'brel pa
[\[126b.6\]]shes pa zhes bya ba ni phan 'dogs par byed pa dang phan gdags par bya ba'i dngos po 'brel par brgyud pa'o/_/brjod par 'dod pa'i nus pa las rtogs pa yin no zhes bya ba lhag ma'o/_/'on te rkang mig gis grub mtha' brkyang pa'i dam bca' ba la sogs pa bzlog pa yin zhe na/_'dir nges par byed pa'i brda
[\[126b.7\]]dang grub mtha' cung zad kyang tshad ma med pa yin pa'i phyir tha snyad du mi bya'o/_/gzhan gyis gal te bzlog pa la ni rtogs pa ma yin te zhes bya ba bsgrub bya'o/_/'o na te de las bzlog pa rtogs pa'i phyir ro/_/'dir dgag pa ni 'brel pa shes pa med pa las go rims rtogs par mi 'gyur
[\[127a\]]
[\[127a.1\]]ro/_/de dag gi zhes bya ba la sogs pa ni de nyid bshad de/_'on te dam bca' ba dang nye ba dang mjug bsdu bar sngar kho bo cag gis sgrub par byed pa ri dag tu brjod pa spangs pa yin no/_/de de byas pa las bzlog pa las yin no zhes bya bar brjod pa gang las
[\[127a.2\]]yin don rtogs pa zhes bya ba la sogs pa ni/_dam bca' pa smos pa ni nye bar mtshon pa'i don te/_'on te nus par gyur na yang sbyor ba de ni ha cang thal bar 'gyur ro snyam nas de bshad pa'i don rtogs pa la rab tu sbyor ba ha cang thal bar 'gyur te/_chos mthun pa'i sbyor ba byas kyang chos mi mthun
[\[127a.3\]]pa'i sbyor ba byed par thal bar 'gyur na/_'dod pa yang ma yin no/_/don thob zin nas yang rang gi sgra sbyor ba ni tshar gcad pa'i gnas yin pa'i phyir ro/_/de lta na phyogs kyi chos dang /_rjes su 'gro ba dang ldog pa rnams dam bca' med kyang rim pa 'dod pa ma yin nam zhe na/_lhag ma
[\[127a.4\]]dag ni zhes bya ba la sogs pa smos te/_'brel pa mi rtag pa zhes bya ba la ltos pa'i skyon gzhan yang brjod pa ni don med pa las tha dad pa'i yod pa ma yin pas logs shig tu brjod par mi bya'o/_/gang la dam bca' ba brjod pa nas mjug bsdu ba la thug pa'i gang yang rung ba na yan lag gi
[\[127a.5\]]ngag de ma tshang ba'i tshar gcad pa'i gnas kyi rgyu yin no/_/bsgrub par bya ba med na yang bsgrub bya mi 'gyur pa'i phyir ro zhes bshad do zhe na/_'di dgag pa ni dam bca' ba med na ma tshang ba la sogs pa smos so/_/dam bca' ba smos pa ni/_nye bar mtshon pa tsam gyi don yin no/_/des
[\[127a.6\]]ni nye bar sbyor ba dang /_mjug bsdu ba la sogs pa ni nye bar gzung ngo /_/'od byed kyi 'dod pas nye bar mtshon pa'i dam bca' ba mtshang ba de ni dman pa kho na yin pas dam bca' ba mtshang ba tshar gcod pa'i gnas yin zhe na/_de ni rigs pa ma yin te/_bshad pa sgrub par byed pa shugs
[\[127a.7\]]kyis ngon rtogs pa la sgra don med par bsgrub bya brjod pa sgrub byed du sbyor bar byed pa gang yin pa de ni tshar gcad par 'os pa yin no/_/'di ltar sgra mi rtag pa'i spyod pa'i rtags gang gi tshe byas pa rnams ni mi rtag pa nyid ni sgra yang byas pas so zhes brjod pa de'i tshe tshig gnyis las bsgrub
[\[127b\]]
[\[127b.1\]]bya'i don rtogs pa'i phyir dam bca' pa'i tshig don med pa'o/_/don dang 'brel pa dang ldan pa'i phyogs kyi chos dang 'brel ba ci brjod par mi rigs pa ma yin gyi yang dag par dpyad pa la sogs par byed pa ni rnam 'grel byed pa yin no/_/de nyid kyi phyir zhes bya ba ni/_gang gi phyir shugs
[\[127b.2\]]kyis don rtogs pa la sgra sbyor ba'i tshad gcad par 'os pa ma yin no/_/de 'dir rnam phug pa gags byed pa'i 'thad pa las 'gal ba brjod pa ni/_gal te de bzhin du sgra yang byas pas zhes bya bas brjod par mi bya ste/_ci'i phyir zhe na/_byas pa'i phyir mi rtag go zhes bya ba de nyid kyis
[\[127b.3\]]sgra yang byas pa'i phyir mi rtag pa yin no zhes bya ba gnyi ga rtogs pas so/_/gang gi phyir snga mas sgra byas pa nyid du rtogs pa kho na'o/_/skabs kyi sgra yang blo la gnas pa yin pa de las rjes su 'gro ba dag dran pa tsam las skyes pa'i phyir ro/_/rtogs pa med pa na slar yang byas pa nyid bya ba
[\[127b.4\]]ma yin no/_/de sgra yang byas pa yin no zhes bya ba de las kyang mi 'gyur ro/_/gang byas pa ni sgra yin no zhes bya ba tsam brjod par bya ba ste/_byas pa dang mi rtag pa nyid ni med na mi 'byung ba nyid do/_/gzhan la grub pa'i phyir sgra la yang mi rtag par bstan par bya'o zhe na/_de rjes su mthun
[\[127b.5\]]pa nyid du byas pa yin te/_'di ltar gal te res 'ga' nges par rtogs pa yod pa 'dir phyir rgol ba la ni byas pa yin no zhes dpe de'i tshe phyogs la chos bsdu bar mi bya ste/_mi 'dod pa'i phyir 'brel pa tsam zhig bstan par bya'o/_/de ltar na 'on te nges pa med pa de'i tshe yang 'dir
[\[127b.6\]]gzhan la phyogs chos bsdu ba byas pa gang yin pa de yang ma grub pa brjod par 'gyur ro/_/de la bdag gi de rkyen gyi bye brag tha dad pa'i thabs kyi gsal ba 'am/_rang gi ngang gis rtsod pa med pa dogs pa med pa de sems la bsdogs nas phyogs la chos bsdu bar bya ste/_sgra yang
[\[127b.7\]]byas pa yin no zhes bya ba'o/_/gang gi tshe rgol ba la nges pa dang ldan pa de lta na byas pa dang mi rtag pa med na/_mi 'gyur bar gzhan la grub pa de'i skabs su yang sgra ni byas pa'o zhes bya ba yang brjod pa yin no zhes bya ba ni de tsam brjod par bya'o/_/de skad du/_dpe la de yi ngo bo dang /_
[\[128a\]]
[\[128a.1\]]rgyu'i dngos mi shes de dag la/_/ston te mkhas pa rnams la ni/_/gtan tshigs 'ba' zhig brjod par zad/_/ces bya ba smos so/_/de dang de dag ni nges par khas blangs pas lhag ma tshar gcad pa'i gnas kyi khyad par gyi yul du gzhag go/_/khyad par gyi
[\[128a.2\]]yul de yang sgrub par byed pa zhes bya ba la sogs pa smos so/_/'o na nges pa khas blangs nas brjod pa yin zhes bya ba rnam bshad mkhan gyis brjod pa slob dpon gyis 'dir ci zhig tu brjod/_bden te cung zad kyang brjod pa med de slob dpon gyis rkang mig gis smras pa nyid rjes su shes
[\[128a.3\]]pa'i don du yang rjes su brjod do/_/sgra dang don dag smra ba ni yang brjod pa yin no zhes bya bar smra ba ni skur ba 'debs pa ni/_rjes su smras pa las gzhan zhes bya ba smos so/_/rjes su smras pa ni mjug bsdu ba'o/_/rjes su smra ba ni yang brjod pas bstan par 'gyur ba ma yin te/_sgra dag gis don gyi bye brag
[\[128a.4\]]byed na 'thad pa'i phyir ro/_/bsgrub bya bstan pa gang las dam bca' ba grub zin pa ston pa ni mjug bsdu ba yin no zhes bshad de yang sgra du ma nyid mthong bas dus mi ring bar yang nges pa'i nus pa nges par yang bya ba'o zhes kyang rig par bya ba nyid do/_/'o na te de lta na gal te yang brjod
[\[128a.5\]]pas thob pa nyid med pa yin na ni don 'di gsal pa ci'i phyir rtsol zhe na/_bden te 'di lta bu 'di nyid rtog ge ba phul du phyung ba la ji lta ba yin zhes bya ba la sogs pa 'dri bar bya'o/_/kho bo cag la pha rol gnas sems shing dpyod pa rnams kyis ci zhig bya ste/_zhar la 'byung bas chog
[\[128a.6\]]go/_'di la yang mdo gnyis pa yod pa yin te/_don spangs nas sgra rang nyid la 'jug pa yin no zhe'o/_/de slob dpon gyi nye bar bkod pa ni mtshon pa tsam yin pa'i phyir ro/_/go bar bya ba dang go bar byed pa'i don la bzlas pa nas brjod pa la sogs pa 'di dag kyang spang bar bya zhing
[\[128a.7\]]bsal bar 'dod pas 'dir zhes bya ba la sogs pa skyon rtsol ba yin no/_/'di skad ston pa yin te/_gang la sgra dang don la nye bar tha dad pa de la don yang bshad pa nyid kyis rtogs pa yin no/_/gang la sgra don dang nye bar tha dad pa de la sgra yang brjod pa 'di yang skyon cung zad tsam med de/_ci 'di 'dra
[\[128b\]]
[\[128b.1\]]pa yod dam zhe na/_sgra yang brjod pa gang yin pa 'di la don tha dad pa yod pa nyid srid pa yin te/_bshad pa/_dper na rgod na yang rgod par 'gyur zhes bya ba la sogs pa'o/_/'dir ni snga ma'i brjod pa'i sgra ni 'dun pa yin la gnyis pa ni ti ngan ta yin pas don tha dad pa yin no/_/'di 'dra ba snyan dang gas
[\[128b.2\]]mkhan 'don pa yin te/_srid pa yin nam zhes bya ba'i dgos pa la dpe yang brjod pa ni/_dper na zhes bya ba la sogs pa smos te/_'on te 'dir bya ba de'i mtha' dang t+ya de'i mtha' yang yod pa yin no zhe na/_bden te sgra nyi tshe tsam yang yod pa yin te/_'dir yang sgra mi rtag ces bya ba lta bu
[\[128b.3\]]sgra tha dad pa'o/_/rang gi tha dad pa ni rang gi mtshan nyid tha dad pa'i phyir ro/_/de lta ma yin na rim pa med pas thob par 'gyur ro/_/mtshungs pa la brten nas mtshungs par thos pa'i 'di zlog par brjod pa yin no/_/de la cig shos 'di yang mtshungs pa yin no zhes don tha dad pa 'di yang bya ba tha dad pa la sogs
[\[128b.4\]]pa'i tshig tha dad pa'i phyir ro/_/rtogs par gyur pa'i don la yang brjod par yang zlos par brjod pa yin no/_/yang brjod pa'i mtshan nyid gnyis pa'i mdo ni nye bar mtshon pa tsam yin no/_/dpe 'di yang bad tsha ya yis rigs pa bshad pa dang chos mthun par chos mi mthun pa'i sbyor ba la
[\[128b.5\]]bshad do/_/slob dpon gyis dam bca' ba la yang mtshungs par dgongs nas dam bca' ba bsgrub par bya bar brjod nas rjes su dpag pa ston par byed par 'dod pa la tshig zur gyis dam bca' ba'i tshig brjod pa'i dpe nyid du nye bar bkod pa yin no/_/sgrub par byed pa'i tshig nges par sbyor
[\[128b.6\]]pa'i ngag la ni dper na dam bca' ba'i tshig bzhin du sgrub par byed tshig nges par sbyor bar byed pa'i ngag gang yin pa la zhes bya ba ni 'bras bu ste/_'di spangs pa yin no/_/don zlos par brjod pa nyid kyis khong du chud pa'i phyir logs shig tu brjod par mi bya'o/_/dpe ni sgra gcig gis
[\[128b.7\]]bstan pa'i don de bstan zin pa sgra gzhan gyis bstan pa yin na don med pa de bzhin du shugs kyis go ba'i don yin na don yang bzlas nas brjod pa nyid bsdus pa yin no zhes bya ba'i don to/_/dam bca' ba brjod pa don gyis go bar gyur ba 'di bzlas pas ci zhig bya/_yang bzlas pa brjod pa ni
[\[129a\]]
[\[129a.1\]]tshar gcad pa'i gnas su 'gyur ro zhes pa ni sgrub par byed pa nges pa'i sbyor ba brjod pa yin no zhes bya ba 'di nyid rnam par 'grel pa'o/_/yang bsgrub par byas pa 'di nyid go bar bya ba dang go bar byed pa'i don la skyon du 'gyur la/_sgrub par byed pa'i ngag kho na la nges
[\[129a.2\]]par sbyor ba'i tshig la yang 'jug pa yin no/_/'di skad ston pa yin te/_gang gi tshe dbang po sgra'i don la dpyod pa na/_yang rtog pa dang ldan pas shin tu dpyod par byed pa yod pa yin la ston pa po'i de bzhin du 'gyur ba nyid do/_/de yang tshig gzhan gyis bsgrub byar sgrub par byed de de nyid rab
[\[129a.3\]]tu sbyar bar bya'o/_/lhag ma ni ma yin no zhes smras pa de'i skyon ni gzhan du na ma yin no/_/gang gi tshe snying rje gzhan dbang du gyur pa'i sems kyi rgyu mtshan gyi tshogs pas yid du 'ong ba lta bu'i phyir rgol ba rnams dang slob ma rnams rig byed pa'i lam du 'jug pa'i 'bad pas yang bzlas nas
[\[129a.4\]]brjod pa la yang skyon med do/_/de nyid bshad pa/_rgol ba pos 'bad pas ston par byed cing brjod pas 'jug pa thos pa dang rtogs pa yang dag pa ma yin par dgos pa byed par 'gyur ba yang dag pa ma yin pa'i thos pa dang rtogs pa'i don du yang dang yang du brjod par bya ba yin no/_/ma yin
[\[129a.5\]]te/_yul ma yin pa'i phyir zhes bya ba ni pha rol po'o/_/rgol ba 'di ni bla ma yin la phyir rgol ba 'di ni slob ma yin pa ste/_rgol ba dang phyir rgol ba gnyi ga yang phan tshun rgyal bar 'dod pas rnam par 'joms pa'i phyir ro/_/de'i phyir rgol ba dang phyir rgol ba 'bad pas bstan par bya ba ma
[\[129a.6\]]yin no/_/ma yin te zhes bya ba ni slob dpon no/_/gal te phyir rgol ba la bstan par bya bas dbang pos gnod pa mi za bar khong du chud de de rtogs pa kho nas dbang po rgyal ba yin la/_de lta ma yin na pham pa yin pa'i phyir ji ltar dpang pos khong du chud par mi 'gyur/_gzhan yang nges
[\[129a.7\]]par dpang po bzhin du phyir rgol bas kyang khong du chud par bya ste/_ci'i phyir zhe na/_ma bstan na skyon du brjod pa'i phyir ro/_/de yang sgra la ltos nas 'jug pa dang nges par byed do/_/gal te dpang po 'jug pa la bstan par byed pa med par 'gyur ba de'i phyir khyed kyis rgol ba dang phyir rgol ba
[\[129b\]]
[\[129b.1\]]dag lan gsum du brjod pa'i don la ma rtogs pa tshar gcad pa'i gnas su bshad pa gang yin pa de dang 'gal ba yin no zhes bya ba'i don to/_/gang yang 'di zhes bya ba brjod pa de ma grub ste phyir rgol ba 'di slob ma yin pa'i phyir ro/_/de kho na nyid shes pa don du gnyer ba'i slob
[\[129b.2\]]ma la bstan par bya ba yin pa las gzhan mtshan nyid ni de la med do/_/de ltar gyur pa'i phyir rgol ba ci'i phyir slob ma yin/_/de kho na nyid don du gnyer ba 'di phyir rgol ba ma yin pa nyid du 'gyur ba brjod pa ci zhig bya/_de gnyis ka yang ldang ba'i phyir ro zhes bya ba ni mi rigs so/_/
[\[129b.3\]]sngar rgyal bar 'dod pa'i smra ba dag dgag par bya ba'i phyir ro/_/de lta na yang 'di 'bad pas bstan par bya ba ma yin na yang drang srung gis lan gsum gyi bar du brjod pa'i nges par byas pa'i phyir ro zhe na/_de'i phyir lan gsum gyi bar du brjod pa'i tshig ces bya ba la sogs pa
[\[129b.4\]]smos te/_'di gzhan du 'chad par 'gyur ba las bstan par bya ste/_gal te re zhig gzhan la bstan pa'i don du 'jug na lan gsum gyi bar du ci'i phyir brjod par bya/_ji ltar brjod pa de ltar des rtogs par bya ba'i don yin pa de lta na yang gzhan du gdung bar 'gyur bas
[\[129b.5\]]lan gsum gyi bar du brjod pa ci zhig bya/_dbang po rna gtod pa la brjod la phyir rgol ba'i 'dod pa la nges par rtogs pa ma yin pa mdor bstan pa la sogs pas dngos po de nges par byed pa'i ci rigs pa'i lan gyis rtogs pa yin gyi rmongs pa la ni smra bar mi bya'o zhe na/_'di ma yin te/_
[\[129b.6\]]sgra dang don dag zlos pa'i tshig gis go bar bya ba 'am/_don zlos pa'i tshig gis tha dad med par sgrub par byed do/_/tshig nges par sbyor ba zhes bya ba la sogs pa la gtan tshigs dang dpe lhag pa'i skyon yin no/_/byas pa'i phyir zhes bya ba gcig las ni don med par brjod pa'i phyir ro/_/
[\[129b.7\]]zlos pa tshig la yang snga ma'i tshig gis rtogs par bya ba'i don shes pas tshig phyi ma gang yin pa de ni lhag ma'i skyon gyi dbang du byas nas yin no zhes bya ba de skad brjod do/_/yang nges pa'i tshig gi sbyor ba la 'di skyon yin no zhes ci'i phyir bshad ce na/_bshad pa gtam rgyud sna tshogs pa'i
[\[130a\]]
[\[130a.1\]]skyon du mi 'gyur ro zhes sbyar ro/_/gang gi yin zhe na/_gtan tshigs la sogs pa yang brjod par bya'o/_/sogs pa'i sgras ni dpe mang po gzung bar bya'o/_/ci 'dra ba zhig ce na/_ma dpyad pa'i don gcig pa bsgrub pa'i dbang du byas nas don 'di bsgrub par bya ba'i
[\[130a.2\]]don du gnyer ba'i phyir byas pa'o/_/sgrub par byed pa'i gtan tshigs dang chos can gyi dbang du byas nas don dang lhan cig tu sgrub par byed pas don sgrub par byed pa ste bar gyi tshig mi mngon par byas pa'o/_/'di'i don du sgrub par byed pa gcig pa'i phyir ro zhes de skad du bshad do/_/de'i dbang
[\[130a.3\]]du ma byas pa ni de ma dpyad pa'i don sgrub par byed pa'i dbang du byas pa'i gtam rgyud sna tshogs pa'i phyir rgol bas gson po'i lus la sogs pa'i chos can yin gyi bdag med pa la sogs pa'i chos can gcig tu yongs su gcod pa ni med de/_'on kyang du ma nyid dang mi rtag pa nyid dang bdag med pa dang
[\[130a.4\]]byed pa po dbang phyug la sogs pa'o/_/de bzhin du du ma'i gtan tshigs ni 'on kyang de gcig ma yin no zhes bya ba'i don to/_/'di nyid rim pa ji lta ba bzhin du brjod pa ni/_don sna tshogs la sgrub par 'dod pa 'am sgrub par byed pa sna tshogs par 'dod pa'i nyan pa'i sngon du sgrub par byed pa smos pa ni dngos po
[\[130a.5\]]sgrub par byed pa'i phyir grub pa'i tshig go/_/phyis rgyu sgrub par byed pa'i phyir gtan tshigs smos so/_/de'i phyir gtan tshigs la sogs pa mang po dang tshig mang pos sgrub par byed par nges pa'o/_/tshig la skyon med do/_/ci'i phyir zhe na/_brtags zin pa la brtag par byar med pa'i phyir ro/_/skyon
[\[130a.6\]]mtshungs pa'i phyir 'dus pa'i tshig nyid rig pa yin nam/_lhag par brjod par byas nas zlos pa brjod pa nyid do zhes bya ba'i don to/_/yang gi sgras ni zlos par byed pa lhag ma'i nang du ji ltar 'du bar 'gyur zhe na/_bshad pa rnam grangs kyi sgrar btags pa'i gtan tshigs gzhan gnyis pa
[\[130a.7\]]ni gtan tshigs gcig bstan pa'i yul la 'jug pa yin te/_ci'i phyir zhe na/_bstan par bya ba'i yul bye brag med pa'i phyir ro/_/don bzlas nas bstan pa yin pa de lta na ji ltar lhag pa'i nang du ji ltar 'dus she na/_don yang bstan pa la sa tha dad pa yod pa ma yin no/_/don sgra'i sgo
[\[130b\]]
[\[130b.1\]]nas zlos pa rjod par shes par 'gyur te/_yang brjod pa 'dis na bzlas nas brjod par bstan te/_gtan tshigs dang dpe lhag ma kho na'o/_/'di skad ston pa yin te/_dpe 'di gsal ba nyid du lhag pa'i nang du 'du ba yin te/_'di ltar chos mthun pa'i spyir ba byas nas chos mi
[\[130b.2\]]mthun pa'i dpe sbyor ba'i don zlos pa'i dper brjod par bshad do/_/gang yang brjod pa zhes bya ba la sogs pa spong bar byed pa go sla'o/_/rnam par rig par 'gyur ba'i ngag gi don lan gsum gyi bar du brjod par bya ba gang yin pa de ni de bzhin du khyad par gyi bsdu ba bya ste/_rnam par
[\[130b.3\]]rig pa yang yin la 'di dag gi don yang yin pas lan gsum gyi bar du brjod pas bstan par bya'o/_/phyir rgol ba gang yin pa ni lan brjod par bya'o zhes bya ba dang 'brel pa/_cig char lan gsum brjod pas na rjes su smra ba med pa zhes bya ba tshar gcad pa'i gnas yin no zhes ba shes
[\[130b.4\]]par bya ba'i don to/_/lan brjod pa med pa ni sgra brjod pa'i sgo nas tshar gcad pa'i gnas kyi rgyud ni bshad pa lan brjod pa med par ci la brten nas gzhan gyi phyogs dgag pa smra bar byed ces bya ba ni yul med pa'i phyir sun 'byin pa med do zhes bya ba'i don to/_/khyed kyis bshad pa 'di yin no zhes brjod
[\[130b.5\]]na sun 'byin pa brjod par bya'o/_/de lta na sun 'byin pa brjod pas kyang bsgrub par brjod pa'i rjes su bzlas nas lan brjod par bya dgos pa de'i phyir 'di gnyi ga yang tshar gcad pa'i gnas so/_/'di ba ra dwa dzas re zhig ma mthong ba spod par byed pa ni/_gal te lan gyi sgo nas nges par yongs su shes pa 'di ni tshar
[\[130b.6\]]gcad pa'i gnas yin zhe na/_de ltar ni gyur na zhes bya ba la sogs pa 'di dag tu brjod pa lan gyi yul yongs su shes pa zhes bya ba de nyid lan ldon pa yin no/_/'di ni 'gal ba zhes bya ba la sogs pa 'di nyid rnam par dbye ba'o/_/dam bca' ba brjod pa med pa zhes bya ba de nyid
[\[130b.7\]]yin gyi rten med par gzhan gyi phyogs dgag pa med pa brjod pa ni mi rigs pa'i lan ma brjod pa zhes bya ba tshar gcad pa'i gnas su rigs pa yin no zhes bya ba 'di tsam ni pha rol gyi gzhung ngo /_/'dir slob dpon gyis sun 'byin pa rtsom pa ni/_gal te rgol ba rang gi sgrub par byed
[\[131a\]]
[\[131a.1\]]pa'i don gyi rten zol gyis zhar la 'ongs pa gzhan dang gzhan smra bar 'gyur ba ni sngar dper brjod pa bzhin no/_/ri dang khang bzangs la sogs pa blo sngon du song ba rgyus byas pa yin no zhes bya ba ni dam bca' ba'o/_/lus la sogs pa bstan pa'i zol gyis ma lus
[\[131a.2\]]pa'i rgyud brjod pa yin no/_/dper na shes par 'dod pa'i don tsam bshad pa ji ltar rgyas par byed/_gang gi tshe rgol ba rgyas par byed pas ci zhig byed ces sbyor ro/_/dam bca' ba la sogs pa don gyi khyad par gzhan gyis nye bar mi mkho ba'i bsgrub par bya ba don byed par khas blangs nas sngar
[\[131a.3\]]gyi des ji lta ba bzhin du/_sgra rtag mi rtag ces bya ba la rgyal dpog pa'i rgol ba tshar gcad pa'i mtshan nyid bcu gnyis la sogs pa ni mtshan nyid bcu gnyis su brjod pa nyid do/_/dper na ci 'dus byas pas 'di thams cad skad cig ma yin nam ma yin zhes rtsod pa'i dngos po nyid la sogs
[\[131a.4\]]pa'i spyi la brten nas de la brten pa dang de'i yul mngon sum la sogs pa shes pa rang gi bdag nyid du grub pa de ma thag tu 'jig pa ni mi 'gyur te/_spyi dang spyi ma yin pa'i rigs kyi rdzas las ldan pa dang rnam par dbye ba'i sgra'i 'bras bu skyed pa ni brjod par bya ba yin pa'i phyir snga na med
[\[131a.5\]]pa bzhin no zhes bya ba rkang mig gis brjod pa nyid do/_/'o na dam bca' ba la sogs pa zhes bya ba'i tshogs pa'i sgras ci zhig gzung bar bya/_re zhig gtan tshigs dang dpe ni ma yin te/_de tsam bshad zin to zhes brjod pa'i phyir ro/_/gzhan yang 'ga' zhig ni 'dir skabs ma yin
[\[131a.6\]]no zhe na/_skyon 'di ni med de gang gi phyir 'dir gtan tshigs la sogs pa brjod pa yin no zhes blta bar bya'o/_/des na gtan tshigs la sogs pa smos pas 'phags pa yin no zhes 'ga' zhig 'dod do/_/gzhan gyis smras pa 'di ni smras pa ma yin pa la dogs pa yin no/_/
[\[131a.7\]]twa'i skyon bstan pa'i phyir ro/_/gang gi phyir don 'di tsam la phyir rgol bar shes par 'dod pa'i don tsam gzhan gyi khyad par spangs pa skad cig ma ma yin pa la sogs pa gang yin pa de rgol bas brjod pa 'di bdag gis bsgrub par bya'o zhes dus phyis tshad mas gsal bar byed
[\[131b\]]
[\[131b.1\]]pas dam bca' ba la sogs pa'i don gyi khyad par brjod cing gzhan don med pa khas blangs nas brjod pa ji ltar rgyas par byed pa zhes bya ba'o/_/de yang zhes bya ba ni dam bca' ba'i khyad par bsgyur ba skabs su ma bab pa gnyi gar bshad pa gsal bar byed pa lta bu rgol ba brjod pa
[\[131b.2\]]de'i tshe dka' ba nyid do/_/skad cig ma ma yin pa la sogs pa rtsod pa'i gnas kyi don 'di tsam gyi tshig gi nus pa la rtsod pa med do zhes bya ba'i don to/_/de bas na rgol ba thams cad kyi tshig ji ltar rjes su ma brjod par gyur na/_phyir rgol ba las lan brjod par nus pa yin
[\[131b.3\]]te/_'on te tshig med na mi 'byung bas shes par 'dod pa'i don grub pa gang yin pa de nyid nye bar dmigs par bya ba nyid do zhes bya bar sbyar ro/_/skyon ni sgrub par byed pa'i yon tan ni sun 'byin pa'i yul yin pa'i phyir ro/_/sun 'byin pa dang sgrub pa ni gzhan la rag las nas
[\[131b.4\]]gzhan la 'jug pa yin no zhes bya ba'i don to/_/ci'i phyir med na mi 'byung bas shes par 'dod pa'i don grub par 'gyur zhe na/_bshad pa phyogs kyi chos dang khyad par rab tu sgrub pa yin te/_khyab pa sgrub par byed ba'i gnod pa can gyi tshad ma bstan pa'i phyir ro/_/ci 'di tsam
[\[131b.5\]]yang sgrub par byed pa la sbyor ba'i don gzhan spong bar byed pa ma yin nam zhe na ma yin te/_bshad pa/_de la yang zhar la byung ba spong ba yin no zhes bya ba ni don med do zhes mngon par 'dod do/_/de tsam gyis nye bar bstan pa'i sngar gyi go rims las phyis gzhan du ji ste ma yin/_de la
[\[131b.6\]]yang sun 'byin pa'i yul nye bar bstan pa'i don rjes su brjod pa ji snyed pa thams cad nye bar bkod pa'i rgol bas de ma yin pa'i skyon brjod pa'i phyir ro/_/snga ma'i rim pa bzhin du brjod par mi bya'o/_/ci'i phyir zhe na/_lan gnyis brjod par thal bar 'gyur ba'i phyir ro/_/lan
[\[131b.7\]]gnyis brjod bar thal bar 'gyur ba nyid du bstan pa ni/_dang po'i gnas skabs kyi skyon brjod par mi bya ba la sogs pa'o/_/gal te tshig gi go rims bzhin du brjod par thal bar mi byed na/_da ni sun 'byin pa'i yul med par thal bar 'gyur ba'o zhe na/_ci'i phyir zhe na/_med na mi
[\[132a\]]
[\[132a.1\]]'byung ba nyid yin pa'i phyir/_sun 'byin pa'i yul nye bar bstan par bya ba kho na'o/_/ji ltar skyon gyi tshig re re'i yul bstan par bya'o/_/sun 'byin pa'i tshig re re la skyon pa rjod pa gang yin pa de dang de ni yul brjod par bya'o zhes brjod pa'i don to/_/
[\[132a.2\]]de nyid brjod pa ni rgol bas sun 'byin par brjod pa'i skyon 'di yin zhes bya'o/_/yang ci'i phyir yin zhe na/_skyon thams cad cig car tshig gis brjod par bya ba yin no zhes thams cad go rims bzhin du/_brjod pa gang yin pa de la 'khrul pa'i gzhan gyi phyogs ni
[\[132a.3\]]rigs pa ma yin no/_/de brjod pa yin te skyon brjod pa med par 'di lan gnyis brjod pa'i phyir ro zhes bya ba de lta na tshig so sor nye bar dgong pa ni 'bras bu yin no/_/de'i phyir thams cad ni go rims med par rjes su smra ba ni/_pham pa'i rten can du brjod par bya'o/_/da ni 'dir
[\[132a.4\]]rkang mig gis skyon 'di thams cad phyogs snga ma khas mi len na kho bo cag gis so sor gsal bar bya'o snyam du sems gzhan du rjes su shes pa de ltar 'gyur ro snyam nas/_de ltar gyur na zhes bya ba ni 'di dag nyid brjod par bya'o/_/gang gi phyir 'ga' zhig la zhes bya ba ni/_rang gi
[\[132a.5\]]sgrub par byed pa'i don ston pa'i zol gyis dam bca' la sogs pa'i don gyi khyad par ram/_brgyud pas khas blangs pa zhar la 'ongs pa med na mi 'byung ba ma yin par 'dod pa'i ngo bor sgrub pa zhes bya bar sngar bshad par rgol par brtags pa'i phyir dang /_don gzhan go bar bya ba ma
[\[132a.6\]]yin pa'i phyir/_tshar gcad par 'os pa yin no/_/zhar la 'ongs par brjod pa ni gang yin/_tshar gcad par bya ba gang yin zhe na/_'ga' zhig 'ga' zhig la zhar la 'ongs par byed pa med pa ni mi rigs te/_sngar ji skad bshad pa bzhin du chos bdag med par smra sgrub byed du glu dang
[\[132a.7\]]gar la sogs pa yang thal par 'gyur ro zhes bya'o/_/rgol ba des zhar la 'byung ba brjod pa gang yin pa de'i rjes su phyir rgol smra ba yang ma yin te/_nye bar mi mkho ba la rjes su brjod par bya ba ma yin no zhes bya ba'i don to/_/des sngar ji skad bshad pa ni/_'di gal te zhig na rgol ba
[\[132b\]]
[\[132b.1\]]rang nyid sgrub par byed pa'i don gyis bstan pa 'di gzhan du yongs su shes so/_/da ni ji ltar bshad pa de yang thams cad go rims bzhin du brjod par mi bya ba ma yin te/_lan cig brjod par thal bar 'gyur ba'i phyir/_zhes phyis sun 'byin pa brjod pa ni/_'di yang ma yin te/_kho bo
[\[132b.2\]]cag gis zhes bya ba la sogs pa de rjes su shes so/_/slob dpon gyis smras pa gal te khyed kyang de lta bu yin pa nyid du 'dod pa de lta na rjes su brjod pa las logs shig tu brjod par mi bya ste/_ci'i phyir zhe na/_spobs pa med pa'i nang du 'dus pa'i phyir ro/_/'dus pa nyid du bstan
[\[132b.3\]]par bya ba yin la/_lan rtogs pa med pa ni spobs pa med pa nyid do/_/ji lta ba 'dus pa yin zhe na/_bshad pa/_lan gyi yul ma bstan na lan gsum pa'i spobs pa dang rtogs pa dang shes pa dang brjod pa la nus pa med do/_/ci'i phyir mi nus she na/_rjes su chags pa la zhes bya ba
[\[132b.4\]]la sogs pa smos te/_lan rtogs pa med pa ni lan khong du chud pa med pa yin no zhes bya ba'i don to/_/mi 'phen pa de ni ma yin pa de ni rjes su brjod pa med pa gang yin pa de de bzhin du dgag pa rnam pa gnyis kyis nges par rnam gnyis 'phen pa'i lam rtogs pa med pa nyid do/_/'di skad ston pa
[\[132b.5\]]yin te/_rtogs par bya ba gang yin pa de ni yul gdon mi za bar 'di yin no zhes de dang de dag ni dam bca' ba sun 'byin pa'i phyir ro/_/yongs su shes pa'i yul yang sems dang bcas pa su zhig de rjes su mi brjod pa ni ma yin no/_/ci'i phyir zhe na/_gang la rjes su brjod pa ni ma yin no/_/
[\[132b.6\]]de'i phyir gang la rjes su brjod pa med pa de la sogs pa ma yin pa de ni de'i khyab par byed pa ma yin te/_shing dang seng ldeng bzhin no/_/de yang tshar gcad pa'i gnas su byas pa nyid do/_/rjes su brjod pa med pa la khyab pa yin pa des de 'phangs pa zhes bya ba de gsal bar byed pa'i
[\[132b.7\]]mjug bsdu ba ni zhes bya ba la sogs pa smos te/_'dir dper brjod pa smras pa ni ba lang gi tha snyad gang yin pa de tha dad par nges pa med pa'i spyi la byed pa bzhin du lkog shal la sogs pa dang ldan pa nges khyab pa'i khra mo thob par 'gyur ro snyam nas 'jug go/_/sbyor ba ni gang yang
[\[133a\]]
[\[133a.1\]]gcig brjod pa ni shugs kyis ma brjod pa thob par 'gyur ba de ni rtogs pa sngon du gtong bas slar phar brjod par mi bya ste/_dper na ba lang gi rigs kyi lkog shal la sogs pa rjes su brjod pa ni shugs kyis de la tha dad pa'i lkog shal la sogs pa dang ldan pa thob par
[\[133a.2\]]'gyur ba bzhin du brjod pa med pa'i tshar gcad pa'i gnas kyang spobs pa med pa'i tshar gcad pa'i gnas su brjod pa'i shugs kyis thob pa yin no zhes pa'i khyad par byed pa dang 'gal ba dmigs pa'o/_/'o na yang phyir rgol ba shes nas kyang yul dag gis yul gyi yul dag la lan
[\[133a.3\]]'debs par 'jigs pa dag 'dar ba la sogs pa sems dkrugs par byas pa'i phyir rgol bas rjes su brjod pa med pa yin no/_/spobs pa med pa de de'i khyab par byed pa ji ltar 'gyur/_gang gis 'di'i gtan tshigs su grub par 'gyur zhe na/_ma yin te/_de lta bu mi srid pa'i
[\[133a.4\]]phyir ro/_/yul dag gis yul gyi yul dag la yang lan 'don pa ni ma yin rnam pa 'ga' zhig gis 'jigs pa 'am/_brgyal ba 'am mi shes pa med pa'i phyir ro/_/'jigs pa dang 'dar bas rdul byung ba la sogs pa de lta de ltar gyur pa yang 'jigs pas dkrugs
[\[133a.5\]]par byas nas yin no/_/de lta na thog ma nas de lta bu'i rtsod pa byed du 'gro bar yang mi 'gyur ro/_/gzhan yang gal te pha rol po byis pa nyid du 'gyur na de lta bur 'gyur gyi byis pa'i ched du byas nas rigs pa'i bstan bcos pa ni ma yin no/_gal te de lta na yang spobs pa
[\[133a.6\]]med pa'i nang du 'dus pa la 'gal ba med do/_/gang gi phyir lan mi shes pa dang lan mi brjod pa'i ngo bo rnam pa gnyis la lan rtogs pa med pa yin la de'i phyir 'di yang ma yin no/_/'on te gzhan gdung bar byed pa'i don yin pa de ltar yang lan gsum brjod par bya ba yin na de la 'bras
[\[133a.7\]]bu ci zhig yod/_/dbang po rnams gsal bar smra las nyams pa rna bar bshubs pa 'di don 'di la kho bos brjod par 'dod pa yin no zhes bya ba dus phyis phyir rgol pas dka' zhing sdug bsngal bas rtogs pas mdor bsdus pa la sogs pa ni nye bar 'tsho ba yin no/_/dka' ba ni brjod dka'
[\[133b\]]
[\[133b.1\]]ba'o/_/rtogs pa med pa ni sing ga gling gi skad la sogs pa brdar ma byas pa'o/_/myur ba na mgyogs par brjod pa'o/_/mdor bsdus pa la sogs pa mdo sde'i tshig bzhin no/_/bzlums te byas so zhes bya ba'i don to/_/sogs pa smos pa ni sbas pa'i don rnams smos pa ste/_dper
[\[133b.2\]]na/_rang gi phyogs la dmigs nas rnam par phye/_/gang zhig 'dod dang reg pa 'di yin no/_/zhes bya ba lta bu'o/_/dper na phyir rgol ba lan brjod pa la smos nas smra bar mi bya'o/_/'khor dang phyir rgol ba dag gis lan gsum brjod pa ni rnam par mi rig par rnam par rig pa'i don
[\[133b.3\]]ma yin pa'i phyir 'dir mtshams med pa dang /_dka' ba la sogs pa'i sgra sbyor ba ni thub pa rnams kyis dgag pa'i phyir 'dir rigs pa ma yin pa byed par 'thad pa ma yin no zhe na/_gzhan nye bar gdung bar byed pa'i rim pa la zhes bya ba la sogs pa smos so/_/'on kyang gzhan
[\[133b.4\]]gdung ba la dmigs pa 'jug pa ma yin no/_/bstan bcos kyang de'i ched du brtsams pa yin no zhes bstan zin to/_/skye bo ngan pa log par rtogs pa'i dbang du byas nas bstan bcos 'jug par 'gyur ba'i phyir ro/_/gzhan gdung ba'i ched du mi 'jug pa yod pa ma yin no/_/de'i phyir
[\[133b.5\]]re zhig brjod par bya ste/_ji srid dus 'dis rtogs na lan gsum gyis bar du brjod par mi bya'o/_/'on te rgol bas lan brgyar yang dang yang du brjod na yang phyir rgol ba rmongs pas gzung bar nus pa ma yin no zhe na/_gzung bar nges pas mi nus par nges pa yin pa de'i tshe rnam pa
[\[133b.6\]]'ga' zhig nges pa'i sgrub par byed pa'i sbyor bas 'di dang lhan cig tu brjod pas ci zhig bya snyam nas sngar nyid du 'dod par 'gyur ro/_/yongs su bcad nas sbor bar nus pas brgyad pa la rmongs pa'i phyir rgol ba yin no zhes bya bar sbyar ro/_/gang gis rgol ba de lta ba la lan de lta ba
[\[133b.7\]]gdab par ji ltar mi nus pa yin no snyam du dogs pa gzhan la/_bshad pa'i tshig 'dis don rtogs par mi nus na yang dbang po gzhan gyis rtogs par bya ste/_de ltar dngos po rnam par dbye ba gnas pa'i phyir ro/_/don rnam par dbye ba mi shes pa dngos po rkyen nges par brjod pa'i
[\[134a\]]
[\[134a.1\]]phyir ro/_/sgrub par byed pa'i ngag gi don yongs su shes pa tshar gcad pa'i gnas so/_/de nyid kyi phyir rnam bshad kyi TI kA mdzad pas/_ngag gi don gyi yul la rnam par shes pa mi skye ba ni mi shes pa yin no zhes rnam par 'grel te/_las 'di la nges par brjod pa'i rgol pa
[\[134a.2\]]rab tu sbyor ba'i ngag nyid yin la de ltar na yang dag gi don gyi yul gyi shes pa mi skye ba dang khyad par med pa'i phyir rgol ba ni tshar gcad pa'i gnas yin no zhes bya ba cung zad kyang 'gal pa med do/_/gzhan nges par don smos pa mthong ste/_mdo'i don smos pa dor par 'dod pa don mi shes pa
[\[134a.3\]]yang mi shes pa yin no zhes bya ba de ni yid ches pas smra ba ma yin no/_/dbang pos sgrub par byed pa'i ngag gi don rnam par shes na yang phyir rgol bas rnam par mi shes na yang /_phyir rgol bas rnam par mi shes pa dang khong du mi chud pa gang yin pa de ni mi shes pa yin zer bar byed
[\[134a.4\]]kyi phyogs kyi yi ge dgod pa yin no/_/las kyi phyogs yin pa de la yang 'gal ba med de dag gcig pa de nyid kyis bshad do/_/dbang pos rnam par shes pa'i don ci zhig yin/_/dbang pos shes pa'i rgol bas don mi shes pa tshar gcad pa'i gnas yin no zhes bya bar shes par bya'o/_/tshar gcad par mi
[\[134a.5\]]bya'o/_/bshad pa/_don rnam par mi shes pa'i phyir rgol ba de dgag par smra bar bya ba ma yin te zhes bya ba gzhan gyi skyon brjod pa'i gzhung gi lan du 'di sbyor bar byed do/_/de yang rigs pa ma yin te/_rnam bshad kyi 'grel pa'i gzhung yin pa'i phyir ro/_/sgrub pa khung du chud pa med pa nyid ni dper
[\[134a.6\]]na rjes su mi smra ba bzhin du lan rtogs pa med pa'i gnas ni tshar gcad pa'i gnas yin no/_/lan rtogs pa med pa ji ltar yin zhe na/_bshad pa/_yul bstan pa med pa'i phyir ro/_/phyir rgol bas lan khong du chud par mi nus par byas pa ni/_gang gi rnam par rig pa'i yul
[\[134a.7\]]bstan pa ma yin pa'o zhes khyad par gyi tshig bsdu ba nyid do/_/'di ltar sun 'byin pa'i yul bstan pa'i don du brjod pa yin no/_/de yang spangs nas gang gi tshe rgol ba gzhan gyis brjod pa ni ma yin rjes su brjod pa de'i tshe lan gyi yul med par de lta bur gyur pa de rjes su brjod pa ni
[\[134b\]]
[\[134b.1\]]don yin pa'i phyir mi nus so zhes bya bar gnas pa'am lan khong du chud pa med pa nyid tshar gcad pa'i gnas su yin no zhes bya ba'o/_/de bzhin du mi shes pa nyid kyang lan khong du chud pa med pas tshar gcad pa'i gnas yin no zhes bya ba ni phyogs la chos bsdu ba'o/_/gang gi phyir rgol
[\[134b.2\]]bas sun 'byin pa de'i yul mi shes na ji ltar lan gyi yul du smra bar 'gyur/_dpe kha cig las lan gyi yul skyon smra bar 'gyur zhes 'don to/_/ji ltar na lan dang lan gyi yul gyi lan yin zhe na/_de ni de lta bu'i tshig dang 'brel pa yin no/_/lan dang lan gyi yul mi shes na ji ltar lan brjod pa
[\[134b.3\]]yin zhe na/_de'i yul mi shes pa dang lan mi shes pa tshar gcad pa'i gnas yin te/_rtogs par bya ba spobs pa med pa'i phyir ro/_/brjod du med do zhes bya bar gnas so/_/ci'i phyir zhe na/_brjod par 'gyur bas don rnam pa gzhan du na spobs pa med pa can nyid yin pa'i phyir ro/_/ji
[\[134b.4\]]ltar yul med pa yin zhe na/_don nges par gzung ba med pa zhes bya ba la sogs pa smos te/_phyogs snga ma'i lan nges par gzung ba med pa'i don gyi phyir rgol bas rjes su brjod pa med pa'o/_/rjes su smra ba med pa'i yul ma bstan pas lan khong du chud par mi nus pa'i phyir lan
[\[134b.5\]]khong du chud pa med de/_mi shes pa 'am ma brjod pas so/_/ci'i phyir lan gyi yul mi shes pa la lan rtogs pa med pa yin zhe na/_lan dang de'i yul mi shes pa can la lan khong du chud pa mi shes pa'i phyir ram/_lan khong du chud pa de'i yul gang yin par 'gyur ro zhes bya ba ni
[\[134b.6\]]bsdu ba'o/_/de'i phyir de'i lan mi shes pa gnyis kyang rtogs pa med pa ni spobs pa med pa zhes bya ba'i rgyu yin no/_/'o na lan mi shes pa nyid spobs pa med pa de ji ltar de'i bdag nyid kyi rgyu yin pa nye ba nyid du bstan zhe na/_ma yin te/_lan brjod pa med pa'i mtshan nyid gang yin pa de
[\[134b.7\]]ni brjod par 'dod pa'i spobs pa med pa'i phyir ro/_/de med na zhes bya ba ni de dag gi lan mi shes pa dag med par 'gyur ro/_/khong du chud pa dang rjod par byed pa dag gi lan ni yod pa kho na'o/_/phyir ro zhes bya ba ni de'i phyir ro/_/de dag gi yul mi shes pa dang lan mi shes pa
[\[135a\]]
[\[135a.1\]]dag mi shes pa'i ming can dag tshar gcad pa'i gnas yin te spobs pa med pa logs shig tu tshar gcad pa'i brjod pa yin na/_spobs pa med pa'i yul gang yin zhes brjod par bya/_gal te yul med par brjod pa ni de'i tshe yul med pa can yin pa'i phyir/_
[\[135a.2\]]spobs pa med par brjod par bya ba ma yin pa nyid du 'gyur ro/_/mi shes pa dang rjes su brjod pa med pa de dag tha dad par brjod pa yin no zhes gzhan du brjod par bya ste/_mi shes pa dang spobs pa med pa yul tha dad pa rnam par 'jog pa pha rol pos smras pa/_lan mi shes pa ni mi
[\[135a.3\]]shes par mi brjod pa ni gang la spobs pa med pa ni yul med pa'i phyir mi brjod kyi/_'on kyang mi shes pa zhes bya ba la sogs pa smos te/_yul mi shes pa'o/_/de lta na ji ltar spobs par byed pa yul shes pa dang ldan par 'gyur zhe na/_bshad pa yul mi shes par 'gyur ba'i
[\[135a.4\]]dus kyis phyis phyir rgol bas lan shes pa'i lan khong du ma chud pas mi smra ba'i phyir ro/_/des na yul yod pa la spobs pa med pa ni mi shes pa las ma 'das pa yin no/_/de lta na yang brjod du med pa'i phyir/_/de lta yin na zhes bya ba smos te/_rjes su dpag pa med pa ni/_/mi shes
[\[135a.5\]]pa'i nang du 'dus par sgrub pa'i phyir ro/_/yul yang dag par khong du chud pa yin na su zhig rjes su dpag pa med par 'gyur/_des na rjes su dpag pa med pa logs shig tu brjod par mi bya'o/_/gzhan yang rjes su brjod pa de bzhin du spobs pa med pa yang mi shes pa las
[\[135a.6\]]logs shig tu brjod par mi bya'o/_/bshad pa/_lan mi shes pa ni nang du 'dus pa'i phyir ro/_/yul ni 'di yin no zhes pa la sogs pa dang /_yul shes pa yongs pa la sogs pa ni pha rol gyi'o/_/'di skad ston pa yin te/_lan mi shes pa ni rnam pa gnyis te/_yul mi
[\[135a.7\]]shes pa dang lhan cig pa 'am/_yul shes pa dang lhan cig pa 'am/_de la dang po ni yul mi shes pa nyid kyi nang du 'dus pa yin la phyi ma ma 'dus pa nyid do/_/des na gnyis pa la ltos nas spobs pa med pa'i logs shig tu brjod pa ni ma yin no zhe na/_de lta na thug pa med pa tshar
[\[135b\]]
[\[135b.1\]]gcad pa'i gnas su thal bar 'gyur ro snyam nas/_de lta na yang zhes bya ba la sogs pa smos te/_dper na mi shes pa la zhes bya ba la sogs pa'i rab tu byed pa da ltar mi shes pa dag la yang zhes bya ba ni yul gyi lan mi 'debs pa dag kyang yul thams cad kyi lan mi shes pa'o/_/
[\[135b.2\]]stsogs pa smos pa ni gnyis dang gsum dang bzhi la sogs pa'i rnam par dbye ba la brten pa yin no/_/yul spyi dang lan mi shes pa'i bsdus par brjod pa'i skyon yin no zhe na/_bshad pa/_skyon cung zad kyang med do/_/ji ltar skyon med pa de ltar yon tan yang med do zhe na/_bshad
[\[135b.3\]]pa/_yon tan ni bla ma'i ming can du rtogs pa'i phyir 'dus par brjod par mi rigs pa yin no/_/spobs pa med pa'i yul brjod pa yin pa'i phyir logs shig tu mi brjod do/_/spobs pa med pa'i tshig bsdus zhes bya ba'i don yin no/_/'di 'ba' zhig logs su mi brjod par
[\[135b.4\]]rigs par ma zad kyi 'on kyang gzhan dag la ma yin no snyam nas/_gzhan yang zhes bya ba la sogs pa smos te/_de gnyi ga tshig nyid kyis zhes bya ba ni gtan tshigs ltar snang ba dang spobs pa med pa'i tshig gis so/_/thams cad ni dam bca' ba nyams pa dang rjes su mi brjod pa la
[\[135b.5\]]sogs pa'o/_/rgol ba 'ga' zhig yang dag par sgrub par byed pa na mi mthun pa'i phyogs kyi chos rjes su 'gro bar mi 'gyur ro/_/dam bca' ba dang dam bca' ba sgrub par byed pa dag gi rjes su bgro bar mi 'gyur ro zhes bya ba la sogs pa brjod do/_/de bzhin du sun 'byin pa
[\[135b.6\]]gsal bar brjod pa 'ga' zhig rjes su brjod pa yin na ji ltar rnam par g.yengs pa ma yin no/_/gzhan gyi 'dod pa rjes su shes par bya'o zhes bya ba la sogs pa brjod par bya'o/_/'di gnyi gar 'dus pa yang spros pa'i yon tan dang ldan pa des ni de thub pa la sogs pas
[\[135b.7\]]brjod par bya ba yin no zhe na/_bshad pa de gnyi gar 'dus pa'i rab tu dbye ba yod na yon tan gyi khyad par med cing mi dmigs pa'i phyir dang /_yon tan spros pa med pa'i tshig la sogs pa la ha cang thal bar 'gyur ba'i phyir ro/_/mchan khung btsir ba la sogs pa brjod par thal bar
[\[136a\]]
[\[136a.1\]]'gyur ro zhes bya ba'i don to/_/thub pa chen po spros pa don med mdzad pa don med pa yin no/_/gzhan gyi phyogs 'gegs par byed pa gang gi tshe sun 'byin pa'i lan shes par mi 'gyur ba dang rig par mi 'gyur ba dang /_brjod du med pa de'i tshe tshar gcad
[\[136a.2\]]par bya ba rig par bya'o zhes gzhan gyi gzhung yin no/_/de yang 'dir tshar gcad pa'i gnas yin pa de nyid kyi phyir kho bo cag gis 'dir skyon du brjod pas 'dir bshad pa 'di yin no zhes rjes su dpag pa rjes su rig par bya'o/_/sgrub par byed pa la sogs pa'o/_/sgrub par byed
[\[136a.3\]]pa'i tshig gis de ma thag pa sun 'byin pas brjod par bya ba ni gang gi tshe de ma byas pa thams cad go rims bzhin du rjes su brjod par smra ba dang /_tshigs su bcad pa 'don pa ni dpang po 'am gzhan pa yang dag par brjod pa dus 'das pa de'i tshe don med pa dang dgos pa med pas dus
[\[136a.4\]]'das par byas pas skyon phyir rgol ba brjod pa khong du chud pa med pa ni tshar gcad pa'i gnas yin no/_/don med pa ni byed pa'i tshig gam dus kyi tshig gi khyad par yin no/_/'bras bu la chags pa na rgyu nye bar 'god pas rtsod pa gcod pa ni rtsod pa mi smra ba'o/_/dper na gna' gtam brjod
[\[136a.5\]]cing de ltar rtsod pa byed mi nus kyi phyis gtam bya'o zhes zer ba de bzhin du thog ma'i skabs su bab pa la yang brjod na gzung bar bya bar sems pa ji ltar 'gyur/_/tshar gcad pa'i gnas bshad pa ni rgol ba 'am phyir rgol ba gang yang sgrub par byed pa mi brjod pa dang sun 'byin par mi byed
[\[136a.6\]]pa bkod pas tshar gcad pa dang de tshar gcad par byed pa'i mthar thug pa rtsod pa de lta bur gyur pa brtsams pa 'di rang nyid kyis rtsod pa'i mthar thug pa rtogs par 'gyur ro zhes bya ba ni tshar gcad pa'i gnas yin no zhe na 'dir slob dpon gyis smras pa/_'bras bu la chags par gyur pa
[\[136a.7\]]pa yin no/_/gal te re zhig rgol ba phyogs snga ma phyed pa ni sgrub pa brjod pa'i shugs kyis g.yo sgyu ldan pa tsam gyi sgo nas tshig dor rnam pa 'ga' zhig gis zhes bya ba'i don to/_/yang dag pa ji lta ba'i rtsod pa'i ngor byas pa ni 'bras bu'i dngos por gyur pa byed pa la 'jug pa ma yin no/_/
[\[136b\]]
[\[136b.1\]]rnam pa 'gal ba de lta bur brjod pa'i dngos po ni/_rtsod pa ni pha rol po 'khrul pa'i dang tshul can gang yin pa'i gtam gsar pa dang khong pa gzer ba dang /_khyim tshig pa la sogs pa de bzhin du 'am/_yang na de dang de'i dus su khong gzer ba dang /_khyim tshig pa'i bden pa'i de lta bur
[\[136b.2\]]gyur pa yin na ni char gcad pa'i gnas ma yin no zhes bya ba'i don to/_/yang gang gi tshe g.yo sgyu tsam gyi sgo nas byed pa yin pa de'i tshe rang gi sgrub pa yongs su gcod par byed pa nyid rnam par g.yengs par 'gyur ro/_/de ltar gyur na ci nyes she na/_bshad pa/_de lta na 'di ni rnam par
[\[136b.3\]]g.yengs pa can bya ba tshar gcad pa'i gnas yin te/_don gzhan gyi rjes su 'brang ba'i nang du 'du bar 'gyur ro/_/dngos po'i rkyen sgrub pa zhes bya ba dang po'i bshad pa dang mtshungs pa'i phyir nye bar bkod par byed pa 'am/_gtan tshigs ltar snang ba rnams kyi nang du 'dus pa'i dbang du byas
[\[136b.4\]]pa yin no/_/ci'i phyir zhe na/_de sgrub par byed pa'i nus pa med par brjod pa'i phyir ro/_/'on kyang 'di dag don med pa dang /_don dang bral ba dngos su yod pa ma yin te/_de ci'i phyir zhe na/_sgrub par byed pa'i rang bzhin gyi 'brel ba rtogs pa med pa'i phyir ro/_/des na bsgrub pa'i ngag
[\[136b.5\]]dang lhan cig se'u bcu zhes bya ba la sogs dz+ha ba ga da d+ha la sogs pa yi ge'i go rims brjod pa'i 'brel pa mi dmigs pa'i phyir ro zhes bya ba'i don to/_/gal te cung zad tsam tha dad pa'i rgyu mtshan gyi chos la sogs shin tu byed pa yin no zhe na ha cang thal bar 'gyur ro zhes bya ba la sogs pa
[\[136b.6\]]smos te/_sgrub par byed pa'i 'brel pa rtogs pa med pa gang dag rab tu tha dad pa de dag ga 'brel pa sgrub par byed pa'i ngag rab tu bstan pa dang de yang tha dad pa dang de dag yin no zhes bya ba'i 'bras bu'o/_/de lta na re zhig rgol pa phyogs snga ma dang 'brel pa'i rnam par g.yengs pa'i logs
[\[136b.7\]]shig tu brjod du med par bshad pa de ltar ni phyir rgol ba dang 'brel pa yang yin no/_/'o na de bzhin du rgol ba phyogs phyi ma byis pa ma lus pas logs shig tu byas pa la sogs pa'i rim gyis ji ltar rnam par g.yengs par 'gyur zhe na/_de ni de'i rgol ba phyogs phyi ma sgrub par byed pa de ma thag
[\[137a\]]
[\[137a.1\]]pa'i lan bstan par byar med pa rtogs pa med par 'gyur ba de'i lan brjod pa med pa'i rnam par g.yeng ba ston pa gang yin pa de ni spobs pa med pa 'am/_/don gzhan gyi nang du 'dus par 'gyur ro/_/gzhan yang ji skad bshad pa'i
[\[137a.2\]]nang du 'dus par mi bzod par gyur nas gal te gdon mi za bar zhes bya ba 'di dag brjod pa yin no/_/'brel pa med pa ni sgrub par byed pa'i dag 'brel pa med pa rtsod pa sna tshogs pas gzhan gyi spobs pa 'phrog pa dang char 'byed pa dang /_'khrul pa brjod pa'i sgo nas kyang rtsod
[\[137a.3\]]par 'gyur zhe na/_slob dpon gyis smras pa/_ma yin te/_mi srid pa'i phyir ro/_/rnam pa de lta bu'i rtsod pa ni gang gi phyir sgra la sogs pa gcig la brten pa'i 'gal ba dang rtag pa dang mi rtag pa nyid la sogs pa'i dam bca' ba'i khas blangs pa'i rgol ba dag la rtsod pa ni 'di
[\[137a.4\]]'gyur ro/_/de ci'i phyir zhe na/_gang dang gang la 'gal ba khas mi len pa de dang de bzhin du 'gal ba khas mi len pa gang yin pa'i skyes bu des khas blangs pa med pa de dag la yang rtsod pa med pa'i phyir ro/_/de ltar rnam par gzhag pa de la rig pa 'am gzhi med pa yin
[\[137a.5\]]pas de la smos so/_/rgol ba med pa dang phyir rgol bas gdon mi za bar gcig brjod pa na 'gyur ro/_/cig car ci'i phyir ma brjod ce na bshad pa cig car 'jug pa na rang bzhin du gnas pa'i bdag nyid du mi 'jug pa'i phyir ro zhes bya bar sbyar ro/_/de ci'i phyir zhe na
[\[137a.6\]]bshad pa nyan pa dang nges par 'dzin pa dang lan gdab mi srid pa'i rgyur gyur pa'i phyir 'jug pa 'bras bu med do/_/gal te phan tshun ma 'dres par brjod pa nyan par 'gyur ba de'i don nges par 'dzin pa'i lan du 'gyur ro/_/nam mkha'i gos can gyis brjod pas dus bzhin du
[\[137a.7\]]cig car 'jug pa 'di thams cad la srid par mi 'gyur ro/_/de'i phyir gdon mis bar gcig sngar brjod pa las brjod par 'gyur ba des na rang bzhin du gnas pa'i rgol pa phyogs snga ma sgra mi rtag pa sgrub par byed pa la sogs pa rang gi khas blangs pa nye bar dgod par byed par brjod par bya'o/_/
[\[137b\]]
[\[137b.1\]]rnam pa gzhan du dpang po la sogs pa gzhan gyis khong du chud par mi 'gyur ba'i gtan tshigs brjod cing rgol ba phyogs snga ma gzhan dag gis kyang lan de dag 'brel pa brjod pa dang sgrub par byed pa 'brel pa'i sun 'byin pa bshad pa yin no zhes bya bar gnas so/_/de'i phyir rgol ba
[\[137b.2\]]dag gnyi gas yang dag pa ma yin pa med pa la 'jug pa'i gtan tshigs ltar snang ba dang /_spobs pa med pas bsdu ba'i rigs pa la 'jug pa thams cad kyi phyogs snga ma dang phyi ma bkod pa'i gtan tshigs ltar snang ba dang spobs pa med pa gnyis po dag ni shin tu bskal ba ma
[\[137b.3\]]yin no/_/'o na gal te rigs pa la 'jug pa de la rnam pa gnyis su ji ltar 'jug par 'gyur/_/chos can gcig la 'gal bar nye bar dgod pa ji ltar 'gyur/_gdon mi za bar rigs pa la 'jug pa na de la gcig nye bar dgod par byed pa na rigs pa 'jug par 'os so/_/
[\[137b.4\]]de lta ma yin na chos can gnyis su 'gyur ro/_/bsam pa yongs su mi shes pa'i phyir ro/_/khyed kyis 'di'i rigs pa la 'jug pa slob dpon gyis brjod par 'dod par shes pa ni ma yin no/_/rigs pa la 'jug pa nyid ni phyogs snga ma dang phyi ma dgong pa cig car 'jug pa med pa
[\[137b.5\]]cig shes pa dang /_'khrul par rtsod pa la sogs pa med par 'dod do/_/de dag gis ni gcig gi dbang du byas nas 'gal bar khas blangs pa ni gags su 'gyur ro zhes bya ba la sogs pa zhum pa'i lan bstan pa yin no/_/ji ltar lan bstan pa yin zhe na/_bshad pa
[\[137b.6\]]khas blangs pa med par med pa'i phyir ro/_/'di skad ston pa yin te/_rang gi phyogs rnam par 'jog pa ni/_tshig gi tshogs dman pa ni zhum par brjod pa'o/_/gal te zhum pa la rang gi phyogs med pa de lta na ji ltar rtsod pa med pa brjod par 'gyur/_/phyogs dgag pa'i
[\[137b.7\]]don ni zhum pa 'jug go zhe na/_de lta na pha rol gyi phyogs dgag pa dang /_rang gi phyogs 'jog pa yin na ni mtshan nyid zhig pa gang dang gang khas blangs pa de dang de ni rang gi phyogs yin no/_/gzhan gyis dgag pa des na ma blangs pas rang gi phyogs la shin tu 'jug par mi
[\[138a\]]
[\[138a.1\]]'gyur ro/_/'on kyang gang gi tshe rtsod pa khas blangs nas dam bca' ba tsam gyis rnam par g.yengs pas 'khrul 'khor gyi 'jigs pas 'khrul par byas pa'i phyir ro zhes bya ba'i don to/_/cung zad cig kyang sgrub par byed pa dang /_der mi smra ba 'am/_gzhan cung zad cig
[\[138a.2\]]dang smra bar byed pa nam sgrub par byed pa dang der snang ba las tha dad par bya rog gi sgra mi snyan pa brjod pa kho bo'i khyim du ltas dan ba brjod pa cig 'byung bas rtsod pa ni/_des chog gi 'on kyang re zhig khyim du 'gro dgos te pha 'am gzhan zhig 'chi bar 'gyur ro zhes bya ba la sogs pa'o/_/de'i tshe ji ltar
[\[138a.3\]]gtan tshigs med na sgrub par byed pa med pas gtan tshigs ltar snang ba'i nang du 'du par 'gyur zhes bsams pa'o/_/lan khong du chud pa med par yang phyogs snga ma'i rgol ba la phyogs med pa yin no zhes bya bar dgongs so/_/des na 'di gnyi ga yang shin tu pham pa ma yin no snyam nas
[\[138a.4\]]sel bar byed do zhes pha rol po 'dod do/_/slob dpon gyis smras pa/_sgrub pa med pa'i 'bras bu brjod pa ni/_de skad du ma bstan pa'i gnyi ga shin tu pham pa yin no zhes smra na ni/_sgrub par byed pa ma brjod pa yin no zhes bya ba'i don to/_/ma smras na ni ji ltar rtogs par 'gyur zhe na/_/
[\[138a.5\]]bshad pa/_brjod pa med pa dag kyang pham pa yin no zhes bstan pa'i rnam par 'jug pa nyid do/_/de nyid dran par byed pa'i rtsod pa khas blangs pa la bsgrub pa'i yan lag ma brjod pa'i phyir ro/_/'di ltar de la bsgrub pa'i yan lag ma bshad pa 'am bsgrub pa'i yan lag ma brjod pa
[\[138a.6\]]gzhan brjod pa gang yin pa de ni bsgrub pa'i yan lag ma brjod pa yin no/_/de dag gis ni gzhan brjod pas pham par 'gyur ba tshig lhag ma'o/_/yang dang yang brjod pa dang /_dam bca' ba la sogs pa'i tshig tshar gcad pa'i gnas su bshad pa yin no/_/ci'i phyir zhe na/_de yang zhes bya ba la sogs pa smos te/_'di
[\[138a.7\]]ni 'di skad ston te/_rigs pa dang ldan pa rkang mig gis cung zad cig tshar gcad pa'i gnas su bshad pa gang yin pa de/_kho bo cag gis bsgrub pa'i yan lag ma brjod pa'i tshig tu 'dus pa'i phyir ro/_/de lta na gang dam bca' ba la sogs pa'i brjod pa'i zhes bya ba ni don ci zhig bstan zhe na/_dam bca' ba dang /_/
[\[138b\]]
[\[138b.1\]]nye bar sbyor ba dang mjug bsdu ba brjod pa tshar gcod pa'i gnas su rkang mig gis brjod pa ni ma yin no/_/de ma brjod pa tshar gcad pa'i gnas yin par 'gyur gyi/_de rgol ba'i 'dod pa dman pa dang ches gzhan pa dang /_yan lag ma tshang ba yin no zhe na/_de ltar na dpe'i don ni 'di ltar
[\[138b.2\]]yin te/_dper na de ma rtogs pa'i rtogs par byed pa'i nus pas tshangs pa'i phyir sgrub pa'i yan lag ma brjod pa'i tshig gis brjod pa'o/_/de bzhin du lhag ma dang yang yang brjod pa dag gi yang zhes bya ba de nyid kyi gnyis pa'o/_/dang po smos pa ni kho na'i sgra'i don la 'jug pa'o/_/de lta
[\[138b.3\]]ma yin na yang dang yang brjod pa ni 'di dang 'di zhes bya bar 'gyur ro/_/kha cig ni phyis kyi dang smos pa'i don to/_/yang dang yang brjod pa dam bca' ba la sogs pa 'di nyid 'chad pa yin no/_/de lta na yang rigs pa ma yin te/_rkang mig rnam pa de lta bu zlos par ma bstan pa'i phyir ro/_/
[\[138b.4\]]'di yang snga ma dang chos mtshungs pas yang dang yang bshad pa'i nang du 'dus pa'i phyir ro/_/rang gi phyogs kyi skyon khas blangs nas gzhan gyi phyogs kyi skyon zhar la 'jug par byed pa ni 'dod pa khas len pa ste/_skyon yongs su shes nas skyon gyi lan brjod par bya'i gzhan gyis smras pa
[\[138b.5\]]khas len pa ni tshar gcad par bya ba yin no/_/de bshad pa rgol ba gzhan gyis brjod pa nyid kyis brgal zhing brtag pa ste/_skyon sun 'byin pa med pa khyod kyis 'di la yang skyon yin zhes smra bar byed de/_dper na khyod ni rkun ma yin te/_skyes bu nyid yin pa'i phyir ri khrod pa la
[\[138b.6\]]sogs pa bzhin no zhes bya ba ni/_/rgol bas brjod par 'gyur ba na phyir rgol bas smras pa/_rgol ba khyod kyang rkun ma yin no zhes brjod pa lta bu'o/_/de yang sgra'i sbyor bas bdag nyid rkun mar khas blangs nas gzhan gyi phyogs kyi skyon rab tu sbyor bar byed cing rjod par byed pa rgol ba
[\[138b.7\]]gzhan gyi 'dod pa rkun ma nyid phyir rgol bar khas len par byed pa'o/_/'di ltar dper na bdag nyid rkun ma yin par the tshom med pa yin na brjod par rigs kyi de lta ma yin na de brjod par mi bya'o/_/rgol bas de yod pa dang med pa dpyod pa de'i phyir 'dod pa la khas len pa tshar gcad ba'i
[\[139a\]]
[\[139a.1\]]gnas yin no/_/'dir yang gang gi tshe dgongs pa ni 'di yin te/_rgol ba la lan 'debs pa ni skyes bu yin pa'i phyir khyod kyang rkun mar 'gyur la/_khyod rang bdag nyid rkun ma nyid du mi 'dod pa de'i phyir 'di ni skyes bu yin pa'i phyir zhes bya ba bsgrub bya rkun ma
[\[139a.2\]]sgrub pa'i gtan tshigs yin te/_rkun mar ma gyur pa'i mi mthun pa'i phyogs la 'jug pa'i ma nges pa'i skyon gyis gnod pa'i phyir ro/_/des na phyir rgol ba'i bsam pa 'di la 'dod pa khas blangs pa'i mtshan nyid kyi skyon du cung zad kyang med do/_/gzhan yang mngon par 'dod
[\[139a.3\]]pa'i sgo nas de rkun ma nyid du ci'i phyir 'gyur/_rgol ba bdag nyid mi mthun pa'i phyogs su gyur pa la gtan tshigs yod par bstan pa'i rnam pas skyon du 'gyur te/_mkhas pas 'khrul pa brjod pa yin no zhes bya ba'i don to/_/'od byed kyis rgol ba dgos pa ni/_'khyog por ma gyur
[\[139a.4\]]pa'i phyir drang po nyid kyi go rims kyi sgo nas ci'i phyir gtan tshigs 'khrul par mi 'gyur te/_khyed kyang rkun ma yin na ni skyes bu nyid dper ma nges par 'gyur bas so/_/de'i phyir de nyis kyis 'di gya gyu med par bya'i/_/gya gyu'i spyod pa de nyid tshar gcad par byas pa yin no zhe na/_
[\[139a.5\]]slob dpon gyis smras pa/_'od byed kyis smras pa 'di ni ci yang ma yin te/_gang gi phyir rnam pa de lta bu yod pa de lta na mkhas pa'i tha snyad 'jug pa'i dus su/_'di ltar khyod kyis ni gzugs 'tsho ba yin te/_bud med yin pa'i phyir gzugs 'tshong ma gzhan bzhin no
[\[139a.6\]]zhes rgol ba brjod pa na/_ba lang skyong la sogs pa dang skye bo phal pa la sogs pa dang /_thun mong du mdzangs spyad na lan 'debs par 'gyur te/_de bzhin du khyed kyi ma la yang cis ni mi 'gyur/_rnam pa 'dis rang rang gi ma gzugs 'tshong bar ston par 'gyur ro/_/
[\[139a.7\]]'on kyang zur gyis gtan tshigs ma nges pas gzhan la gags byed par 'gyur ro/_/de'i phyir de ltar byis pa la sogs pa'i 'jig rten la yang tha snyad du gsal bas 'jig rten pa nyid kyis spong bar byed do/_/gal te pha rol po snang byed kyis bdag nyid la snang ba des stong
[\[139b\]]
[\[139b.1\]]ston pas 'dir brjod par zur gyis 'khrul par mi ston pa ni ma yin te/_'on kyang de'i sgrub par byed pa yang dag par khas blangs pa des na pha rol po la skyon gyi dri mas gos pa yin no snyam nas/_de'i phyir bshad pa de lta na des nye bar gzhag pa'i skyes bu yin pa'i phyir khyed rkun ma yin no zhes
[\[139b.2\]]khas len pa ma yin yang de'i tshe 'di sgrub par byed pa'i lan mi shes pa de ni tshar gcad par 'os pa yin no/_/rgol ba gzhan la rang gi rkun ma'i skyon nye bar brjod pa'i phyir tshar gcad par 'os pa yod do/_/de nyid kyis gsal bar byed pa ni de sgrub par byed pa spyon med par khas blang pa byas pa yin no
[\[139b.3\]]zhes bya ba lhag ma'o/_/de nye bar 'jog pa khas blangs pa nyid gang yin pa nyid sgrub par byed pa'i lan mi shes pa ste/_de nyid mi shes pa tsam gyis gzhan la skyon brjod pas snga ma'i tshar gcad pa thob par 'gyur te/_phyir rgol ba gang gis tshar gcad pa zhes bya bar sbyar ro/_/gzhan gyi 'dod
[\[139b.4\]]pa'i skyon nye bar gzhag pa la ltos pa med pa'i phyir ro/_/pham pa la pham par mi srid pa'i phyir ro zhes bya bar dgongs so/_/tshan gcod pa thob pa la tshar mi gcod pa ni brgal zhing brtag pa tshar gcod par bya'o/_/de dor bas na tshar gcad pa 'thob pa 'di yin no zhes bya ba ma brjod pa'o/_/yang
[\[139b.5\]]'dir brgal zhing brtag pa dor ba tshar gcad pa'i gnas su zhig gtang ba yin zhe na/_re zhig brgal zhing brtag pa mi bya ba'i zhes bya ba rigs pa med pa'i phyir ro/_/srid pa ma yin te/_pha rol po la skyon brjod par bya ba'i phyir bdag nyid la skyon dang ldan pa 'di khas len pa ni tshar gcad par gyur na/_
[\[139b.6\]]'di ni bdag nyid dor ba tshar gcad pa'i gnas su yongs su mi shes pa'i phyir ro/_/de'i phyir 'di skyon dang ldan pa yin no zhes byas kyang dor bar rigs pa ma yin gang gis 'di mi shes pa nyid tshar gcad pa yin no/_/'di ltar yongs su mi shes pa nyid rjes su mi sbyor bar tshar gcad pa thob pa'i
[\[139b.7\]]phyir yongs su shes pa nyid ji ltar 'dod bar 'gyur/_/de ltar 'di gsal bar byas pas ji ltar bdag nyid spong bar 'gyur/_/de'i skyon des bdag nyid brgal zhing brtag pa 'dor ba ni tshar gcad pa'i gnas ma yin pa la gzhan gsum pa yod pa ma yin no/_/'ga' zhig ci'i phyir rtsod pa
[\[140a\]]
[\[140a.1\]]zhes 'dir dgos pa'i dgos pa thams cad kyi phyogs 'di dmigs nas 'di brjod pa yin no/_/de yang brgal zhing brtag pa dor nas rtsod pa brjod pa na su zhig pham par 'gyur/_de ltar na rgol ba dang phyir rgol ba dang dpang po dang /_gzhan dag la brgal zhing brtag par
[\[140a.2\]]byed pa mthong ba 'khor la dri bar bya'o zhes bya ba'i don to/_/yang zhes bya ba smos pa ni nges par gzung ba'o/_/gzhan yang rgol ba dag gis tshar gcad pa'i gnas su 'gyur la/_'di dag dbang po nyid kyang yin no/_/ci'i phyir de dag gis brjod par mi bya ba ci yin zhe na/_bshad pa/_rang gi skyon
[\[140a.3\]]dang rang gi nyes pas tshar gcad pa thob par 'gyur ba rnam par 'grel zhing gsal bar byed par mi 'gyur ro/_/slob dpon gyis gal te 'dir yang zhes bya ba la sogs pa'o/_/gang gi tshe rigs par rnam par dpyad pa de'i tshe gcig kyang rgyal ba dang pham par rigs par mi 'gyur ro/_/ji ltar
[\[140a.4\]]rgol ba rnams rgyal bar mi 'gyur ro zhe na/_sgrub par byed pa ltar snang ba shes par 'dod pa'i don bstan pa'i phyir ro/_/de nyid phyir rgol ba pham par 'gyur ba ma yin te/_phyir rgol bsgrub par byed par 'dod pa grub pa la ltos nas pham par 'gyur ba 'jog pa'i phyir ro/_/de ltar na phyir
[\[140a.5\]]rgol ba ci'i phyir rgyal bar mi 'gyur zhe na/_yang dag pa'i skyon brjod pa med pa'i phyir ro/_/de nyid kyi phyir rgol ba yang pham pa ma yin te/_des sun 'byin pa la ltos nas rnam par 'jog pa'i phyir ro/_/'on kyang phyogs phyi mar smra ba la skyon mang po yod du zin kyang rgol bas sgrub par byed pa
[\[140a.6\]]brjod pa'i sgo nas skyon cung zad cig rjod par byed cing /_cung zad ma yin pa de'i tshe 'di tshar gcad par 'os pa ma yin no/_/ci'i phyir zhe na/_lan khong du chud pa yod pa'i phyir ro/_/gal te 'os pa nyid na skyon yod pa thams cad ma brjod pa'i phyir ro zhe na/_slob dpon gyis smras pa/_
[\[140a.7\]]yod ces bya ba nas gdon mi za bar skyon thams cad phyir rgol bas brjod pa 'am/_ma brjod pa nyis skyon gzhan du tshar gcad par mi bya ste shin tu med pa'i phyir ro/_/ci'i phyir skyon thams cad brjod par mi bya zhe na/_bshad pa/_ma grub pa la sogs pa'i skyon gcig brjod pas kyang rgol
[\[140b\]]
[\[140b.1\]]ba'i rab tu sbyor ba'i bsgrub par bya ba la de la gnod par byed pa'i phyir ro/_/bsgrub bya sgrub par nus pa bstan pa'i phyir ro zhes bya ba'i don to/_/dngos po grub par byed pa la bstan pa'o/_/'di nyid kyi dpe ni bshad pa sgrub par byed pa gcig pa lta bu'o/_/dper na zhes bya ba la sogs
[\[140b.2\]]pa'i rnam par dbye ba'o/_/skad cig ma nyid la sogs pa bstan pa/_/sgrub par byed pa du ma yod pa nyid 'bras bu nyid dang rtsol ba las byung ba nyid la sogs yod kyang yod pa la sogs pa nyid kho na yin gyi/_thams cad khas blang par mi bya ba ni/_de'i skad cig ma la sogs pa'i don sgrub
[\[140b.3\]]par nges pa med sgrub phyir thams cad khas blang par mi bya'o/_/de bzhin du skyon gcig gis kyang de sgrub par byed pa la gnod pa yin pa'i phyir thams cad khas blang bar mi bya'o zhes bya ba 'di dang dpe mtshungs pa yin no/_/de'i phyir phyogs phyi mar smra bas gnod pa'i skyon gcig brjod pa nyid
[\[140b.4\]]kyis gzhan gyis phyogs gzhan dag rjod par mi byed na/_tshar gcad par bya bar 'os pa ma yin no/_/phyogs snga mas sgrub pa ltar snang ba bstan phyir dang /_yang dag pa'i skyon ma brjod pa'i phyir ro/_/'o na rgol ba des sgrub pa ltar snang ba sbyar ba med na ci zhig ltar na rgyal bar mi 'gyur/_
[\[140b.5\]]phyir rgol ba'i mi bden pa'i skyon brjod par 'gyur ba'i phyir zhe na/_phyogs phyi ma smra bas skyon ltar snang ba smra bar byed pa la rang gi phyogs pas spangs pa med cing ldog pa med do/_/des na skyon ltar snang ba brjod pa nyid kyis nus pa med pa'i phyir zhes bya ba'i don to/_/rgol ba ma yin te/_
[\[140b.6\]]ci'i phyir zhe na/_sgrub par byed pa'i yan lag ma bsgrubs pa'i phyir ro/_/sgrub par byed pa'i yan lag ma bsgrubs pa gang gis de'i dngos po de nyid do/_/'di yin par ga las yin zhe na/_bshad pa/_skyon thams cad med par rab tu bstan par byed pa'i yan lag ma bsgrubs pa'i
[\[140b.7\]]phyir ro/_/de lta bur gyur pa'i mtshan nyid dam/_byed pa nyid kyi gsum pa ste/_ma bsgrubs pa'i phyir sgrub par ltar snang ba nyid des rab tu sbyor ba yin no zhes bya ba bsdus pa'i don to/_/phyogs phyi mar smra ba la yang rgyal ba yod pa ma yin no/_/de ci'i phyir de lta bu yang zhes pa ni/_gal
[\[141a\]]
[\[141a.1\]]te phyogs snga ma smra ba rnams kyis tshar gcad pa thob pa tshar gcad pa mi byed par ma zad kyi phyogs phyi ma dang 'brel pa med pa ma yin no zhes bya ba ni yang gi sgra yin no/_/rjes su sbyor ba med pa la rjes su sbyor ba ni tshar gcad pa thob pa ma yin pa la tshar gcod pa brjod
[\[141a.2\]]pa'i phyir ro/_/yang ci'i phyir de ltar brjod ce na/_bshad pa tshar gcad pa'i gnas kyi mtshan nyid la sogs pa nges pa'i phyir ro/_/ji skad bshad pa'i tshar gcad pa'i gnas kyi mtshan nyid yang dag par yongs su ma shes pa'i phyir ro zhes bya ba'i don to/_/de ltar rtogs pa med par tshar
[\[141a.3\]]gcad par bya'o zhe na/_slob dpon gyis de lta na yang zhes bya ba smos te/_gal te rgol ba de'i sgrub par byed pa la/_yang dag pa ma yin pa'i brdzun pa'i skyon du gyur pa'i 'khrul pa dang bcas pa la sogs pa'i skyon gyis gnod par byed pa khyed kyis sgrub par byed pa ma yin pa rab tu sbyar ba
[\[141a.4\]]des na tshar gcad par 'gyur zhes bya ba de lta bu ni gnas pa la sbyor ba ste/_de bshad pa ni skyon ma yin pa la tshar gcad pa'i gnas su 'di skyon rnam par 'byed pa'o/_/mngon par sbyor ba ni rnam par 'grel zhing rjod par byed pa ma yin zhe na/_de lta na yang brdzun pa'i skyon brjod par 'gyur ba la
[\[141a.5\]]skyon brjod pa'i mtshan nyid kyi lan rtogs pa med pa dang /_brjod pa med pa dang spobs pa med pa'i rgyus yang dag pa ma yin pa'i lan brjod pa tshar gcad pa'i gnas yin no zhes bya ba 'di ni rjes su dpag par byed pa la rjes su sbyor ba brjod pa tshar gcad pa'i gnas yin no/_/spobs pa med pa
[\[141a.6\]]tshar gcad pa'i gnas de las tshar gcad pa'i gnas ni gzhan ma yin no/_/nam zhig gis 'di spobs pa med par tshar gcad pa yin zhe na/_bshad pa/_rgol ba cig shos kyis de brjod pa na spobs pa med pa bstan pa yin no/_/de ltar ma yin na snga ma bzhin du gnyis la
[\[141a.7\]]gcig ni rgyal ba dang pham par mi 'gyur ro zhes bya bar dgongs so/_/de ltar phyir rgol ba dang 'brel ba tha dad med pa'i tshig gis bstan pas rgol ba dang 'brel pa spong ngo /_/bshad pa/_gzhan yang phyir rgol bas sgrub par byed pa yang dag pa bden pa'i skyon 'khrul ba la sogs pa
[\[141b\]]
[\[141b.1\]]brjod par 'gyur ba la/_gzhan gyis zhes bya ba ni phyogs snga ma'i rgol bas skyon ltar snang ba'i tshig gis mngon par sbyor zhing /_ma nges pa la sogs pa'i ltar snang ba'i ltag chod khyod kyis rab tu sbyar ro/_/de'i phyir tshar gcad par 'gyur ba ni de lta bu la mngon par sbyar ro zhes bya ba'i don
[\[141b.2\]]to/_/de'i tshe 'khrul pa la sogs pa de'i skyon brjod pa'i phyir rgol ba des yang dag pa'i skyon nyid bstan pas ltag chod ni gsal ba yin no zhes bya ba'i don to/_/sgrub par byed pa ltar snang ba tshig nyid kyis rgol ba tshar gcad pa yin pa'i phyir ro zhes bya ba'i phyir ro/_/de lta bu yang rgol ba dang 'brel
[\[141b.3\]]pas tha dad pa yin yang gtan tshigs ltar snang ba las tha dad pa med pa las logs shig tu brjod par bya ba ni gdon mi za bar rgol ba'i gtan tshigs ltar snang ba nyi shu rtsa gnyis tshar gcad pa'i gnas su logs shig tu tshar gcad pa'i gnas gcig brjod par bya'o/_/ci'i phyir zhe na/_
[\[141b.4\]]yul tha dad pa zhes bya ba smos te/_rjes su sbyor ba med pa la sbyor ba zhes bya ba tshar gcad pa'i gnas las ma 'das pa'i yul bsdu ba'i phyir ro/_/de lta ma yin na tshar gcad pa'i gnas nyi shu rtsa gnyis khas blangs pa dang 'gal bar 'gyur ro zhes dgongs so/_/de lta na yang de skad du bshad
[\[141b.5\]]pa'i gtan tshigs ltar snang ba rnams tshar gcad pa'i gnas su bshad zin pa la/_gzhan brjod pa ni rjes su sbyor ba med pa ni rjes su sbyor ba gzhan ni don med pa yin te/_gtan tshigs ltar snang ba brjod pa nyid kyi nang du 'dus pa'i phyir ro/_/grub pa'i mtha' khas blangs nas nges pa med pa'i
[\[141b.6\]]zhar la 'ongs pa'i tshigs grub pa'i mtha' med pa yin no zhes ba ni mdo'o/_/grub pa'i mtha' khas blangs nas phyogs yongs su gzung bar byas pa la nges pa med pa'i phyir ro/_/sngar skabs su bab pa'i don la rag las pa'i bstan bcos rnam par 'jog pa yod pa ma yin no zhes bya ba'i don
[\[141b.7\]]to/_/zhar la byung ba'i tshig ni don gzhan brjod pa ni don 'ga' zhig chos can dam bca' ba'i don las bzlog pa'i 'gal ba'o/_/'di dpe'i sgo nas gsal bar bya ba ni/_dper na yod pa'i dngos po ni gdon mi za bar 'jig pa med par mi 'gyur bar ma zad kyi/_mi mngon par yang 'gyur
[\[142a\]]
[\[142a.1\]]ro/_/med pa rta'i rwa dang mtshungs pa skye bar 'gyur ro/_/'o na ci zhe na/_mngon par gsal ba ste/_yod pa skye ba yin no zhes bya ba de lta bu ser skya'i grub mtha' rnam par 'jog pa bstan pa phyogs su byas nas rang bzhin gcig gsal ba ni chen po la sogs pa gsal
[\[142a.2\]]ba'o/_/'dir gtan tshigs bshad pa ni 'gyur ba'i rjes su 'gro ba mthong ba'i phyir ro/_/'ji ba'i rjes su 'gro ba zhes bya ba ni dpe'o/_/de lta na yang zhes bya ba ni bsags pa'o/_/bde ba dang sdug bsngal ba dang /_rmongs pa dang ldan pa'i zhes bya ba ni bde ba la sogs pa'o/_/bde ba la
[\[142a.3\]]sogs pa'i bdag nyid kyi gsal ba ni sngar bstan te/_dper na grangs can gyi 'dod pa bzhin no/_/de'i phyir de bde ba dag gi sgo nas rang bzhin gcig pa 'di gsal ba tha dad pa yin no zhes bya ba mjug bsdu ba'o/_/bde ba la sogs pa dag gis zhes bya ba ni de lta bur gyur ba'i
[\[142a.4\]]gsum pa'o/_/bde ba la sogs pa'i rnam pa ni bde ba la sogs pa'i gnas skabs kyi rang bzhin gcig pa 'di gsal ba tha dad pa yin no zhes bya ba'i don to/_/gzhan gyis smras pa rang bzhin gcig pa'i gsal ba dang mi gsal bar 'gyur ba'i rjes su bstan pa'i phyir ro/_/'di skad
[\[142a.5\]]ston pa yin te rang bzhin gcig pa thams cad dang tha dad pa med pa'i bdag nyid kyi rang bzhin gsal ba dang mi gsal ba'i rjes su 'gro ba'i phyir ro/_/gang gsal bar 'gyur ba ni chen po la sogs pa'o/_/gang mi gsal ba'i gtso bo'i bdag nyid du rnam par gnas pa de dag kyang rjes su 'gro
[\[142a.6\]]ba bstan pa'i phyir ro/_/gzhan gyis smras pa gsal ba'i rang bzhin gcig yin pa gsal ba rnam par 'gyur ba yin pas gsal ba'i ngo bo ni 'gyur ba yin no zhe'o/_/rang bzhin gyi don ni bzlog pa ji ltar 'gyur zhes bstan pa'i phyir ser skyas de skad smras pa de la brgal zhing brtag pa ni
[\[142a.7\]]bshad pa/_de yang rang bzhin dang 'gyur ba ji ltar mtshon zhing rtogs par byas zhes bya ba de nyid la rjes su sbyor ba brjod de gzhan ldog pa na chos gzhan 'jug par 'gyur ba'i gnas skabs gang yin pa de ni rang bzhin yin te/_gnas skabs kyi ngo bo 'jug pa dang ldog pa'i chos gzhan gang
[\[142b\]]
[\[142b.1\]]yin pa de ni 'gyur ba yin no zhes bya bar mtshon par bya'o/_/grangs can gyis 'di skad ston pa yin te/_rang bzhin spangs pa yin pa skye ba mi 'thad pa de nas rgol ba'i dam bca' ba'i don 'di las bzlog pa nges pa med pa'i tshig rab tu sbyor bar byed pa'i phyir snga ma'i rang bzhin yongs su spangs so zhes
[\[142b.2\]]bya ba'i don to/_/ci'i phyir zhe na/_dam bca' ba 'dis zhes bya ba ni snga ma dran par byed pa'o/_/gal te de lta yin na yang skyon ci yod ce na/_yod pa dang med pa la sogs pa smos te/_yod pa ni mi mngon par gdon mi za ba la sogs pa med pa 'ga' zhig tu 'jug pa chad pa ma grub pa'o/_/
[\[142b.3\]]ngo bo 'ga' zhig gis gnas skabs kyi ngo bor gyur pa mi dmigs pa'i cha 'ga' zhig gnas par 'gyur ba bdag nyid dam gzhan du gyur pa ma yin no/_/bdag nyid du gyur pa'i mngon pa yin pa'i phyir tha dad pa med pa mi mngon pa'i phyir bzhin du gnas pa med par 'gyur ro/_/gnas pa med pa
[\[142b.4\]]dang gnas pa can de'i tha dad pa med pas mi mngon par gnas pa med par gyur pa 'am/_gzhan du gyur pa na yang ji ltar rjes su dpag pa med pa dang 'jig pa med pa gzhan gyi skabs med pas gzhan du gnas pa ma yin no/_/yang na gzhan ni gzhan gyi rjes su 'gro ba can yin na sems can dang bum pa la sogs
[\[142b.5\]]pa la yang rjes su 'gro bar thal bar 'gyur ro/_/de ltar na yod pa mngon pa ni skye ba las ma rtogs pa'i chos 'ga' zhig yod pa mi 'grub po zhes/_'o na yod pa'i chos gzhan gyi nang du 'dus pa'i gzung ba'i yul yod pa yang thob pa ni mngon pa ste/_bum pa med pa'i nye bar len pa'am
[\[142b.6\]]dmigs pa bzhin du yod pa'i phyir byed pa po 'am skyed pa ma yin no zhes de ltar rnam par 'jog pa ni grangs can 'gog pa'o/_/dpe kha cig las/_de las brgal zhing brtag pa na/_/zhes 'dod to/_/phyir rgol bar gyur pa las zhes bshad par bya'o/_/gang gi tshe ser skyas yod pa'i bdag
[\[142b.7\]]nyid 'jigs pa dang med pa'i bdag nyid thob par khas blangs pa'i grub pa'i mtha' med par 'gyur ro/_/khas blangs pa dang 'gal ba'i dam bca' grub pa'i mtha' nyams pa zhes bya ba tshar gcad pa'i gnas su 'di 'gyur ro/_/'o na yod pa'i bdag nyams pa dang med pa'i bdag thob par
[\[143a\]]
[\[143a.1\]]khas blangs pa de lta na yang rang bzhin gcig pa'i rnam par 'gyur ba yin no zhes bya ba gang yin pa 'di'i phyogs la dam bca' snga ma de ni 'dir grub par mi 'gyur te/_'gyur ba'i mtshan nyid gnas pa med pa'i phyir ro/_/'di ltar mtshan nyid des ji ltar gnas pa zhes
[\[143a.2\]]bya ba la sogs pa bshad pa de ni rigs pa ma yin no/_/yod pa dang med pa zhes bya ba la sogs pa nas rnam par gzhag pa na zhes bya ba ni re zhig gzhung yin no/_/de ni slob dpon gyis 'dir lan 'debs pa ni 'di la yang zhes bya ba ni lhag ma'o/_/grub pa'i mtha' cung zad cig nges pa med
[\[143a.3\]]pa'i phyir ro zhes bya ba ni 'gyur ba med pa'o/_/grangs can gyi tshig zhar la 'ongs pa nges par khas blangs pa gang yin pa de ni/_med pa skye bar mi 'gyur ba la sogs pa ni 'jig par mi 'gyur ro zhes smras pa de sgrub pa bshad pa yin no/_/ci zhig bshad ce na/_rang bzhin gcig pa gsal ba
[\[143a.4\]]'di'i rjes su 'gro ba thob pa'i phyir ro zhes smras pa de la gcig pa 'di nyid rnam par 'byed pa yin te skye gnas tha mi dad pa de'i gsal ba ni bde ba la sogs pa'i gsal ba tha dad pa logs shig tu ma gyur pa ste/_skye gnas 'gyur ba med pa gang yin pa'i gsal ba de dang de ni skye gnas tha dad med
[\[143a.5\]]pa yin te/_ci'i phyir zhe na/_de'i rjes su 'gro ba mthong ba'i phyir ro/_/bde ba la sogs pa 'di gsal ba rjes su 'gro ba mthong ba'i phyir dang /_de'i bdag nyid du grub pa'i phyir ro/_/des ci zhig 'grub ce na/_gsal ba de'i rang bzhin ni bde ba la sogs pa'i rang bzhin no/_/de'i rang bzhin
[\[143a.6\]]du ji ltar nges par bya zhe na/_tha mi dad par dmigs pa'i phyir ro zhes bya ba smos so/_/bde ba la sogs pa dang sgra la sogs pa tha dad pa yin par bstan pa'i phyir ro zhes bya ba'i don to/_/de lta na yang ci zhig grub par 'gyur zhe na/_sgra la sogs pa 'gyur ba'i chos de'i bdag nyid dang bde ba la
[\[143a.7\]]sogs pa'i bdag nyid du skye ba dang /_'jig par grub par mi 'gyur te/_ci'i phyir zhe na/_bde ba la sogs pa skye ba dang 'jig pa med pa'i phyir ro/_/bde ba la sogs pa tha dad med pa'i bdag nyid sgra la sogs pa yang rtag par grub par 'gyur ro/_/de lta na yang gang sngar khas blangs pa
[\[143b\]]
[\[143b.1\]]yod pa de ni 'jig pa ma yin la med pa ni skye ba ma yin no zhes bya ba 'grub par 'gyur ro/_/de lta na 'dir ser skya rang gi khas blangs pa grub par gyur pa de bshad par rigs pa dang /_gzhan gyi gtan tshigs kyi rjes su 'gro ba na ma grub pa la sogs pa'i skyon brjod pa de mi brjod par rang bzhin
[\[143b.2\]]gyis 'gyur ba yin no zhes bya ba ji ltar rtogs par bya zhes de skad du brgal zhing brtag pa byed pa yin te/_de ltar 'dir rkang mig bdag nyid 'dir rang bzhin 'gyur ba'i mtshan nyid 'dri bar byed cing rang bzhin dang 'brel pa med cing nges pa med pas rang bzhin gyi don la rag las pa'i phyir tshig
[\[143b.3\]]la 'jug par byed do/_/gang gi tshe rang bzhin dang 'gyur ba'i mtshan nyid 'di skabs ma yin pa de'i rnam par gzhag pa des ci zhig bya/_de'i phyir skabs ma yin pa de'i brgal zhing brtag pa byed pas/_rkang mig tshar gcad pa'i gnas nyid du 'gyur ro zhes bya bar dgongs so/_/'o na 'dir
[\[143b.4\]]lan dang 'brel pa brjod par bya ba yin zhe na/_bshad pa/_de la gtan tshigs kyi rjes su 'gro ba bsal ba zhes bya ba 'jug pa'i chos can 'di 'gyur ba brjod pa yin na bde ba la sogs pa ni de lta ma yin no/_/'jug pa dang ldog pa'i chos can gyi rtags su brjod pa ni yongs su gyur pa dang
[\[143b.5\]]'brel pa'o/_/de bzhin du gsal ba'i bde ba la sogs pa'i rjes su 'gro bar bshad pa ni/_bde ba la sogs pa'i rang bzhin gyur pa yin na/_'jug pa dang ldog pa'i chos kyi mtshan nyid kyis gsal ba nyid nyams par 'gyur te/_de dang tha mi dad pa de dag kyang gnas skabs tha dad pa
[\[143b.6\]]yin pa'i phyir ro zhes bya ba ni de'i phyir de dang 'brel pa yin na/_bde ba la sogs pa'i rang bzhin ma yin te/_rang bzhin yin na 'jug pa dang ldog pa spangs par de skad du bshad do/_/de yang bde ba la sogs pa'i rang bzhin gang yin pa de'i dngos po ste/_de dang 'brel pa yin na ni bde ba la
[\[143b.7\]]sogs pa'i rang bzhin ni ma yin te/_ci'i phyir zhe na/_bshad pa/_gsal ba'i mtshan nyid dang 'gal ba'i phyir ro/_/gsal ba'i mtshan nyid kyi 'jug pa dang ldog pa'i chos nyid yin la de la sogs pa'i bde ba la sogs pa ni phan tshun spangs te gnas pa'i mtshan nyid kyi 'gal ba yin no/_/rang bzhin gyis
[\[144a\]]
[\[144a.1\]]yod pa'i gnas skabs kyi ngo bo bde ba la sogs pa'i rang bzhin 'di ni gsal bar mi 'gyur te/_de'i bzlog pa'i chos yin pa'i phyir sems can shes pa bzhin du 'am/_bde ba dang gsal ba de dag gcig gi rang bzhin ma yin te/_phan tshun 'gal ba'i chos
[\[144a.2\]]gnas pa'i phyir rdul dang snying stobs dang mun pa bzhin no/_/de lta na yang gsal ba ni bde ba la sogs pa'i rang bzhin du mi rigs te/_bde ba la sogs pa rjes su 'gro ba mthong ba'i phyir zhes bya ba'i gtan tshigs ma grub pa yin no/_/ci'i phyir 'di 'brel pa'i skyon yin zhe na/_de lta na
[\[144a.3\]]grangs can de'i gtan tshigs ma grub pa'i sgrub par byed pa'i skyon brjod pas brtsad pa na gsal pa 'di dang rang bzhin gcig pa yin no zhes bya ba sun dbyung bar 'gyur ro/_/yang rigs pa can des grub pa'i sgrub par byed pa'i skyon bstan pa med pa dang bshad pa med par rang bzhin ma yin pa dang rang bzhin dang
[\[144a.4\]]'gyur ba'i mtshan nyid rnam par gzhag pa'i tshig rgyas par bshad nas rang gi skyon nges pa med pa'i gtan tshigs zhar la byung ba'i gzhan grangs can gyi dka' thub la skyon 'gel bar byed do/_/gzhan gyis smras pa gal te grangs can la ma grub pa'i skyon gyi rnam pa 'di nyid kyi rang bzhin dang 'gyur
[\[144a.5\]]ba'i mtshan nyid rnam par gzhag pa'i sgo nas kho bo cag gis brjod pa yin no zhe na/_slob dpon gyis smras pa/_'di ni rgyu skar mkhas kyi yul can gang yin pa de ni bshad zin pa'i ngag gi don yin no/_/gang gi phyir 'jig rten pa'i sgras ma bstan pa rtogs par mi nus so/_/don
[\[144a.6\]]gyi byed pa la sogs pa med kyang tha snyad du 'gyur ba de'i phyir de nyid dam bca' ba dang 'gal ba'i gnas skabs kyi skyon med do/_/glu gar mkhan gyis yi ge 'dri ba'i tshul lo/_/grub pa'i mtha' gang yin pa 'di la yang yin/_de 'ba' zhig la ni ma yin no/_/dper na rdza mkhan gyis par
[\[144a.7\]]skabs su ngo mtshar byed de myur du zla ba tshes gcig pa'i ngo mtshar bris nas smras pa kho bo cag gis glang po sa la bris pa la ltos dang zhes 'don te/_de la blo dman pa 'ga' zhig ni de bzhin du rtogs so/_/blo rno ba 'ga' zhig rnam par dpyod par byed do/_/'o na 'di la rna ba dang rkang mig dang
[\[144b\]]
[\[144b.1\]]so la sogs pa med do zhes rtog pas de ma tshang bas 'di glang po cher ji ltar 'gyur/_de la glang po che yod par rtogs pa ni med do/_/kho bo cag gis cha shas ma lus par rdzogs pa'i glang po'i sna 'di bris pas de'i tshe ma lus pa yin na chu'i nang du bum pa ma dmigs te/_bum pa cha tsam mthong
[\[144b.2\]]ba yin no zhes so/_/rnam pa de lta bu'i ngag gis gzhan yang ngo mtshar byed do/_/gal te don ni kho bo cag gi ngag gis mi rtogs pa de lta na yang rnam pa 'dis 'di brjod pa yin no zhe na/_ji skad du bshad pa'i don gyi rnam pa gzhan 'di yin pa de lta na yang ma grub pa'i gtan tshigs ltar snang ba'i nang du
[\[144b.3\]]'dus pa'i phyir dang de nyid tshig gis brjod pa'i phyir grub mtha' nyams pa zhes bya ba logs shig tu khas blang bar mi bya'o/_/de nyid zur gyis mjug bsdu ba bstan pa ni/_'di skad bshad pa'i rigs pa zhes bya ba la sogs pa'o/_/ji skad du mdo las/_gtan tshigs ltar snang ba bshad pa
[\[144b.4\]]'di bad tsha ya nas brtags pa sngon du btang nas bshad pa yin no/_/yang ji lta bu yin zhe na/_gtan tshigs ltar snang ba'i mtshan nyid las gzhan mtshan nyid de dang 'brel pa ni tshar gcad pa'i gnas nyid du gyur pa'o/_/ji lta bu yin zhe na/_bshad pa dper na tshad ma dag mtshan nyid gzhan gyi
[\[144b.5\]]dbang gis gzhal bya nyid du gyur pa yin te/_de ni tshad ma'i bya ba byed pa'i phyir ro/_/gang tshad ma yang tshad ma gzhan gyis 'jal bar byed pa de'i tshe tshad ma'i bya bar 'gyur ro/_/de nyid kyi phyir the tshom za bas 'dri ba ni don yin pa'i phyir ro/_/'dir thub pas ji skad bshad pa'i rtsa ba dang 'grel
[\[144b.6\]]pa las ji skad bstan pa'i gtan tshigs ltar snang ba'i mtshan nyid kho na tshar gcad pa'i gnas su 'gyur ro zhes smras so/_/'di skad ston pa yin te/_'khrul pa dang bcas pa dang /_'gal ba'i rnam pa dang /_skabs dang mtshungs pa dang /_'das pa dang mtshungs pa zhes bya ba gtan
[\[144b.7\]]tshigs ltar snang ba yin no zhes tha dad par bstan pa'i phyir re re'i mtshan gzhi dang mtshan nyid 'chad de/_ma nges pa dang 'khrul pa dang bcas pa dang /_grub pa'i mtha' khas blangs pa dang 'gal ba'i 'gal ba dang logs shig tu gtan la phab pa'i don gang yin pa bshad pa'i skabs dang
[\[145a\]]
[\[145a.1\]]mtshungs pa dang /_bsgrub par bya ba khyad par du gyur pa dang bsgrub par bya ba yin pa'i phyir bsgrub par bya ba dang /_mtshungs pa dang dus gsum du bshad pa dang /_dus 'das pa zhes bya ba de nyid kyi mtshan nyid kyis 'di tshar gcad pa'i gnas yin gyi/_yang de la mtshan nyid
[\[145a.2\]]gzhan la ltos pa ni ma yin no/_/slob dpon gyis 'dir yang smos te/_ji ltar bshad par bya zhe na/_ci de dag ji skad du khyed kyis mtshon par bya ba'i rab tu dbye ba de lta bu nyid yod dam 'on te rnam pa gzhan yin zhes mtshon par bya/_gang dag gi rnam par dbye ba zhes bya bar sbyar ro/_/de lta
[\[145a.3\]]na yang ci'i phyir rnam par mi dpyod ce na/_de dpyad par bya ba yin na ni 'dir ha cang thal bar 'gyur ba'i phyir ma spros pa'o/_/'di ni 'di yin no snyam du dgongs nas gtan tshigs ltar snang ba'i nang du 'dus pa zhes bya ba 'di ni rnam par ma dpyad pa'i gtan tshigs ltar snang bar rnam 'grel byed
[\[145a.4\]]pa'i gzhung gi rjes su 'brangs pa'i phyir bstan bcos gzhan kho nar gyur la blo gsal bas rnam par dpyad na/_kho bo cag gis byas pa'i gtan tshigs ltar snang ba'i mtshan nyid las rang du gyur pa'i phyir sdug bsngal nyid du rig par 'gyur ro/_/de'i phyir btang snyoms su bya bar rigs so/_/
[\[145a.5\]]de lta na yang blo dman pas phyogs tsam nyid rtogs par bya ba'i phyir brjod pa yin no/_/dus 'das pa'i gnas skabs kyi dus ni re zhig gtan tshigs ltar snang ba ji ltar mi rigs pa de ltar gnas so/_/de la dus gzhan du sbyar ba ni dus 'das pa'o/_/rigs pa can rgan po rnams
[\[145a.6\]]kyi gzhung de ni 'dir slob dpon phyogs kyi glang pos sun 'byin zin pa'i phyir ro/_/da ni bad tsha ya na la sogs pa 'dir gnas pa'i phyogs kyis gnas pa de la brjod par bya'o/_/dus gzhan dang ldan pa gang gi don gyi phyogs gcig bstan pas ma lus pa la rigs pa bstan pa ni dus
[\[145a.7\]]'das pa zhes bshad do/_/dper na sgra ni rtag ste/_'brel pa gsal ba'i gzugs bzhin no/_/de snga ma dang phyi mar gsal ba rnam par gnas pa la brjod par bya'o/_/dus gzhan dang ldan pa gzung 'dzin bum pa 'brel ba las gsal bar 'gyur ro/_/de bzhin du rnga bo che la sgra
[\[145b\]]
[\[145b.1\]]gnas pa dbyug pa la 'brel pa yin pa dang /_shing sta re dang 'brel pa las gsal par 'gyur ro/_/de'i phyir sgra rtag pa yin te/_'brel pas gsal ba'i phyir ro/_/gtan tshigs 'di ni dus gzhan bstan pa'i phyir 'brel pas gsal ba'i du ni gsal bar bya'i ngo bo gzhan gsal ba
[\[145b.2\]]ni ma yin te/_sgron ma dang 'brel ba'i ngo bo 'dzin par 'gyur gyi/_'brel pas ngo bo ldog par 'gyur ba 'am/_sta re dang 'brel pas shing gi ngo bo ldog par 'gyur ba ni med do/_/rdang brdungs pa'i dus dang 'brel ba'i sgra ring po na gnas pa yang sgra gsal bar thos par 'gyur ro/_/dus dang
[\[145b.3\]]'brel pa'i gzhan yin no zhes bya ba'i 'brel pa'i rgyu mtshan ma yin te/_rgyu med pa'i 'bras bu med pa bzhin no zhe na/_'o na gtan tshigs 'di ni ma nges pa nyid yin te/_mi rtag pa yang 'brel pas gsal bar mthong ste bum pa bzhin no/_/'brel pas gnas skabs kyi gsal ba ma yin te/_
[\[145b.4\]]bsgrub par bya ba yin pa'i phyir ro/_/mi rtag ste/_sgra yin pa'i phyir ro zhes rnam par gnas pa ni mi smra ste/_sgra zhes bya ba 'di dam bca' ba'i don yin pa de bzhin du 'brel pas gsal ba'i phyir ro zhes bya ba 'di yang gtan tshigs ma nges pa yin te/_'brel pas gsal bar bya ba mthong ba
[\[145b.5\]]ni cung zad cig gnas pa med do/_/des na rnam par gnas pa 'dis 'dir 'brel pa gsal bar byed pa nyid sgra la bkag pas 'di ma grub pa las ldog par mi 'gyur ro/_/de lta ma yin na sgra ni gsal bar 'gyur ro/_/'brel pa'i dus gzhan yin no zhes bya ba dang /_'brel pa'i rgyu
[\[145b.6\]]mtshan ma yin no zhes bya ba gcig tu brjod par mi bya'o/_/las su bya ba thams cad ni yod pa ma yin te/_'di yang ma grub pa ni ma yin te/_thams cad du ma grub pa ma yin gyi skye ba dang 'brel pa'i dus su gsal bar 'gyur ba ni yod pa yin yang nye bar gyur ba ni mi dmigs so
[\[145b.7\]]zhe na/_de ni rigs pa ma yin te/_phyogs gcig la ma grub pa yang ma grub pa yin te/_dam bca' ba yin pa'i phyir ro/_/dper na rdul phra mo ni rtag ste/_dri dang ldan pa'i phyir ram/_shed rnams ni sems pa dang bcas pa yin te/_nyal ba'i phyir ro/_/gang la sgra mi rtag pa yin no
[\[146a\]]
[\[146a.1\]]zhes bya ba sta re dang shing gi 'brel pa la sogs pa des shes pa yin na sgra skye ba nyid du shes pa yin no/_/yang na gnas skabs kyi gsal ba las gsal ba 'di gzhan yin par ma grub pa yin no/_/'o na te 'brel pa nye bar dmigs so zhes bya ba'i gtan tshigs kyi
[\[146a.2\]]don ni dam bca' ba yin gyi gtan tshigs ma grub pa ni ma yin no zhes bya ba ni lan no snyam na de lta na yang mar me sdong du dang 'brel pa dang /_rdza mkhan dang 'jim pa dang dbyig pa dang 'brel par gyur pas sgron ma dang bum pa yang dag par dmigs pa'i phyir ro/_/de dag de dang 'brel pas snga ma'i
[\[146a.3\]]gnas skabs ni ma yin pas ma nges pa nyid thob par 'gyur ba'i phyir dus 'das pa ni ma yin no/_/de'i phyir dus kyi gnas skabs bsgrub par bya ba yin na ni skyes ma thag 'jug pa smra ba la yang 'gal ba med do/_/mthun pa'i phyogs ni med pa nyid kyis de la 'jug pa 'gal ba'i phyir
[\[146a.4\]]dang /_skad cig mar gnas pa'i chos dang chos can gzugs la sogs pa yod pa'i phyir dang /_skad cig ma ni gnas par smra ba la 'brel pa don med pa ma yin no/_/yan lag ma yin pa grub pa'i mtha' pa la rigs par smra bas bstan pa'i skyon yin pa'i phyir/_de bzhin dpe
[\[146a.5\]]gzhan dag la yang brtags pa'i skyon brjod par bya'o/_/gang gi gnas skabs dpyad nas gtan la phab pa'i don bstan pa ni skabs dang mtshungs pa'o/_/phyogs dang phyogs ma yin pa dang ldan par nges par dpyad pa la gnas pa'i skabs dang mtshungs pa ste/_dpyod pa la 'jug pa
[\[146a.6\]]la sngar gtan la phab zin pa brtag pa 'am/_byas zin pa gang yin pa de gtan la 'bebs pa'i don la sbyor ba na gnyis ka phyogs la yang mtshungs pas skabs su mi 'jug pa'i gnas skabs dang mtshungs pa ste/_gtan la dbab cing brtag par mi bya'o/_/gnas skabs spyod pa na de kho na
[\[146a.7\]]nyid mi dmigs pa ci'i phyir zhes gang gi phyir de kho na don du gnyer bas spyad na dmigs pa ldog pa de'i phyir mtshungs pa dang lhag ma dang khyad par du gyur pa mi dmigs so/_/de skabs su bab pa dpyad pa ni dgongs pa yin te/_sgra mi rtag ste/_rtag pa'i chos mi dmigs pa'i phyir ro/_/
[\[146b\]]
[\[146b.1\]]snod la sogs pa la mi rtag pa dang mthong la rtag pa'i chos ni mi dmigs te/_chos mtshungs pa gang la the tshom gyi rgyu'i gtan tshigs bstan pa ni the tshom dang mtshungs pa 'am 'khrul pa dang bcas par 'gyur ba nyid do/_/gang yang yid gnyis dang bcas pas khyad par mi ltos pa ni
[\[146b.2\]]gnyi ga'i phyogs kyi khyad par mi dmigs pas skabs dang bcas pa la 'jug pa'i dper na sgra la rtag pa'i chos mi dmigs pa dang /_de bzhin mi rtag pa'i chos kyang yin la 'di gnyi ga'i phyogs kyang mi dmigs la de dpyod pa'i gnas skabs su dgongs pa yin no/_/ji ltar phyin ci log pa'i
[\[146b.3\]]gnas skabs ldog par 'gyur zhe na/_gal te rtag pa'i chos sgra la 'dzin pa yin na gnas skabs su mi 'gyur la/_gal te mi rtag pa'i chos su 'dzin pa de [(]ltan [,]lta na [)]yang ldog par 'gyur ba'i gnas skabs der gtan tshigs de phyogs la yod pas gang yang rgyu gtan la phab par brtag par mi bya'i/_
[\[146b.4\]]'di'i bsgrub par bya ba khyad par med pa kho na'o/_/khyad par med pa nyid kyi gnas skabs la 'jug par mi 'gyur te/_gtan tshigs kyi chos ni gtan tshigs kyis brjod pa'i phyir ro/_/bsgrub par bya ba dang mtshungs par gtan tshigs su brjod na bsgrub bya dang khyad par med do/_/yang gang la
[\[146b.5\]]gnas skabs su 'jug pa'i gtan tshigs nyid de ni skabs dang mtshungs pa zhes bya'o/_/'dir yang rtag pa'i chos dmigs pa bstan pa nyid gnas skabs spyod pa yin te/_ci'i phyir zhe na/_phyin ci log pa'i gnas skabs las ldog par brjod pa'i phyir ro/_/gal te mi rtag pa'i chos mi
[\[146b.6\]]dmigs pa'i gtan tshigs su gyur pa yin na ni skabs dang mtshungs par 'gyur ro/_/de'i chos gcig mi dmigs pa chos su ma brjod na skabs dang mtshungs pas brjod par bya'o/_/gnyi ga'i chos mi dmigs par brjod par yang mthun pa'i phyogs la 'jug pa med pa dang /_ldog pa ma nges pa
[\[146b.7\]]med pas thun mong ma yin pa'i ma nges par 'gyur te/_ji ltar 'di gtan tshigs ltar snang ba gzhan du 'gyur/_chos gcig kyang ma dmigs par 'gyur na 'di skabs dang mtshungs par 'gyur ro/_/de ltar yang sgra rtag par smra bar gdon mi za bar rmongs pas mi rtag pa'i chos rtogs par
[\[147a\]]
[\[147a.1\]]brjod pa 'di ma grub par 'gyur ro/_/'o na te tshad mas brtags pa'i chos mi mthun pa'i phyogs mi rtag pa'i phyin chos nye bar dmigs pa bstan/_de'i tshe nges pa dang ldan pa'i phyir yang dag pa'i gtan tshigs yin pas skabs dang mtshungs pa'i gtan tshigs ltar snang ba
[\[147a.2\]]ji ltar 'gyur de ni bye brag la dmigs pa'i gtan tshigs kyi don du rnam par gnas so/_/mi rtag pa yin te/_byas pa'i phyir zhes bya ba la sogs pa khyad par du byas pa yin na des byas pa la skabs spyod par mi rigs te/_rtag pa tshad mas zlog par byed pa'i phyir ro/_/gzhan yang rtag pa'i
[\[147a.3\]]chos mi dmigs pa yin na/_ci 'di med par dgag par 'gyur ro/_/yang ci ste 'gal bar brjod/_gal te dgag par byed pa de'i tshe gzhal bya la sogs pa bzhin du thun mong gi ma nges par 'gyur te/_rtag pa'i chos dgag pa tsam mi rtag pa spangs pa tsam yang srid pa'i phyir ro/_/'on te 'gal
[\[147a.4\]]bar brjod pa'i tshe ma nges par rigs pa ma yin pa la gtan tshigs ltar bcos pa ni rigs pa ma yin no/_/gzhan yang rnam par gzhan mdo las gnyis ga bshad pa ni gtan tshigs gang gtan tshigs kyi dus su dus su 'das pa brjod pa yin no/_/ci'i phyir dus 'das pa yin zhe na/_mngon sum
[\[147a.5\]]mam lung ngam gnyi ga las 'das pa dang /_ma lus pa las 'das pa ni dus 'das pa zhes brjod do/_/gal te yang mngon sum dang lung dang 'gal ba ci'i phyir zhe na/_mtshan nyid rnam pa bzhir bshad pa yin te/_'di ltar snang ma dang ldan pa dang /_lhag ma dang ldan pa dang phyir rgol ba mthong
[\[147a.6\]]ba'o zhes gtan tshigs kyi mtshan nyid bzhi 'dod do/_/snga ma dang ldan pa dang /_spyir mthong ba ni khyab par byed pa'o/_/lhag ma dang ldan pa ni spyi la yod pa'o/_/spyir mthong ba ni ma mthong ba'o/_/dang gi sgras ni 'gal ba'o/_/de ltar rnam bshad byed pas brjod pa yin te/_gang yang rjes su
[\[147a.7\]]dpag pa dang mngon sum dang lung dang 'gal ba ni rigs pa ltar snang ba yin no zhe'o/_/des na de ltar na rjes su dpag pa dang tshul gsum pa'i rtags su gyur pa dang /_mngon sum dang /_lung dang 'gal ba gsum gyis bstan pa yin no/_/de yang rnam pa gsum yod de mngon sum dang 'gal ba dang
[\[147b\]]
[\[147b.1\]]lung dang 'gal ba dang gnyi ga dang 'gal ba yin no/_/mngon sum dang 'gal ba ni dper na me grang ba yin te/_rdzas yin pa'i phyir chu bzhin no/_/lung dang 'gal ba ni bram zes chang btung bar bya ste/_rdzas yin pa'i phyir 'o ma bzhin no/_/gnyi ga dang 'gal ba ni mig la snang ba med de dbang po yin pa'i phyir
[\[147b.2\]]sna la sogs pa bzhin no zhes bya ba'o/_/'di phyogs dang 'gal ba ni 'gal ba ma yin no/_/phyogs dang 'gal ba ni spangs pa'i phyir ro/_/des na 'di ni tshul gyi mtshan nyid dang 'gal bas sdug bsngal ba yin te/_tshul gsum pa ni rang /_ji ltar ba'i rang gi tshad mas nges pa'i phyir ro/_/
[\[147b.3\]]phyogs kyi chos la sogs pa gsum ni/_gang la gnod pa yod pa de 'brel pa yod pa yin te/_gnod pa ni med na mi 'byung ba dang 'gal ba dang /_med na mi 'byung bar 'gyur ba ni/_bsgrub par bya ba'i chos dang med na mi 'byung ba'o/_/ji ltar de'i mtshan nyid kyi chos 'di gtan tshigs su
[\[147b.4\]]'gyur zhe na/_bsgrub par bya ba'i chos las lhag ma tsam ni/_gnod par bya ba yul yin pa'i phyir skyon gyi rjes su 'brang bar bshad par bya'o/_/gang la 'dir yang gnod pa'i dper brjod pa de dag ni tshul gsum pa'i mtshan nyid la cung zad cig kyang med do/_/phyogs kyi sbyor ba khas
[\[147b.5\]]blangs pa ni phyogs kyi skyon 'di nyid kyis bshad pa yin no/_/gang yang phyogs kyi skyon yongs su spangs nas ma 'brel pa mang po brjod pa ni shin tu yang snying po med do/_/gang gi phyir skabs spyod pa na rnam bshad kyis skabs spyod pa de'i dper brjod pa 'di yin te/_rdul phra mo ni rdul phra mo
[\[147b.6\]]gzhan gyi 'bras bur bstan pa yin nam ma yin zhes spyod pa na 'ga' zhig rjod par byed na ni rdul phra mo'i rdul phra mo gzhan gyi 'bras bu yin te/_gzugs la sogs pa dang ldan pa'i phyir gnyis po can la sogs pa bzhin no/_/thun mong ba'i rdul phra mo gang yin pa de ni rgyu nyid las byung
[\[147b.7\]]ba yin te/_de yang gzugs la sogs pa dang ldan pa yod do zhes dpyod pa yin te ci gzugs la sogs pa'i rdul phra mo ni phra mo'i 'bras bu yin nam ma yin zhes dpyad pa byed na gang gi tshe de yang gzugs la sogs pa phra mo gzhan gyi 'bras bu brjod pa de'i tshe de yang gzugs la
[\[148a\]]
[\[148a.1\]]sogs pa dang ldan pa yod pa yin no zhes dpyad par bya'o/_/de lta na ni thug pa med pa'i gnas skabs la 'jug par 'gyur ro zhes bya ba skabs dang mtshungs par smra'o/_/yang na rdul phra mo ni rdul phra mo gzhan gyi 'bras bur mi ston/_/gzugs dang ldan par
[\[148a.2\]]gyur pa des na ma nges pa'i gtan tshigs las tha dad par mi 'gyur ro/_/de las tha dad par gyur pa yin na ni skabs dang mtshungs pa ma nges pa ma yin no/_/'di 'gal ba ni ma yin te/_phyin ci log tu ma bsgrubs pa'i phyir ro/_/ma grub pa ni ma yin te/_phyogs kyi chos grub pa'i
[\[148a.3\]]phyir ro/_/dus 'das nas bshad pa ni ma yin te/_mngon sum du lung dang mi 'gal ba'i phyir ro/_/des na don gzhan yin no zhes bya'o/_/yang na skabs dang mtshungs pa ni skabs su bab pa ste/_gnas skabs su bab par grub po zhes bya ba'i don to/_/phyogs la rab tu
[\[148a.4\]]grub pa yin no zhes dpyad par bya ste/_gang gi phyir gtan tshigs su 'das pa zhes bya ba'i gtan tshigs ni skabs dang mtshungs pa yin no/_/phyogs sgrub pa mtshungs pa yin te/_dper na phyogs gcig la sgrub par byed pa med pa zhes bya ba bzhin du sgrub par byed pa
[\[148a.5\]]dang sgrub par byed pa med par mtshungs pa de'i phyir phyogs gcig la yod pa'i chos ni skabs dang mtshungs pa'o/_/'di lta ste/_sa dang /_chu dang /_me dang /_rlung dang /_nam mkha' rnams mi rtag pa yin te/_gzugs dang ldan pa'i dri bzhin no/_/'di yang rkang mig gis 'dod pa'i rjes su 'brangs nas tshad mar byed
[\[148a.6\]]pa ni/_rdul phra rab ni rdul phra mo gzhan sngon du 'gro ba yin te/_gzugs dang ldan pa'i phyir gnyis pa can la sogs pa bzhin no/_/khas blangs pa dang 'gal ba ni dus 'das pa 'di las tha dad par mi 'gyur ro/_/chos can te de ltar byed na/_de'i gtan tshigs sangs rgyas la ma grub pa yin
[\[148a.7\]]te/_rdul phra rab rnams ni gzugs la sogs pa las tha dad par khas len pa'i phyir mi rigs pa'i phyir dang /_gnyis pa can la sogs pa ni med pa'i phyir ro/_/gnyi ga mtshang ba'i dpe ltar snang ba yin no/_/gang gi tshe grub pa'i mtha' khas mi len pa'i rigs pa smra ba de'i tshe yang phyogs
[\[148b\]]
[\[148b.1\]]gnyis pa la brjod pa'i skyon dang bral ba ma yin no/_/gang yang 'di rjes su dpag par bya ba'i phyogs gcig la yod pa'i chos la sogs pa mi rtag pa yin te/_dri dang ldan pa'i phyir ro zhes bya ba 'di yang ma grub pa'i nang du 'dus pa yin no/_/logs shig tu brjod par mi bya'o/_/ma yin te/_
[\[148b.2\]]phyogs gcig la yod pa'i phyir mthun pa'i phyogs kyi phyogs gcig la yod pa bzhin no zhe na/_'di ni mi mtshungs pa bkod pa yin te/_mthun pa'i phyogs kho na la yod pa ma yin no zhes bya ba 'dir yang bsdus nas nges par gzung ba yin pa'i phyir ma lus pa la khyab pa ni ma yin no zhes bya bar
[\[148b.3\]]bstan to/_/rjes su dpag par bya ba la yod par brjod pa ni ma 'brel pa rnam par dpyod pa nges par brjod pas bsgrub par bya ba'i chos can ma lus pa la bstan pa yin no/_/des ni phyogs gcig la ma grub pa la sogs pa gsal ba don med pa yin no zhes bya ba'i 'bad pa ci yang ma yin no/_/
[\[148b.4\]]rnam phug gis 'di yang rkang pa rdung du lhung ba yin te/_skabs dang mtshungs pa dang gzhan dang mtshungs pa dag las skabs sems shing dpyod pa ni phyis bshad par bya'o/_/de'i mtshan nyid dang ldan pa'i gtan tshigs dpyad pa ni skabs dang mtshungs par 'gyur ro/_/skabs kyi bsgrub bya dang
[\[148b.5\]]mtshungs pa yin na/_yod pa dang med par mnyam pa'o/_/dper na thams cad mkhyen pa ni med pa yin te/_cig shog zlog pa las rnam par grol ba'i phyir gzugs bzhin zhes bya ba ni/_gang gi phyir gtan tshigs gnyis ka yang mtshungs pa yin na/_gang yang med pa dang yod pa la khyad
[\[148b.6\]]par med na/_ji ltar thams cad mkhyen pa med pa cig shos las rnam par grol ba yin pa'i phyir/_bong bu'i rwa bzhin no zhes bya ba 'di gnyi ga'i chos su gyur kyang ma nges pa yin te/_mi mthun pa'i phyogs la mi 'jug pa'i phyir ro/_/de yang tshad ma rnam par nges par slob dpon rang nyid
[\[148b.7\]]kyis bkag pa yin te/_'dir khyed kyis mi mthun pa'i phyogs gang yin pa shes par bya/_/bsgrub par bya ba med pa'o zhe na/_'di ji ltar mi rigs pa'i phyogs su 'gyur/_/don gyi sgra yang bshad pa ni 'dir brjod par bya ba yin na/_'di'i skyon gyi bye brag rab tu rgyas par bshad zin
[\[149a\]]
[\[149a.1\]]to/_/'dir skabs dang mtshungs pa dang dus 'das pa la sogs pa'i rigs pa ma yin no/_/'khrul pa dang bcas pa yang gtan tshigs ltar snang ba nyid yin no/_/de lta na/_khyed kyis ji ltar khas blangs pa khyed kyis mi mthun pa'i phyogs las ldog pa las the tshom
[\[149a.2\]]za bas gcig tu nges par rtogs pa ma yin te/_ma mthong ba tsam gyis ldog par khas blangs pa'i phyir ro/_/de nyid kyi phyir/_khyed kyis dogs pa med par sbyor bar bya ste/_mig dang rna ba ni phrad nas 'dzin pa yin te/_phyi'i dbang po yin pa'i phyir sna bzhin no zhes bya ba dang /_rtog pa dang
[\[149a.3\]]bcas pa ni mngon sum yin te/_tshad ma yin pa'i phyir rjes su dpag pa bzhin no zhes bya ba la sogs pa ni 'dir ma mthong ba tsam ldog pa ma grub pa yin pa'i phyir ro/_/gzhan du yang /_bdag dang sa la shes yod sogs/_/med par rab sgrub med min pa'i/_/gtan tshigs 'ga'
[\[149a.4\]]yang dgag pa yang /_/gtan tshigs med sgrub min nam ci/_/zhes bshad pa la sogs pa mthun pa'i phyogs dang mi mthun pa'i phyogs yod pa dang med pa la the tshom za ba la yang dag pa'i shes pa'i gtan tshigs su byed 'dod de dper na gson po'i lus ni bdag dang bcas pa yin te/_
[\[149a.5\]]srog dang ldan pa'i phyir zhes bya ba la/_nges pa ma yin pa lta bu'i/_/dwa ra dwa dzas 'gal ba rnam par dbye ba'i brjod pa dam bca' ba dang 'gal ba ni gsal ba yin no/_/bsgrub par bya ba dang nye bas gzhan grub par brjod pa ni/_dper na rdul phra rab ni rtag pa yin te/_bya ba dang ldan pa'i
[\[149a.6\]]phyir bum pa bzhin no zhes bya ba 'di ni bsgrub par bya ba dang mtshungs pa'o/_/gang gi phyir rdul phra rab rnams ni bya ba dang ldan pa yin te lus dang bya ba dang gzugs dang ldan pa'i phyir mi rtag pa ni 'thad pa ma yin te/_chos can ma grub pa'i phyir ro/_/rdul phra rab ni mtshon pa can ma yin te/_ma
[\[149a.7\]]grub pa'i gtan tshigs su thal bar 'gyur bas gtan tshigs thams cad kyang ma grub par thal bar 'gyur ba'i phyir ro/_/phyogs yong ba de tsam gyis phyogs kyi chos su de ni de ltar gyur ba yang yin no/_/bsgrub par bya ba'i dbang du byas pa chos can gyi phyogs kyi chos su 'dod pa
[\[149b\]]
[\[149b.1\]]yin te/_'ba' zhig bsgrub par bya ba ma yin pa'i phyir ro/_/bsgrub par bya ba'i chos can de yang gal te chos can la sgrub par byed pa med na mi 'gyur ro/_/sgrub par byed pa de'i bsgrub par bya ba med na chos can la yod pa'i gtan tshigs de lta bu phyogs kyi chos su mi 'gyur ro/_/gang gi tshe
[\[149b.2\]]de lta ma yin pa yang sgrub par khas blangs nas chos can gyi chos su bstan pa de'i tshe gtan tshigs ma yin par 'gyur ro/_/des na yang yod pas khyad par du byas pa'i phyogs kyi chos brjod par 'dod pa yin no/_/de lta ma yin na bsgrub par bya ba dang mtshungs pa'i ma grub par
[\[149b.3\]]gyur ba des na 'di 'dir brjod pa yin no/_/gal te bsgrub par bya ba med pa'i chos can la yod pa'i gtan tshigs rnam pa de lta bu phyogs kyi chos kyi bsgrub par bya ba tsam sgrub pa de'i tshe ci phyogs kyi chos 'di lta bu ma shes par rjes su dpag par bya ba gsal bar byed dam 'on te
[\[149b.4\]]gzhan gyi nges pa yin no zhes bya ba'i rnam pas yin/_gang gi tshe ma shes pas gsal bar byed pa de'i tshe shes par byed pa'i gtan tshigs las shin tu 'das pa yin no/_/shes par byed pa'i gtan tshigs ni bdag nyid kyi shes pa la ltos nas shes bya'i don gsal bar byed pa
[\[149b.5\]]yin no/_/gtan tshigs yod pa tsam gyis gsal bar rtogs pa yin na ni/_rgol ba dang phyir rgol bas gzhan gyis gzhung lugs sna tshogs byed par mi 'gyur ro/_/go bar byed pa shes pa yang tshad mas de rnam par nges pa 'am tshad mar bden par nges pa'i tshad ma yin par mi
[\[149b.6\]]'gyur ro/_/de lta ma yin na tshad ma nyid rnam par nyams par 'gyur ro/_/gang gi phyir tshad ma 'di tshad ma nyid du ji ltar gnas pa'i ngo bo ma yin pa de'i phyir tshad ma'i dngos po 'di nyid gsal bar byed pa yin no/_/de yang 'di'i tshad ma nyid du yod pa yin na de ji ltar tshad ma ma yin
[\[149b.7\]]zhes brjod par bya/_/gang yang bsgrub par bya ba'i chos can du med pa tshad mas gtan tshigs kyi don bsgrub par bya ba'i chos can du 'dod na ni/_phyogs la chos yod pa nyid kyis go bar bya bar 'gyur te/_gtan tshigs kyi tshad ma de nyid kyis grub pa'i phyir ro/_/de nyid kyis bsgrub
[\[150a\]]
[\[150a.1\]]pa'i chos 'di yang skye ba'i phyir gtan tshigs kyi 'di'i don byed pa ci yang med do/_/gtan tshigs 'ba' zhig pa nyid ces bya ba'i chos grub par brjod par rigs pa yin te/_gtan tshigs ma grub par thal bar 'gyur ba'i phyir ro/_/'di ltar gtan tshigs 'di de ltar
[\[150a.2\]]bsgrub par bya ba'i chos can de la brgya la grub pa 'dis bsgrub par bya ba'i chos can med na 'di ni 'thad pa ma yin no/_/lhan cig tu skye na ni grub par 'gyur ro/_/de na yang tshad ma de nyid kyis bsgrub par bya ba'i chos kyang ji ltar 'grub par mi 'gyur ro/_/mi dgos so zhe na ni 'di dpyad par bya'i/_/de
[\[150a.3\]]lta na yang de nyid kyis bsgrub par bya ba'i chos dang lhan cig tu go bar byed pa yin na ni/_gtan tshigs don med pa nyid kyis mi 'thad pa chen po thob par 'gyur ro/_/de ltar na ji srid du mi mthun pa'i phyogs la bsgrub par bya ba'i chos kyi mi brten par grub pa de srid du gtan tshigs kyang yin la/_ji
[\[150a.4\]]srid du gtan tshigs ma grub pa de srid bsgrub par bya ba yang mi 'grub pas phan tshun brten par thal bar 'gyur ro/_/phyogs kyi chos ma grub pa'i dus su bsgrub par bya ba grub cing rdzogs par 'gyur bas phyis kyi gtan tshigs kyi rjes su 'brang ba don med pa dang 'di mtshan nyid mi mthun pa'i gtan
[\[150a.5\]]tshigs mtshan nyid ba bzhi 'am/_mtshan nyid pa lnga yang brjod bya zhe'o/_/kho bo cag gi 'dod pa ni chos can la yod pa tsam du rigs nas dus phyis rjes su 'gro ba dang ldog pa shes pa yin pa 'am/_thams cad bsdus nas rjes su 'gro ba dang ldog pa shes pa'i dus phyis chos can la yod pa
[\[150a.6\]]tsam shes pa'i de ma thag tu bsgrub par bya ba'i chos de la rtogs pa skye bar 'gyur ba yin no/_/des na 'dir nye bar ma lus pa'i tshogs nas mkha' la chu dang me gnas pa'i mi rnyed pa lta bu'i phyin ci log la gting mi tshugs pa'i brjod pas chog go/_/gal te de ltar na 'dir 'dod pa yang ci
[\[150a.7\]]yin zhe na/_ji ltar rigs pa'i gtan tshigs ltar snang ba zhes bya ba la sogs pa smos te/_gang dang gang gtan tshigs ltar snang bar bshad pa de ni tshar gcad pa'i gnas yin te/_de skad du yang kho bo cag gis gang /_/gcig la ma grub the tshom na/_/ma grub pa dang 'khrul pa can/_/
[\[150b\]]
[\[150b.1\]]gnyis ma grub pa 'ang the tshom na/_/'gal ba dang ni 'khrul pa can/_/zhes bshad do/_/'o na rtsod pa'i rigs pa 'di'i rtsod pa'i rigs pa'i lam ni 'jig rten ma lus pa'i gnyen du gyur pa slob dpon dbyig gnyen gyi rtsod pa sgrub pa rgyal po chen po'i lam po che gtod pa dang /_blo gros/_
[\[150b.2\]]ngan pa'i 'dod pa'i glang po che'i klad pa 'gems par byed pa dang slob dpon phyogs kyi glang po'i zhal snga mas kyis rigs pa brtag par zhib tu dpe brjod zin pas khyod kyi de yang btags pa la thag pa 'dis ci zhig bya zhes bya ba 'di la rtsod pa'i lan du de nyid mthong ba 'jig rten zhes bya ba
[\[150b.3\]]la sogs pa tshigs su bcad pa 'di bshad pa yin no/_/rab rib can gyi tshogs dag ni rab rib can gyi tshogs so/_/ma rigs pa'i rab rib can gyi tshogs ni ma rig pa'i rab rib can gyi tshogs te/_de kho na'i don mthong ba la gags byad pa'i phyir ro/_/de gcod par byed ba rtsod
[\[150b.4\]]pa'i rigs pa zhes bya bar sbyar ro/_/gcod par byed pa'i sgras byed pa por sgrub pa'o/_/yang ma rig pa'i rab rib ces bya ba gang la yin zhe na/_de nyid mthong ba la'o/_/de kho na nyid mthong ba'i shes rab kyi spyan la zhes bya ba'i don to/_/bshad ma thag pa'i rtsod pa'i rigs pas so/_/dam pa ni spyi bos mthong
[\[150b.5\]]bar bya ba'i mthong ba'o/_/gzhan la phan par dgyes pa ni snying rje gzhan gyi dbang po yin pa'i phyir ro/_/'jig rten pa yang dag pa la dgod par bya ba'i phyir gsungs so/_/gzhan la rab tu grags pa'i lus kyis shin tu gsal zhing rdzogs par byed pa zhes bya ba'i don to/_/gzhan
[\[150b.6\]]la 'gran pa rten pas grags par 'dod pa ni ma yin no/_/gal te de [(]ltan [,]lta na [)]de dang de la rnam par gnas pa yin no zhe na/_bshad pa/_slob dpon gyi zhal snga nas kyis rtsod pa'i rigs par de kho na nyid gsal bar byed pa bzhed do/_/sgrib par byed pa ni lugs so/_/skyon gyi mun pa
[\[150b.7\]]ngan pas g.yogs pa sel to zhes bya ba'i don to/_/shin tu ngo mtshan ba mkhas pa chen po lta bu'i lam 'di la brten nas yang ci'i phyir mi shes par brjod ce na/_'gro ba mi shes pa zhes bya ba smos te/_yang dag pa'i spyod pa dang bral ba skye bo 'od byed dang /_zla 'od dang /_dben pa
[\[151a\]]
[\[151a.1\]]la sogs pa'o/_/de lta na de'i phyir kho bos rtsod pa'i rigs pa'i rab tu byed pa 'di byas pas bdag nyid chen po rnams kyis mdzad pa'i rtsod pa'i rigs pa de la rmongs pa'i nyes pa dang /_yang dag par ma go ba'i nyes pa ngan pa yongs su spangs pa'i phyir 'bad pa
[\[151a.2\]]'di byed pa ni 'bad rtsol med par 'dod pa yin no zhes bya ba bsdus pa'i don yin no/_/blo yi nus pa chung ba med pa de dag gis kyang zab mo'i don rtogs med pa can/_/brtson 'grus shin tu lhag par gyur pa de dag gis kyang mchog gi de nyid mthong med ldan/_/blo ldan bzhed pa'i
[\[151a.3\]]gzhung chen de ni bdag gis gsal bar rab tu rnam par phye ba yis/_/'gro ba des ni dge ba'i rtsa ba yongs su rdzogs pa zhi ba'i gnas de thob gyur cig_/bdag kyang bdag med rtogs par gsal bar rab tu gsal bar gyur pa yis/_/skye dang skye ba thams cad kun nas zad par mkhyen par gyur
[\[151a.4\]]pa dang /_/nyes pa'i ri bo las byung khur rnams khyer ba sa gzhi lta bu yi/_/'jam ba'i dbyangs kyi dpal rnams ma lus pa yis thob par shog_/shing rta che rnams sgro 'dogs med mdzad pa/_/bdag gis cung zad cig ni byar med pas/_/de lta na yang blo dman rtogs pa'i
[\[151a.5\]]phyir/_/rtsod pa'i rigs pa'i rnam 'byed 'di byas so/_/rtsod pa'i rigs pa'i 'grel pa don rnam par 'byed pa zhes bya ba/_slob dpon chen po shAn+ta rak+Shi tas mdzad pa rdzogs so//_//dpal tshangs pa'i 'byung gnas bsam yas kyi gtsug lag khang du/_/
[\[151a.6\]]rgya gar gyi mkhan po ku mA ra shrI b+ha dra dang /_bod kyi lo tsA ba dge slong 'phags pa shes rab dang /_'bro seng dkar gyis bsgyur cing zhus te gtan la phab pa'o/_/[{D4240}]@##/_/rgya gar skad du/_bAd n+ya ya TI ka/_bod skad du/_/rtsod pa'i rigs pa'i 'grel pa/_
[\[151a.7\]]gsung gi mnga' bdag la phyag 'tshal lo/_/don dam pa gsung ba la phyag 'tshal lo/_/gang dag rigs pa'i rtsod pa snyan par rab grub pa'i/_/bzod dang snying brtse sbyin dang dul ba rab ldan pa'i/_/rigs pa mkhyen pa'i mchog gyur de la phyag 'tshal nas/_/rtsod pa'i rigs pa gzhung
[\[151b\]]
[\[151b.1\]]bzhin du ni bshad par bya/_/rtsod pa dag la rgyu can gyis/_/zhes bya ba la sogs pa'i ngag dang po 'dis ni rab tu byed pa 'di'i 'brel ba dang /_brjod par bya ba'i dgos pa dang /_brjod par bya ba dang /_dgos pa'i dgos pa bstan pa yin no/_/gzhan du na dgos pa la sogs pa'i rab tu byed pa la
[\[151b.2\]]rtog pa sngon du gtong ba rnams kyi yan lag tu byed pa ma yin pa de lta na 'dir rab tu bshad pas ci zhig bya/_de srid du rtog par mi 'gyur ba de lta na rab tu byed pa 'di'i dgos pa ni ci zhig bya/_'brel pa zhes bya ba ci zhig yin/_ji srid du ma brjod pa de srid du rab tu byed pa la/_dga' ba skye bar mi 'gyur
[\[151b.3\]]na slar yang thos pa dang bsam pa la sogs pa la 'jug par byed par 'gyur ba'i yan lag ci zhig yin/_de'i phyir rtog pa sngon du gtong ba'i nyan pa'i skye bo rnams rab tu spro ba skye ba'i don du rab tu byed pa'i 'brel ba la sogs pa'i tshig gdon mi za bar rab tu brjod par bya'o zhe na/_de 'dir dgag pa'i
[\[151b.4\]]don gyi phyir 'dir brjod par bya ba dang /_dgos pa ni dngos su bstan pa yin no/_/de lta na 'di de zhes bya ba'i sgra de ma thag tu bstan pas sgyu can gyis rgol ba bden pa ma yin par rnam par gzhog pas tshar gcod pa dag dpyad par byas pa yin no/_/de dag gi phyi ma yang bsal ba yin no/_/de'i phyir de'i sgras
[\[151b.5\]]ni brjod par bya ba bstan to/_/'o na 'dir rab tu byed pas kyang brjod par bya ba'i thabs su bstan pa yin na/_gang dag rigs pas rtsod par smra ba de ji ltar mi bden pa'i rnam par gzhag pa'i dngos po spangs pa nyid nyi tshe brjod par bya ba bstan zhe na/_gal te yang de ni de lta na yang gang gi phyir sgyu can/_
[\[151b.6\]]gzhan dag gis rigs par smra ba dag pham par byed pa de'i phyir bstan bcos byed pa yid mi bde ba phul du byung bas rigs pas rtsod par smra ba dag pham par ma bzod nas de bsal ba zhig brjod par bya ba nyid du bstan to/_/de ltar na gal te spyi don gzhan sgrub pa'i yan lag ma yin pa dang /_
[\[151b.7\]]skyon mi brjod pa thog mar ston zhe na/_rigs pas tshar gcod par byed pa'i rang gi ngo bo shes pas rigs pas tshar gcod pa'i gnas bde bar shes par nus pa'i phyir rigs pas tshar gcod pa'i gnas thog mar ston to/_/sun dbyung ba'i don du zhes bya ba 'dis dgos pa bstan to/_/gang gi
[\[152a\]]
[\[152a.1\]]phyir bden pa ma yin pa'i rnam par gzhag pas sgyu can gyis tshar gcod par byed pa sun dbyung ba tsam du brjod do/_/'on te 'dir yang sun dbyung ba 'ba' zhig ni don med de sun dbyung ba nyid 'bras bur 'dod pa yin na/_'on kyang de lta na dngos po'i khyad par shes pa nyid kyang
[\[152a.2\]]'bras bu yin no zhe na gang rigs pas tshar gcad pa'i gnas su yongs su shes pa'i mtshan nyid ni gang gi tshe yang de dag de ltar sgyu can sun dbyung ba nyid 'dir dgos pa nyid du mngon par 'dod pa de lta na yang /_gang gi sgyu can gyis rigs par smra ba rnams la yang rigs pa ma yin pas tshar
[\[152a.3\]]gcod pa na/_dngos po'i khyad par yongs su shes pa yang 'bras bu'i zhar la 'ongs pa yin no zhes de yang 'dir 'bras bu nyid du khong du chud par bya'o/_/sgyu can bden par rnam par 'jog pa nye bar bkod pa yin na ni gnod pa med do/_/de'i phyir sun dbyung bar byed par bstan pa ni 'bras
[\[152a.4\]]bu yin par mngon par 'dod do/_/'dir brtsams so zhes bya ba 'dis ni 'brel ba bstan pa yin no/_/de ltar na sgyu can la sogs pa sun dbyung bar bya ba'i don gyi phyir rab tu byed pa 'di rtsom pa'i don yin no/_/rab tu byed pa ni sgyu can la sogs pa bsal ba'i thabs su bstan pa yin no/_/
[\[152a.5\]]de lta na yang bden pa ma yin pas tshar gcod pa ni dgos pa yin no/_/rab tu byed pa ni thabs yin la/_rab tu byed pa dang dgos pa ni thabs dang thabs las byung ba'i mtshan nyid kyi 'brel ba dang sgrub par byed pa dang bsgrub par bya ba'i mtshan nyid kyi 'brel ba 'di ni de ltar rgyu dang 'bras bu'i
[\[152a.6\]]mtshan nyid yin no/_/de lta na rab tu byed pa ni sgrub par byed pa yin la bsgrub par bya ba ni 'bras bu yin te/_rgyu ni rab tu byed pa yin la 'bras bu 'dod pa yin no/_/de'i phyir na yang bden pa ma yin pa la sogs pa sun dbyung ba'i don gyi phyir rab tu byed pa 'di brtsams so zhes bya bar
[\[152a.7\]]gnas so/_/de ltar rnam par gnas pa la res 'ga' 'ga' zhig gis dris na ci mi bden par rnam par gzhag pa nye bar bkod pa la sogs pa sun dbyung ba yin te/_sun 'byin bar byed pa yang la lar nye bar sbyar bar bya ba ma yin te/_bya rog gi so brtag pa bzhin du de yang gnas pa
[\[152b\]]
[\[152b.1\]]ma yin pa la mngon par zhen par 'gyur ro zhe na/_de'i phyir 'di bshad pas rtsod pa dag la rgyu can gyis/_yang dag pa ma yin pa'i rnam par gzhag pa nye bar bkod pa'i rigs pa smra ba dag la yang tshar gcod pa des na dgos par gzhag pa de ni ngag gi don yin no/_/gang gi phyir/_
[\[152b.2\]]rigs par smra ba rnams la yang /_/sgyu can rigs pa med pa yi/_/pham par byed pa de yi phyir/_/ji ltar rigs par smra ba sgyu can gyi pham par bsrung bar 'gyur ba'i phyir mi bden pa'i rnam par gzhag pa tshar gcad pa'i don du rab tu byed pa 'di brtsams so zhes bya ba ji snyed pa bsdus pa'i
[\[152b.3\]]don yin no/_/yan lag gi don gyis stong pa'i rigs par smra ba rnams la yang zhes bya ba ni 'dir rigs pa'i sgras ni tshad mar brjod par bya ba gtso bo'i 'jug pa yin pas rigs pa ma yin no zhes sbyar bar bya'o/_/yang na 'jig rten pa la rab tu grub pa'i rigs pas 'thad pa'i don ni
[\[152b.4\]]rigs pa'i sgra'i don du brjod do/_/de lta na yang gang rigs pas 'thad pa'i don du brjod pa yin pa de ni rigs par smra ba yin no zhes 'jig rten la grub bo/_/de yang rigs pas don yul du byed pa'i phyir rigs par brjod do/_/ji ltar sngon po la sogs pa don cis mngon sum gyi yin
[\[152b.5\]]pa'i phyir mngon sum du brjod ce na/_de lta na gang rigs pas 'thad pa'i don du smras pa de ni rigs pas smras pa zhes 'jig rten la grub po/_/don de yang rigs pa'i yul yin pa'i phyir rigs par brjod de/_ji ltar sngon po la sogs pa don cis mngon sum yul yin/_mngon sum
[\[152b.6\]]du brjod ce na/_de yang rigs pas rtsod par nus pa de ni 'dir rigs par smras pa zhes bya'o/_/tshad mas smra ba med na rigs pas smra ba ma yin no zhes bya ba'i don to/_/gal te rigs pa'i sgras mngon sum dang rjes su dpag pa gnyis ka yang brjod par bya ba yin na/_de lta na yang
[\[152b.7\]]skabs kyi dbang gis spyi'i sgra bye brag la 'jug pa yin pa des kyang rigs pa nyen pa ni rjes su dpag pa nyid brjod par bya ba yin la/_mngon sum gyis ma yin pa de'i phyir rtsod pa rnams mngon sum gyi dbang du ma byas so/_/yang na rigs pas 'thad pa'i don la rtsod par nus na khyed
[\[153a\]]
[\[153a.1\]]'di'i rigs pa smra ba yin te/_rigs pas 'thad pa'i don la rtsod pa zhes bya ba'i don yin no/_/rigs pa'i sgra bshad pa de dag gis ni mngon sum rjes su dpag pa gnyi ga sbyar bar bya'o/_/'di nyid 'dir bshad na rgyal bar blta bar bya'o/_/de lta na 'jig rten pa dang
[\[153a.2\]]mthun pa'i rigs pa'i don du smra ba ni rigs pa smra ba yin par grub po/_/yang gi sgra ni srid pa'i don yin te/_rgyal bar 'os pa yang pham pa yin te/_sgyu can gyis pham mi srid na yang pham pa zhes bya ba'i don yin no/_/pham pa zhes smras pa ci zhig yin zhe na/_rtsod pa dag la zhes bya ba smras
[\[153a.3\]]te/_phyogs snga ma dang phyi ma dag yongs su 'dzin pa sngon du song ba'i rgol ba dang phyir rgol ba dag gis rang dang gzhan gyi phyogs grub par byed pa dang grub pa'i don du brjod nas rtsod pa yin no/_/gang yang slob ma tshangs par spyod pa dang lhan cig tu rtsod pa na tshig dor la sogs pa spangs nas rgyal bar 'dod pa
[\[153a.4\]]rnams lhan cig tshig dor dang ltag chod brjod na tshar bcad pa'i gnas dang 'brel ba yin no/_/rang gi phyogs la gnas nas rtsod pa dman pa gzu bo ma yin pa la gcig rtsod pa brjod pa ni gzu bo ma yin pa'i mtshan nyid du bshad pa de ni rang gi gzhung lugs tsam sha stag brjod par bya'o/_/'o na 'di ni 'jig rten pa ma yin no zhe na/_
[\[153a.5\]]rgyal bar 'dod pas rtsod pa la tshig dor dang ltag chod ni tshar gcod pa'i gnas 'ga' zhig ni dgag pa yin pa'i phyir rigs pa smra ba dang brjod pa ni tha dad pa med pa yin no/_/bden pa ma yin pa'i rnam par gzhag pa nye bar bkod pa zhes bya ba la bden pa ma yin pa'i rnam par gzhag pa ni tshig dor
[\[153a.6\]]ba dang ltag chod brjod pas de dag nye bar dgod par byed pa ni tshar gcod pa'i gnas yin no/_/sgyu can zhes bya ba ni zhib tu dpyad nas rang gi rgyud kyi kha na ma tho ba sbed par byed cing gzhan gyi rgyud kyi yon tan la smod par byed pa ni sgyu can zhes 'jig rten la grags shing brjod do/_/bstan bcos las
[\[153a.7\]]'chab pa dang phrag dog nyid du gyur pa la rab tu grags so/_/tshar gcod par byed pas zhes bya ba ni pham pa la 'dir tshar gcod pa zhes bya ba'i sgrar brjod do/_/pham par gyur ba ni brlag par byas pas zhes bya ba'i don to/_/phyir zhes bya ba sgra de'i don ni shes par smra ba rnams la yang gang gi
[\[153b\]]
[\[153b.1\]]phyir tshar gcod par byed pa de'i phyir zhes bya ba'i don to/_/de sun dbyung ba'i don du zhes bya ba ni do rnams dgag pa ni sun dbyung ba'o/_/de'i shugs kyis mi bden par rnam par 'jog pa dang sgyu can dang tshar gcod par byed pa rnams dang 'brel ba yang yin no/_/de la mi bden pa'i rnam par
[\[153b.2\]]gzhag pa de snyed cig la sun dbyung ba yin te/_gang gi tshe mi bden pa'i rnam par gzhag par byed pa ni mi bden pa nyid kyis gzhan la gsal bar byas pa yin te/_de'i tshe rigs pa nyid kyis tha dad pa gsal bar byas pa na 'ga' zhig kyang pham par 'gyur ba med pa'i phyir mi bden pa'i
[\[153b.3\]]rnam par gzhag pa sun dbyung bar mdzad pa yin la sgyu can rnams kyang rigs par smra ba nyid kyis gsal bar sun dbyung bar mdzad pa yin no/_/tshar gcod par byed pa yang sgyu can gyis rigs pa ma yin pa byed pas tshar gcod par grags pa de ltar 'byin pas gsum po de dag sun
[\[153b.4\]]'byin pa ni de sun dbyung ba'i don yin no/_/'di brtsams so zhes bya ba ni rab tu byed pa'i don bdag nyid kyi blo la yongs su rdzogs nas rnam par gnas pa 'di zhes bya ba'i sgra shes pas nges par byas pa yin no/_/brtsams so zhes bya ba ni rab tu byed pa'i gzhung gi don brtsam par bya bar
[\[153b.5\]]bstan pa yin no/_/rab tu byed pa zhes bya ba yang ci zhig yin zhe na/_sgrub pa'i yan lag ma yin tshig/_/ces bya ba la sogs pa smos so/_/sgrub pa'i yan lag gi tshig ni sgrub pa'i yan lag gi tshig ste/_de'i tshig ni sgrub pa'i yan lag gi tshig go/_/sgrub pa'i yan lag gi tshig ma
[\[153b.6\]]yin pa ni sgrub pa'i yan lag gi tshig ma yin pa ste/_sgrub pa'i yan lag ma yin par brjod pa zhes bya ba'i don to/_/yang na ni sgrub pa'i yan lag ma yin pa de'i tshe sgrub pa'i yan lag ma yin pa'i tshig ni sgrub par byed pa'i yan lag ma yin pa de ni brjod par bya ba yin no zhes bya ba'i
[\[153b.7\]]don to/_/skyon mi brjod pa ni skyon mi brjod pa'o/_/skyon ma yin pa bsal bar byas so/_/zhes bya ba'i don to/_/yang skyon min pa ni skyon min pa ste/_de brjod par gyur pas na skyon mi brjod par gyur pa'o/_/skyon ma yin pa bsal bar byas/_/zhes bya ba'i don to/_/gnyis po dag tshar
[\[154a\]]
[\[154a.1\]]gcad pa'i gnas yin zhes bya ba ni rgol ba dang phyir rgol ba gnyis po rigs pas pham pa'i gnas yin no/_/de ltar na sgrub pa'i yan lag ma yin pa'i tshig gis ni rgol ba pham pa yin no/_/skyon mi brjod pa ni phyir rgol ba pham pa'i gnas yin no/_/gzhan dag na/_
[\[154a.2\]]mi rigs phyir na mi 'dod do/_/zhes bya ba ni ji skad brjod pa'i tshar gcod pa'i gnas gnyis po dag las gzhan du dam bcas nas yod par dgod pa la sogs pa yin pa de ni gang gi phyir rigs pas tshar gcad pa'i gnas ma yin pa de'i phyir rigs pa smra ba rnams ni tshar gcad pa'i gnas
[\[154a.3\]]su mi 'dod do/_/yang zhes bya ba de'i sgra ni gang gi phyir gyi don to/_/phyir na zhes bya ba'i sgra ni de'i phyir gyi don to/_/'dod pa'i don zhes bya ba ni rgol bas sgrub par byed pas mngon par 'dod pa bsgrub pa yin no/_/sgrub pa zhes bya ba'i dngos po sgrub par byed do/_/sgrub pa'i sgras ni rgyu dang
[\[154a.4\]]sgrub par byed pa zhes bya bar 'dod do/_/de sgrub par byed pa'i yan lag yin no zhes bya ba ni grub pa'i dngos po 'di sgrub par byed pa de ni 'dir yan lag gi sgrar brjod do/_/de lta na yang sgrub par byed pa'i yan lag dang phan 'dogs par byed ces bya ba ni rnam grangs yin no/_/de yang
[\[154a.5\]]'dir yan lag tu byed pa la sogs pa yin no/_/'o na ni rgol ba'i dbang du byas pa ni gzhan gyi don gyi rjes su dpag pa'i skabs yin te de ji ltar dngos po'i ngo bo 'dir yan lag yin zhe na/_gzhan gyi don gyi rjes su dpag pa la yang don gyi ngo bo yan lag yin no/_/de lta na yang
[\[154a.6\]]don gyis don go bar byed kyi sgras ni ma yin no/_/sgras kyang sgra'i don la rten par byed pa'i phyir sgrub par byed par 'dod de rang nyid kyis nus pa ni ma yin no/_/de brjod pa ni bsgrub pa'i yan lag brjod pa'o zhes bya ba bsgrub pa'i sgrub par byed pa rjod par byed pa'i don yin no/_/de mi brjod pa'i
[\[154a.7\]]rgol ba ni tshar gcad pa'i gnas yin no zhes bya ba ni gal te rgol ba las grub par sgrub par byed pa mi brjod pa de'i tshe pham pa'i gnas su brjod par bya'o/_/ci zhig byed pa yin zhe na/_de ni khas len pa'i rgol ba ni zhes bya ba smos te/_spobs pa med pas mi smra bar 'dug pa'i phyir zhes bya ba ni de'i sgra brjod par mi nus_
[\[154b\]]
[\[154b.1\]]pas ma 'brel ba yin no/_/'di skad ston pa yin te/_rtsod pa'i dus su spobs pa med pas mi smra bar 'dug nas cung zad kyang brjod pa med do/_/spobs pa med pa ni 'di mi brjod pa'i rgyu yin te/_mi smra ba na/_dngos su mi brjod par bstan pa yin no zhes bshad do/_/sgrub pa'i yan lag la nus pa med pa'i phyir zhes bya ba ni
[\[154b.2\]]yang na sgrub par byed pa'i yan lag nus pa med par 'gyur te ji ltar gtan tshigs ma brjod pas de ni ma grub par byed par nus par 'gyur/_/de lta na gtan tshigs ma brjod pa ni bstan to zhes bya ba'i don yin no/_/'di ni 'bras bur gyur pa ni phal pa yin pas ma brjod par bstan pa yin no/_/
[\[154b.3\]]de lta na nus pa ni sgrub par byed par brjod na yang sgrub par byed pa dang 'bras bu ma thob na ji ltar yang de sgrub par byed pa'i yan lag yin zhe na/_rtags rnam pa gsum nyid ni mngon sum ma yin pa sgrub pa'i yan lag ste zhes bya ba smos te/_gtan tshigs rnam pa gsum lkog tu gyur pa'i don sgrub pa'i
[\[154b.4\]]thabs yin no/_/de lta na dngos po sgrub pa dang /_dngos po med pa sgrub par byed pa zhes bya ba gtan tshigs gnyis te/_dngos po sgrub par byed pa la yang tha dad par bsgrub par bya ba sgrub par byed pa dang /_tha mi dad pa bsgrub par bya ba sgrub par byed pa'i dbye bas rnam pa gnyis yin no/_/de ltar
[\[154b.5\]]re zhig de dag 'dir gang gi gtan tshigs su 'gyur ba yin snyam na/_med na mi 'byung ba nyid du nges par gyur pa'i phyir gang yang gsum kho na las lhag pa ni med do/_/ci ste rnam pa gsum yin zhe na/_rang bzhin dang 'bras bu dang mi dmigs pa'o zhes bya ba smos te/_de dag las rnam pa
[\[154b.6\]]gzhan du mtshan nyid kyis byed par nus pa ma yin pa'i phyir 'dir ma brjod do/_/'dir yang khyab par sgrub par byed pa tsam 'di dag la byed par 'dod pa yin no/_/ji ltar rtags rnam pa gsum la 'dir sgrub par byed pa 'di yin zhe na/_bsgrub par bya bas khyab pa rab tu bsgrubs nas
[\[154b.7\]]chos can la yod par sgrub par byed de zhes bya ba smos te/_gang gi tshe bsgrub par bya ba'i chos kyis khyab pa rab tu bstan nas chos can la yod par gyur pa bstan pa de'i tshe gtan tshigs su nus pa yin te/_ji ltar khyab pa bstan pa yin/_ji ltar chos can la yod par gyur ba bstan pa yin zhe na/_
[\[155a\]]
[\[155a.1\]]'di ltar gang yod pa'am byas pa de thams cad ni mi rtag pa ste/_dper na bum pa la sogs pa lta bu'o zhes bya ba smos te/_ji ltar zhes bya ba ni nye bar bstan pa'i ngag go/_/gang zhes bya ba ni ma lus pa'i sgra yin pa'i phyir thams cad kyi don rjod par byed do/_/yod
[\[155a.2\]]pa zhes bya ba ni yod cing bdog par gyur pa'o/_/byas pa zhes bya ba ni rgyu dang rkyen las skyes pa des na 'di skad du ston par 'gyur te/_gang zhes bya ba ni cung zad cig yod pa'am rgyu dang rkyen las yod pa gang yin pa de ni 'jig par khong du chud par bya ste/_dper na bum pa lta bu ste/_'di
[\[155a.3\]]ni de srid du khyab pa yin no/_/sgra yang yod pa'am ma byas pa'i phyir zhes bya ba ni sgra yod pa'am sgra byas pa dang ldan pa yin no zhes 'dis chos can bstan pa yin no/_/sgra thams cad la don 'di brtag par bya ste/_res 'ga' yod pa'am res 'ga' byas pas yin no zhes bya bar dgongs
[\[155a.4\]]pa yin no/_/rigs pa can gzhan dag yan lag dag rim gyis nges par brjod par 'dod de/_de'i phyir rang gi grub pa'i mthas rim gyis nges pa dgag pa'i phyir/_'di la yang go rims nges pa 'ga' yang yod pa ma yin te zhes bya ba smos te/_'dir yang gang sngar khyab pa bstan
[\[155a.5\]]pa yin la phyis phyogs kyi chos yin te de nas ni khyab pa yin no zhes bya ba nges pa yod pa ma yin no/_/rgyu ni ci zhig gis 'dod pa'i don grub pa la bye brag med pa'i zhe na/_'dod pa'i don sgrub par gnyi ga la bye brag med pa'i phyir ro/_/gal te 'dod pa'i don grub pa yang cha shas su brjod
[\[155a.6\]]pa de bzhin no zhe na/_go rims nges pa'i yan lag tu byas pa la khyad par ci yang med do/_/des kyang chos can la dang por yod par bsgrubs nas phyis kyang khyab par rab tu bsgrub pa nyid yin te zhes bya ba ni cig car yang phyogs kyi chos bstan nas khyab pa rab tu bstan pa yin no/_/
[\[155a.7\]]dper na sgra ni yod pa'am byas pa yin la zhes bya ba ni dngos po phyogs kyi chos bstan pa yin no/_/de lta bu gang yin pa de thams cad mi rtag pa yin te/_dper na bum pa la sogs pa lta bu'o zhes bya ba ni gzhan yang gang dag yod pa'am byas pa yin pas 'di yang mi rtag pa yin te/_
[\[155b\]]
[\[155b.1\]]dper na bum pa bzhin no zhes bya ba 'dis ni khyab pa bstan pa yin no/_/ji ltar 'di dag gis khyab pa rab tu grub pa yang yin zhe na/_'dir khyab pa sgrub par byed pa ni bsgrub par bya ba las bzlog pa la gnod pa can gyi tshad ma nye bar bstan pa ste zhes bya ba smos so/_/'dir zhes bya ba ni sbyor
[\[155b.2\]]ba dgod pa de'i tshe mi mthun pa'i phyogs la gnod pa can gyi tshad ma bstan par gyur pas khyab pa bstan pa yin no/_/gal te 'ga' zhig rtsod pa yin te de yang dngos por gyur ba dang skad cig ma ma yin pa zhes bya ba ci 'dir 'gal ba zhes bya bar rab tu brjod par bya ba zhe na/_gal te yod
[\[155b.3\]]pa'am byas pa thams cad skad cig ma re rer 'jig par ma gyur na zhes bya ba ni/_gang gi tshe yod pa'am byas pa thams cad skad cig skad cig mi 'jig pa de'i tshe skad cig ma ma yin pa la rim dang cig car don byed par mi rigs pa'i phyir yod pa'i mtshan nyid ni don byed nus pa yin la/_de las
[\[155b.4\]]bzlog pa'i phyir med pa kho nar 'gyur te zhes bya ba ni gang yang skad cig ma ma yin pa'i don ni rim gyis kyang de don med pa ma yin te/_lhan cig byed pa la ni mi ltos pa'i phyir ro/_/lhan cig byed pa la ltos na ni dngos po rnams rim gyis don gyi bya ba byed par 'gyur te/_rtag pa'i khyad
[\[155b.5\]]par bogs dbyung du med pa'i phyir ro/_/lhan cig byed pa la ltos pa med pa des na rim gyis byed pa ni ma yin la cig car byed par yang mi 'gyur te/_don gyi bya ba byed pa'i rang bzhin yin na ni phyi nas kyang 'gyur ro/_/'di don gyi bya ba byed pa gang yin pa de ni skad cig ma gnyis pa la sogs
[\[155b.6\]]pa'i gnas skabs rnams su 'bras bu ci'i phyir na byed par mi 'gyur/_gang gi phyir skad cig ma ma yin pa rnams ni rim gyis sbyor ba la sogs pa 'thad pa ma yin no/_/de'i phyir don gyi bya ba byed par nus pa ma yin te/_gang yod pa'i mtshan nyid yin pa de dang de ni skad cig ma ma yin pa las ldog
[\[155b.7\]]pa'i phyir yod pa ni skad cig ma ma yin pa la zhugs pa med do/_/de lta na don gyi bya ba byed pa gang yin pa de ni yod par bstan to/_/skad cig ma ma yin pa don gyi bya ba byed pa med pa yin na/_gang las de dag yod par 'gyur/_gang gi phyir nye bar brjod pa'i nus pa thams cad dang bral ba'i mtshan nyid ni nye
[\[156a\]]
[\[156a.1\]]bar brjod pa med pa yin no zhes bya ba ni gang zhig la las yang dang yang du gnas pa'i mthar med par shes pa tsam yin pa de'i phyir des na brjod du med pa zhes brjod do/_/nges par nus pa thams cad brjod du med pa byas pa zhes bya ba yin no/_/thams cad smos pa ni bum pa la sogs
[\[156a.2\]]pa'i yul la nus pa dang mi nus pa tha dad pa mthong ba'i phyir med pa'i yongs su spangs pa'i don yin pa de lta na snam bus ni gos la sogs pa'i don gyi bya ba byed pa dang /_mi byed pa dang bum pa yang chu 'dzin pa la sogs pa'i don gyi bya ba byed pa dang mi byed pa de dag de tsam gyis yod pa ma yin pa dang med pa bshad pas
[\[156a.3\]]yin no/_/gal te gnod par byed pa'i chad ma bstan kyang nyes pa ci zhig tu 'gyur zhe na/_de ltar sgrub par byed pa'i bsgrub par bya ba las ldog pa zhes bya ba smos te/_sngar bshad pa'i rnam pas gal te gtan tshigs bsgrub par bya ba'i mi mthun pa'i phyogs la gnod pa tsam gyis tshad ma nye bar bstan
[\[156a.4\]]pa de'i tshe/_gal te mi mthun pa'i phyogs la ma mthong du zin kyang de de ltar gtan tshigs mi mthun pa'i phyogs dang lhan cig par 'gal ba med par phyir yod pa'am byas pa'i gtan tshigs mi mthun pa'i phyogs la rtag ces bya ba la yang yod par dogs par 'gyur ba yin no/_/dogs pa
[\[156a.5\]]yod na yang nyes pa ci zhig yod ce na/_de'i phyir ldog pa la the tshom za ba zhes bya ba la sogs pa smos te/_gang gi tshe gtan tshigs mi mthun pa'i phyogs las ldog pa la the tshom za ba de'i tshe ma nges pa'i gtan tshigs su 'gyur ro/_/'o na ni mi mthun pa'i phyogs la gtan tshigs ma mthong na
[\[156a.6\]]mthong ba dang 'bral bas gzhan med par sgrub par byed pa yod pa ma yin nam/_de la gnod par byed pa'i tshad ma gzhan gyis dgos pa ci zhig yod ce na/_de'i phyir ma mthong ba tsam gyis kyang ldog pa ma yin te zhes bya ba smos te/_ma mthong ba tsam gyis mi mthun pa'i phyogs la gtan tshigs
[\[156a.7\]]ldog par nus pa ma yin no/_/'dir rgyu dang khyab par byed pa mi dmigs pa la sogs pa go bar byed pa nyid ni 'dir gzung bar bya ba bstan pa yin no/_/ci ste nus pa ma yin zhe na bskal ba la sogs pa zhes bya ba la sogs pa smos te/_yul dang dus dang rang bzhin gyis bskal ba'i don rnams
[\[156b\]]
[\[156b.1\]]la thams cad mkhyen pa ma yin pa'i mthong ba'i shes pa log pas bskal ba de dag la med par sgrub par byed par nus pa ma yin te/_ci'i phyir zhe na/_thams cad gzigs pa ma yin pa zhes bya ba la sogs pa smos te/_gang yang dbang po las 'das pa mthong ba ni ma yin te/_de'i don yod
[\[156b.2\]]du zin kyang don 'ga' zhig mi dmigs pas med pa ni ma yin pa de'i phyir mi dmigs pas med pa grub pa ni ma yin te/_dmigs pa'i rig byar gyur pa nyid kyi mi dmigs pa med par nus pa nges pa yin gyi bskal ba rnams la ni ma yin no/_/de ltar gang las ma mthong ba tsam gyis
[\[156b.3\]]gtan tshigs mi mthun pa'i phyogs las ldog pa grub pa ni ma yin te/_de'i phyir gnod pa can gyi tshad ma bshad par bya'o/_/de yang ci 'dra ba zhig yin zhe na/_gnod par byed pa'i mtshan ma yang /_/zhes bya ba smos te/_don gyis ldog pa rtogs par byed pa yin no zhes bya ba tshig
[\[156b.4\]]lhag ma'o/_/rim dang cig car 'brel ba med pa zhes bya ba la sogs pa gang la rim dang cig car 'brel pas don byed pa med pa de ni 'ga' zhig la yang nus pa yod pa ma yin te/_dper na ri bong gi rwa lta bu'o/_/'dis ni gnod par byed pas rjes su 'gro ba bstan pa yin no/_skad
[\[156b.5\]]cig ma ma yin pa ni rim dang cig car la sogs pa don byed pa la sbyor ba ma yin no/_/'dis ni phyogs kyi chos brjod pa yin te/_de'i phyir de ni 'ga' zhig tu nus pa med pa yin no/_/gang la nus pa med pa de ni med pa'i bdag nyid yin te/_de lta na nus pa med pa la med pas khyab pa yin pa
[\[156b.6\]]de'i phyir skad cig ma ma yin pa rnams ni rim dang cig car la sogs par sbyor ba med do/_/med pa sgrub par mi byed kyi yod pa'i mtshan nyid kyi gtan tshigs ni de las ldog pa yin pa'i phyir/_gnod par byed pa'i tshad ma zhes brjod do/_/des na yod pa'i byas pa la sogs pa 'di ni
[\[156b.7\]]gang gi tshe gnod par byed pa'i tshad ma brtag pa la yod pa ldog par 'gyur ba de'i tshe de ni mi rtag par rnam par gnas pa yin no/_/de'i phyir na gang yod pa'am byas pa de thams cad mi rtag pa yin no zhes rtsa ba tshad mas khyab pa grub pa yin no/_/de tsam gyis kyang zhes bya ba la sogs
[\[157a\]]
[\[157a.1\]]pa ni mi mthun pa'i phyogs la gnod pa can gyi tshad ma bstan pa nyid bsgrub par bya ba'i chos kyi sgrub par byed pa chos tsam rjes su 'gro ba yin no zhes bya bar grub pa yin no/_/'dis ni de'i rang bzhin gyi gtan tshigs kyi mtshan nyid ni gang bsgrub par bya ba'i chos kyi sgrub par
[\[157a.2\]]byed pa chos tsam ni rjes su 'brel ba yin no/_/gal te de lta na ma mthong ba tshad ma ma yin na de/_'dir yang ma mthong ba zhes bya ba la sogs pa ni ji ltar rtsa ba tshad mas ma mthong bas tshad mar gyur pa ma yin no/_/ma mthong ba dang tshad ma ma yin pa de las kyang gang gi phyir rim dang cig car mi
[\[157a.3\]]rigs pa nyid la nus pa med pas khyab pa mi 'grub pa'i phyir ro/_/de ltar na rim dang cig car la sogs pa med na don byed ma mthong ba'i phyir ma mthong ba'i tshad mas khyab pa bstan pa med do/_/de yang tshad ma ma yin pa de'i phyir khyab pa grub pa ma yin no/_/de yang gi gtan tshigs dang /_/yang khyab pa ma grub
[\[157a.4\]]pa'i phyir gang gi tshe gnod pa can gyi tshad mas khyab pa ma grub pa de'i tshe rtsa ba la yang tshad mas grub pa'i khyab pa med do/_/'di la yang zhes bya ba la sogs pa la/_'on te 'di la yang gnod pa can gyi tshad ma yin na gnod pa can gyi tshad ma gzhan yang nye bar sbyor ba de'i tshe de la yang gnod pa can
[\[157a.5\]]gyi tshad ma gzhan gyis nye bar sbyor ba yin no/_/de'i tshe de la yang gnod pa can gyi tshad ma gzhan gsum pa brjod par bya'o/_/gsum pa dang bzhi pa la sogs pa thug pa med par 'gyur ro zhes bya ba ni phyogs snga ma bzhin no/_/'dir grub pa'i mtha' smras pa/_ma yin te/_/zhes bya ba la sogs
[\[157a.6\]]pa smos te/_med pa sgrub par byed pa ma mthong bas na zhes bya ba ni phyogs phyi ma yin te/_ma mthong ba thams cad khyod kyang tshad mar mi 'dod pa ni ma yin la/_med pa sgrub par byed pa'i ma mthong ba ni spangs pa ma yin te/_/de nyid mthong ba yin no/_/ma mthong bas ni bsgrub par bya ba log
[\[157a.7\]]pas zhes bya ba la sogs pa ni gang ma mthong ba ni mi mthun pa'i phyogs la gtan tshigs med par sgrub par byed pa yin te/_de ma mthong bas mi mthun pa'i phyogs dang gtan tshigs 'gal ba'i chos su gtogs par nye bar 'jog pa'i phyir gnod par byed pa'i tshad ma nyid kyis bstan pa yin
[\[157b\]]
[\[157b.1\]]no/_/de'i phyir 'di ni 'di 'dra ba ma mthong ba ma spangs pa yin pa'i phyir zhes bya bar dgongs pa yin no/_/rgyu cis sgrub par byed pa'i gtan tshigs mi mthun pa'i phyogs las ldog par 'gyur zhe na/_de'i phyir de lta na ni gtan tshigs de bsgrub bya med pas zhes bya ba la sogs pa smos te/_
[\[157b.2\]]gang gi tshe gtan tshigs dang bsgrub bya'i mi mthun pa'i phyogs su gyur pa la 'gal ba'i chos su tshad mas grub pa na gtan tshigs yin no/_/bsgrub par bya ba med na med par 'grub par 'gyur gyi gzhan du ni ma yin no/_/gal te mi mthun pa'i phyogs la gtan tshigs yod na yang gnod par
[\[157b.3\]]byed pa ma grub pa yin na nyes pa ci zhig yod par 'gyur zhe na/_rnam pa gzhan du na de la 'di gnod pa can zhes bya ba la sogs pa smos te/_/gnod pa can gyi chos sam tshad ma las gzhan gyis mi mthun pa'i phyogs la gtan tshigs ma mthong ba de'i tshe the tshom du 'gyur ro/_/ci mi
[\[157b.4\]]mthun pa'i phyogs las gtan tshigs ldog gam 'on te ma yin/_gal te de lta na ma mthong bas kyang ldog pa sgrub par byed pa ma gtogs pa de ji ltar ma mthong ba tsam ni ldog pa ma yin no zhe na/_dngos po thams cad mi dmigs pa zhes bya ba la sogs pa smos te/_gal te ma mthong
[\[157b.5\]]bas med pa sgrub par byed pa ni yod par 'gyur ba de 'dir spangs pa'i phyir ro/_/dngos po mi dmigs pa thams cad ni dngos po la gnod pa can ma yin te/_de'i phyir bshad pa de nyid sgra'i don yin pa'am sgra yin pa'o/_/dngos po thams cad mi dmigs par gnod pa can ma yin no zhes bya ba'i don to/_/
[\[157b.6\]]thug pa med par thal bar 'gyur ba spang ba'i don gyi phyir ro/_/de la rim dang cig car dang ldan pas nus pa la zhes bya ba la sogs pa smos te/_'di dang 'di rnams la sbyar bar bya'o/_/rtsa ba'i tshad ma ni khyab par byed pas mi dmigs pa na gnod pa can gyi tshad ma bshad pa yin no/_/
[\[157b.7\]]gal te khyab par bya ba dang khyab par byed pa'i dngos po grub na de yang de ltar 'grub par 'gyur ba yin no/_/de'i phyir de nyid khyab par bya ba dang khyab par byed pa 'dis rab tu bstan pa yin no/_/rim dang cig car gyis nus pa la khyab pa yin te nus par gyur pa yin na rim gyis sam cig
[\[158a\]]
[\[158a.1\]]car las rnam pa gzhan pa ni med do/_/rnam pa gzhan ci'i phyir med ce na/_rnam pa gzhan ni mi srid do zhes bya ba smos so/_/rim dang cig car las ma gtogs pa'i rnam pa gzhan ni mi srid pa de'i phyir rnam pa ma lus pa la rim dang cig car gyis khyab pa yin
[\[158a.2\]]no/_/de lta na gang rim gyis ma yin na ni de thams cad rim pa med pa yin no/_/gang yang rim pa med pa ma yin pa ste de thams cad ni rim gyis yin no/_/de lta na yang phung po gsum pa srid par ga la 'gyur/_gang gi tshe phung po gsum pa mi srid pa de'i tshe rim dang cig car gyis
[\[158a.3\]]nus pa la khyab par grub pa yin no/_/des na khyab par byed pa'i chos/_/zhes bya ba la sogs pa ni gang gi phyir rim dang rim pa ma yin pas nus pa la khyab pa de'i phyir rim dang rim ma yin pa'i sbyor ba log na skad cig ma ma yin pa la nus pa yang ldog par 'gyur ro/_/gang gi
[\[158a.4\]]tshe nus pa la rim dang cig car gyis khyab par 'gyur ba de'i tshe nus pa med pas/_rim dang cig car zhes bya ba la sogs pa ni gang kho na nus pa de la rim dang cig car gyis khyab pa grub par gyur pa de nyid de las bzlog pa rim dang cig car mi rigs pa yang nus pa med pas khyab pa 'grub par
[\[158a.5\]]'gyur ba'i phyir de yang res 'ga' zhig kyang thug pa med par thal bar mi 'gyur ro/_/de ltar na rtsa ba'i tshad ma ni khyab par byed pa mi dmigs pas gnod par byed pa'i tshad ma yin no/_/gnod par byed pa'i tshad ma la yang rnam pa gzhan med pa yin la gnod par byed pa tshad ma rnam pa gzhan med pas
[\[158a.6\]]na rim dang rim pa ma yin pas phan tshun spangs te/_gnas pa'i mtshan nyid yin par khong du chud par bya'o/_/gang gi phyir rim pa las tha dad pa'i don gang ji snyed pa de thams cad rim pa yin par rnam par gzhag par bya'o/_/rim pa ma yin pa las tha dad pa gang ji snyed pa de thams cad
[\[158a.7\]]rim gyis zhes bstan pa yin no/_/de'i phyir rnam pa gzhan gyi dngos po grub pa yin no/_/dngos po'i rnam pa gzhan med pas rim dang cig car gyis nus pa la khyab pa grub pa yin no/_/nus pa'i mtshan nyid ni yod pa ma yin la/_skad cig ma ma yin pa rnams kyang rim pa dang cig car las
[\[158b\]]
[\[158b.1\]]ldog pa yin na nus pa las kyang ldog pa yin no/_/nus pa'i mtshan nyid yod pa ni skad cig ma ma yin par gyur pa de'i tshe thug pa med par 'gyur te ma mthong ba tsam gyis ldog par mi 'gyur ro/_/de ltar na rang bzhin gyi gtan tshigs kyi sbyor ba dag ni sgrub pa'i yan lag tu bsgrubs pa yin
[\[158b.2\]]te zhes bya ba ni ji skad du/_nye bar brjod pa de ni rigs pas gnod pa can gyi tshad ma bstan pas rang bzhin gyi gtan tshigs kyis sgrub pa'i yan lag tu bsgrubs pa yin no/_/nus pa med pa de ni zhes bya ba la sogs pa ni gang gi tshe yang bshad zin pa'i rigs pas sgrub pa'i yan lag
[\[158b.3\]]tu sgrub par byed par mi 'gyur ba de'i tshe tshar gcad pa'i gnas su brjod par bya'o/_/rgyu ci yin zhe na/_'dod pa'i don rab tu ma bsgrubs pa zhes bya ba la sogs pa smos te/_gang gi phyir 'dod pa'i don ma bsgrubs pa de'i phyir pham pa'i gnas yin no/_/'dod pa'i don zhes bya ba ni
[\[158b.4\]]dam bca' ba zhes bya ba'i don to/_/'on te dngos po'i nus pa'i gtan tshigs su bshad pa de cis pham par 'gyur zhe na/_dngos po'i nus pa'i gtan tshigs zhes bya ba la sogs pa smos te/_/gal te don dam par nus pa'i gtan tshigs su bshad pa de lta na yang ji snyed pa'i nus
[\[158b.5\]]pas gsal bar mi byed pa de snyed du bsgrub par nus pa ma yin no/_/'di yang byed pa bzhin du yod pa tsam gyis 'bras bu byed pa ni ma yin no/_/shes par byed pa'i gtan tshigs su gyur na shes pa'i bdag nyid ltos nas rang gi 'bras bu byed pa yin te gzhan du ni ma yin no/_/de ltar
[\[158b.6\]]re zhig rang bzhin gyi gtan tshigs sgrub pa'i yan lag tu nus pa yin no/_/'on te 'bras bu'i gtan tshigs ji lta bu yin zhe na/_'bras bu'i gtan tshigs su zhes bya ba la sogs pa smos te/_'bras bu'i gtan tshigs su bshad pa bsgrub par byed pa'i yan lag mtshungs par byed
[\[158b.7\]]pa yin te/_de ji ltar byed pa yin zhe na/_gang 'bras bu'i gtan tshigs su zhes bya ba la sogs pa smos te/_gang gi phyir 'bras bus rgyu sgrub par byed pa'i don khas blangs pa yin no/_/des na rgyus 'bras bu dang lhan cig rgyu dang 'bras bu'i dngos po sgrub par byed pa nus pa ma yin
[\[159a\]]
[\[159a.1\]]no/_/'on te/_ji ltar de dag de ltar grub pa yin zhe na/_dper na 'di yod na yod pa zhes bya ba la sogs pa smos so/_/rgyu 'di las 'bras bu 'di skyed pa yin no zhes mngon sum gyis rtogs pa yin no/_/de ltar na mngon sum gyis me nye bar dmigs par 'gyur
[\[159a.2\]]ba las de ma thag tu sngar ma mthong ba'i du ba mngon sum kho nas rab tu rtogs pa yin no/_/mes bskyed par bya ba'i du ba 'di yin no zhes mngon sum gyi stobs kyis nges par skyed par byed pa de'i phyir yod na yod par mngon sum gyis rtogs pa yin no/_/gang yang de las gzhan pa'i zhes
[\[159a.3\]]bya ba la sogs pa ni gang la yang de mngon par 'dod pa'i rgyu med pa de la yod par gyur du zin kyang gzhan pa'i rgyu rnams las 'di'i 'bras bu skye bar mi 'gyur ba'i phyir mi dmigs par khong du chud par bya'o/_/de lta na de las rgyu ni dmigs pa'i rig byar gyur pa las mi dmigs pas
[\[159a.4\]]'bras bu la yang de lta ba'i rnam pa mi dmigs pa yin no/_/de'i phyir rgyu med na 'bras bu med pa ni mi dmigs par khong du chud par bya'o/_/de yang thabs gang gis yin zhe na/_yod pa dang med pa sgrub par byed pa'i tshad ma dag gis zhes bya ba la sogs pa smos te/_'dir yod
[\[159a.5\]]pa sgrub par byed pa'i tshad ma ni mngon sum yin no/_/med pa sgrub par byed pa'i tshad ma ni mi dmigs pa yin no/_/des na mngon sum dang mi dmigs pa dag gis zhes bya ba smos pa yin no/_/ci rgyu yang mngon sum gyis 'dir byed pa yin na ci mi dmigs pa nyid 'ba' zhig
[\[159a.6\]]gis de grub par 'gyur ram zhe na/_de lta na 'bras bu nyid the tshom med pa zhes bya ba la sogs pa smos te/_gal te mngon sum gyis kyang yod pa dang med pa shes pa yin no/_/mi dmigs pa 'ba' zhig yod pa dang med pa rtogs pa ma yin no/_/de'i tshe 'bras bu nyid du the
[\[159a.7\]]tshom med par bsgrub par 'gyur ro/_/gal te yang de ltar ma brjod na yang nyes pa ci zhig yod ce na/_rnam pa gzhan du na de med na med do zhes bya ba 'ba' zhig ces bya ba la sogs pa smos te/_gal te na de yod na yod par 'gyur ro zhes de 'ba' zhig ma brjod pa de'i tshe med na
[\[159b\]]
[\[159b.1\]]med par 'gyur ro zhes brjod pa de srid du de'i rgyu the tshom med par bsgrub par mi 'gyur ro/_/de lta na de ji ltar de la mngon par 'dod pa'i rgyu med pa dang gzhan las kyang 'gyur te/_de la don med pa de ni ci mngon par 'dod pa'i rgyu med pa las mi 'byung ba'i yang na gzhan med pa las yin/_
[\[159b.2\]]de nyid gzhan gyis don rtogs par dogs pa yin no zhe na/_de la gzhan gyis nus pa zhes bya ba la sogs pa smos te/_ci zhig gzhan gyis de la nus pa'i don skyed pa med/_des na de'i 'bras bu mi skye ba'am/_/yang na mngon par 'dod pa'i rgyu med pa de'i phyir skye ba yin/_'on te gang mngon
[\[159b.3\]]par 'dod pa'i rgyu med na mi 'byung ba de'i tshe ci gzhan gyis yul la dogs par byed pa yin no zhe na/_de dag ldog na yang ldog pa 'dod rgyal bar 'gyur te zhes bya ba ni gang yang mngon par 'dod pa'i rgyu ldog pa na la lar ldog pa de'i 'bras bur 'gyur te/_de lta na yang de 'dod rgyal bar btags
[\[159b.4\]]pa yin no/_/ci 'dod rgyal ba ji ltar yin zhe na/_ma bag mar len pa zhes bya ba la sogs pa smos te ma bag mar len pa ni a ma bag mar len pa'o/_/de skye ba'i yul gang du ma bag mar blangs pas skye ba'o/_/ma bag mar blangs pas skye ba yin no zhes rnam par sbyar ro/_/de ru skyes pa de
[\[159b.5\]]ni bag mar len par 'dod pa'i yul skyes pa na shing 'bra go bsal ba'i phyir 'bras bu 'bra gor brjod do/_/skye ba zhes bya ba ni rab tu grags pa'o/_/sog po par sig gi yul du ma bag mar len pa rab tu grub pa der yang 'bra go skye bar 'gyur ro/_/yul gzhan rnams sum bag mar
[\[159b.6\]]len pa med na de la 'bras bu 'bra go yang med do/_/de la dper na yul gzhan du ma bag ma len pa med na 'bras bu 'bra go skye ba med pa de ni 'dod rgyal ba yin no/_/de bzhin du la lar mngon par 'dod pa'i rgyu med na 'bras bu med pa ni 'dod rgyal ba yin te srid par gyur pa de'i phyir de
[\[159b.7\]]med kyang yod pa ni tshig tsam 'ba' zhig yin pas nus pa la the tshom za bar 'gyur ro/_/de'i phyir gang kho na yod na yod pa sgrub par byed pa'i tshad mas rgyu dang 'bras bu yod par nus pa de ltar gyur pa ci'i yon tan yin zhe na/_de ltar na nus pa de'i 'bras bu grub bo zhes bya ba la sogs pa
[\[160a\]]
[\[160a.1\]]smos te/_sngar bshad pa'i rnam par sgrub par gyur ba gang yin pa de ni de'i 'bras bu nyid du grub par gyur pa yin no/_/grub par gyur pa ni yon tan ci yin zhe na/_grub pa yang rang yod na yod pa grub pa zhes bya ba la sogs pa smos te/_gang gi tshe de'i 'bras bu grub par
[\[160a.2\]]gyur pa yin pa de'i tshe de'i 'bras bur gyur na/_gang la yod par 'gyur ba de la 'bras bu yang yod par bstan pa rgyu ci yin zhe na/_rgyu dang 'bras bu 'khrul pa med pa'i phyir zhes bya ba la sogs pa smos te/_gang gi phyir 'bras bu ni rgyu med na mi 'byung ba de'i phyir rang rig pas yod par gyur pas de
[\[160a.3\]]yod par sgrub par byed pa yin no/_/gang de ltar la lar 'bras bu rgyu la mi 'khrul par grub pa de ni ma 'khrul pa zhes bya ba la sogs pa de lta na yang cung zad 'bras bu dang rgyu 'khrul pa med par gyur pa de srid du 'bras bu thams cad rang gi rgyu la 'khrul pa med pa de nyid ni rigs pas gnod pa yin no
[\[160a.4\]]zhe na/_de la rigs pa ni 'di yin te/_gang gi phyir 'bras bu thams cad rang gi rgyu las gzhan du gyur pas nus pa yin na/_de lta na 'bras bu'i gtan tshigs sgrub par byed pa'i yan lag tu byed pa yin te/_de ltar mi nus na 'bras bu'i gtan tshigs kyang sgrub par byed pa'i yan lag
[\[160a.5\]]tu brjod pa ma yin no zhes 'di ni rtogs par sla ba yin no/_/rgol ba de dag pham pa'i gnas yin no zhes de dag rtogs pa'i don yin no/_/gal te yang de ltar nus pas mi byed na nyes pa ci yod ce na/_mi nus pa de'i tshe 'bras bur ma grub pas zhes bya ba smos so/_/ji snyed pa bshad zin pa'i
[\[160a.6\]]rnam pas mi nus na de snyed pa de'i 'bras bur mi 'grub po/_/gal te na de ltar yin na de la nyes pa ci yod ce na/_don gzhan zhes bya ba la sogs pa smos so/_/gang yang gang la 'brel ba'i rang bzhin du ma gyur pa de ni nye bar gyur kyang gdon mi za bar gzhan nye bar gyur pa bstan pa ma yin no/_/
[\[160a.7\]]de lta na yang pham par 'gyur zhe na/_'dod pa'i don ma grub pa zhes bya ba la sogs pa smos te/_gal te 'dod pa'i don ma grub pa'i rgol ba ni de'i tshe tshar gcad pa'i gnas su rigs pa yin no/_/'dis ni 'byung bar 'gyur ba'i don gyi 'bras bu nyid las de ltar 'da' bar mi 'gyur na de ji
[\[160b\]]
[\[160b.1\]]ltar pham pa yin zhe na/_'bras bu'i gtan tshigs kyi dngos por khas blangs pas de ma bstan zhes bya ba ni/_gal te yang 'bras bu'i dngos po las ma 'das pa de lta na yang yod pa tsam gyis go bar byed pa ma yin te/_'on kyang 'bras bu nyid du shes par gyur pas yod pa go bar
[\[160b.2\]]byed par 'gyur gyi gzhan ni ma yin no/_/de ltar 'bras bu'i gtan tshigs sgrub par byed pa'i yan lag tu sgrub par byed pa nus par blta'o/_/gzhan yang rtags gsum po de bsgrub pa'i phyir mi dmigs pa yang zhes bya ba smos te/_sgrub par byed pa'i yan lag tu nus pa yin
[\[160b.3\]]no zhes bya ba ni tshig lhag ma'o/_/yang ci 'dra ba zhig ce na/_sgrub par byed pa zhes bya ba la sogs pa smos te/_gang de'i don mi dmigs pa de ni gang gi tshe dmigs pa'i rig byar gyur pa las mi dmigs par bshad par gyur pa de'i tshe de ma dmigs par sgrub par byed pa'i yan
[\[160b.4\]]lag tu nus par 'gyur ro/_/de ltar yang rgyu'i rnam pa nyid mi dmigs par bstan pas de sgrub par byed par ji ltar 'gyur zhe na/_de 'dra ba'i mi dmigs pa kho na'i zhes bya ba la sogs pa smos te/_gang gi phyir dmigs pa'i rig byar gyur pa las gang mi dmigs pa nyid ni
[\[160b.5\]]dngos po med pa sgrub par byed pa yin gyi gzhan ni ma yin no/_/ci'i phyir gzhan ma yin zhe na/_dmigs pa'i rig byar ma gyur pa zhes bya ba la sogs pa smos te/_gang mi dmigs pa'i rig byar gyur pa ma yin pa de'i don ni rtogs pa'i mngon sum log pas kyang med
[\[160b.6\]]par mi 'grub ste/_gal te 'dir dmigs pa'i rig byar gyur pa ji ltar yin zhe na/_de la dmigs pa'i rig byar gyur pa las zhes bya ba la sogs pa smos to/_/rang bzhin khyad par can ni yul khyad par can du gyur pa'i don gyis gzhan bsal ba ni/_rgyu dang /_de ma thag pa dang /_
[\[160b.7\]]bdag po'i rang bzhin gzhan bsal ba ni de rnams tshogs pa tshang ba ste/_rang bzhin khyad par can dang rkyen gzhan tshang ba dang de gnyis ni dmigs pa'i rig byar gyur pa'i sgras bshad par bya'o/_/de yang rang bzhin khyad par can bstan pa ni gang bdag nyid ma yin pa'i snang ba
[\[161a\]]
[\[161a.1\]]zhes bya ba la sogs pa smos te/_bdag nyid ma yin pa'i ngo bo ni bdag nyid kyi ngo bo ni gzhan gyi ngo bo ma yin no zhes bya ba'i don to/_/de'i so sor snang ba'i shes pa'i rang gi rnam pa de ni gzhan gyis dben pa'i dngos po sgrub pa'i mngon sum du snang ba'i ngang tshul
[\[161a.2\]]can yin no zhes rnam par sbyar ro/_/rtogs par byed pa'i mngon sum la rab tu snang ba ni de'i ngo bo yang yin no zhes bya ba bsdus pa yin no/_/'di skad ston pa yin te/_gang dngos po'i rang bzhin gyi ngo bo rnams yongs su spangs pas rang kho na ngo bo mngon sum la so sor snang ba ni
[\[161a.3\]]de 'dir rang bzhin khyad par can zhes bstan pa yin no/_/spyi'i don nye bar bsdu ba bstan pa ni/_de 'dra ba yod par gyur pa'i dmigs pa'i rgyu can zhes bya ba la sogs pa smos te/_de 'dra ba zhes bya ba ni bskal pa ma yin par snang ba'i ngo bo'o/_/de gang gi tshe dmigs pa'i rkyen
[\[161a.4\]]gzhan tshogs pa rnams kyang gzhan gyi ngo bo so sor snang bas dben pa ni de rang gi ngo bos dmigs pa med pa de'i tshe med pa'i tha snyad kyi yul du 'gyur ro/_/gal te yang de ltar khyad par lta na nyes pa ci yod ce na/_de las rnam pa gzhan yod pa ma yin pa'i rtags ni the tshom za ba yin
[\[161a.5\]]no zhes bya ba smos te/_gal te dmigs pa'i rig byar gyur pa mi 'dod pa yin na ni/_de'i tshe rtags nyid cung zad kyang med pa'i phyir the tshom yin pas gcig tu med pa'i tha snyad bskyed pa ma yin no zhe na/_lan bstan pa/_'dir yang rnam pa de lta bu thams cad ni zhes bya ba smos te/_'dir
[\[161a.6\]]yang zhes bya ba ni mi dmigs pa'o/_/dper na gcig dmigs pa'i rig byar gyur pa las mi dmigs pas/_med pa'i tha snyad kyi yul du gyur pa de bzhin du gnas thams cad kyang med pa'i tha snyad sgrub par byed pa'i dmigs pa'i rig byar gyur pa'i mi dmigs pa'i thabs kyi khyab pa
[\[161a.7\]]grub pa yin no/_/gcig po med pa'i tha snyad kyi rgyu mtshan yod kyang bla ste/_gang yang thams cad med pa'i rgyu mtshan yin no zhes bya ba ga las shes she na/_'ga' zhig med par khas len pa zhes bya ba la sogs pa smos te/_gal te yang 'ga' zhig dmigs pa'i mtshan nyid kyir gyur pa'i
[\[161b\]]
[\[161b.1\]]mi dmigs pas med pa'i tha snyad kyi yul can khas len par mi byed na de'i tshe gzhan gyi yang rnam pa de lta bu'i mi dmigs pa gang yin pa de yang med pa'i tha snyad kyi yul du 'dod par mi bya ste mtshungs pa yin pa'i phyir zhes dgongs pa yin no/_/gal te rgyu mtshan de dag gis kyang yod par khas
[\[161b.2\]]mi len na nyes pa cir 'gyur zhe na/_rnam pa de lta bu med pa khas mi len na zhes bya ba smos te/_gal te yang dmigs pa'i mtshan nyid kyir gyur ba mi dmigs pa tsam gyi rgyu mtshan yod pa la lar khas mi len na der med pa'i tha snyad kyi rgyu mtshan gzhan khas blang bar bya ste/_rgyu mtshan gzhan
[\[161b.3\]]dang 'brel pa yang ma yin pa'i phyir de brjod par bya bar 'dod pa sngon du song ba yin no/_/rgyu cis dmigs pa'i rig byar gyur pa las ma dmigs pa'i don ni gcig tu med pa'i tha snyad skyed pa yin snyam na/_de lta bu'i rnam pa yod cing zhes bya ba la sogs pa la/_gang dmigs pa'i rig byar gyur
[\[161b.4\]]pa dang yod pa yin na gdon mi za bar dmigs par 'gyur te/_de ltar de snyed tha dad pa mthong ba yin no/_/'di 'dra ba mi dmigs pa med pa zhes bya ba la sogs pa ni gang gi tshe dmigs pa'i rig byar gyur pa las yod par gyur pa de ni gdon mi za bar dmigs par gyur par brjod do/_/de ni 'di
[\[161b.5\]]'dra ba'i mi dmigs par brjod na med do zhes shes par 'gyur ro/_/de'i phyir yang dmigs pa'i rig byar gyur pa las mi dmigs pa med pa'i tha snyad kyi rgyu mtshan de tsam nyid yin te zhes nges pa yin no/_/med pa'i tha snyad kyi rgyu mtshan de dag ni yod kyang bla ste/_gang yang 'di kho na rgyu mtshan
[\[161b.6\]]yin no zhes 'di ga las she na/_gzhan ni de'i rgyu mtshan med pa'i phyir ro zhes bya ba la sogs pa smos so/_/med pa'i tha snyad ni/_ji skad bshad pa'i mi dmigs pas thob par 'gyur gyi rgyu mtshan gzhan ni yod pa ma yin no/_/ji ltar med pa de ltar phyis bshad par bya'o/_/gzhan yang rgyu
[\[161b.7\]]mtshan logs shig tu bstan pa ni/_gal te nus pa thams cad kyis dben pa ni zhes bya ba la sogs pa smos te/_'dir cung zad kyang nus pa med pa rgyu mtshan 'dis med pa'i tha snyad du 'gyur ro/_/grub pa'i mtha' smra bas/_deng bdag nyid kyi rjes su zlos pa ni ma yin pas/_de ni
[\[162a\]]
[\[162a.1\]]de ltar yin na zhes bya ba smos te/_ji ltar khyed mngon par 'dod pa 'di de ltar 'di dag ni 'on te de nyid yin no zhes bya ba la sogs pa yin no/_/de nyid nus pa thams cad kyis dben pa ni ji skad bshad pa'i mi dmigs pa nyid kyis khong du chud par bya'o/_/ci'i phyir
[\[162a.2\]]ji skad bshad pa nyid kyis yin zhe na/_thabs gzhan med pa zhes bya ba la sogs pa smos te/_gang gi phyir nus pa med par khong du chud par byed pa'i thabs gzhan med pa de nyid kyi phyir de rtogs par 'gyur ba yin te/_gang yang de ltar rtogs pa yod na zhes bya ba la sogs pa ni gang gi tshe yang
[\[162a.3\]]ji skad bshad pa'i nus pa med pa ni mi dmigs pas rtogs par khong du chud par bya'o/_/nus pa med pa ni med pa'i tha snyad du byed pa de'i phyir mi dmigs pa nyid 'dir thog mar rgyu mtshan yin pa'i phyir tha snyad kyi rgyu mtshan du brjod par bya'o/_/gzhan yang rgyu mtshan gzhan nye bar bstan pa ni/_
[\[162a.4\]]gal te blo dang sgra dang don gyi bya ba la sogs pa smos te/_blo ni shes pa yin la sgra ni brjod pa'o/_/don byed pa ni nus pa ste/_gang la de 'jug pa yin pa/_de ni de la yod pa'i tha snyad du byed pa yin no/_/gang la 'jug pa med pa de ni med pa'i tha snyad yin no zhes bya ba ni phyogs snga ma
[\[162a.5\]]bzhin no/_/phyogs phyi ma/_ji skad du bshad pa'i blo la snang ba zhes bya ba la sogs pa smos te/_gang yang ji skad du bshad pa'i ngo bor snang ba'i mngon sum gyi blo 'jug pa de la ni yod pa'i tha snyad du 'gyur ba yin la/_gang la dmigs pa'i rig byar gyur pa dag mi 'jug pa de ni med
[\[162a.6\]]pa'i tha snyad yin no/_/ji skad du bshad pa'i blo la snang ba zhes bya ba ni bdag ma yin pa'i ngo bo so sor snang bas rnam par dben par mngon sum la snang ba'i don 'dzin pa yin no zhes bya ba'i don yin no/_/de'i yul zhes bya ba ni ji skad bshad pa'i blo'i yul lo/_/rjes su dpag pas
[\[162a.7\]]yod pa'i tha snyad kyi rgyu mtshan du bstan pa ni mngon sum gyi yul ma yin pa zhes bya ba la sogs pa smos so/_/gang la mngon sum mi 'jug pa de la yang rtags 'ga' zhig las skyes pa'i shes pas yod pa'i tha snyad du byed pa zhes bya ba la sogs pa ni/_gang la rjes su dpag pa
[\[162b\]]
[\[162b.1\]]mi 'jug pa de la med pa'i tha snyad du bya ba ma yin te/_ma nges pa nyid kyi phyir ro/_/de log pa la zhes bya ba ni rjes su dpag pa med pa de nyid ma nges par bstan pa yin no/_/bskal pa'i don zhes bya ba la sogs pa smos te/_gang yang dbang po'i don de ni mngon sum mam rjes su
[\[162b.2\]]dpag pa ldog pa las med pa sgrub par byed pa ma yin te/_the tshom skyed pa'i phyir ro/_/de ltar na de ni res 'ga' zhig blo 'jug pa na med pa'i tha snyad sgrub par byed pa yin pa dang ldog pa las med pa'i tha snyad byed pa ni thams cad dang thams cad du ma yin pa la dgag pa byed pa ni ma
[\[162b.3\]]yin te/_blo dang sgra thams cad ni zhes bya ba la sogs pa ste/_blo dang sgra tsam las yod par sgrub par byed pa ma yin te/_blo dang sgra dag tha dad pa dang tha dad pa ma yin pas kyang dngos po tha dad pa dang /_tha dad pa ma yin pa sgrub par byed pa ma yin no/_/gang la blo'i rnam pa tha dad par
[\[162b.4\]]'jug par byed pa de la thams cad du dngos po tha dad par byed pa'am/_gang la tha dad pa med pa'i rnam pa de la dngos po tha mi dad par byed pa ni ma yin te/_de ltar sgra la yang blta bar bya'o/_/rgyu cis bsgrub par bya ba ma yin zhe na/_ji ltar yang 'das pa dang zhes bya ba la sogs
[\[162b.5\]]pa smos te/_ma rig pa'i dbang gis de dag kyang 'das pa dang ma 'ongs pa la sogs pa rnams kyis bag chags yongs su smin pa'i dbang gis nges pa 'ga' zhig tha snyad du byed pa'i blo dang sgra dag 'jug par mthong ba yin no/_/sogs pa'i sgras ni ri bong gi rwa la sogs pa
[\[162b.6\]]bsdu'o/_/sna tshogs pa dang gcig pa'i don gyi bya ba byed pa'i phyir na sna tshogs pa'i bya ba byed pa dang /_gcig pa'i bya ba byed par nus pa yin no zhes tshig rnam par sbyar ro/_/dngos po med kyang de nyid bsal bar bya ba'i don du zhes bya ba ni sna tshogs pa dang gcig pa'i don gyi bya
[\[162b.7\]]ba byed pa bsal ba yin no/_/sna tshogs pa dang gcig pa'i bdag nyid dngos pos kyang zhes bya ba ni sna tshogs pa'i bdag nyid dang gcig pa'i bdag nyid dag ni sna tshogs pa dang gcig pa'i bdag nyid la blo dang sgra dag 'jug pa'i phyir ro zhes bya ba'i don to/_/'di skad ston pa
[\[163a\]]
[\[163a.1\]]yin te/_don sna tshogs kyi bya ba byed pa'i dngos po don sna tshogs byed par snang ba dang /_sna tshogs kyi dngos po med kyang sna tshogs pa'i ngo bo blo dang sgra dag kyang mthong ba'i phyir de ltar don gcig byed pa'i dngos po dag la/_don gcig byed par snang ba yin no/_/
[\[163a.2\]]gcig pa'i bdag nyid med kyang gcig pa'i bdag nyid kyi dngos po'i blo dang sgra dag mthong ba'i phyir ro/_/'das pa dang /_ma 'ongs pa la sogs pa rnams kyi med pa rnams la 'jug pa ni dngos po yod pa ma yin pa'i sgrub par byed pa yin te/_sna tshogs pa'i don gyi bya ba byed pa rnams
[\[163a.3\]]gcig gi rang bzhin la 'jug pa dang dngos po tha dad pa med pa go bar byed pa ni ma yin no/_/don gyi bya ba byed pa rnams ni gcig gi rang bzhin la 'jug pa yin te/_dngos po tha dad pa med pa sgrub par byed pa ma yin te/_blo dang sgra zhes bya ba ni bsdus pa'i don yin no/_/dpe bstan pa ni/_rgyal
[\[163a.4\]]po mang pos bkur ba zhes bya ba la sogs pa smos so/_/rigs su bskrun pa zhes bya ba la sogs pa ni bskyed pa'o/_/de'i phyir rgyal rigs su skyes pa zhes bya ba'i don to/_/'dis ni 'das pa la 'jug pa'i dpe bstan pa yin no/_/'khor los sgyur ba dung zhes bya ba la sogs pa ni/_
[\[163a.5\]]ji skad du gsung rab las bshad pa ni rgyal po mang pos bkur ba zhes pas gser gyi rin po che sna bdun mdun du 'gro ba dang tshad chen po'i mchod sdong chu bo gang+gA'i nang du gzhag pa dang rgyal po dung gis 'degs par 'gyur ba nyid yin no zhes bya ba 'dis ni ma 'ongs pa 'jug pa'i dpe yin no/_/_
[\[163a.6\]]'khor los sgyur pa'i rgyal po dung zhes bya ba la sogs pa ni/_'di skad du yang gsung rab las bstan pa rgyal po mang pos bkur ba sprul pa ni sde pa gzhan gyi tshig gis bstan pa la brten pa yin no/_/ri bong gi rwa dag dang zhes bya ba la sogs pa ni sgra tsam mo/_/gzugs bstan
[\[163a.7\]]du yod pa dang thogs pa dang bcas pa dang zhes bya ba ni don du ma'i bya ba la 'jug pa yin no/_/gzugs su bya ba de ni rnam par 'gyur ba yin no zhes bya ba'i don to/_/bstan pa ni mig gi rnam par shes pa'i ngor yin no/_/yod pa ni 'dir bstan pas bstan du yod pa'o/_/rang gi yul du
[\[163b\]]
[\[163b.1\]]gzhan skyed pa la gegs byed pas na thogs pa dang bcas pa'i yod pa ste/_thogs pa dang bcas pa'i phyir thogs pa dang bcas pa'o/_/bum pa zhes bya ba ni don gcig bya ba byed pa rnams kyi 'jug pa'i dpe yin no/_/bstan du yod pa la sogs pa smras pa ni sgra gcig gi dngos po'i yul yin
[\[163b.2\]]no zhes bya ba ni ga las she na/_bstan du yod pa'i sgra zhes smos so/_/de dag sgra tha dad pa'i spyod yul la ni don ma yin no zhes ga las yin zhe na/_gcig tu nye bar 'dus pa'i phyir ro zhes bya ba smos so/_/gcig la yang 'dus pa yin pa'i phyir gzhi mthun pa zhes bya ba la sogs pa'i don
[\[163b.3\]]yin no/_/de lta na gang kho na gzugs su bya ba de kho na bstan du yod pa yin la de nyid thogs pa dang bcas pa'i sgras bstan pa yin no/_/'dir gzhan gyis smras pa/_gal te yul sna tshogs su zin kyang zhes bya ba la sogs pa ni sna tshogs pa'i yul de dag gi sgra gcig tu nye bar bsdus pa
[\[163b.4\]]de ni 'jug pa'i rgyu mtshan zhes bya ba don gcig la 'du ba'i phyir ro/_/de lta na gzugs nyid gang kho na la 'du ba de kho na la bstan du yod pa nyid dang /_thogs pa dang bcas pa nyid ces bya ba de bzhin du gcig la nye bar bsdu ba'i mtshan nyid ni sgra'i don yin no/_/des na sgra'i don gyis
[\[163b.5\]]'jug pa'i rgyu mtshan yin no/_/de dang zhes pa ni sna tshogs pa'o/_/de'i phyir yul sna tshogs pa nyid kyis 'di'i sgra'i don yin no zhes bya ba gzhan gyis bsams pa yin no/_/grub pa'i mtha' smra ba bzhad gad ni/_e ma'o dka' thub kyi sdug bsngal gyis nye bar dub pa zhes bya ba
[\[163b.6\]]smos te/_kye ma dka' thub kyi sdug bsngal chen pos gdungs pa'i tshig gis don thob par 'gyur ro/_/gang gis na du ba'i spyi thog ma nas phan 'dogs par 'gyur la yod pas phan 'dogs par byed pa'i bka' drin gyis rang gi rjod par byed pas don shes par bya bar 'dod pas
[\[163b.7\]]bu song la kho bo cag la gang phan 'dogs par byed pa yang brjod par bya ba yin te/_de snyed pa bka' drin gyis phyag btsal ba gyis dang sgra'i bdag nyid rang gis 'jug pa'i phyir rigs pa 'di ni ches mang ba byed pa yin no/_/'on kyang de'i 'brel pa'i nus pa'i bye brag gis zhes
[\[164a\]]
[\[164a.1\]]bya ba ni ji snyed pa 'di'i nus pa'i khyad par gang yin pa de ni spyi'i phan 'dogs par byed pa de snyed pa nyid nus pa'i bye brag la ci de ni sgra kun nas slong bar byed pa yin te/_de ltar gyur pas yon tan ci zhig thob par 'gyur zhe na/_de ltar 'dis brgyud pas zhes bya
[\[164a.2\]]ba la sogs pa smos te/_gal te de'i nus pa'i bye brag gis sgra kun nas slong bar byed pa ma yin te/_yang na spyi las gzhan gyis kyang phan 'dogs par byed pa yin te/_de'i tshe brgyud pas dub pa ni yongs su spangs pa yin no/_/lan 'ga' gzhan gyis smras pa gcig gis
[\[164a.3\]]'jug pa'i don gyi nus pa ni yod pa ma yin no zhe na/_sgra sna tshogs skyed pa'i nus pa zhes bya ba la sogs pa smos te/_gal te 'di sna tshogs pa'i sgra 'jug par byed pa'i nus pa yod pa ma yin pa'i phyir ro/_/de ji ltar du ma 'brel pas phan 'dogs par byed pa'i rgyu nus pa dang
[\[164a.4\]]gcig par mtshungs par gyur pa yin no zhes bya bar dgongs so/_/yang 'dir rgyu ci las gang gi dbang gis 'brel par phan 'dogs par byed pa ma yin zhe na/_phan 'dogs par byed pa ma yin no zhes bya ba la sogs pa smos te/_gal te don de rnams phan 'dogs par byed par gang
[\[164a.5\]]gis na khas blangs pa yin/_de dag gis 'di'i 'brel pa nyid kyang mi 'grub ste ji skad bshad pa'i don gcig tu 'du ba dang gzhi mthun pas yin no zhe na/_gal te don gcig tu 'du ba dang gzhi mthun par gyur ba ni gzugs dang dri dang ro dang reg bya ni don gcig tu 'du ba yin
[\[164a.6\]]na de'i sgra yang gzhi mthun par 'gyur ro/_/de bum pa yang gzhan 'ga' zhig gis rdzas gzhan brtags pa de dang de ni dgag par bya ba'i don ni bum pa zhes bya ba la sogs pa smos te/_gzugs la sogs pa nyid ni sa dang chu 'dzin pa la sogs pa rnams dang dbyibs dang sbrang
[\[164a.7\]]rtsi dang chu la sogs pa'i longs spyod pa'i don gyi bya ba gcig byed pa bum pa'i sgrar brjod pa med pa'i don gzhan ci zhig bum par brtag par bya/_gzhan 'ga' zhig gi mang po rnams gcig gi don gyi bya ba byed pa nyid smras pa yod pa ni ma yin te/_mang po yod du zin kyang zhes bya ba
[\[164b\]]
[\[164b.1\]]la sogs pa smos te/_mang po rnams kyang don gcig gi bya ba byed pa nyid mthong ba yin te/_'di lta ste gzugs dang dbang po dang snang ba dang yid la byed pa ni mig gi rnam par shes pa'i rgyu yin te/_des kyang de nus par bsal ba yin no zhes bya ba la sogs pa dang don gyi bya
[\[164b.2\]]ba gcig byed pa'i phyir ro/_/gal te mang po rnams la yang gcig sgra sbyor ba la skyon yod par mi 'gyur te/_de la de dag la dgos pa med par gyur na mang po rnams la gcig gi sgra sbyor ba ci yin zhe na/_dgos pa med pa'i don la sgra sbyor bar mi byed de zhes bya ba la sogs pa smos
[\[164b.3\]]te/_dgos pa med na 'jig rten pa don la sgra sbyor ba ni ma yin no/_/de yang dgos pa gtso bor bya ba la nus pa med na yongs su spang bar bya ba yin no/_/so sor gzugs la sogs pa rnams la sgras nges par sbyor ba ni sgra'i phreng ba chen por 'gyur ro/_/gzugs la sogs pa
[\[164b.4\]]so sor nus pa med pa'i don gyi bya ba gcig byed pa ni dngos pos byed pa ma yin te/_gcig gis kyang tshogs pa'i sgra de'i don shes pas gzugs la sogs pa'i sgra don med pa nyid de/_bstan bcos byed pa rang nyid kyis dgos pa bstan pa ni/_de la don gang yin pa lhan cig gam tha
[\[164b.5\]]dad pa zhes bya ba la sogs pa smos te/_lhan cig pa ni dgos pa gcig pa ste/_dper na gzugs dang dri dang ro dang reg bya chu la sogs pa btung ba byed pa bzhin no/_/tha dad pa'i dgos pa gcig pa ni dper na gzugs la sogs pa de nyid so sor bdag nyid kyi 'bras bu la chags pa
[\[164b.6\]]la sogs pa'i bya ba ci zhig yod/_de dag gis de rnams kyi dgos pa gcig byed pa gsal bar byed pa yin te/_gang gi tshe sgra gcig gis nges par sbyor ba la nyes pa ci zhig yod/_de la de ltar ni 'gyur na ji ltar mang po rnams la bum pa zhes bya ba'i tshig gcig pa yin zhe na/_
[\[164b.7\]]don bya ba byed pa'i sgras bstan pa la sogs pa ni de'i don gcig byed pa'i nus pa bstan pa'i phyir gang gi tshe tshogs pa'i sgra nges par sbyar bar bya ba de'i tshe de la tshig gcig kyang 'gal ba med do/_/tshogs pa la gcig gi yin no zhes bya bar dgongs pa yin no/_/tshogs pa nyid la gcig
[\[165a\]]
[\[165a.1\]]gis ci zhig byed snyam nas/_lhan cig pa'i nus pa zhes bya ba la sogs pa smos te/_lhan cig pa nyid kyis gzugs la sogs pa de ni chu 'dzin pa la sogs pa'i don gyi bya ba byed pa ni gcig tu byed pa yin te so sor ni ma yin no/_/de yang ji ltar gyur pa'i nus pa
[\[165a.2\]]dang bcas pa de ltar gyur pa ni/_shin tu skyes pa ni tha dad pa gcig tu tshogs pas yin no/_/gcig gi tshe tshogs par gyur pa dang tshogs pa'i tshig gcig gi bum pa zhes bya ba la sogs pa la 'gal ba yod pa ma yin no/_/'on te rigs kyi sgra 'di yang shing la sogs pa'i sgra
[\[165a.3\]]bzhin no zhe na/_bden te/_bsal ba gzhan la ltos pa'i rigs kyi sgra yin na/_gzugs la sogs pa 'dus pa dag la ltos pa ni 'dus pa'i sgra yin no/_/de lta na yang kha cig ni rigs kyi sgra nyid yin te/_bde ba la sogs pa lta bu'o/_/kha cig ni 'dus pa'i sgra yin te/_dper na
[\[165a.4\]]skyes pa zhes bya ba lta bu'o/_/kha cig ni gnyis ka yin te/_dper na shing la sogs pa lta bu'o/_/rigs kyi sgra brjod pa tha dad par bstan pa ni/_rigs kyi sgra'i don zhes bya ba la sogs pa smos te/_rigs kyi sgra ni shing la sogs pa'i sgra yin no/_/de'i don res 'ga' lhan cig pa'i nus
[\[165a.5\]]pa'am/_res 'ga' so sor yin no/_/sna tshogs pa dang lhan cig pa de rnams kyi nus pa yin te/_de'i phyir sna tshogs pa'i nus pa brjod par 'dod pa ni//_mang po'i tshig can 'di ni shing zhes bya'o/_/gcig gi nus pa brjod par 'dod na ni/_gcig gi tshig can gyi shing zhes bya'o/_/'di ni
[\[165a.6\]]mtshan nyid byed pa'i 'dod pa'i rjes su 'brangs nas byas pa yin no zhe na/_kha cig ni de dag ni nges pa yin no zhes bya ba la sogs pa smos te/_khyed cag ni rgyu'i nges pa de ltar byed pa yin te/_mang po rnams la mang po'i tshig dang gcig la gcig gi tshig tu 'dod pas de'i bsam pa de dag
[\[165a.7\]]bshad do/_/'o na ni khyed kyi ji ltar yin zhe na/_kho bo cag ni brdar btags pa'i don de dag ces bya ba la sogs pa smos te/_kho bo cag gi sgra dang don rtag tu 'brel par ni med kyi 'on kyang brdas yin no/_/de la 'dod pas rab tu brtags pa brda bstan pas sgra'i tha snyad du shin tu mngon
[\[165b\]]
[\[165b.1\]]par zhen pa yin no/_/gzhan gyi 'dod pa'i dogs pa bsu ba ni/_gzugs la sogs pa du ma'i sgra zhes bya ba la sogs pa smos te/_du ma'i gzugs la sogs pa sgra gcig gi don nyid ma yin no/_/gzhan gyi nus pa yod pa ma yin pa de'i phyir sgra gcig gi brjod par bya ba nyid du
[\[165b.2\]]mi 'gyur ro zhes bya ba phyogs snga ma yin no/_/'dir grub pa'i mtha' smra bas/_ci skyes bu'i 'jug pa la ltos pa med par zhes bya ba la sogs pa smos te/_ci skyes bu'i 'dod pa la ltos pa med par don la sgra 'jug par byed pa yin nam/_yang na skyes bu'i don du gnyer ba rnams
[\[165b.3\]]sgra'i tha snyad ma nges par sbyor ba yin/_gal te rang nyid kyi nus pa yin na ni/_rang kun nas slong bar byed pa'i nus pa yod dam zhes bya ba la sogs pa ni gang gi tshe don rang nyid kyis sgra 'jug par bzod pa gang yin pa de'i tshe de rnams nus pa dang mi nus pa rnam par dpyad par bya ba yin no/_/
[\[165b.4\]]rang nyid kun nas slong bar byed pa la nyes pa ci zhig yod ce na/_de yang rigs pa ma yin no zhe na zhes bya ba la sogs pa smos te/_gang gi tshe don rang gi nus pa nyid kyis sgra kun nas slong bar byed pa yin pas de'i tshe skyes bus brjod par 'dod pa ma yin yang kha'i bu ga las don la yod
[\[165b.5\]]pa'i sgra 'byung bar 'gyur ro/_/skyes bu dang 'brel par bstan pa dag bshad pa'i phyir/_skyes bus de dag la nye bar sbyor ba na zhes bya ba la sogs pa smos te/_gang gi tshe skyes bu nges par sbyor ba de'i tshe de ji ltar 'dod par nges par sbyor ba na mang po la yang gcig gi tshig tu bum pa
[\[165b.6\]]zhes brjod pa lta bu'o/_/gcig gi mtha' can gyis brjod par bya ba med pa yin na de ci la dmigs par 'gyur/_de dag de ltar ni 'gyur na brjod par bya ba dgos pa ci zhig yin zhe na/_rgyu mtshan nges par sbyor ba zhes bya ba la sogs pa smos te/_de ltar sgra rnams kyi nges par sbyor
[\[165b.7\]]ba'i dgos pa bshad nas gcig gam yang na mang po rnams bya ba gcig tu snang ba na gcig gi tshig dang so sor bya ba byed pa snang ba na mang po la mang po'i tshig dang /_gzhan yang rgyu nye bar bsags pa bstan pa ni/_gal te gzugs la sogs pa dag ces bya ba la sogs pa smos te/_gang
[\[166a\]]
[\[166a.1\]]tshe dus ma yin pa'i phyir gzugs la sogs pa ni gang gi tshe sgra gcig gis lhan cig tu 'brel ba yin pa de'i tshe/_de gcig la brten pa yin par ci gang gis brtag par bya/_des na cha shas dang 'brel pas ni ma yin no/_/de lta na yang khyed kyis mang po rnams la
[\[166a.2\]]gcig dang lhan cig 'brel pa khas blangs kyang de dag dang rdzas kyis kyang de rnams 'brel par mi 'gyur ro/_/de'i phyir yul 'ga' zhig tu gcig kyang lhan cig tu gzugs la sogs pa dang /_'brel pa skyed du zin kyang sgra yis lhan cig tu khas blangs pa'i phyir med par 'dzin pa la
[\[166a.3\]]dga' bar bshad pa yin no/_/'dir gzhan gyis smras pa/_kho bo cag ni gcig dang 'brel pa 'gal ba yin pas zhes bya ba la sogs pa ni kho bo cag gi gcig dang du ma gcig dang lhan cig 'brel pa 'gal ba yod pa ni ma yin te/_gcig gi sgra ni gzugs la sogs pa dag ni mi 'dod
[\[166a.4\]]kyang 'on kyang gzugs la sogs pa de thams cad 'dus pa de rnams tha mi dad pa yin no/_/tha mi dad pa rnams kyang du ma'i dngos po'i don byed pa 'gal ba yin gyi/_de yang bum pa las gos la sogs pa'i don gyi bya ba byed pa mi srid pa gang yin pa de ni tshogs pa gzhan la don gyi
[\[166a.5\]]bya ba byed pa srid par gyur pas snam bu rang gi ngo bos gzugs la sogs pa byed pa ni ma yin te/_bum pa'i rang gi ngo bo'i gzugs la sogs pa dang tha mi dad pa'i phyir ro/_/gang gi tshe de skad du bshad zin pa'i gnas skabs kyi gcig pa ni tha dad pa ma yin no/_/de bzhin du ji ltar
[\[166a.6\]]gcig byed pa de bstan pa'i ched du sgra gcig gis kyang brjod par mi bya'o zhes bya ba ni phyogs snga ma yin no/_/'dir grub pa'i mtha' smra bas smras pa zin du chug kyang zhes bya ba la sogs pa smos te/_yod du chug kyang 'ga' zhig yid la 'dod pa 'di thams cad tshogs pa rnams
[\[166a.7\]]gzugs la sogs pa gcig gi ngo bor 'gyur ro snyam na ni de lta na yang phan tshun rnam par dben pa'i ngo bor mngon sum gyis 'dzin pa yin no/_/de dag tha mi dad pa yin na ci ste/_'dzin par mi 'gyur/_ci ste btang snyoms su byed par 'gyur/_'di skad ston pa yin te/_gal te
[\[166b\]]
[\[166b.1\]]gzugs la sogs pa tha dad pa la mngon sum gyis gzugs la sogs pa tha mi dad pa ci ste mi 'dzin par mngon sum gyis phan tshun rnam par dben pa'i ngo bo yang ci ste so sor snang bar 'gyur/_de dag ni tha mi dad pa'i ngo bo yin pa'i bsags pa'i rgyu na ni 'di ni 'dod par mi bya ste zhes bya
[\[166b.2\]]ba la sogs pa smos te/_gang tha mi dad pa'i rang gi ngo bo gzugs la sogs pa de dag ni 'dod par mi bya'o/_/gang gi phyir tshogs pa thams cad kyi rang bzhin de dag tha dad par dmigs te/_de lta na yang bu ram gyi kha dog smug pa yang ro mngar ba dang /_ba sha ka ni ser ba'i ngo bo yang ro kha
[\[166b.3\]]ba dang /_ga bur la dri zhim pa dang /_mi gtsang ba'i dri mi zhim pa dang /_ras bal la ni 'jam pa dang /_kha cig ni reg bya rtsub pa zhes bya ba 'di lta bu la sogs pa de ji ltar gzugs la sogs pa rnams gcig yin zhes brjod par bya/_gzhan gyis yang gal te gzugs la sogs pa
[\[166b.4\]]dag las gzhan zhes bya ba la sogs pa smos te/_bum pa dang gzugs la sogs pa dag las tha dad pa yin na nyes pa ci zhig yod ces bya ba yin no/_/grub pa'i mtha' smra bas/_de mngon sum du yod pa yin zhes bya ba la sogs pa smos te/_gal te gzugs la sogs pa las tha dad pa'i bum
[\[166b.5\]]pa yin par gyur na de'i tshe mngon sum gyis gzugs la sogs pa las rnam par dben pa ci ste so sor snang bar mi 'gyur/_de lta na 'dir gzugs la sogs pa'i mi mthun par mngon sum du 'dod do/_/de ltar ni 'gyur na mngon sum gyis kyang 'ga' zhig gdon mi za bar rnam par
[\[166b.6\]]dben pa so sor snang ba ni mi 'gyur ro zhe na/_gzugs la sogs pa'i so sor snang ba tha dad pa zhes bya ba la sogs pa smos te/_sngon po dang ser po la sogs pa yang thams cad du tha dad par so sor snang bar gyur par mthong ba yin no/_/de ltar ni 'gyur na cha shas kyi yul tha dad pa
[\[166b.7\]]med pa'i phyir dang /_dbang po gcig gis gzung bar bya ba yin pa'i phyir so sor snang ba tha dad pa ma yin no zhe na/_yul tha dad pa med kyang zhes bya ba la sogs pa smos te/_yul tha dad pa med pa dri dang ro la sogs pa tha dad pa so sor snang pa nyid dang /_rlung tsha ba'i reg bya la sogs pa dbang
[\[167a\]]
[\[167a.1\]]po gcig gi gzung bar bya ba yin du zin kyang tha dad par rtogs pa de'i phyir 'di ni yongs su spangs pa yin no/_/bsags pa'i rgyu bstan pa ni de nyid kyang mngon sum gyi zhes bya ba la sogs pa smos te/_dngos po de dag nyid kyang mngon sum yin no/_/mngon sum nyid
[\[167a.2\]]ni gang gzhan gyi ngo bos dben pa ni rang nyid kyi ngo bos blo la yang dag par 'jog par byed pa yin no/_/'dir yang ji srid du bum pa rin med par 'dir su zhig 'tshong bar byed par 'dod pa de bzhin du rang gi ngo bo dang bcas pa gsal ba rin med par ster ba ni ma yin te/_mngon sum gyi
[\[167a.3\]]yul 'tshong bar 'dod pa yin no zhes rgyal po'i gtam dang 'di mtshungs so/_/de ni de ltar yin na gal te cha shas med na ji ltar 'di khyad par gyi blo sgra dang bum pa la 'jug pa yin zhe na/_de dag gis ni zhes bya ba la sogs pa smos te/_gang gi tshe blo dang sgra tha dad pa dag cha shas
[\[167a.4\]]yod pa dang nye bar gyur pa de'i tshe de yang bsal ba yin no zhes rtogs par bya'o/_/de ltar na blo dang sgra dang yod par sgrub par byed pa yin na 'das pa dang ma 'ongs pa nye bar bkod pas shin tu bsal zin to/_/ma grub pa'i mtha' smra ba de dag gis sgrub par 'dod na zhes bya ba la
[\[167a.5\]]sogs pa smos te/_gang zhig mngon sum gyi don yin na 'ga' zhig g.yogs pa de'i gzugs nye bar mi mtshon pa ni mthong ba ma yin no/_/de'i gzhan yod pa zhig yod na ni shes pas dmigs par 'gyur ro zhes bya bar dgongs so/_/de lta na yang de sgrub par byed pa'i rtags
[\[167a.6\]]khas ma blangs par mngon sum gyis gzung bar bya ba ma yin pa shes pa gzhan gyis go bar bya bar rigs pa yin no/_/de ni de ltar 'gyur ba ni ma yin gyi mngon sum du 'dod pa yin no zhe na/_mngon sum ma yin pa zhes bya ba la sogs pa smos te/_gal te mngon sum ma yin
[\[167a.7\]]par 'dod pa yin pa de lta na 'di ni tshad ma ma yin pa de lta na 'bras bu cung zad kyang med do/_/gnyis ka'ang yod pa yin na gang gis rjes su dpag par 'gyur/_de yang tshad ma yang med par gyur pa ni 'di khas blangs par rigs pa ma yin no/_/de'i phyir gzugs dag las
[\[167b\]]
[\[167b.1\]]gzhan pa'i bum pa'i cha shas ni gnas pa ma yin no/_/rnal ma'i mjug bsdu ba ni de ltar na de srid du zhes bya ba la sogs pa smos te/_blo dang sgra la sogs pa tsam gyis dngos po med pas yod pa ma yin no zhes bya bar ma grub po/_/de yang tha dad pa dang tha dad pa med pa dag
[\[167b.2\]]gis dngos po tha dad pa dang tha dad pa med pa yin no zhes de skad du bshad pa'i rnam par bstan pa yin no/_/blo dang sgra'i dngos po med pa dag gis med pa'i tha snyad kyi rgyu mtshan du 'gyur ba ma yin pa de ni de nyid kyi phyir zhes bya ba la sogs pa smos so/_/gang gi tshe blo dang sgra ni yod pa'i
[\[167b.3\]]tha snyad du byed pa'i rgyu bkag pa de'i tshe med par gyur kyang med pa'i tha snyad kyi rgyu yod pa ma yin no zhes bya bar grub pa yin no/_/de ltar de srid du blo dang sgra dag la yod pa'i tha snyad dang med pa'i tha snyad kyi rgyu mtshan bkag pa yin no/_/don byed pa'i shes pa ni/_don byed pa'i
[\[167b.4\]]zhes smos te/_yod pa'i tha snyad tsam sgrub par byed pa yin gyi yod pa tha dad pa dang tha mi dad pa'i tha snyad du byed pa ni ma yin no/_/rgyu ci yin zhe na/_gcig la yang don du ma zhes bya ba la sogs pa smos te/_gcig gis kyang don du ma'i bya ba byed par 'gyur ba yin te/_
[\[167b.5\]]dper na mar mes shes pa skyed pa dang sdong bu sreg pa dang 'bar ba gzhan skyed pa dang snang ba dang tsha bar byed pa bzhin no/_/de ltar de srid du gcig gis du ma'i don byed par 'gyur ba yin no/_/mang po rnams kyang gcig gi don byed pa bstan pas mig la sogs pa du mas kyang
[\[167b.6\]]rnam par shes pa gcig skyed par byed pa yin te/_de'i phyir ji ltar don byed pa tha dad pa dang tha mi dad par grub pa yin no/_/'dir gzhan dag na re gal te zhes bya ba nas mi smra'i zhes bya ba'i bar du zhes bya ba la sogs pa smos te/_khyed kyi don byed pa tsam gyis yod pa tha dad pa
[\[167b.7\]]zhes ni mi smra'i 'on kyang don gyi byed pa'i khyad par tha dad pa yin no/_/de bzhin du khyad par mthong ba ni don byed pa gang yin pa de la zhes bya ba la sogs pa smos te/_gang gi don byed pa la lar dngos po 'ga' zhig kyang ma mthong la dngos po las gzhan pa'i dngos po las gzhan
[\[168a\]]
[\[168a.1\]]ma yin pa mthong la de ni yod pa tha mi dad pa sgrub par byed kyi gzhan du ni ma yin no zhes bya ba phyogs snga ma'o/_/grub pa'i mtha' smra bas/_de ltar don gzhan grub pa ni yod mod kyi zhes bya ba la sogs pa smos te/_khyod kyi don gzhan grub kyang cha shas grub
[\[168a.2\]]pa ni ma yin no/_/de ni de ltar 'gyur na cha shas med pa de lta na 'di'i don byed pa tha mi dad pa yin no zhes ga las shes she na/_dper na rkyen gyis 'dus byas pa zhes bya ba la sogs pa smos te/_'dus byas pa'i rgyun ni ji lta ji ltar rkyen gzhan gyi rgyun yod pa de lta de ltar na rang bzhin gyis tha
[\[168a.3\]]dad pa skye ba yin te/_rang bzhin tha dad pa dang 'brel pa dang rang gi don byed pa tha mi dad pa ni ma yin no/_/dpe ci yin zhe na/_srub shing bsrubs pa'i gnas skabs zhes bya ba la sogs pa smos te/_dper na srub shing bsrubs pa las byung ba'i me de dang de ni rkyen gyis 'gyur ba yin te/_
[\[168a.4\]]spra ba dang rta sbangs dang rtswa dang shing sreg pa'i nus pa tha dad par 'gyur ba bzhin no/_/de ltar na srub shing bsrubs pa las de ma thag tu spra ba tsam sreg par nus pa de ltar ches 'phel ba rnam par 'jig pa nye bar skyed pa las nus pa phul du byung ba rta sbangs dang rtsa ba dang sbun pa dang lo ma
[\[168a.5\]]la sogs pa'i myur du 'gyur bar byed pa yongs su bsags pa las rab tu skyes pa 'bar ba'i dus su gzhan gyis kyang shing gi tshogs sreg par byed pa yin te/_de bzhin du bsgrub par bya ba'i don gyi mjug bsdu ba ni/_rkyen ji lta ba bzhin du zhes bya ba la sogs pa smos te/_me ji lta
[\[168a.6\]]ba de lta bu'i rkyen nye bar sbyor bar nus pa phul du 'byung ba dang 'brel ba'i 'bras bu tha dad pa de bzhin du snal ma la sogs pa yang de dang de'i rkyen du nye bar btags pas dngos po tha dad pa sna tshogs pa'i 'bras bu ngo bo nye bar skye bar 'gyur ro/_/de lta na yang gzhan nyid kyis gzugs nyid la
[\[168a.7\]]sogs pa gang dang gang skud pa bkal ba'i gnas skabs dang /_dru bu la sogs pa'i gnas skabs kyang gzhan yin te/_zheng dang chur gnas pa la sogs pa'i gnas skabs la brten pas blo dang sgra gzhan nyid tha dad pa dag cha shas kyis grub pa dgag pa'i phyir/_de dag gis ni zhes
[\[168b\]]
[\[168b.1\]]bya ba la sogs pa smos te/_don byed pa tha dad pa cha shas su grub pa bsal ba nyid kyis blo dang sgra'i tha dad pa grub pa de'i rgyu mtshan nyid kyang bsal ba yin no/_/de lta na yang bkal ba dang snal ma las snam bu la sogs pa las de ltar bskyed pa'i blo dang sgra tha dad pa ni snal ma'i de'i rang bzhin
[\[168b.2\]]dang rjes su 'brel ba yin no/_/de ltar de srid du don byed pa med pa na tha dad pa dang tha dad pa med pa'i tha snyad kyi rgyu bkag pa yin no/_/mdun na gnas pa nyid kyi rkyen med pa ni/_de la don byed pa la yod pa nyid kyi tha snyad grub par smras pa zhes bya ba la sogs pa smos te/_'di'i don
[\[168b.3\]]ni go bar zad do/_/de dag nyid rjes su smra ba ni de ni bden no zhes bya ba smos te/_de 'dir de dag gnyi ga yang bshad par bya'o/_/lhag ma bstan pa ni/_log pa de nyid la zhes bya ba la sogs pa smos te/_dmigs pa'i rig byar gyur ba las mi dmigs pa nyid kyis med pa yin na dngos po'i
[\[168b.4\]]don byed pa de nyid grub par mi 'gyur te/_yod pa'i tha snyad kyi rgyu mtshan gang zhig yin/_'dir yang mi dmigs pa gdon mi za bar khas blangs pa yin pa de bstan pa ni/_de la yang 'di mi 'dod na zhes bya ba la sogs pa smos te/_gang gi tshe nus pa'i dngos po gzhan rjes su grub
[\[168b.5\]]pa de'i tshe shing ngam skam pa la thug pas ji skad bshad pa'i mi dmigs pa'i rjes su 'brang ba yin no/_/de ltar ni 'gyur na nus pa med pa'i mi dmigs pa'i shes pa yin pa des na yod pa'i dngos po med pa yin no zhe na/_nus pa 'di zhes bya ba la sogs pa smos te/_gal te
[\[168b.6\]]nus pa'i dngos po med pas mi dmigs par shes pa yin na yod pa'i dngos po med kyang mi dmigs pa nyid ci ste shes par mi 'gyur/_de lta na yang nus pa'i mtshan nyid ni yod pa yin no/_/gal te de lta na yin na de la nyes pa ci zhig yod ce na/_de lta na yang zhes bya ba la sogs
[\[168b.7\]]pa smos te/_gang snga ma'i rang bzhin mi dmigs par bshad pa dang de'i nus pa mi dmigs pa la bye brag ci zhig yod/_de lta na yang rang bzhin gyis phan tshun nus pa de las cis ma yin zhe na/_de ni dmigs pa'i rig byar gyur pa las zhes bya ba la sogs pa smos te/_gang gis
[\[169a\]]
[\[169a.1\]]dmigs pa'i rig byar gyur pa las nus pa mi dmigs pa de ni rang bzhin gyis mi dmigs pa nyid yin no/_/de'i phyir sngar gyi dmigs pa las tha dad pa ni ma yin no/_/gang gi phyir tha dad pa med pa de'i phyir 'ba' zhig tu byas pa la sogs pa smos te/_gang la
[\[169a.2\]]'ba' zhig tu med pa'i tha snyad du khas blangs pa yin no zhes bya ba de la thams cad du ji skad bshad pa'i mi dmigs pa kho nas khas blang bar bya'o/_/gal te yang 'ga' zhig tu mi dmigs pa tshad mar byed pa yin pa de'i tshe 'ga' zhig tu yang ma yin no zhes bya ba la sogs pa smos te/_thams
[\[169a.3\]]cad du khas blang bar bya ba ma yin te/_dmigs pa'i rig byar gyur pa las mi dmigs pa yod pa'i khyad par gyi dngos po med pa'i phyir ro/_/ci ste la lar khas blang bar bya ba ma yin zhe na/_de gzhan du yang de lta bu zhes bya ba la sogs pa smos te/_khas blangs pa'i don las tha dad pa don
[\[169a.4\]]gzhan dmigs pa'i rig byar gyur ba las mi dmigs pa'i khyad par yin na ni don de yang med pa'i tha snyad kyi yul can gyis de yang khyab pa grub pas rnam pa de lta bu thams cad ces bya ba la sogs pa yin no/_/'ga' zhig ces bya ba ni don rgyas par bshad pa yin no/_/
[\[169a.5\]]la lar zhes bya bas ni yul yongs su gzung ngo /_/res 'ga' zhig ces bya bas ni rab tu byed pa'i brjod par bya ba ni gal te don 'ga' zhig yul la lar rnam pa 'ga' zhig de bzhin du mi dmigs su zin kyang de ni med pa'i tha snyad kyi yul du mi 'gyur ro/_/rgyu ci yin
[\[169a.6\]]zhe na/_thams cad thams cad kyi tshe zhes bya ba la sogs pa smos te/_gang gi phyir don thams cad dang /_dus thams cad dang /_dngos po thams cad du mi ldog pa'i phyir zhes bya ba ni phyogs snga ma bzhin no/_/grub pa'i mtha' smra bas/_de ltar gyur na thams cad ces bya ba
[\[169a.7\]]la sogs pa smos te/_gang gi tshe don thams cad dang /_dus thams cad dang rnam pa thams cad du yod pa de'i tshe dngos po thams cad yul thams cad du dus thams cad kyi tshe nye bar sbyor ba yin pa'i phyir ro/_/de lta na yang 'bras kyi 'bras bu don du gnyer ba nas kyi rnam pa las kyang nas kyi
[\[169b\]]
[\[169b.1\]]'bras bu don du gnyer ba yin gyi 'bras bu 'di las ni ma yin no zhes bya ba yin no/_/'bras kyi zhing la nas rmo ba dang /_nas kyi zhing la 'bras rmo ba ni ma yin no zhes bya ba yin no/_/dbyar char bab pa'i dus na rmo bas dgun gyi dus su nas ma yin no zhes bya ba yin no/_/bsags
[\[169b.2\]]pa'i rgyu mthong ba ni 'di lta bu yin gyi 'di ma yin no/_/'di yang rnam par phye na ni ma yin gyi zho la sogs pa 'di ni 'bras bur 'dod pa'i 'o ma la sogs pa ni 'bras bu yin na/_/de bzhin du khar gzhong la sogs pa 'di ni rten yin la rgya shug la sogs pa 'di ni brten pa yin no/_/
[\[169b.3\]]myu gu la sogs pa 'di skye ba'i dus kyi tshe 'bras bu dang me tog la sogs pa 'di ni ma yin no/_/me rang gi ngo bo sreg par byed pa yin la 'di chus ni ma yin no/_/de ltar thams cad du rtogs pa 'dis rgyu'i byed pa bstan pa yin no/_/'dir yang mi 'gyur te zhes bya ba ni 'bras bur
[\[169b.4\]]gyur ba'i bye brag ma yin no/_/med pa'i rnam par dbye ba las nyes pa ci yod ce na/_dngos po 'ga' zhig gi tshe zhes bya ba la sogs pa smos te/_gang gi tshe dngos po 'ga' zhig rnam pa cung zad cig don 'ga' zhig tu dus 'ga' zhig gi tshe rgyu'i rnam par dbye ba med pa de'i 'gro ba thams cad
[\[169b.5\]]rjes su 'gro ba dang ldog par byed pa med par 'gyur ro/_gal te yul dang dus dang rnam pa thams cad mtshungs par gyur pa de'i tshe tha dad pa med pas ji ltar tha dad pa brten nas rjes su 'gro ba ldog par byed pa yin zhes gzhan dogs pas gal te dngos po la tha dad pa med pa'i gnas
[\[169b.6\]]skabs zhes bya ba la sogs pa smos te/_de la de ltar ni 'gyur na gnas skabs 'ga' zhig tu 'jug pa dang 'ga' zhig tu ldog pa de dang des byas pa'i gnas skabs su 'gyur ro zhes bya ba yin no/_/grub pa'i mtha' smra bas/_'o na ni de nyid du yul thams cad la zhes bya ba smos te/_gang
[\[169b.7\]]gi tshe yul thams cad la med pa'i tha snyad du 'dod pa de'i tshe gnas skabs gang la 'jug pa dang ldog par 'gyur/_des byas pa'i rnam par gzhag pa yang gang zhig yin/_gang zhig gis smras pa/_yul thams cad la med pa'i tha snyad kyis gdags pa ma yin nam zhe na/_yul 'ga'
[\[170a\]]
[\[170a.1\]]zhig la zhes bya ba la sogs pa smos te/_gang gi tshe 'ga' zhig cha shas kyis byed pas med pa'i tha snyad 'dod pa de lta na rgyu mtshan gang zhig yin zhes bya ba brjod par bya ste/_ci rgyu mtshan med pa yin nam zhe na/_mi dmigs pa las gzhan zhes bya ba la sogs pa smos te/_
[\[170a.2\]]gang gi phyir mi dmigs pa bshad pa las gzhan rnam pa'i gtan tshigs ni med na/_'di na grang ba'i reg pa med de me yod pa'i phyir zhes bya ba yin na de ci mi dmigs pa yin zhe na/_dgag pa dang sgrub pa dag gi zhes bya ba la sogs pa smos te/_gang la 'ga' zhig bkag pas don gzhan
[\[170a.3\]]'gog par byed pa de la mi dmigs pa nyid yod pa yin no/_/gang la don sgrub pas 'ga' zhig 'gog par byed pa yin te/_de la yang mi dmigs pa nyid rgyu mtshan yin no/_/ji ltar yang don gang dmigs par gyur pas dgag pa ma yin pa gang yin pa de ni med pa nyid mi 'grub ste/_
[\[170a.4\]]de'i phyir don gzhan sgrub pa'i mi dmigs pas kyang phan tshun byed pa ma yin no/_/'dir mi dmigs pa sgrub par byed pa nyid yin du chug kyang 'dod pa yin zhe na/_mi dmigs pa nyid las zhes bya ba la sogs pa smos te/_gang gi tshe mi dmigs pa 'ga' zhig tu med pa'i tha snyad
[\[170a.5\]]khas len pa de'i tshe thams cad du de med pa'i tha snyad kyi rgyu mtshan khas blang bar bya'o/_/rgyu ci yin zhe na/_khyad par med pa'i phyir ro zhes bya ba la sogs pa smos te/_'dir dmigs pa'i rig byar gyur pa'i mi dmigs pa las 'ga' zhig bye brag med pa yin na/_'ga' zhig
[\[170a.6\]]med pa'i tha snyad kyi rgyu mtshan 'ga' zhig tu yang mi dmigs pa yin par mi 'gyur ro/_/'dir gzhan dag na re gal te tshad ma thams cad ldog pa zhes bya ba la sogs pa smos te/_/gang la yang tshad ma thams cad nus pa gang yin pa de la med pa'i tha snyad du bya ba yin no/_/gang
[\[170a.7\]]gi phyir tshad ma rgyu mtshan gyi gzhal bya rtogs pa yin pa'i phyir de'i tshad ma med pas gzhal bya gzhan med pa yin no zhe'o/_/grub pa'i mtha' smra bas/_bzhad gad du shes rab shin tu gzhon pa zhes bya ba la sogs pa smos so/_/'on te 'di dag ni rtogs pa bzang po yin na ni ci'i
[\[170b\]]
[\[170b.1\]]phyir bzhad gad byed ce na/_rjes su dpag pa la sogs pa ldog pas zhes bya ba la sogs pa smos te/_rjes su dpag pa log pas med pa sgrub par byed pa la 'khrul pa yin no zhes bshad zin te/_srog chags thams cad kyi mngon sum gyi 'jug pa ldog pa med do zhes bsgrub par bya
[\[170b.2\]]ba ni ma yin te/_ma grub pa'i phyir ro/_/bskal ba la bdag nyid kyi mngon sum log kyang med pa sgrub par byed pa ma yin te/_the tshom gyi rgyu med pa'i phyir ro/_/ci 'dra ba'i tshad ma log pas med pa sgrub par byed pa yin zhe na/_de'i phyir rang bzhin gyi khyad par zhes bya ba la sogs
[\[170b.3\]]pa smos te/_tshad ma gang las don nges pa yod pa'i tha snyad byed pa de nyid kyi tshad ma ldog pa yin pas des med pa'i tha snyad sgrub par byed pa yin no/_/dmigs pa'i rig byar gyur ba las mi dmigs pa'i rang bzhin gyi khyad par las gzhan ma yin no/_/rgyu ci yin zhe na/_de'i
[\[170b.4\]]rang bzhin yod pa de la zhes bya ba la sogs pa smos te/_de lta na de'i don gang yin pa de dang de ni tshad ma yin pas khyab ste/_de'i phyir yang khyab par byed pa'i tshad ma ldog pas khyab par bya ba'i don ldog pa yin no/_/de lta na ni 'gyur na ldog pa yang mngon sum dang rjes su dpag
[\[170b.5\]]pa 'jug pa de'i phyir med par nges pa yin no zhe na/_dmigs pa'i rig byar gyur pa'i zhes bya ba la sogs pa smos te/_gang yang dmigs pa'i rig byar gyur pa las ma dmigs pa'i don mngon sum yin par bshad pa las gzhan 'ga' zhig dmigs par 'gyur ba ni yod pa ma yin no/_/
[\[170b.6\]]de'i phyir rjes su dpag pa las kyang yang dmigs pa yod pa yin te/_des na rjes su dpag pas nye bar dmigs pas mi rigs par brtags pa'i yod par 'dod pa de lta bur gyur pa nyid de ni mngon sum gyis kyang yongs su gcod pa ma yin no/_/de'i rang bzhin med par yang
[\[170b.7\]]zhes bya ba la sogs pa smos te/_gang dmigs pa'i mtshan nyid kyir gyur pa de las gal te gzhan ma yin na/_de ji ltar mngon sum du mi 'gyur/_gzhan du gyur pa de lta na ni de nyid de'i yul ma yin no/_/yang cig shos ni/_'on kyang sngags dang sman med par zhes bya ba la
[\[171a\]]
[\[171a.1\]]sogs pa smos te/_'di'i sgyu ma mkhan med na gang las sngags dang sman rnams kyi dngos po slob pa na gang gis 'ga' zhig sngar med pa'i dngos po skyed pa yang med la snga ma 'jig pa yang med la cung zad cig bar du chod pa yin pa dang /_gzhan yang ring po ma yin pa
[\[171a.2\]]zhes bya ba ni reg par 'dod pa yin pa de'i phyir skyes bu'i mngon sum ma tshang ba med pa las gzhan pa'i shes pa dang yod pa 'ga' zhig mngon sum gyi yul du gyur pa dang /_'ga' zhig khong du chud pa yang ma yin te/_'ga' zhig ni rjes su dpag pa'i yul la 'ga' zhig ni mngon
[\[171a.3\]]sum dang 'ga' zhig ni lung las yin no/_/yang ci de dag thams cad srid par mi 'gyur ram zhe na/_khyad par med pa de nyid la zhes bya ba la sogs pa smos te/_byas pa'i rnam pa'i bye brag 'di dang khyad par med pa'i don 'gal bar 'gyur te/_'di gzhan dag na re/_
[\[171a.4\]]gal te khyad par med pa ni zhes bya ba la sogs pa smos so/_/gcig la khyad par du byed pa dgag pa'am/_gal te gzhan zhig rkyen de'i tha snyad tha dad par 'gyur ro zhe'o/_/grub pa'i mtha' smra bas/_khyad par de'i bdag nyid du gyur pa zhes bya ba la sogs pa smos te/_
[\[171a.5\]]de'i khyad par ni de'i bdag nyid du gyur pa'am ci gzhan du gyur pa zhig yin na/_bdag nyid du gyur pa zhig yin bdag nyid du gyur na/_rjes su 'gro ba ma yin pa zhes bya ba la sogs pa'i skyon smos so/_/de'i ldog pa'i khyad par ni ma lus pa ldog par 'gyur ro/_/'jug
[\[171a.6\]]pa yin na yang snga ma de nyid las skye bar 'gyur ro/_/de lta na de ni bde ba dang sdug bsngal bzhin du ji ltar rang bzhin tha dad par mi rtogs/_de ltar ni 'gyur na rjes su 'gro ba dang bcas pa nyid 'jug pa dang ldog par 'gyur ba yin no zhe na/_rjes su 'gro ba dang bcas pa zhes
[\[171a.7\]]bya ba la sogs pa smos te/_gal te rjes su 'gro ba dang bcas pa nyid kyi khyad par du khas blangs pa yang nyams pa yin te/_de lta na su zhig ci 'jug pa dang ldog pa yin zhes brjod par 'gyur ram/_de dag gi rjes su 'gro ba rtogs pa yang med pa de'i phyir 'di ni ci
[\[171b\]]
[\[171b.1\]]yang ma yin no/_/yang na gzhan du gyur pa'i khyad par yin pa de'i tshe 'brel ba med pas 'di ni khyad par yin no zhes sgra med pa 'di'i phyogs kyang rags pa'i phyir nye bar dgod pa ma yin no/_/gzhan dag gi 'dod pa rang nyid kyi 'dod pa tha mi dad par bstan pa/_gzhan yang 'di
[\[171b.2\]]ltar rang bzhin 'ga' zhig ces bya ba la sogs pa smos te/_gal te khyed kyang don 'ga' zhig la 'jug pa dang /_ldog par 'dod na de kho bo cag gi 'dod pa 'di ci ste khyed khas len par mi byed/_rjes su bkag pa'i rgyu gzhan med pa ma yin no snyam nas/_gal te rjes
[\[171b.3\]]su 'gro ba med pas zhes bya ba la sogs pa smos te/_sangs rgyas pa yang rjes su 'gro ba med pa'i skye ba dang 'jig pa 'dod pa yin no/_/sangs rgyas pas smras pa/_rjes su 'gro ba zhes bya ba gang yin zhes bya ba ni rang gi ngo bo brjod par bya'o/_/gzhan gyis smras pa/_
[\[171b.4\]]gal te yod pa'i skye ba zhes bya ba la sogs pa ni skye ba'am rigs par nyams su myong ba ni yod pa'i nus pa'i ngo bo'i gnas skabs ni rjes su 'gro ba yin no/_/de ltar ni 'gyur na de'i yang skye ba yin no zhe na/_gal te yod pa'i skye ba zhes bya ba la sogs pa smos te/_skye ba ni sngar yod pa yin
[\[171b.5\]]no/_/'gal ba yang sngar gnas pa ma yin pa de'i phyir skye ba ni de'i thams cad du skye ba yang ma yin la 'jig pa ni ma lus par 'jig pa yin no/_/nus pa tha dad pa gzhan yang ma mthong ngo zhes bstan bcos byed pas smras pa ni/_gal te rnam pa thams cad du zhes bya ba la sogs
[\[171b.6\]]pa ni/_gal te nus pa thams cad du phul du dbyung du med pa de lta na phul du dbyung ba ni gzhan skye ba dang 'jig pa'i tha snyad du byed pa'i rgyu mtshan yin no/_/gzhan gyi tha snyad du byed pa'i rgyu mtshan ni gal te gnas skabs zhes bya ba la sogs pa smos te/_gnas skabs de ni khyad par du byed pa de'i phyir
[\[171b.7\]]tha snyad grub pa yin no/_/bstan bcos byed pas smras pa/_gnas skabs de zhes bya ba la sogs pa ni rnam pa gzhan srid pa yin na nus pa'i gnas skabs yin pas de'i phyir gzhan la dris pa yin no/_/de kho na nyid kyi phyogs la skyon bstan pa ni gcig yin na ni zhes bya ba la sogs pa smos te/_gang gi
[\[172a\]]
[\[172a.1\]]tshe nus pa'i gnas skabs gcig yin na de'i tshe ji ltar 'di gcig gi bdag nyid cha shas med par grub pa phan tshun 'gal ba mthong ste/_'di lta ste skye ba dang mi skye ba zhes bya ba la sogs pa'o/_/grub pa zhes bya ba ni cig car du'o/_/'di phan tshun du gal te
[\[172a.2\]]gnas skabs dang nus pa'i dbye ba la sogs pa smos so/_/yod pa'i dbye ba ni 'di lta ste nus pa dang zhes bya ba yin no/_/gnas skabs zhes bya ba ni de'i phyir skye ba dang mi skye ba la sogs pa dbye ba zhes bya ba cung zad cig tsam gyis rnam pa tha dad pa yin no/_/gzhan gyi ltag chod yin
[\[172a.3\]]pa bstan pa'i phyir brjed ngas pa'i ngang tshul can zhes bya ba la sogs pa smos te/_gnas skabs su yod pa mi dran pa'o/_/'o na ni nus pa'i gnas skabs rnam par dbye ba med pa'i phyogs 'di la 'gal bas gnod pa yin no/_/'on te nyes pa 'dir mi 'gyur te/_gzhan khas
[\[172a.4\]]blangs pa'i phyir ro snyam nas gzhan gyis smras pa/_'on te rnam par dbye ba med pa zhes bya ba la sogs pa ni gang gi tshe nus pa'i gnas skabs gang dag tha dad pa khas blangs pa de'i tshe 'gal ba 'ga' zhig kyang med do/_/skye ba dang mi skye ba la sogs pa tha dad pa'i don gyi yul yin
[\[172a.5\]]pa'i phyir ro/_/'on kyang khyed la skye ba dang 'jig pa'i mtshams sbyor ba grub pa yin te/_rgyu mtshan ci yin zhe na/_gang gi phyir rang gi rjes su 'gro ba zhes bya ba la sogs pa smos te/_skye ba dang 'jig pa'i gnas skabs kyi mtshams sbyor ba'i nus pa'i rjes su 'gro ba ni med de/_
[\[172a.6\]]de'i skye ba dang 'jig pa ni med do/_/pha rol pos gzhan yang smras pa/_gal te de dag la tha dad pa zhes bya ba la sogs pa ni nus pa dang gsal ba dag phan tshun tha dad pa med pa'i phyir nyes pa 'di ni med do/_/'di byed pa'i nus pa ni cig car e ma'o lan skyon med ces bya ba la sogs
[\[172a.7\]]pa smos te/_lan 'di ni skyon dka' zhing rang gi phyogs la mngon par zhen pas na rab tu chags par gyur pas tshod kyang mi shes pa yin no/_/'dir dgos pa ci yin zhe na/_tha dad pa med pa la zhes bya ba la sogs pa smos te/_tha mi dad pa zhes bya ba ni gcig par bshad pa yin
[\[172b\]]
[\[172b.1\]]no/_/khyed ces bya ba ni khyed cag yod pa'i tha snyad du byed pa de'i tha dad pa'i rgyu mtshan ni ji ltar mthong ba yin no/_/ldog pa'am mi ldog pa'am skye ba'am mi skye ba ma yin pa de lta bu la sogs pa ci du ma dang 'brel pa yin nam/_yod pa'i tha snyad ji ltar mthong ba yin/_gal te
[\[172b.2\]]nus pa'i gnas skabs tha mi dad pa 'dod pa yin no zhe na/_yod do zhes bya ba ni don dam pa yin la brtags pa ni bla ste sel ba ma yin no/_/tha dad pa dang tha mi dad pa mthong ba yin te/_de dag ni dngos po rnams kyi tha dad pa zhes bya ba la sogs pa smos te/_ldog pa dang ldog pa
[\[172b.3\]]med pa zhes bya ba'o/_/de lta na yang gang ldog pa dang skye ba dang skye ba med pa dang gnas pa dang /_gnas pa med pa de dang de ni tha dad pa yin te dper na bde ba dang sdug bsngal lta bu'o/_/de dang bral ba zhes bya ba ni gnas pa dang mi gnas pa la sogs pa'o/_/de ni tha mi dad pa'i mtshan nyid
[\[172b.4\]]nus pa'i gnas skabs kyi bdag nyid gcig pa ni gang gi tshe nus pa dang gsal ba gcig gi bdag nyid du 'dod na de'i tshe 'di dag dpe yin no/_/tha dad pa dang tha mi dad pa'i rgyu mtshan can la 'dir tha dad pa dang tha mi dad pa'i sgras bshad kyi 'di dag tha dad pa dang tha mi dad pa'i mtshan
[\[172b.5\]]nyid du mi 'gyur na nus pa ci yod ce na/_rnam pa gzhan du na zhes bya ba la sogs pa smos te/_gal te 'di dag gi mtshan nyid mi 'dod na de'i tshe dngos po tha dad pa dang tha mi dad par rnam par gzhag par mi 'gyur ro/_/gzhan gyis rang la grags pa'i tha dad pa dang tha mi dad pa'i
[\[172b.6\]]mtshan nyid bstan pa/_thams cad bdag nyid ces bya ba la sogs pa smos te/_yang gang gi tshe thams cad kyi bdag nyid du gyur pa de'i tshe de ni tha dad pa ma yin no/_/gang yang gang las gzhan du gyur pa de yang de las tha dad pa yin no/_/dpe ni dper na bum pa ni 'jim pa'i bdag
[\[172b.7\]]nyid las zhes bya ba la sogs pa smos te/_bum pa skye ba yang thams cad du sa'i bdag nyid yin te/_de yang sa las tha dad du bya ba med do/_/bde ba dang sdug bsngal ba dag kyang phan tshun du yod pa'i bdag nyid ma yin te/_de dang de ni tha dad pas 'dir kho bo cag kyang tha dad pa dang tha mi
[\[173a\]]
[\[173a.1\]]dad pa'i bdag nyid du 'dod pa des na 'ga' zhig 'gal bar 'gyur ro zhes bya ba ni phyogs snga ma'o/_/grub pa'i mtha' smra bas/_bum pa'i rab tu skye ba ni 'jim pa'i bdag nyid ma yin zhes bya ba la sogs pa smos te/_bum pa ni phan tshun du sa'i bdag nyid ma yin gyi
[\[173a.2\]]'ga' tsam yin no/_/'on kyang sa'i khyad par 'ga' sa chu 'dzin pa la sogs pa'i dbyibs kyi rnam pa la bum pa zhes grags pa thob pa yin no/_/de ltar ni 'gyur nas las khyad par 'ga' zhig yod pa ma yin no zhe na 'jig rten gsum gyi 'jim pa'i bdag nyid gcig pa ma yin te
[\[173a.3\]]zhes bya ba la sogs pa smos te/_kye 'jig rten gsum gyi 'ji ba'i bdag nyid du gcig pa ma yin no zhes bya ba ga las shes she na/_rnam par rig pa so sor snang ba tha dad pa'i phyir zhes bya ba la sogs pa smos te/_de lta na rnam par shes pa ni rnam par shes pa'i so sor snang ba tha dad pas sa'i rang
[\[173a.4\]]bzhin tha dad par blta bar bya ste/_de lta na sa'i rang bzhin phye mar gnas pa las gzhan gyi rnam pa so sor snang ba ni rtags kyi rnam pa dang /_mchod rten gyi rnam pa dang /_gdugs kyi rnam pa dang /_brten pa'i rnam pa'i ngo bo ni gzhan gyi rnam pa yin no/_/de bzhin du gnas skabs ni so sor
[\[173a.5\]]gnas pa'i rang bzhin tha dad par khas blang bar bya ste/_de lta na ma tshos pa'i sa las gzhan pa nus pa dang smin pa dang /_tshos pa yang gzhan de'i don byed pa tha dad pa dang don byed pa tha dad pa yang so so'i rang bzhin tha dad par blta bar bya'o/_/de lta na sa'i phye ma las gzhan 'bras
[\[173a.6\]]bu'i bya ba byed pa rtags kyi rnam pa la sogs pa'i gzugs gzhan nyid kyi don bya ba byed pa la sogs pa tha dad pa'i sa thams cad ni tha dad pa yin no/_/gzhan gyis kyang 'di dag de lta bu'i rgyu yin no snyam nas/_gal te bden mod kyi zhes bya ba la sogs pa smos pa yin no/_/gzhan
[\[173a.7\]]yang sems can bde ba la sogs pa'i rnam pa tha dad pa nyid 'thad pa yin te/_gal te don byed pa tha dad pa la sogs pa tha dad par khas blang bar bya ste/_nus pa tha dad pa med par gzhan gyis de ni bden mod kyi zhes bya ba la sogs pa smos so/_/gal te yang don byed pa la sogs pa tha dad pa de lta na yang 'ga' zhig pa'i rang
[\[173b\]]
[\[173b.1\]]bzhin ni sa'i bdag nyid kyi rjes su 'gro ba des na tha mi dad pa 'dod pa yin no/_/bstan bcos pa las thal bar 'gyur bar brjod pa ni/_bde ba la sogs pa dag dang zhes bya ba la sogs pa smos te/_bde ba la sogs pa'i yon tan dang ldan pa nyid dang /_byed pa po nyid dang za ba po nyid la sogs pa rnams ni de'i phyir de dag
[\[173b.2\]]kyang phan tshun de dag gcig tu thal bar 'gyur ro/_/de lta na yang sems can ni gang yang za ba po dang byed pa po dang /_yon tan can la sogs pa rnams rjes su rtogs pa de dang de dag kyang thal bar 'gyur ro/_/'di ni bde ba la sogs pa'ang gzhal bya nyid dang yod pa dang /_shes bya nyid la sogs pa rnams rjes su rtogs
[\[173b.3\]]pa de'i phyir de dag kyang gcig tu bstan pa yin no/_/de ltar ni 'gyur na bde ba la sogs pa ma yin pa rnams bdag nyid thams cad kyi rjes su 'gro ba de dang de dag tha mi dad pa yin no zhe na/_bum pa la sogs pa dag kyang zhes bya ba la sogs pa smos te/_bum pa la sogs pa rnams kyang bdag nyid thams cad kyi rjes su 'gro
[\[173b.4\]]ba ma yin pa de dag ji ltar tha mi dad par 'dod do/_/de dag bdag nyid thams cad kyi rjes su 'gro ba ma yin no zhes bya ba 'di las shes she na/_rang bzhin sna tshogs pa lhan cig ces bya ba la sogs pa smos te/_gal te de dag bdag nyid thams cad kyi rjes su 'gro bar 'gyur na ni de'i tshe 'di dag dngos po rnams kyi ro dang nus pa
[\[173b.5\]]dang smin pa la sogs pa'i nus pa so sor snang ba'i sna tshogs pa rnams du ma gang yin pa der mi 'gyur ro/_/lhan cig skye ba dang 'gag pa la sogs pa yang thal bar 'gyur ro/_/nye bar bsags pa'i rgyu bstan pa ni/_bum pa dang 'jim pa'i bdag nyid ces bya ba la sogs pa smos te/_'ga' zhig bum pa'i sa'i
[\[173b.6\]]bdag nyid kyang tha dad par nye bar mtshon pa med de/_bum pa 'di dang sa yin no zhes gang gis de ltar khong du chud par 'gyur/_de'i sa las bum pa 'di skye ba yin zhes bya/_de ni de ltar ni 'gyur na tha dad pa nye bar mtshon pa med na rten dang brten pa khong du chud par 'gyur ba yin no zhe na rten dang brten pa zhes bya ba la sogs
[\[173b.7\]]pa smos te/_rten dang brten pa gang ji snyed pa rtogs par mi 'gyur ba de snyed du 'di dang 'di nus par khong du chud pa ma yin no/_/gang las shin tu 'das pa ni rtag tu gnas pas rten yin no/_/de gang la yod pa de la de brten pa ni brten pa'o/_/gzhan gyis tha mi dad pa'i mtshan nyid kyis bdag nyid bstan
[\[174a\]]
[\[174a.1\]]pa ni/_nus pa dang nus pa'i bdag nyid ces bya ba la sogs pa smos te/_gang gi tshe gang dang gang gi bdag nyid skyed pa de dang de dag tha dad par 'dod pa de'i tshe/_nus pa dang nus pa'i bdag nyid las skye ba'i dngos po rang nyid ma yin pa'i rang gi ngo bo las tha mi dad pa ma yin par
[\[174a.2\]]'dod na de'i tshe/_nus pa dang nus pa'i bdag nyid rab tu skye bar 'gyur gyi/_rang nyid las ni ma yin gyi/_rang gi ngo bo de tha mi dad pa las mi 'gyur ro/_/de yang rang gi ngo bo 'di las tha mi dad pa de'i phyir/_'di'i mtshan nyid tha mi dad pa yin no/_/de dag gis ni zhes bya ba la sogs pa smos pa
[\[174a.3\]]ni gzhan gyis tha mi dad pa'i mtshan nyid dgag pa 'dis zhes bya ba yin no/_/de nyid rnam par 'brel pa ni gang yang kun du rtog par 'gyur ba gang dang gang yongs su gyur pa de dang de las zhes bya ba la sogs pa smos te/_gang yang zhes bya ba ni 'ga' zhig gis 'dir gang dang gang yongs su gyur pa de
[\[174a.4\]]dang de las tha mi dad pa zhes smas pa tha mi dad pa'i mtshan nyid 'di yang gsal bar rig par bya'o/_/ji ltar yin zhe na/_nus pa'i bdag nyid ces bya ba la sogs pa smos te/_gang gi phyir nus pa'i bdag nyid yongs su gyur pa ma yin no zhes bya bar sbyar ro/_/bstan bcos byed pas yongs su gyur pa'i rang
[\[174a.5\]]gi ngo bo dris pa/_yongs su gyur pa ni zhes bya ba ni ci zhig ces bya ba la sogs pa smos te/_'di ni go sla'o/_/gzhan gyis de'i rang gi ngo bo bstan pa ni rdzas kyi gnas skabs zhes bya ba la sogs pa smos te/_rdzas kyi gnas skabs kyi chos gcig pa ldog pa dang chos gzhan rab tu skye ba ni yongs su gyur
[\[174a.6\]]pa'i sgrar brjod do/_/grub pa'i mtha' smra bas/_chos gzhan gang yin zhes bya ba la sogs pa smos te/_'di ni chos gang ldog pa dang rab tu skye ba yin na de ni de'i phyir spyi rdzas kyi gnas skabs las gzhan yin nam/_gnyi ga ni ma yin te rnam pa gzhan mi srid pa'i phyir ro/_/gzhan la yang 'dir brgal
[\[174a.7\]]zhing brtag pa mtshungs pa'i phyir ro/_/gnas skabs gzhan yod kyang nyes pa ci zhig yod ce na/_gal te de nyid la gnas pa zhes bya ba la sogs pa smos te/_gal te rdzas kyi chos la tha mi dad pa de'i tshe rdzas kyi gnas skabs ldog pa dang rab tu skye ba ni 'thad pa ma yin no/_/rdzas kyi chos tha mi dad pa yin no zhes bya ba ni
[\[174b\]]
[\[174b.1\]]ma grub pa yin no/_/rgyu ci yin zhe na/_de nyid ltos pa med par zhes bya ba la sogs pa smos te/_gal te gzhan gyi chos can dang chos yod pa la mi ltos pa yin na tha dad pa la brten par ni mi 'gyur ro/_/ltos par gyur pa ni dper na sgra'i byas pa la sogs pa ni chos gang ma byas pa la sogs pa las ldog pa la ltos
[\[174b.2\]]pa'i gnas skabs bzhin no/_/gzhan du khas blangs pa'i skyon bstan pa ni/_yang na rdzas las don gzhan zhes bya ba la sogs pa smos te/_gang gi tshe rdzas las tha dad pa'i chos yin pa de'i tshe chos kyi ldog pa dang skye ba rnams kyi yongs su 'gyur bar grub pa ni ma yin no/_/rgyu ci yin zhe na/_don gzhan
[\[174b.3\]]du 'gyur ba'i zhes bya ba la sogs pa smos te/_gang gi gnas skabs gzhan du gyur ba'i ldog pa dang rab tu skye ba dag ni gnas skabs gzhan gyi yongs su gyur par 'dod pa de lta na ni/_sems pa can la yang yongs su 'gyur bar 'dod par bya'o/_/gzhan yang rdzas kyi chos zhes bya
[\[174b.4\]]ba la sogs pa smos pa 'di ni go sla'o/_/ci'i phyir mi 'grub pa yin zhe na/_'brel pa med pa'i phyir zhes bya ba la sogs pa smos te/_rnam pa de lta bu'i sgra la sogs pa'i rgyu mtshan 'ga' zhig dang 'brel pa yod pa ni ma yin no/_/de ltar ni 'gyur na rten dang brten pa'i mtshan nyid kyi
[\[174b.5\]]'brel ba yod pa ni ma yin no zhe na rgyu dang 'bras bu'i 'brel pa zhes bya ba la sogs pa smos te/_rgyu dang 'bras bu'i mtshan nyid kyi 'brel pa bshad pa las gzhan 'ga' zhig kyang yod pa ma yin te/_'brel pa mi 'thad pa'i phyir ro/_/de nyid de lta yin no zhe na/_'di la yang zhes
[\[174b.6\]]bya ba la sogs pa smos te/_rgyu dang 'bras bu'i dngos po yang 'di la 'thad pa ma yin no/_/rgyu ci yin zhe na/_rang nyid de'i bdag nyid ma yin pa zhes bya ba la sogs pa smos te/_gang gi phyir gang gi bdag nyid ma yin pa 'di ni de'i rgyu ma yin no zhes bya ba 'di khyed kyi grub pa'i
[\[174b.7\]]mtha' yin no/_/de lta na zho'i bdag nyid du grags pa ni 'o ma zho'i rgyu yin te/_zho'i bdag nyid kyi ba lang gi lci ba la sogs pa ni ma yin no/_/rdzas las kyang don gzhan pa'i chos de ji ltar de dag rgyu dang 'bras bu'i dngos por 'gyur te/_de ltar 'dod par gyur pa yin na gzhan
[\[175a\]]
[\[175a.1\]]la yang rgyu dang 'bras bur 'gyur ba yin no zhe na/_don gzhan yin du zin kyang zhes bya ba la sogs pa smos te/_gang gi tshe gzhan yang chos gzhan gyi rdzas yin par 'dod na ni de'i tshe chos skyed par 'gyur te/_rdzas yongs su gyur pa'o zhes khas blang bar bya'o/_/
[\[175a.2\]]de dag kyang kho bo yang 'dod pa nyid de/_de nyid 'dod pa bstan pa yin no zhe na/_'di la yang rgyu dang 'bras bu zhes bya ba la sogs pa smos te/_de lta na yang dper na sa'i rdzas kyi rgyu dang 'bras bur 'brel par rnam par gnas par gyur pa de'i tshe/_snga ma'i sa'i gong bu'i rdzas ni rgyu byed
[\[175a.3\]]pa yin la//_//[{D4241}]@##/_/rgya gar skad du/_a laM b+ha na pa rI k+Sha TI kA/_bod skad du/_dmigs pa brtag pa'i 'grel bshad/_sangs rgyas dang byang chub sems dpa' thams cad la phyag 'tshal lo/_/thugs rjes zin
[\[175a.4\]]pa'i dgongs pa can/_/thams cad mkhyen la spyi bo yis/_/phyag 'tshal dmigs pa brtag pa yi/_/rnam par bshad pa rab tu bya/_/gang dag mig la sogs pa'i rnam par shes pa'i zhes bya ba'i tshig dang po 'dis ni rab tu byed pa 'di'i brjod par bya ba dang /_phyin ci log gi rgyu
[\[175a.5\]]mtshan bstan to/_/dgos pa dang 'brel pa dag ni shugs kyis dpag par bya ste/_shugs kyang skabs su bab nas bstan par bya'o/_/rab tu byed pa 'di'i 'brel pa dang /_brjod par bya ba dang dgos pa rnams ni gdon mi za bar brjod dgos so/_/de lta ma yin na 'brel pa med pa dang brjod par
[\[175a.6\]]bya ba med pa dang dgos pa med pa'i rab tu byed pa ni nyan pa po rtog pa sngon du gtong ba dag khas mi len to/_/de lta bas na 'dir gang dag mig la sogs pa'i rnam par shes pa'i dmigs pa phyi rol gyi don yin par 'dod pa de dag rdul phra rab rnams yin pa'am/_de 'dus pa yin par rtog
[\[175a.7\]]grang na zhes bya ba 'dis ni spang bar bya ba'i rang bzhin gyi brjod par bya ba bstan to/_/de'i rgyu yin pa'i phyir zhes bya ba dang /_der snang ba'i shes pa skye ba'i phyir zhes bya ba 'dis ni phyin ci log gi rgyu mtshan bstan to/_/dgos pa dang 'brel ba dag ni shugs kyis bstan to/_/de la shugs
[\[175b\]]
[\[175b.1\]]ni 'di yin par khong du chud par bya ste/_phyi rol gyi dmigs pa dag dgag pa'i phyir dang /_nang gi rab tu sgrub pa'i phyir rab tu byed pa 'di brtsam mo/_/de lta bas na phyi dang nang gi don dag dgag pa dang /_rab tu sgrub pa'i phyir rab tu byed pa 'di rtsom pas shugs kyis na 'gog pa dang rab tu
[\[175b.2\]]sgrub pa dag ni dgos pa nyid yin la/_rab tu byed pa ni thabs nyid yin par bstan par 'gyur te/_'di ltar rtog pa sngon du gtong ba rnams ni dgos pa med pa la yang 'jug par mi 'gyur la/_thabs ma yin pa la yang ma yin no/_/'dir rigs pas phyi rol gyi dmigs pa dgag
[\[175b.3\]]pa dang /_nang gi rab tu sgrub pa 'di ni brjod par bya ba yin no/_/de nyid 'gog pa dang rab tu sgrub pa dag ni dgos pa yin no/_/dgos pa de yang rab tu byed pa 'dis byed pas rab tu byed pa ni dgos pa 'di'i thabs yin no/_/de'i phyir rab tu byed pa dang /_dgos pa dag thabs dang thabs
[\[175b.4\]]las byung ba'i mtshan nyid kyis 'brel pa yin no/_/de lta bas na phyi dang nang gi don dag dgag pa dang /_rab tu sgrub pa'i phyir rab tu byed pa 'di brtsam mo zhes bya bar gnas so/_/de ltar gnas pa la brgya la 'ga' zhig 'gog pa dang /_rab tu sgrub pa 'di dag gis ci zhig bya ste/_
[\[175b.5\]]de dag ni gang du yang mi mkho'o zhes gleng bar byed na 'dir smras pa/_dor ba dang /_blang ba dag 'gog pa dang rab tu sgrub par byed pa gang dag yod pa de dag ni/_de gnyis 'dor ba dang len par byed pa yin no/_/'di ltar phyi rol gyi don dor bar bya ba'i phyir 'gog par byed de/_ci nas
[\[175b.6\]]kyang 'gog pa las phyi rol gyi don dor bar bya ba nyid yin par shes nas dor bar bya'o snyam ste 'gog par byed do/_/de bzhin du rab tu sgrub pa las nang gi don blang bar bya ba nyid yin par shes nas blang bar bya'o snyam ste/_rab tu sgrub par byed do/_/de bas na phyi dang nang dor bar bya ba dang /_
[\[175b.7\]]blang bar bya ba dag dor par bya ba dang blang ba'i phyir 'gog pa dang /_rab tu sgrub par byed pas dgos pa yang bshad pa yin no/_/de lta na 'o na ni ji ltar tshig dang po 'dis spang bar bya ba'i rang bzhin gyi brjod par bya ba bstan pa de bzhin du/_blang bar bya ba'i rang gi ngo bo yang bstan
[\[176a\]]
[\[176a.1\]]dgos so zhe na/_'dir smras pa/_phyi rol gyi don du smra ba rnams ni phyi rol gyi don du yongs su rtogs pas shin tu gnod de/_de'i phyir de kho na tshig dang pos bstan nas gtsor de dag dgag par bya'o/_/phyis ni zhar la/_nang gi ngo bo'i shes bya ni/_/phyi rol
[\[176a.2\]]ltar snang gang yin te/_/don yin zhes bya ba 'dis nang gi len par byed de/_re zhig 'di ni spyi'i don yin no/_/yan lag gi don brjod par bya ste/_gang dag mig la sogs pa'i rnam par shes pa zhes bya ba ni rgol ba ril gyis dmigs pa phyi rol gyi don yin par 'dod pa ni ma
[\[176a.3\]]yin pas de'i phyir gang dag ces bya ba smos so/_/dbang po gang dag la mig la sogs pa yod pa de dag ni mig la sogs pa ste/_sogs pa smos pas ni rna ba la sogs pa yid la thug pa'i bar gzung ngo /_/'di ltar yid kyang phyi rol gyi don gyi dmigs pa can du 'dod pa
[\[176a.4\]]nyid de/_de'i phyir de'i dmigs pa yang 'dir tshar gcig tu dgag par bya'o/_/de gzhag pas ci zhig bya ste/_bstan bcos byed pa gang gis ni de gzhag par bya ba de'i yul logs shig tu 'gog par ni mi byed do/_/de'i phyir slob dpon chos skyong gis rang gi 'grel bshad
[\[176a.5\]]las/_yid kyi rnam par shes pa'i dmigs pa gzhag pa'i phyir mang po zhig smos pa gang yin pa de ni de nyid shes grang /_bdag gis ni de'i bsam pa zab pa'i phyir mi rig go/_/mig la sogs pa dag gi rnam par shes pa ni/_mig la sogs pa'i rnam par shes pa'o/_/mig
[\[176a.6\]]la sogs pa'i rnam pa mang po nyid kho nas rnam par shes pa'i rnam pa yang mang ba nyid du bstan par 'gyur bas rnam par shes pa la mang po'i tshig bstan par bya ste dper na/_zangs dang lo ma dag la dmar por gyur pa zhes bya ba lta bu'o/_/dmigs pa phyi rol gyi don zhes bya ba la/_
[\[176a.7\]]phyi rol gyi don ni phyi rol gyi ste/_rnam par shes pa la ma gtogs pa zhes bya ba'i tha tshig go/_/rtogs par bya bas na don te shes par bya zhing gzung bar bya ba'o zhes bya ba'i tha tshig go/_/don zhes bya ba'i sgra ni 'dir yul gyi rnam grangs yin par bstan par bya'i rdzas yod par byed pa ni ma yin te/_
[\[176b\]]
[\[176b.1\]]'di ltar 'dus pa yang yul nyid du 'chad par 'gyur mod kyi/_'di rdzas su yod pa ni ma yin no/_/dmigs pa yin par 'dod pa zhes bya ba ni gzung ba yin par khas len pa zhes bya ba'i tha tshig go/_/de dag rdul phra rab dag yin pa'am zhes bya ba ni rgol ba de dag rnam par
[\[176b.2\]]shes pa'i yul rdul shin tu phra ba dag yin par khas len par 'gyur ba'am zhes bya'o/_/de dag ni rdul yang yin la phra rab kyang yin pas/_rdul phra rab dag ste/_gang phan chad ches phra ba gzhan med pa'i phyir shin tu phra mo zhes bya ba'i tha tshig go/_/rdul phra rab 'dus pa kho na
[\[176b.3\]]skye zhing 'gag mod kyi/_'on kyang gzhan dag 'di dag 'dus pa re re yang dmigs pa nyid yin par 'dod de/_ji ltar dbang po rnams kyi nus pa so sor nges pa'i phyir gzugs dang ro la sogs pa gcig tu 'dus pa dag kyang so sor nges pa'i dbang po'i gzung ba yin pa de bzhin
[\[176b.4\]]du rnam par shes pa yang rdzas yongs su gcod pa la nus pa nges pa'i phyir/_rdul re re zhing dmigs pa yin gyi spyi ni ma yin no zhes grag go/_/'dus pa yin du zin kyang 'on kyang shin tu phra mo de dag ji ltar dmigs par 'gyur zhe na de'i phyir de'i rgyu yin pa'i phyir zhes bya ba smos te/_
[\[176b.5\]]de dag phra mod kyi/_'on kyang gang gi phyir rdzas su yod pas rnam par shes pa'i rgyu'i dngos por 'gyur ba de'i phyir dmigs par 'dod do/_/'di'i bsam pa ni dmigs pa'i don ni rgyu'i don to snyam pa yin te/_rkyen rnams ni nang du dmigs pa bstan pa'i phyir dang /_rkyen yang rgyu
[\[176b.6\]]yin pa'i phyir ro/_/rgyu nyid yin pa 'di yang gzhan gyi ltar rdul phra rab rnams dmigs pa nyid du yongs su brtag pa la phyin ci log gi rgyu mtshan yin te/_'di ltar de dag rnam par shes pa'i rgyu'i dngos por 'gyur ba na phyi rol gyi don du smra ba rnams dmigs pa yin par 'dod do/_/
[\[176b.7\]]de'i rgyu yin pa'i phyir zhes bya ba la/_de zhes bya ba'i sgras ni rnam par shes pa dang sbyar ro/_/phyogs gnyis pa nye bar dgod pa'i phyir/_de 'dus pa yin par rtog grang na zhes bya ba smos te/_rnam par shes pa'i dmigs pa rdul phra rab 'dus pa yin par rtog grang na'o/_/de dag
[\[177a\]]
[\[177a.1\]]'dus pa ni de 'dus pa'o/_/de zhes bya ba'i sgras ni 'dir rdul phra rab dag dang sbyar te/_des na rdul phra rab 'dus pa zhes bshad pa yin no/_/yang ci'i phyir de dag 'dus pa dmigs pa yin par 'dod ce na/_der snang ba'i rnam par shes pa skye pa'i phyir zhes bya ba smos te/_
[\[177a.2\]]gang gi phyir mig la sogs pa'i rnam par shes pa ni rtag tu 'dus par snang bar skye ba de'i phyir 'dus pa dmigs par 'dod do/_/'dir yang 'dus pa dmigs pa nyid yin par yongs su brtag pa la phyin ci log gi rgyu mtshan ni 'dus par snang ba nyid yin no/_/gang gi phyir rnam par shes
[\[177a.3\]]pa 'dus par snang ba de'i phyir gzhan 'dus pa dmigs pa yin no snyam du sems te/_'di ltar rnam par shes pa gang ltar snang bar skye ba de ni de'i yul yin par 'dod do zhes bshad do/_/rnam par shes pa 'di la de lta bur snang ba yod pas 'di ni der snang ba'o/_/'dir yang
[\[177a.4\]]der zhes bya ba'i sgras ni 'dus pa dang sbyar ro/_/de ni der snang ba yang yin la rnam par shes pa yang yin pas zhes tshig rnam par sbyar te/_der snang ba'i shes pa skye ba zhes tshig bsdu'o/_/de ltar na 'dir gzhan dag dmigs pa'i mtshan nyid du 'thad pa'i phyir rdul phra rab
[\[177a.5\]]dang /_'dus pa dag dmigs pa nyid yin no snyam du sems so zhes bya ba ni phyogs snga ma yin no/_/de la re zhig phyogs snga ma bsal ba'i phyir/_dbang po'i rnam par rig pa'i rgyu/_/phra rab rdul dag yin mod kyi/_/zhes bya ba la sogs pa smos so/_/rdul phra rab
[\[177a.6\]]rnams ni yang dag pa'i don du na rdzas su yod pa ma yin te/_cha shas dang bcas pa nyid du rtog na ni kun rdzob tu yod pa nyid du thal bar 'gyur la/_cha shas med pa nyid du rtog na yang grib ma dang sgrib pa la sogs pa med pa nyid du thal bar 'gyur te/_de'i phyir 'di dag rgyu nyid lta
[\[177a.7\]]ga la yin/_'on kyang rdul phra rab rnams rgyu nyid du khas blangs nas/_dmigs pa nyid yin pa dag go/_/rdul phra rab rnams rnam par shes pa'i rgyu'i ngo bor 'gyur mod kyi/_'on kyang gang gi phyir de dag rdul phra rab kyi rnam pa can gyi rnam par shes pa mi skye ba de'i phyir dmigs
[\[177b\]]
[\[177b.1\]]pa ma yin te/_dper na dbang po bzhin no/_/dbang po'i rnam par shes pa'i rgyu'i dngos por 'gyur mod kyi de de'i yul yin par ni pha rol po mi 'dod do/_/'di ltar rnam par shes pa dbang po'i rnam pa can du mi skye bas so/_/dbang po'i rnam par rig pa'o zhes bya ba la/_
[\[177b.2\]]dbang po smos pas ni yid la thug pa'i bar dbang po drug car gzung ste/_'dir gtan tshigs ni bshad zin to/_/phra rab rdul dag ces bya ba 'di ni don go bar zad do/_/yin mod kyi zhes bya ba 'dis ni khas len pa'i rgol ba ston te/_der mi snang phyir zhes bya ba la/_gang
[\[177b.3\]]la de dag lta bur snang ba yod pa de ni der snang ba ste/_der zhes bya ba'i sgras ni rdul phra rab dag dang sbyar ro/_/der mi snang ba ni der mi snang ba ste/_gsum pa ni 'dir gtan tshigs la blta bar bya ste/_de bas rdul phra rab kyi rnam pa can ma yin pa'i phyir zhes bshad pa yin no/_/
[\[177b.4\]]de'i zhes bya ba ni dbang po'i rnam par rig pa'i'o/_/yul ni/_rdul phran ma yin dbang po bzhin/_/zhes bya ba ni ji ltar dbang po rnams yul ma yin pa ltar rdul phra rab rnams kyang de dang 'dra'o zhes bya ba'i tha tshig go/_/dbang po zhes bya ba'i sgras ni 'dir dbang byed pa rnams
[\[177b.5\]]brjod do/_/gal te rnam par shes pa rdul phra rab kyi rnam pa can du ma gyur na de ni de nyid kyis nyes par 'gyur grang /_rdul phra rab rnams go skyed par byed pa yin bzhin du/_ci'i phyir yul du mi 'gyur zhe na/_de'i phyir yul zhes bya ba la sogs pa smos te/_'di ltar yul ni
[\[177b.6\]]gang gi rang gi ngo bo de'i rnam par skye bar nges par 'dzin pa de la bya'o/_/ni zhes bya ba'i sgra ni gang gi phyir zhes bya ba'i don to/_/rang gi ngo bo nges par 'dzin pa zhes bya ba la/_rang gi ngo bo smos pas ni rang dang spyi'i mtshan nyid du bsams pa yin no/_/de nges par 'dzin pa ni rtog
[\[177b.7\]]pa ste/_yongs su gcod cing 'dzin pa zhes bya ba'i tha tshig go/_/de'i rnam par skye ba'i phyir ro zhes bya ba ni yul gyi rnam par skye ba ma gtogs par gzhan du rnam par shes pas yul nges par gzung bar mi nus te/_de'i phyir sngon po la sogs pa'i rnam par skye ba'i rnam par shes
[\[178a\]]
[\[178a.1\]]pas sngon po la sogs pa'i don nges par 'dzin to zhes bya'o/_/'di la gang zhig byed na/_rnam par shes pa 'dis yul nges par 'dzin to zhes tha snyad gdags par bya ba nges par 'dzin pa'i mtshan nyid kyi byed pa ni 'ga' tsam yang med do/_/ji ltar ba'i rnam pa'i
[\[178a.2\]]rjes su byed par skye ba'i bus pha'i gzugs 'dzin to zhes bya ba de bzhin du/_rnam par shes pa yul gyi rnam pa'i rjes su byed par skye bas kyang yul 'dzin to zhes tha snyad gdags so/_/de la 'di snyam du rdul phra rab rnams kyi yang de bzhin du de'i rnam par skye bas rang gi ngo bo nges par 'dzin
[\[178a.3\]]to snyam du sems na/_de'i phyir rdul phra mo dag ni de'i rgyu nyid yin du zin kyang de lta ma yin zhes bya ba la sogs pa smos te/_rdul phra rab rnams ni de'i rgyu nyid yin du zin kyang /_rnam par shes pa so sor nges pa'i rnam pa'i rjes su mi byed na de ni ji ltar de dag gi rang gi ngo bo 'dzin par 'gyur/_
[\[178a.4\]]nges par mi 'dzin na yang ji ltar yul du 'gyur/_de'i rgyu nyid yin du zin kyang zhes bya ba ni rnam par shes pa'i rgyu nyid yin du zin kyang ngo zhes bya ba'i tha tshig go/_/'dir dper dbang po bzhin no zhes bya ba smos te/_ji ltar dbang po rgyu'i dngos por 'gyur yang /_de'i rnam par skye ba'i rnam
[\[178a.5\]]par shes pas rang gi ngo bo nges par mi 'dzin pas/_yul nyid du mi 'dod pa ltar rdul phra rab rnams kyang de dang 'dra bar blta bar bya'o/_/dbang po yang dmigs pa nyid du thal bar 'gyur du 'ong bas dmigs pa ni rgyu mtshan nyid tsam 'ba' zhig ni ma yin no/_/de ltar rdul phra rab
[\[178a.6\]]rnams dmigs pa nyid yin pa bkag nas mjug bsdu ba'i phyir/_de ltar na re zhig ces bya ba la sogs pa smos te/_dmigs pa'i mtshan nyid du mi rung ba'i phyir rdul phra rab rnams dmigs pa ma yin no zhes bya ba'i tha tshig go/_/'dir sbyor ba ni rdul phra rab rnams dmigs pa
[\[178a.7\]]ma yin te/_rang snang ba'i rnam par shes pa skyed par byed pa ma yin pa'i phyir dbang po bzhin no/_/chos mi mthun pa ni gzung ba'i cha'o/_/rang snang ba'i rnam par shes pa skyed par byed pa ma yin pa yang dmigs pa nyid yin na ha cang thal bar 'gyur ba ni gnod pa can gyi tshad ma'o/_/
[\[178b\]]
[\[178b.1\]]yang na rdul phra rab rnams ni dmigs pa ma yin te/_rang gi ngo bo nges par mi 'dzin pa'i phyir dbang po bzhin no/_/chos mi mthun pa ni gzung ba'i cha ste/_gzung ba'i cha dmigs pa nyid yin par ni sgrub par 'gyur ro/_/rang gi ngo bo nges par mi 'dzin pa yang dmigs pa nyid yin
[\[178b.2\]]na ha cang thal bar 'gyur ba ni gnod pa can gyi tshad ma'o/_/sbyor ba 'di gnyis ni slob dpon chos skyong gi bshad pa bdag gis bris kyi rang gi bshad pa ni ma yin no/_/de ltar na re zhig rdul phra rab rnams dmigs pa nyid yin pa bkag pa yin no/_/'dus pa yang dgag
[\[178b.3\]]pa'i phyir/_'dus pa der snang ba nyid yin du zin kyang zhes bya ba la sogs pa smos te/_rnam par rig pa 'dus pa can du snang mod kyi/_'on kyang 'dus pa dmigs pa ni ma yin te/_'di ltar rnam par rig pa de de las mi skye bas so/_/de las mi skyer chug na yang dmigs
[\[178b.4\]]bar go ci'i phyir mi 'gyur te/_de'i phyir don gang zhig rang snang ba'i zhes bya ba la sogs pa smos te/_'di ltar don gang zhig rang snang ste bdag nyid du snang ba'i rnam par rig pa skyed pa de ni dmigs pa yin par rung ngo /_/'di skad du rnam par shes pa don gang zhig gi ngo bo'i
[\[178b.5\]]rjes su byed la/_de yang skyed par byed pa yin na de'i tshe dmigs pa'i rkyen du rung gi gzhan du ni ma yin no zhes bshad pa yin no/_/skyed par byed pa kho na dmigs pa yin par 'gyur ro zhes bya ba 'di ga las she na/_'di ltar de ni zhes bya ba la sogs pa smos te/_'di
[\[178b.6\]]ltar de ni bstan bcos las skye ba'i rgyu mtshan nyid du bshad do/_/bstan bcos las ni 'di skad du/_don gang zhig sems dang sems las byung ba rnams skye ba'i rgyu mtshan yang yin la/_de rnams skyes na don de nyams su myong ba'i tha snyad 'dogs par yang byed pa de ni
[\[178b.7\]]dmigs pa yin no zhes 'byung ngo /_/'di skad du/_don gang zhig sems dang sems las byung ba rnams skyed par byed la/_sems dang sems las byung ba de rnams skyes nas/_don de la 'di ltar nyams su myong ngo zhes de lta bu'i tha snyad 'dogs par byed pa'i don de ni
[\[179a\]]
[\[179a.1\]]dmigs pa zhes bya'o zhes bshad pa yin no/_/de'i phyir skye ba'i rgyu mtshan yang yin la zhes smos pas/_dmigs pa'i rkyen skyed par byed pa nyid yin par grub po/_/de'i rnam pa can nyid ni phyogs 'di la rab tu grags pa'i phyir ma bshad do/_/de bas
[\[179a.2\]]na gnyis ka'i mtshan nyid dang ldan pa'i don gang yin pa de dmigs pa yin no zhes bya bar bshad pa yin no/_/de la 'di snyam du 'dus pa yang skyed par byed pa yin no snyam du sems na/_de'i phyir 'dus pa ni de lta yang ma yin te zhes bya ba smos te/_'dus pa ni skyed par byed pa
[\[179a.3\]]ma yin no/_/de rnam par rig pa mi skyed na ji ltar dmigs pa yin par 'gyur/_ci ste skyed par byed pa ma yin zhe na/_rdzas su med pa'i phyir zhes bya ba smos te/_gang gi phyir 'dus pa rdzas su yod pa ma yin pa de'i phyir skyed par byed pa ma yin te/_rdzas su med pa rnams la ni
[\[179a.4\]]'bras bu skyed pa'i nus pa med do/_/'dus pa rdzas su med pa nyid ni 'og nas sgrub par byed do/_/gang rdzas su yod pa ma yin pa de ni skyed par byed pa ma yin no zhes bya ba 'di la dpe zla gnyis bzhin zhes bya ba smos te/_'di ltar rdzas su med pa'i phyir zla ba gnyis pa ni zla ba
[\[179a.5\]]gnyis par snang ba'i shes pa'i rgyu'i dngos por mi 'gyur ro/_/de bzhin du 'dus pa yang rang snang ba'i shes pa'i rgyu'i dngos por mi 'gyur ro/_/gal te zla ba gnyis pas de mi skyed na/_'o na ni de'i rgyu mtshan med pa can du 'gyur ro zhe na/_de'i phyir dbang po ma tshang pa'i phyir zhes
[\[179a.6\]]bya ba la sogs pa smos te/_rgyu mtshan med pa can ni ma yin te/_'di ltar dbang po nyams pas zla ba gnyis su mthong bar mi 'gyur ro/_/'di ltar gang gi tshe mig gi dbang po rab rib kyis nyams par 'gyur/_de'i tshe zla ba gnyis su snang ba'i shes pa skye bar 'gyur te/_de zla
[\[179a.7\]]ba gnyis pas skyed pa ni ma yin no/_/gang gi tshe de des ma skyed pa de'i tshe/_zla ba gnyis kyi shes pa zla ba gnyis par snang du zin kyang /_de'i yul ni ma yin no/_/de bas na skyed par byed pa ma yin pa'i phyir yul du mi 'gyur ro zhes bshad pa yin no/_/'dir ma tshang ba zhes bya ba'i
[\[179b\]]
[\[179b.1\]]sgras ni nyams pa brjod do/_/de ltar dpe la rab tu bsgrubs nas/_dngos bo la nye bar sbyor ba'i phyir/_de bzhin du rdzas su yod pa ma yin pa nyid kyi zhes bya ba la sogs pa smos te/_ji ltar zla ba gnyis pa rdzas su med pa'i phyir shes pa'i rgyu ma yin la/_rgyu ma yin pa'i phyir de'i
[\[179b.2\]]yul ma yin pa de bzhin du 'dus pa yang rdzas su med pa'i phyir shes pa'i rgyu ma yin la/_rgyu ma yin pa'i phyir de'i yul ma yin no/_/'dir sbyor ba ni/_'dus pa ni rgyu ma yin te/_rdzas su med pa'i phyir zla ba gnyis pa bzhin no/_/chos mi mthun pa ni rnam par shes pa'o/_rdzas
[\[179b.3\]]su med pa rnams la nus pa med pa ni gnod pa can gyi tshad ma'o/_/yang na 'dus pa ni dmigs pa ma yin te/_rgyu ma yin pa'i phyir zla ba gnyis pa bzhin no/_/chos mi mthun pa ni gzung ba'i cha ste/_gzung ba'i cha rgyu nyid yin pa dang /_dmigs pa nyid yin par ni sgrub par 'gyur
[\[179b.4\]]ro/_/rgyu ma yin pa yang dmigs pa nyid yin na/_zla ba gnyis pa la sogs pa yang dmigs pa nyid yin par 'gyur bas ha cang thal bar 'gyur ba ni gnod pa can gyi tshad ma'o/_/tshad ma 'di gnyis kyang slob dpon chos skyong gis bshad pa yin no/_/de ltar phyogs gnyis ka bkag nas mjug bsdu
[\[179b.5\]]ba'i phyir/_de ltar phyi rol gnyi gar yang /_/blo yi yul du mi rung ngo /_/zhes bya ba la sogs pa smos te/_de ltar bshad pa'i tshul gyis na gnyi ga ltar na yang phyi rol gyi don rnam par shes pa'i yul du mi rung ngo /_/phyi rol ni rnam par shes pa las ma gtogs pa'o/_/gnyi
[\[179b.6\]]gar zhes bya ba la ni rdul phra rab kyi phyogs dang /_'dus pa'i phyogs ltar ro/_/blo'i zhes bya ba ni shes pa'i'o/_/ci'i phyir mi rung zhe na/_de'i phyir yan lag gcig ma tshang ba'i phyir zhes bya ba la sogs pa smos te/_'di ltar rdul phra rab kyi phyogs la ni rgyu nyid yod kyi de'i rnam pa nyid med
[\[179b.7\]]do/_/'dus pa'i phyogs la yang de'i rnam pa nyid yod kyi rgyu nyid med do/_/de lta bas na yan lag re re ma tshang ba'i phyir rdul phra rab ces bya ba dang /_'dus pa zhes bya ba'i don dmigs pa ma yin no/_/'di skad du dmigs pa nyid kyi yan lag gi rnam pa gnyis te/_rang gi rnam pa 'jog
[\[180a\]]
[\[180a.1\]]pa dang /_rgyu nyid yin pa'o/_/'di yang rdul phra rab dang /_'dus pa dag la med pas/_de gnyis yul nyid ma yin no zhes bshad pa yin no/_/gang las yul ni chos nyid gnyis dang ldan pa'o zhes 'byung ba der yang yan lag de gnyis kho na chos nyid gnyis kyi
[\[180a.2\]]sgrar brjod par zad do/_/de ltar phyogs gnyis ka bkag nas phyogs gsum pa nye bar dgod pa'i phyir/_'di la ni kha cig ces bya ba la sogs pa smos te/_phyi rol gyi don du smra bas phyogs 'di la yang pha khol la sogs pa kha cig rdul phra rab 'dus pa'i rnam pa dag dbang
[\[180a.3\]]po'i rnam par shes pa'i rgyur 'dod do/_/de dag 'di skad ces rdul phra rab rnams la ni 'dus pa'i rnam pa yang yod do/_/rdul phra rab rnams la gang cung zad ci yod pa de thams cad ni/_rdzas su yod pa yin no/_/rdzas su yod pa'i phyir 'dus pa'i rnam pa de rnam par shes pa'i rgyu nyid du
[\[180a.4\]]'gyur ro/_/rags pa'i phyir na rnam par shes pa la rang gi ngo bo yang 'jog par 'gyur te/_de bas na rdul phra rab rnams tshul gzhan gyi yul nyid yin no zhes zer ro/_/ni zhes bya ba'i sgra ni yang zhes bya ba'i sgra'i don du blta bar bya'o/_/'dus pa'i rnam pa ni 'dir rags pa'i
[\[180a.5\]]rnam pa'o/_/bsgrub pa zhes bya ba ni rgyu'o/_/rdul phra rab rnams kyi rnam pa ni rab tu phra bar grags pa ma yin nam/_de bas na 'di dag la 'dus pa'i rnam pa 'di lta ga la yod srid pa yod du chug na yang gcig la rnam pa gnyis ji ltar rung zhe na/_don thams cad ni rnam pa du ma
[\[180a.6\]]can zhes bya ba la sogs pa smos te/_'di ni 'dir nyes pa ma yin te/_gang gi phyir dngos po gzugs can thams cad ni rnam pa du ma can yin pas so/_/'di ltar gzugs can thams cad ni 'byung ba chen po bzhi'i ngo bo nyid yin la/_de dag kyang sngon bo dang dri zhim pa dang /_mngar
[\[180a.7\]]ba dang /_rtsub pa la sogs pa'i rnam pa dang ldan pas rnam pa du ma can yin no/_/yang ji ltar rdul phra rab rnams la rnam pa du ma dang ldan pa 'di yod pa de bzhin du 'dus pa'i rnam pa 'di yang de dag la yod par 'gyur ro/_/gal te don thams cad rnam pa du ma can yin na/_
[\[180b\]]
[\[180b.1\]]ci'i phyir rnam pa thams cad du mi shes she na/_de'i phyir de la rnam pa 'ga' zhig gis zhes bya ba la sogs pa smos te/_'di dag rnam pa du ma can yin mod kyi 'on kyang rnam pa 'ga' zhig gis 'di dag mngon sum nyid du 'dod kyi/_rnam pa thams cad du ni ma yin te/_'di ltar
[\[180b.2\]]de dag gi nus pa so sor nges pa'i phyir dbang po rnams ni don thams cad 'dzin pa ma yin no/_/'di ni btsun pa sangs rgyas lha'i gzhung lugs kyi rjes su 'brangs nas bshad pa yin te/_de ltar na skye mched bcu ni 'byung ba tsam du zad do/_/de ltar rnam pa du ma can nyid du bsgrubs
[\[180b.3\]]nas rnal ma dang sbyar ba'i phyir rdul phra rab rnams la yang zhes bya ba la sogs pa smos te/_rdul phra rab rnams la yang 'dus par snang ba'i shes pa bskyed pa'i rgyu'i dngos po yod de/_rdul phra rab rnams kyi 'dus pa'i rnam pa can gyi shes pa bskyed do zhes bya ba'i don to/_/rdul phra
[\[180b.4\]]rab rnams la 'dus pa'i rnam pa yod pa sgrub par byed pas rdul phra rab rnams la 'dus pa'i rnam pa yod do zhes brjod par bya ba ma yin nam/_ci'i phyir 'di skad du rdul phra rab rnams la yang 'dus par snang ba'i shes pa skyed pa'i rgyu yod do zhes smras she na/_'dir smras ba/_
[\[180b.5\]]dmigs pa'i cha gnyis rab tu bstan pa'i phyir de skad ces smras te/_de la shes pa skyed pa'i rgyu'i dngos po zhes bya ba smras pas ni/_rgyu nyid yin par rang gi sgras bstan to/_/'dus par snang ba zhes smras pas ni rnam pa 'jog pa dang 'dus pa'i rnam pa yod pa nyid kyang bsgrubs
[\[180b.6\]]pa yin te/_gang gi phyir don gyis ni rnam par shes pa la rang gi bdag nyid la yod pa'i rnam pa 'jog gi med pa ni ma yin pa de'i phyir 'dus pa'i rnam pa yod par yang smras pa kho na yin no/_/gal te rdul phra rab rnams la rags pa'i rnam pa yod na go/_/ji ltar de dag la rdul
[\[180b.7\]]phra rab ces bya/_ji ltar phra mo'i rnam pa de nye bzhin du yang mi 'dzin zhe na/_de'i phyir rdul phran rnam pa zhes bya ba la sogs pa smos so/_/de nyid rnam par dgrol ba'i phyir ji ltar sra ba nyid la sogs pa zhes bya ba smos te/_ji ltar sra ba nyid dang /_gsher ba dang /_dro ba la
[\[181a\]]
[\[181a.1\]]sogs pa'i yul rnams yod bzhin du yang /_dbang po'i nus pa so sor nges pa'i phyir mig gi blo'i yul nyid du mi 'gyur ba de bzhin du rdul phra mo yang de bzhin du yang mi 'gyur ro/_/rnam pa de nyid la brten nas kyang 'di dag la rdul phra rab ces tha snyad
[\[181a.2\]]gdags so/_/ni zhes bya ba'i sgra ni nyid ces bya ba'i don du blta bar bya'o/_/de ltar phyogs gsum pa nye bar bkod nas sun dbyung ba de dag ltar na bum pa dang /_kham phor la sogs blo zhes bya ba la sogs pa smos te/_gang dag rdul rab rnams la 'dus pa'i rnam pa
[\[181a.3\]]yod par khas len pa de dag la brgal zhing brtag par bya ste/_rdul phra rab rnams la 'dus pa'i rnam pa gang zhig khas len/_re zhig 'jig rten na ni bum pa dang /_kham phor dang /_phor bu la sogs pa dang /_ka ba dang dri la sogs pa la 'dus par grags so/_/'di dag
[\[181a.4\]]gi nang na rnam pa gang zhig rdul phra rab rnams la yod par 'dod/_gal te bum pa'i rnam pa'o zhe na de'i tshe kham phor la sogs pa 'dus pa thams cad la bum pa'i blo 'byung bar 'gyur ro/_/'on te kham phor gyi rnam pa'o zhe na/_de'i tshe yang thams cad la kham phor gyi blo 'byung
[\[181a.5\]]bar 'gyur gyi kha cig la ni bum pa'i blo kha cig la ni kham phor gyi blo zhes bya ba blo tha dad pa dag yin pa 'dir mi 'gyur ro/_/'di skad du/_blo ni yul la rang gi ngo bo'i rjes su byed cing skye la/_yul yang ngo bo gcig pa yin na de ji ltar blo tha dad par 'gyur zhes bshad pa yin no/_/de la
[\[181a.6\]]'di snyam du/_bum pa la ni rdul phra rab mang la/_kham phor la ni ches nyung ste/_de bzhin du ni gzhan dag la yang mang ba dang nyung ba nyid rig par bya'o/_/de'i phyir mang ba dang nyung ba nyid kyis byas pa'i blo'i khyad par 'di yod do snyam du sems na/_de'i phyir bum pa dang kham
[\[181a.7\]]phor la sogs pa'i rdul phra rab rnams la ni zhes bya ba la sogs pa smos te/_'di la ni/_nyung ngu dang mang po nyid kyis byas pa'i blo'i khyad par mi rung ste/_'di ltar bum pa la rdul phra rab mang la/_kham phor la ches nyung mod kyi/_'on kyang rdul phra rab tu gtogs pa 'dus pa'i
[\[181b\]]
[\[181b.1\]]rnam pa la rang la yod pa'i khyad par ni 'ga' yang med do/_/de'i phyir nyes pa de'i so na 'dug ste/_gang du rdul phra rab mang ba der ni bum pa che la/_gang du ches nyung ba der ni bum pa chung ngo zhes bya ba 'di tsam zhig tu 'gyur bar zad kyi 'dus pa'i rnam pa 'dra ba las mang po las ni bum pa'i blo/_
[\[181b.2\]]nyung ngu la ni kham phor gyi blo 'byung ngo zhes bya ba 'dir ni mi 'gyur ro/_/'dir gzhan gyi tshig gi go skabs bstan pa'i phyir/_gal te rnam pa'i dbye bas dbye zhes bya ba smos so/_/de nyid rnam par dgrol ba'i phyir/_gal te 'di snyam du zhes bya ba la sogs pa smos te/_gal te 'di snyam du
[\[181b.3\]]bum pa'i mgrin pa ni gyen du blta la/_de yang zhum pa yin/_lto ni rked na 'dug la de yang yangs pa yin te/_de lta bu la sogs pa ni 'di'i rnam pa'i dbye ba yin no/_/kham phor ni kha ni yangs la/_zhabs ni zhum pa zhes bya ba la sogs pa rnam pa'i dbye ba yin te/_de'i phyir rnam pa'i
[\[181b.4\]]dbye ba'i sgo nas/_bum pa dang kham phor la sogs pa'i blo rnams tha dad par 'gyur ro snyam du sems na'o/_/rnam pa'i khyad par las zhes bya ba la rnam pa zhes bya ba ni dbyibs te/_bkod pa dang /_gnas pa zhes bya ba'i tha tshig go/_/rnam pa'i dbye ba yul ma yin pa nyid du bstan
[\[181b.5\]]pa'i phyir/_khyad par 'di ni bum pa la sogs pa la yod kyi zhes bya ba la sogs pa smos te/_khyod kyi bum pa dang gzhan kham phor la sogs pa'i rnam pa'i khyad par bstan pa gang yin pa de dag gi khyad par 'di ni yod de/_de ni kho bo cag kyang mi bsnyon mod kyi/_'on kyang rdul phra
[\[181b.6\]]rab rdzas su yod pa gang dag yin pa de dag la ni rnam pa'i dbye ba de med do/_/de ci'i phyir zhe na/_tshad dbye med phyir ro zhes bya ba smos te/_'di ltar rdul phra rab rnams kyi tshad zlum po zhes bya ba gang yin pa de la ni dbye ba med do/_/bum pa'i rdul phra rab rnams kyang rdzas gzhan kho na
[\[181b.7\]]yin la/_kham phor gyi yang rdzas gzhan ma yin nam/_de ji ltar tshad dbye ba med ce na/_de'i phyir rdul phra rab rnams ni zhes bya ba la sogs pa smos te/_gang gi phyir bum pa dang /_kham phor la sogs pa'i rdul phra rab rnams rdzas gzhan nyid yin du zin kyang zlum po la tha dad pa med
[\[182a\]]
[\[182a.1\]]pa de'i phyir rdul phra rab rnams la rnam pa'i dbye ba med do/_/ji ltar khyed kyi ltar na rdul phra rab rnams las ji dang /_ji snyed pa yod pa de thams cad rdzas su yod pa de bzhin du/_rdul phra rab rnams la tshad cung zad ci yod pa de thams cad kyang zlum po'i ngo bo nyid yin
[\[182a.2\]]la/_rdul phra rab rnams kyi zlum po yang ngo bo nyid gcig pa kho na yin no/_/de'i phyir ji ltar de dag gi dbye bas tha dad par 'gyur/_'dus pa'i rnam pa rags par 'dod mod kyi/_'on kyang rdzas su yod pa'i phyir de yang cha shas med pa nyid du 'gyur dgos so/_/de lta ma yin te/_
[\[182a.3\]]'di cha shas dang bcas pa yin na rdzas su yod pa nyid du mi 'gyur ro/_/cha shas med pa'i phyir de la bkod pa tha dad pa lta ga la yod de/_gang dag cha shas dang bcas pa de dag ni nus pa sna tshogs pas bkod par 'gyur gyi/_cha shas med pa dag ni ma yin no/_/de ltar rdul phra rab rnams kyi
[\[182a.4\]]rnam pa'i dbye ba bkag nas mjug bsdu ba'i phyir/_de'i phyir de rdzas med la yod/_/ces bya ba smos te/_gang gi phyir de ltar bshad pa'i rnam pas cha shas med pa rnams la bkod pa tha dad pa mi srid pa de'i phyir/_de ni rdzas su med pa rnams kho na la blta bar bya'o/_/bstan bcos byed pas
[\[182a.5\]]mdo'i don bstan pa'i phyir/_rnam pa'i dbye ba ni zhes bya ba la sogs pa smos te/_rnam pa'i dbye ba gang yin pa de ni/_kun rdzob tu yod pa dag kho na la yod de/_cha shas dang bcas pa'i phyir ro/_/rdul phra rab rnams la ni ma yin te/_cha shas med pa'i phyir ro/_/bye brag pa'i ltar
[\[182a.6\]]na bum pa la sogs pa rdzas su yod pa nyid yin te/_de'i phyir brgya zhig la de bum pa la sogs pa kun rdzob tu yod pa'o zhes bya ba 'di ji ltar shes zhes smra bar gyur na/_de'i phyir bum pa la sogs pa ni kun rdzob tu yod pa nyid ces bya ba la sogs pa smos te/_bum pa la sogs pa
[\[182a.7\]]ni kun rdzob tu yod pa nyid do zhes bya ba de ltar shes par bya ste/_'di ltar rdul phra rab re re nas yongs su brtsal bar byas na yang bum pa'i rnam pa can gyi shes pa mi skye'o/_/der snang shes pa nyams 'gyur phyir/_/zhes bya ba ni shes pa 'di la de lta bur snang ba yod pas na/_'di ni
[\[182b\]]
[\[182b.1\]]der snang ba ste/_de zhes bya ba'i sgras ni bum pa dang sbyar ro/_/snang zhes bya ba'i sgras ni 'dra bar brjod do/_/de ni der snang ba yang yin la/_shes pa yang yin pas na/_der snang shes pa'o/_/de nyams pa ni der snang shes pa nyams pa ste/_der snang shes pa nyams pa de'i phyir ro/_/
[\[182b.2\]]rdul phra rab re re nas yongs su bsal na bum pa la sogs pa'i rnam pa can gyi shes pa mi skyed zin kyang /_ci de tsam gyi bum pa la sogs pa kun rdzob tu yod pa nyid du 'gyur ram zhe na/_de'i phyir/_rdzas su yod pa rnams la ni/_/zhes bya ba la sogs pa smos te/_'di ltar gang
[\[182b.3\]]dag rdzas su yod pa de dag ni/_'brel pa can bsal kyang rang gi blo yongs su mi 'dor te/_dper na kha dog la sogs pa lta bu'o/_/gal te bum pa la sogs pa yang rdzas su yod pa zhig yin par gyur na ni de'i tshe de dag kyang rang dang 'brel pa can yongs su bsal kyang /_
[\[182b.4\]]rang gi blo mi 'dor bar 'gyur ro/_/rdul phra rab re re nas yongs su bsal bar byas nas/_rdzas rtsom par byed pa'i sbyor ba zhig pa'i phyir/_bum pa zhig pas de'i phyir bum pa'i blo mi skye ba yin nam/_thams cad kyi thams cad du med pa'i phyir ni ma yin no zhe na/_'dir
[\[182b.5\]]bshad pa gal te/_rdul phra rab las ma gtogs pa bum pa la sogs pa yan lag can gyi rdzas zhig yod na/_de'i tshe rdul phra rab dag la yod do zhes brjod par bya ba ci de dag la ji snyed yod pa'i ngo bos yod dam/_'on te phyogs gcig gis yin/_de la rtsom par
[\[182b.6\]]byed pa'i cha shas ma gtogs pa gang dag gis ni de de la yod par 'gyur ba cha shas can gyi phyogs gcig gis yod pa ma yin no/_/gal te phyogs gcig gis yod pa ma yin no zhe na/_de'i tshe ji snyed yod pa'i ngo bos yod do zhes bya bar gyur to/_/de'i phyir rdul phra rab
[\[182b.7\]]dag ji snyed pa de snyed kyi bum pa la sogs pa'i cha shas can du 'gyur te/_des na cha shas can gyi gcig pa nyid nyams par 'gyur ro/_/'dir sbyor ba ni cha shas can ni rdzas su yod pa ma yin te/_dus gcig tu dngos po du ma nye bar len pa'i phyir/_rta ma yin pa nyid la sogs
[\[183a\]]
[\[183a.1\]]pa bzhin no/_/chos mi mthun pa ni rang gi mtshan nyid do/_/dngos po'i ngo bo nyid yin na ni bshad pa'i rnam pas dus gcig tu dngos po du ma nye bar len pa nyid du mi 'thad pa ni gnod pa can gyi tshad ma'o/_/de ltar na phyogs gsum char la yang /_phyi rol gyi don dmigs pa nyid
[\[183a.2\]]du mi 'thad do zhes bsgrubs nas mjug bsdu ba'i phyir/_de lta bas na dbang po'i zhes bya ba la sogs pa smos te/_gang gi phyir de ltar rdul phra rab rnams dmigs par mi rung ba de'i phyir dbang po'i blo rnams kyi phyi rol gyi don gyi yul can ma yin no zhes bya bar grub po/_/de ltar gzhan gyi
[\[183a.3\]]gzhung lugs bkag nas rnam pa thams cad du dmigs pa bkag nas/_khas blangs pa la grags pas gnod par 'gyur du 'ongs pas rang gi gzhung lugs la dmigs pa rnam par gzhag pa bstan pa'i phyir/_shes bya nang gi ngo bo ni zhes bya ba la sogs pa smos te/_mdo'i don ni shes
[\[183a.4\]]pa la/_shes bya'i rnam pa beg bur chad pa lta bur snang ba gang yin pa de kho na shes pa'i yul yin no zhes bya ba yin no/_/nang zhes bya ba ni nang ste/_de yang 'dir shes pa yin par blta bar bya'o/_/nang zhes bya ba'i sgra 'di ni rang bzhin gyis bdun pa'i don yin te/_des na shes pa la nang zhes
[\[183a.5\]]bshad pa yin no/_/shes bya'i ngo bo zhes bya ba ni yul gyi rnam pa gzung ba'i cha zhes bya ba'i tha tshig go/_/ni zhes bya ba'i sgras ni nges par gzung ba dang /_bar du chod pa'i don du blta bar bya'o/_/phyi rol ltar snang zhes bya ba ni phyi rol lta bur mngon pa ste/_rnam par chad pa lta bur zhes bya
[\[183a.6\]]bya ba'i tha tshig go/_/de de ltar snang ba'i rgyu mtshan yang nam mkha'i khams snang ba yin no/_/nam mkha' de ni rnam par shes pa la snang bas na/_rnam par shes pa las beg bur chad pa bzhin du/_des gzung ba'i char ston par byed de/_dper na zla ba'i gzugs brnyan me long gi ngos
[\[183a.7\]]su 'byung ba na/_nam mkha'i khams kyi gzugs brnyan gyi dbang gis khron pa na 'dug pa ltar beg bur chad par snang ba bzhin no/_/phyi rol gyi yul med na rnam par shes pa'i dmigs pa'i rkyan nyid 'ga' yang yod pa ma yin nam zhe na/_de'i phyir phyi rol gyi don zhes bya ba la sogs
[\[183b\]]
[\[183b.1\]]pa smos so/_/'di la dmigs pa'i rkyen med pa'i nyes pa med de/_'di ltar phyi rol gyi don med mod kyi/_'on kyang nang na phyi rol lta bur snang ba yod pa kho na bas/_de ni dmigs pa'i rkyen du 'gyur te/_dper na rab rib can gyis skra shad dang /_sha sbrang la sogs pa'i rnam pa can gyi blo
[\[183b.2\]]la/_skra shad la sogs pa'i rnam pa lta bu'o/_/'di skad du gzung ba'i cha de ni dmigs pa'i mtshan nyid du rung ba'i phyir dmigs pa'i rkyen nyid du bshad do zhes bshad pa yin no/_/yang 'di ji ltar dmigs pa'i mtshan nyid du rung zhe na/_de'i phyir rnam shes ngo bo'i phyir zhes bya ba la
[\[183b.3\]]sogs pa smos te/_gang gi phyir shes pa sngon po dang ser po la sogs pa spros pa'i bag chags yongs su smin pa'i dbang gis sngon po dang ser po la sogs pa'i rnam pa dang ldan par skye ba de'i phyir/_sngon po la sogs pa'i rnam pa can yin pas de'i rnam pa can nyid du grub la gang gi
[\[183b.4\]]phyir sngon po la sogs pa'i rnam pa de rnam par shes pa de'i rkyen yin pa de'i phyir rgyu nyid du yang grub po/_/de'i rkyen ni de'i rkyen nyid de/_de zhes bya ba'i sgra ni rnam par shes pa dang sbyor ro/_/de'i ngo bo ni de'i rkyen nyid do/_/de'i rkyen nyid yin pa de'i phyir te/_gsum pa 'di ni gtan tshigs
[\[183b.5\]]la blta bar bya'o/_/bstan bcos byed pas mdo'i don rnam par dgrol ba'i thabs kyi mjug bsdu bar bya ba'i phyir nang gi rnam par shes pa ni don du snang ba dang zhes bya ba la sogs pa smos te/_gang gi phyir rnam par shes pa ni nang na yod pa'i don gyi rnam pas de'i rnam pa can
[\[183b.6\]]dang /_don gyi rnam pa de yod na de skyes pa de'i phyir/_chos nyid gnyis dang ldan pas na nang gi nyid dmigs pa yin par rigs so/_/'di skad du/_rnam par shes pa ni nang na yod pa'i don gyi rnam par bris pa'i rnam pa lta bur snang ngo /_/de lta bas na de'i rnam pa can yin te/_
[\[183b.7\]]dper na rgya bris pa'i rnam pas de'i rnam pa can yin pa lta bu'o/_/gang gi phyir gzung ba'i cha yod na skyes pa de'i phyir/_rnam par shes pa de ni de las skyes pa zhes kyang bya ste/_de bas na dmigs pa'i cha gnyis ka yod pas 'di ni dmigs pa nyid du rigs so zhes bshad pa yin
[\[184a\]]
[\[184a.1\]]no/_/'dir gzhan gyi tshig gi go skabs bstan pa'i phyir/_re zhig de ltar snang ba nyid yin la ni rag na zhes bya ba la sogs pa smos pa rnam par shes pa la nang na yod pa'i shes bya snang ba nyid ni yin la rag ste/_'di ltar de ni shes bya'i rnam pa nges bris
[\[184a.2\]]pa'i rnam pa lta bur skye'o zhes bshad na de'i phyogs gcig tu gyur pa dang /_lhan cig skyes pa shes bya'i rnam pa gang yin pa de go ji ltar rnam par shes pa de'i rkyen du 'gyur/_de lta yin na ni bdag nyid la byed par khas blangs pa dang /_ha cang thal bar 'gyur te/_'dzin pa'i
[\[184a.3\]]cha yang gzung ba'i cha skyed par byed par 'gyur la/_ba lang gi rwa g.yas g.yon kyang phan tshun skyed par byed pa nyid du thal bar 'gyur ba ma yin nam zhes bya ba ni phyogs snga ma'o/_/'di la bstan bcos byed pas lan gdab par/_gcig cha'ang mi 'khrul phyir na rkyen/_/zhes bya
[\[184a.4\]]ba smos so/_/de nyid rnam par dgrol ba'i phyir/_/lhan cig par gyur du zin kyang zhes bya ba la sogs pa smos so/_/'di ni 'dir nyes par mi 'gyur te/_gang gi phyir gzung ba'i cha ni lhan cig 'byung bar 'gyur du zin kyang /_rkyen gzhan rgyu dang mtshungs pa de ma thag pa dang /_
[\[184a.5\]]bdag po dag las skyes pa'i rnam par shes pa'i dmigs pa'i rkyen nyid du 'gyur bas so/_/'di ltar gzung ba'i cha de med par rnam par shes pa de mi 'byung ste/_de ni dbyug pa la brten pa'i tshul du dmigs par bya ba 'ga' zhig tu zad kyi/_'di rkyen ril gyi bya ba byed pa'am/_
[\[184a.6\]]rkyen re re la sgro gdags pa ni ma yin no/_/gal te yang shes pa de gzung ba'i cha de las phan 'dogs pa mi re na ci ste/_de med par yang mi 'byung ste/_'di ltar phan mi 'dogs pa la ltos par mi 'gyur la/_phan mi 'dogs pa ni med du zin kyang 'ga' yang mi 'byung bar mi
[\[184a.7\]]'gyur ro/_/gal te rnam pa 'dis gzung ba'i cha yang rgyu nyid du 'gyur du zad de/_'gal ba ci zhig yod/_ba lang gi rwa g.yas g.yon dag ni 'khrul ba'i phyir rgyu dang 'bras bu'i dngos po med do/_/bdag nyid la byed pa yang la lar 'dod pa nyid de/_dper na mar
[\[184b\]]
[\[184b.1\]]me lta bu'o/_/de ni bdag nyid kho nas bdag nyid gsal bar byed do/_/cha'i bye brag gis ni bdag nyid la byed pa yang yod re skan/_rgyu dang 'bras bu'i dngos po mi 'khrul pa'i rgyu mtshan can yin no zhes bya ba 'di ga las she na/_'di ltar gtan tshigs pa dag ni yod pa dang med
[\[184b.2\]]pa dag gi zhes bya ba la sogs pa smos te/_'di ltar gtan tshigs pa dag ni yod pa dang med pa dag gi yod pa dang med pa nyid gang yin pa de ni rgyu dang rgyu dang ldan pa'i rim gyis skye ba dag gi yang mtshan nyid yin par smra ste/_gang zhig yod na gang yod la/_/de med na med pa de ni rgyu
[\[184b.3\]]yin la/_cig shos ni rgyu dang ldan pa yin no/_/'di la yang gzung ba'i cha yod na shes pa yod la med na med de/_de lta bas na lhan cig 'byung ba de gnyis kyang rgyu dang rgyu dang ldan pa nyid du 'grub po/_/gtan tshigs pa dag ces bya ba ni gang dag gtan tshigs kyi tha snyad 'dogs pa de
[\[184b.4\]]dag ni gtan tshigs pa dag ste/_rtog ge ba zhes bya ba'i tha tshig go/_/de dang ldan pa nyid ces bya ba ni yod pa dang med pa dang ldan pa nyid do/_/rgyu dang rgyu dang ldan pa zhes bya ba ni rgyu dang 'bras bu dag ces bya ba'i don to/_/de ltar re zhig yul dang yul can gyi dngos po dus mnyam pa bstan
[\[184b.5\]]nas/_da ni rim gyis yul dang yul can gyi dngos po bstan pa'i phyir/_yang na/_nus pa 'jog phyir rim gyis yin/_/zhes bya ba smos te/_yang na gzung ba'i cha de nus pa 'jog pa na rim gyis skyed par byed pa'i ngo bo'i yul du 'gyur te/_'di ltar gzung ba'i cha de 'gag pa na/_/kun
[\[184b.6\]]gzhi rnam par shes pa la nus pa 'jog par byed do/_/nus pa de gal te skad cig ma gnyis pa la lhan cig byed pa rnams sgrub na ni de'i tshe skad cig ma gnyis pa kho na la rang dang mthun pa'i rnam par shes pa skyed do/_/gal te mi sgrub na ni de'i tshe skad cig ma gsum pa'am/_bzhi
[\[184b.7\]]ba la yang rung gang gi tshe 'di sgrub par 'gyur ba de'i tshe/_yongs su smin nas rang dang mthun pa'i rnam par shes pa skyed par 'gyur ro/_/phyogs 'di la ni bdag nyid la byed pa 'gal ba'i phyir dang /_phyogs gcig yin pa'i phyir dang /_lhan cig skyes pa yin pa'i phyir zhes bya
[\[185a\]]
[\[185a.1\]]ba la sogs pa'i nyes pa mi srid de/_'di ltar shes pa snga ma la gzung ba'i cha sngon po la sogs pa'i rnam pa yod pa gang yin pa de/_sngon po la sogs pa'i rnam pa can gyi shes pa phyi ma skyed par byed do/_/de'i phyir nyes pa 'di rnams lta srid re skan/_gal
[\[185a.2\]]te nus pas shes pa skyed na/_de lta na 'o na ni nus pa kho na yul du 'gyur gyi/_gzung ba'i cha snga ma ni ma yin no snyam du sems na/_rim gyis kyang yin te zhes bya ba la sogs pa smos te/_'di ni nyes pa med do/_'di ltar rim gyis kyang gzung ba'i cha de ni rang dang mthun pa'i 'bras
[\[185a.3\]]bu skyed pa'i phyir kun gzhi rnam par shes pa'i rten can gyi nus pa byed do/_/gal te gzung ba'i cha des nus pa de gzhag par ma gyur na ni nus pa des shes pa de lta bu skyed par yang mi 'gyur ro/_/de'i phyir nus pa las skye ba'i shes pa de yang gzung ba'i cha de kho na las skyes pa yin pas
[\[185a.4\]]'gal ba 'ga' yang med do/_/phyogs 'di la ni chos nyid gnyis dang ldan pa shin tu yang 'thad de/_'di ltar gzung ba'i cha des rang dang mthun pa'i shes pa phyi ma de skyed pas de'i phyir chos nyid gnyis dang ldan pa yod do/_/'dir gzhan gyi tshig gi go skabs bstan pa'i phyir/_
[\[185a.5\]]gal te 'o na nang gi gzugs kho na zhes bya ba la sogs pa smos te/_gal te khyod nang gi gzugs kho na dmigs pa'i rkyen yin par 'dod na/_de'i tshe ji ltar nang gi gzugs de dang mig la brten nas mig gi rnam par shes pa skye ste/_'di ltar mig sngar snang bar gyur ba'i
[\[185a.6\]]gzugs gang yin pa de dang lhan cig pa'i mig gis rang gi rnam par shes pa skyed na/_nang gi gzugs ni mig sngar snang bar yang mi 'gyur na/_de ji ltar nang gi gzugs de dang lhan cig pa'i mig gis mig gi rnam par shes pa skyed ces brjod par bya/_de ni nam yang mdun na
[\[185a.7\]]mi 'dug na/_de ji ltar snang bar 'gyur zhes bya ba ni phyogs snga ma'o/_/bstan bcos byed pas 'di'i lan gdab par/_lhan cig byed dbang nus pa yi/_/zhes bya ba la sogs pa smos te/_gal te dbang po 'byung ba las gyur pa yin na ni de'i tshe nyes pa 'dir 'gyur na/_kho bo
[\[185b\]]
[\[185b.1\]]cag ni dbang po nyid du 'dod pa'i dngos po yul lhan cig byed pa'i nus pa gang yin pa de dbang po yin par 'dod de/_de'i phyir kho bo cag gi ltar na ji ltar gzugs nang gi yin pa de bzhin du mig kyang nang gi kho na yin pas ji skad smras pa'i nyes par lta zhig ga la yod/_lhan cig
[\[185b.2\]]byed dbang zhes bya ba 'di ni yul dang lhan cig byed pa'i dbang por 'dod pa'i zhes bya bar de ltar blta bar bya'o/_/de lta ma yin gyi dbang po'i dbang po zhes byas nas ni 'brel ba med par 'gyur la/_dbang po'i dbang po zhes brjod na mdzes par yang mi 'gyur ro/_/yang dbang
[\[185b.3\]]po nus pa'i ngo bo nyid yin no zhes bya ba 'di ji ltar shes she na/_de'i phyir/_dbang po ni zhes bya ba la sogs pa smos te/_gang gi phyir dbang po ni rang gi 'bras bu rnam par shes pa'i mtshan nyid las nus pa'i ngo bo nyid du rjes su dpag gi_/'byung ba las gyur pa nyid du ni ma yin pas so/_/_
[\[185b.4\]]'di ltar 'bras bu las ni rgyu tsam rjes su dpag par nus kyi/_rgyu'i khyad par ni ma yin te/_khyad par gyi rtags la khyab pa mi srid pa'i phyir ro/_/ji ltar du ba las me tsam rjes su dpag par nus kyi/_me'i khyad par rtswa dang lo ma la sogs pa ma yin pa de bzhin du/_'bras bu'i
[\[185b.5\]]rnam par shes pa'i mtshan nyid las rgyu tsam rjes su dpag par nus kyi/_rgyu'i khyad par 'byung ba las gyur pa nyid la sogs pa ni ma yin te/_'di ltar bye brag tu smra ba'i ltar na ni dbang po 'byung ba las gyur pa yin/_btsun pa sangs rgyas lha'i ltar na ni 'byung ba'i ngo bo nyid yid/_
[\[185b.6\]]rnal 'byor spyod pa'i ltar na ni rnam par shes pa'i ngo bo nyid yin/_dbu ma pa'i ltar na ni kun rdzob tu yod pa yin/_grangs can pa'i ltar na ni nga'o snyam pa yin pas de lta bu la sogs pa'i khyad par rjes su dpag par mi nus so/_/de lta bas na nus pa rgyu tsam du rjes su dpog par byed
[\[185b.7\]]pas nus pa tsam rjes su dpog par 'gyur ro/_/de la 'di snyam du nus pa ni nus pa dang ldan pa la ltos te/_nus pa can gzhi med par ni mi rung ngo /_/nus pa dang ldan pa ni dbang po yin la/_de yang 'byung ba las gyur ba yin pas dbang po 'byung ba las gyur ba yin par grub
[\[186a\]]
[\[186a.1\]]po snyam du sems na/_de'i phyir/_de yang rnam rig la mi 'gal/_/zhes bya ba smos te/_gal te rten zhig gdon mi za bar dgos na/_rnam par shes pa de nyid rten yin du zad de/_'di ltar rnam par shes pa la ni yul so sor rnam par rig pa'i ngo bo yin
[\[186a.2\]]pa'i phyir dang /_rang rig pa'i ngo bo yin pa'i phyir gnyi ga la grags so/_/de'i phyir de nyid las kyis yongs su bsgos pa rten yin du zad de/_nus pa ni gang gis na de rnam par shes pa'i rten can du mi rung bar 'gyur pa rnam par shes pa dang lhan cig 'gal ba ni med do/_/de la
[\[186a.3\]]'di snyam du 'byung ba las gyur pa la rnam par gnas pa'i nus pa yang 'bras bu gzhan skyed la/_rnam par shes pa la gnas pa yang gzhan skyed do/_de lta bas na dbang po ni gdon mi za bar 'byung ba las gyur pa kho na yin par shes par bya'o snyam du sems na de'i dogs pa bsu
[\[186a.4\]]bar nus pa ni rnam par shes pa la yod kyang rung zhes bya ba la sogs pa smos so/_/'di la ni rten gyis byas pa'i khyad par med de/_'di ltar nus pa ni gal te rnam par shes pa la rnam par gnas kyang rung /_'on te gzhan la rnam par gnas kyang rung /_rnam pa thams cad du
[\[186a.5\]]des ni gzugs mthong ba la sogs pa tsam zhig bya bar zad pas de'i phyir 'bras bu bskyed par bya ba la khyad par med do/_/bstan du med pa'i rang gi ngo bo la zhes bya ba ni gzhan 'dod pa'i dbang po'i rang gi ngo bo ni dbang pos mi sod pa'i phyir brtag par mi nus so/_/ma brtags
[\[186a.6\]]pa yang bstan par mi nus te/_de'i phyir gzhan 'dod pa'i dbang po ni bstan du med pa'i rang gi ngo bo yin no/_/'o na dbang po'i nus pa de'i rgyu gang yin zhe na/_mjug bsdu ba'i thabs kyis de bstan pa'i phyir/_de ltar yul gyi ngo bo dang zhes bya ba la sogs pa smos te/_
[\[186a.7\]]ji ltar rnam par shes pa 'di dbang po'i nus pa las skye ba de bzhin du/_dbang po'i nus pa 'di la yang /_/dbang po 'phen par byed pa'i rnam par shes pa yang snga ma las skye la/_sngon gyi rnam par shes pa de yang dbang po'i nus pa yang snga ma las skye'o/_/de ltar
[\[186b\]]
[\[186b.1\]]na 'di lta ste dbang po'i nus pa dang /_yul gyi rnam pa can gyi rnam par shes pa 'di gnyis ni phan tshun gyi rgyu can du 'jug la/_rgyu dang 'bras bu brgyud pa 'di'i dus kyi thog ma yang med pas 'di gnyis thog ma med pa'i dus par blta bar bya'o/_/bstan bcos byed pas
[\[186b.2\]]mdo'i don bstan pa'i phyir/_mig ces bya ba'i zhes bya ba la sogs pa smos te/_mig ces bya ba'i dbang po'i nus par bstan pa gang yin pa dang /_nang gi gzugs lhan cig skyes pa'am/_sngar byung ba la brten nas ma nges pa'i don gyi rnam pa can gyi rnam par shes pa
[\[186b.3\]]skye'o/_/ji ltar phyi rol gyi don du smra ba ltar na nges pa'i don kho na las rnam par shes pa skye ba ltar/_'di la ni de lta ma yin pas de'i phyir 'di skad du/_rnam par shes pa don du snang ba dmigs kyis ma phye ba skye'o zhes bshad do/_/gzhan dag ni brjod du med pa'i don du snang ba
[\[186b.4\]]zhes zer te/_de ni don shin tu 'brel par mi snang ste/_brjod du med pa nyid ni 'dir cung zad kyang mi dgos so/_/'di ltar rang gi mtshan nyid thams cad ni brjod du med pa ste/_gal te der snang ba'i shes pa skye ba yin na des na dngos su ci zhig 'grub par 'gyur/_'on
[\[186b.5\]]te don gyi rnam pa can gyi shes pa skye ba gang yin pa de brjod par mi nus so zhe na/_de la yang ci med pa'i phyir brjod par mi nus sam/_'on te rang gi mtshan nyid kyi phyir re zhig gal te med pa'i phyir ro zhe na/_de ni rigs pa ma yin te/_'di ltar med pa'i ri bong gi rwa la
[\[186b.6\]]sogs pa yang rjod par byed do/_/'on te rang gi mtshan nyid kyi phyir ro zhe na/_'di la ni lan btab zin to/_/mig ces bya ba'i nus pa la brten nas zhes bya ba 'dir sogs pa zhes bya ba'i sgra ni mngon par rtogs par bya ste/_des ni mig la sogs pa zhes bya ba la zhes bshad pa yin
[\[186b.7\]]no/_/'o na nus pa de gang las skye zhe na/_'di gnyis kyang phan tshun gyi rgyu can dang zhes bya ba smos te/_nus pa de yang dbang po 'phen par byed pa'i rnam par shes pa snga ma las skye zhing /_rnam par shes pa de yang nus pa yang snga ma las skye la/_nus pa de yang dbang po 'phen par byed
[\[187a\]]
[\[187a.1\]]pa'i rnam par shes pa zhes snga ma las skye bas/_rgyu dang 'bras bu'i ngo bo brgyud pa 'di ni thog ma med pa'i dus can nyid yin no/_/de ltar na re zhig dbang po'i nus pa dang /_rnam par shes pa rgyu dang 'bras bu'i dngos por bstan pa yin no/_/'di gnyis kyang phan tshun
[\[187a.2\]]gyi rgyu can dang /_thog ma med pa'i dus pa yin te/_zhes bya ba'i tshig 'di kho nas/_yul gyi nus pa dang rnam par shes pa phan tshun rgyu mtshan nyid dang /_thog ma med pa'i dus can nyid du ston to/_/phan tshun gyi rgyu can nyid bstan pa'i phyir/_res 'ga' ni nus pa yongs su smin pa las zhes bya ba
[\[187a.3\]]la sogs pa smos te/_res 'ga' ni spros pa'i bag chags zhes bya ba'i nus pa yongs su smin pa las rnam par shes pa'i yul gyi rnam pa nyid du 'byung la/_res 'ga' ni yul gyi rnam pa can gyi sems las nus pa skye'o/_/'di la yang rgyu dang 'bras bu'i brgyud pa 'di'i rgyun chad pa med pas
[\[187a.4\]]thog ma med pa'i dus can nyid du shes par bya'o/_/yang ci dbang po dang yul gyi nus pa 'di dag rnam par shes pa las tha dad pa zhig yin nam/_'on te ma yin/_gal te tha dad pa na de'i tshe ming tsam zhig la ldog par rtogs par zad kyi don ni mthun te/_rnam par shes pa la ma
[\[187a.5\]]gtogs pa'i dbang po dang /_dmigs pa dag khas blangs pa'i phyir ro/_/'on te tha mi dad na ni de'i tshe nus pa 'di ni dbang bo'o/_/'di ni yul lo zhes bya ba'i rnam par gzhag pa 'dir mi 'gyur ro zhe na/_de'i phyir rnam par shes pa dang /_de gnyis zhes bya ba la sogs pa smos te/_
[\[187a.6\]]gal te dngos kyi tshul dpyad na ni/_de'i tshe nus pa rnams gnas skabs kyi khyad par gyi bdag nyid yin pas kun rdzob tu yod pa'i phyir/_rnam par shes pa las gzhan nyid dam/_gzhan ma yin pa nyid du brjod par bya ba ma yin no/_/de'i phyir ji skad smras pa'i nyes pa gnyi gar thal ba med
[\[187a.7\]]do/_/'on te 'jig rten gyi tha snyad la brten na ni/_/de'i tshe ci dgar res 'ga' ni rnam par shes pa de dag las gzhan pa nyid du brjod par bya la/_res 'ga' ni gzhan ma yin pa nyid du'o/_/'di ltar kun rdzob tu yod pa rnams ni 'jig rten na res 'ga' ni tha dad par tha snyad 'dogs te/_
[\[187b\]]
[\[187b.1\]]dper na tsan dan gyi dri zhes bya ba la sogs pa lta bu'o/_/res 'ga' ni tha mi dad pa ste/_dper na gzugs la sogs pa la bum pa zhes bya ba lta bu'o/_/de ltar phyogs gnyi ga la yang dmigs pa nang gi yin par bstan nas mjug bsdu ba'i phyir/_de ltar na nang gi zhes bya ba la sogs
[\[187b.2\]]pa smos te/_de ltar na bshad pa'i rnam pas rnam par shes pa dang tha mi dad pa'i dmigs pa la chos nyid gnyis dang ldan pa yod pas yul nyid du 'thad pa yin no/_/dmigs pa yongs su brtag pa yi/_/rnam par 'grel pa gsal byas pas/_/dge ba thob pa gang yin des/_/'gro
[\[187b.3\]]ba sangs rgyas nyid thob shog_/dang po'i las can dga' bya'i phyir/_/rgya cher bshad pa dul ba'i lhas/_/khams bcu dang ni bral bar byas/_/de phyir mkhas rnams bzod par gyis/_/nyes pa 'dzin pa lhur len pas/_/'di ni 'dod 'dod dpyad du med/_/rang gi rnam rtog dbang
[\[187b.4\]]gis na/_/nyes pa med pa'am blo la snang /_/dmigs pa brtag pa rgya cher bshad pa slob dpon dul ba'i lha shes bya'i dmigs pa mtha' dag la gzhol ba smra ba'i seng ge mu stegs can glang po che'i glad pa [(]'gims [,]'gums [)]par mdzad pas sbyar ba rdzogs so//_//
[\[187b.5\]]rgya gar gyi mkhan po shAkya siM ha dang /_zhu chen gyi lo tsA ba ban de dpal brtsegs kyis bsgyur cing zhus nas gtan la phab pa'o//[ {D4242}]@##/_/rgya gar skad du/_na yA lo kA sid+d+hi/_bod skad du/_rigs pa grub pa'i sgron ma/_'phags pa 'jam dpal la phyag
[\[187b.6\]]'tshal lo/_/ma rtogs log rtogs the tshom las/_/grol nas nges don gnas bya'i phyir/_/phyogs shes nga rgyal bcom nas ni/_/bden dang 'brel ba'i mtshon byed dgod/_/gzhal bya 'jal byed 'jal tshul dang /_/dgos ched bsdus don dbye ba dang /_/'dus 'bras bus
[\[187b.7\]]lus gzhag go/_/snang grags myong rig chos rnams la/_/bden dang 'brel pa'i mtshon byed kyis/_/rang gi ngo bo rgyu 'bras dang /_/de dag sgro skur bral bar 'jal/_/des ni rang gi ngo bo dang /_/byed dang mngon par grub pa dang /_/rigs pa'i the tshom sel ba dgos/_/bsdu na ngo bo
[\[188a\]]
[\[188a.1\]]nges tshig dang /_/tshig dang mi mthun phyogs kyis bsdu/_/bden dang 'brel pa mtshon pa'i ngo /_/ngang tshul ji ltar gnas pa de/_/ldan dang 'brel legs 'grig dang thob/_/tshig don gnas lugs mtshan ma dang /_/nges pa'i shes pa 'brel legs tshig/_
[\[188a.2\]]rtogs nas lam zhugs don grub pa'o/_/de bral nga rgyal tshan kha yis/_/mu cor 'dod rgyal smra ba'o/_/dbye na grangs dang mtshan nyid dang /_/'jal ba'i tshad dang thal ba'i sa/_/chos nyid bya byed ltos 'thad sgrub/_/de yi cha yis khyab pas na/_/chos rnams rten cing 'brel
[\[188a.3\]]bsgrub pa/_/mtshon par bya ba mtshon byed pa/_/de nyid yin par sgrub pa'o/_/chos nyid byed dang mngon par grub/_/rigs pa'i dngos gzhi dri med cing /_/dngos gzhing snang ba ma log pa/_/de srid rigs pa bzhis 'jal tshad/_/chos nyid thal drags dngos por 'gyur/_/
[\[188a.4\]]bya ba byed pa rgyur smrar 'gyur/_/ltos pa ltos dgos dbang phyug rgyu/_/'thad sgrub mngon pa'i nga rgyal 'gyur/_/'dus thams cad chos nyid de/_/ji ltar sgrub kyang bya byed dang /_/ltos pa'i rigs pas grub pa la/_/'thad pa sgrub pas nges mtshon pa/_/chos nyid ngang las ma
[\[188a.5\]]'das pas/_/gtan tshigs gtan la 'bebs sgrub na/_/rigs pa thams cad gtan tshigs nyid/_/gtan la 'bebs par 'dus pa yin/_/de la mngon sum rjes su dpag_/rang bzhin gtan tshigs nyid 'dus te/_/de chos khyab pa mtshan nyid pas/_/ma 'bel khyab
[\[188a.6\]]pa mi sred la/_/tha dad 'brel pa'ang mi 'thad de/_/'di ltar rgyu 'bras 'brel pa yang /_/rgyu yi rang bzhin 'bras skyed pa'i/_/bya ba byed pa las mi 'da'/_/'bras bu'i rang bzhin rgyu nyid la/_/ltos te 'byung ba las mi 'da'/_/tha dad gyur pa'i 'brel pa ni/_/mkhas pa
[\[188a.7\]]nam yang mi 'dod la/_/bya ba byed pa tshogs pa na/_/ltos pa mi 'byung mi srid de/_/ltos pa'i 'bras bu gcig byung na/_/byed pa tshogs las ma byung min/_/byed pa log na ltos pa ldog_/ltos med byed pa tshogs pa yang /_/gshis la srid pa ma yin pas/_/med na
[\[188b\]]
[\[188b.1\]]mi 'byung rag las 'brel/_/khyab pa rang bzhin nyid du bas/_/des ni ma rtogs log rtogs dang /_/the tshom las grol nges don gshes/_/thams cad mkhyen pa yul med cing /_/stong nyid brgyan pa'i sangs rgyas pa'o/_/phyogs lta gcod pa'i rigs pa'i tshig_/
[\[188b.2\]]skyes thob shes rab la brten te/_/mdor bsdus dge bsnyen ngas bkod 'dis/_/kun kyang rigs pa'i gnas grol shog_/rigs pa grub pa'i sgron ma zhes bya ba slob dpon tsan+d+ra go mis mdzad pa rdzogs so//_//paN+Di ta shrI siM ha pra b+hA dang /_lo tsA ba dge
[\[188b.3\]]slong bai ro tsa nas bsgyur ba'o//[ {D4243}]@##/_/rgya gar skad du/_sarba dz+nyA sing+ng+hi kA ri kA/_bod skad du/_thams cad mkhyen pa grub pa'i tshig le'ur byas pa/_thams cad mkhyen pa la phyag 'tshal lo/_/de phyir gal te don kun rig_/nyes spangs 'ga' zhig yod
[\[188b.4\]]na ni/_/de las rig byed don 'grub kyi/_/gzhan du long ba brgyud pa yin/_/thos las shes pa phul phyin dang /_/ldan pa'i skyes bu yod ces 'byung cho/_/de phyir shes ldan skyes bu kun/_/mi shes pa dang 'brel pa yin/_/'on te de ni dgongs pa ste/_/gzhan du dgongs nas bstan yin
[\[188b.5\]]na/_/de ltar sems pa spangs pa yi/_/rtag la ji ltar dgongs pa yin/_/gal te rigs pas bsal phyir na/_/thos pa tshad ma ma yin 'gyur/_/de phyir mchod sbyin sogs tshig la'ang /_/tshad ma'i rgyun ni ci zhig yod/_/gal te gang la rigs pa yi/_/gnod med rig byed de blangs na/_/
[\[188b.6\]]ci phyir rigs pas mi gnod pa'i/_/nal bu'i tshig kyang blang mi bya/_/mngon sum min pa'i dgongs rnams la/_/rigs dang dngos la brten ma yin/_/lung la brten pa yin zhe na/_/de nyid dngos su rtog pa yin/_/de phyir thos pa tshad ma na/_/don kun rig pa'i skyes bu grub/_/de spong ba yi
[\[188b.7\]]glen rnams la/_/mchod sbyin mtho ris sogs tshig rnams/_/tshad ma yod pa ma yin te/_/rig byed phyogs gcig gyur pa'i phyir/_/kun mkhyen yod pa'i tshig bzhin no/_/gal te me sogs yod tshig dang /_/rig byed tshad ma'ang de yod de/_/rig byed yan lag gyur pa'i phyir/_/me
[\[189a\]]
[\[189a.1\]]bzhin sreg sogs tshig bzhin na/_/de yang kun la rung ba'i phyir//don gcig nges la dbang phyug min/_/de phyir brjod 'dod sgra rnams ni/_/don gcig gnas pa'i rgyu yin no/_/don gang brjod par 'dod pa la/_/mi yis sgra de brjod pa ni/_/de nyid sgra
[\[189a.2\]]de'i brjod bya zhes/_/mngon par brjod par bya ba yin/_/de yang brda las shes bya ste/_/de phyir gang gis bsngags brjod dang /_/mchod sbyin snyan ngag rig byed byas/_/shes mthu ldan pa 'ga' yod do/_/gal te byed po shes ldan na/_/ji ltar bdag la sogs pa bstan/_/bdag
[\[189a.3\]]med kho na zhes bshad la/_/de ni gzhan du mi smra'o/_/de lta'ang gzhan don gnyer ba ni/_/'ga' zhig nyan pa po la ltos/_/dgongs pa'i dbang gis 'ga' zhig ni/_/de ni gzhan du ston par 'gyur/_/tha snyad 'dogs pa'i sems can ni/_/bsam pa sna tshogs snang bas na/_/
[\[189a.4\]]de phyir de yi bsam pa yang /_/bdag 'dras shes par mi nus so/_/yang na sems rgyun la dgongs nas/_/log pa'i lta ba yongs spong ba'i/_/'bras bu ster bar 'gyur ba ni/_/de ni sems can ston pa yin/_/rig byed mchod sbyin las la ni/_/srog gcod la sogs gang bshad
[\[189a.5\]]dang /_/cho ga la ni mngon spyod sogs/_/ma bgrungs sems can gnod byed pa/_/de dag don byed la ltos nas/_/'ga' zhig gis ni yi rang ste/_/dper na yul 'khor bsrung ba'i phyir/_/sdang ba'i sems can btang ba bzhin/_/yang na nga rgyal can kyi mi/_/'ga' zhig
[\[189a.6\]]gis ni ched du bstan/_/cho ga gzhan gyis mnyes pa yi/_/lha rnams gsol ba'i las byed do/_/yang na sngon las rnam smin gyis/_/de ni mthu dang ldan pas na/_/gang zhig srog gcod byas na yang /_/mthu las nyams par mi 'gyur ro/_/sngags sman gdon 'dre'i mthu la
[\[189a.7\]]sogs/_/rab tu ston par byed pa'i phyir/_/de shes skyes bu 'ga' zhig 'byung /_/mi shes phyir na ji ltar ston/_/'on te rang gi blos brtags nas/_/'ga' yis de ni rab bstan te/_/'jig rten 'di na de tshun chad/_/lung ni rab tu gnas she na/_/de rigs ma yin gdon 'dre
[\[189b\]]
[\[189b.1\]]dang /_/gsang sngags ched dpyad rigs pa rnams/_/ming tsam gyis ni ji ltar yang /_/shes par nus pa ma yin no/_/chags la sogs dang 'brel pa ni/_/mkhas la mngon par brtson yang ni/_/gnod dang gsang sngags mthu yis ni/_/rnam pa kun du shes dbang med/_/de
[\[189b.2\]]phyir gang gis lung bstan nas/_/da dung shes pa skye 'gyur ba/_/mngon sum ma yin mthong ba yi/_/'jug par byed pa'i skyes bu yod/_/thams cad mkhyen pa grub pa'i tshig le'ur byas pa/_slob dpon dge srungs kyis mdzad pa rdzogs so//_//_
[\[189b.3\]{D4244}]@##/_/rgya gar skad du/_bA h+ya r+tha sid+d+hi kA ri kA nA ma/_bod skad du/_phyi rol gyi don grub pa zhes bya ba'i tshig le'ur byas pa/_dus gsum gyi de bzhin gshegs pa thams cad la phyag 'tshal lo/_/gang gis rang don brnyes gyur nas/_/gzhan don ma
[\[189b.4\]]lus rnams kun mdzad/_/de la don kun grub bya'i phyir/_/phyag 'tshal nas ni don dpyad do/_/rnal gnas mig la sogs pa yi/_/rnam shes spyod yul phyi'i don min/_/shes phyir don du snang ba'i phyir/_/rmi lam zla ba gnyis blo bzhin/_/de ltar blo tsam smra ba yis/_/phyi yi
[\[189b.5\]]dngos med par bsgrubs pa/_/dang po mi slu mthong ba'i phyir/_/de yod smra ba min zhes smras/_/shes pa slu ba'i phyir ram ni/_/gzugs sogs rung ba ma yin phyir/_/dmigs pa med par 'gyur grang na/_/de gnyis kyang ni mi bzang ngo /_/rang gi yan lag bcad la sogs/_/
[\[189b.6\]]rmi lam mthong ba de dag med/_/gal te don rnams gtan med na/_/sad na'ang de bzhin mi 'gyur ram/_/khyod ni sad pa'i mgo bcad dang /_/lus rgyas pa yang rmi lam bzhin/_/'dod na ci'i phyir de spong dang /_/'thob phyir khyod ni 'bad dang ldan/_/gal te 'khrul pas
[\[189b.7\]]thams cad du/_/'jug go zhe na ming ldog med/_/shes pa mi slu ma 'khrul te/_/slu ba dag ni 'khrul pa yin/_/yul dang dus dang mi gzhan la/_/shes pa mi slu gang yin pa/_/de ni ma 'khrul yin par shes/_/ma 'khrul mtshan nyid gzhan med do/_/ring dang phra sogs shes
[\[190a\]]
[\[190a.1\]]pa las/_/rnal 'byor can zhes bye brag dbye'i/_/thams cad mkhyen min thal 'gyur phyir/_/gnyis kyi rnam pa las grol min/_/sangs rgyas nyid ni de slu ba/_/yod do zhes ni ji ltar rtogs/_/rmi lam sogs bzhin thams cad du/_/ci phyir slu ba srid
[\[190a.2\]]mi 'gyur/_/gal te bag chags brtan phyir zhes/_/rmi lam ci phyir yang mi brtan/_/de las grong dang kun dga' dang /_/gzhal bya nyid sogs mthong ba 'dra/_/dbang don med la skyes pa'i blo/_/bag chags skad cig skad cig la/_/smin pa thob dang bar chad do/_/dbang po don
[\[190a.3\]]dag bstan pa'i rgyu/_/gang gi shes pa ngo gcig cing /_/dbang po don las ma byung ba/_/de yi de yi ngo bo ni/_/gtan du brtan pa'am mi brtan 'gyur/_/gal te gnyid sogs mtshungs ldan phyir/_/de de'i smin byed ma yin nam/_/smin pa'i rgyu ni yod bzhin du/_/smin pa yang
[\[190a.4\]]dag zad mi rigs/_/gnyid kyi rmi lam na mthong ba/_/de na phyi phyir mi brtan zhing /_/'khrugs 'gyur ji ltar de yis ni/_/yongs smin bdag nyid yang dag zad/_/gang gis dbang don bral ba'i phyir/_/brtan pa'i rgyu ni med pa la/_/smin pa 'thob dang yang dang yang /_/
[\[190a.5\]]yongs su zad pas rung bar 'gyur/_/mi slu bag chags brtan pa yis/_/byas so zhes pa gang las 'dod/_/gal te gzugs sogs mi rung phyir/_/de la 'og nas brjod par bya/_/gal te yongs smin brtan pa'i phyir/_/sad pa'i tshe na mi slu na/_/rab rib ji srid brtan pa'i bar/_/
[\[190a.6\]]de srid mi slu ci phyir min/_/de blos rab tu bcug pa yang /_/slu ba dmigs pa'i phyir ba dang /_/de blo min la'ang mi slu'i phyir/_/de blos byas par mi 'dod do/_/'jog dang yongs su smin pa'i mthu/_/dngos po gzhan las byung ba'i phyir/_/bdag nyid las skyes las min te/_dper na me
[\[190a.7\]]tog las til dang /_/chu sogs las ni sa bon bzhin/_/gang tsam gang las skyes pa nyid/_/de der rang dang mthun pa yi/_/'bras bu skyed phyir bag chags dag_/mi 'jog me dang du ba bzhin/_/don gzhan las ni byung ba yi/_/las las 'ga' zhig bsgo bar byed/_/dper na sna ma'i me
[\[190b\]]
[\[190b.1\]]tog dang /_/phrad pas til las dri 'byung bzhin/_/'di la len pa'i rnam shes las/_/shes pa bdun ni skye 'gyur zhing /_/de la de yi sa bon 'jog_/gzhag pa'ang smin par byed pa nyid/_/de phyir don gzhan las byung ba'i/_dngos po med phyir bag chags ni/_/'jog dang rgyas par mi
[\[190b.2\]]rung zhes/_/mthu la mkhas pa'i skye bo smra/_/'on te gal te rang rgyud las/_/rtogs pa'i shes pa skyes nas der/_/sa bon 'jog cing smin pa ltar/_/bdag gi'ang de dang 'dra zhe na/_/phyogs 'di la ni sdang ba'i phyir/_/len pa'i shes la yang dag brten/_/gnyi ga'ang mtshungs pa nyid yin
[\[190b.3\]]na/_/gcig tu gcig la brten mi rigs/_/gang gi dbang don las skyes pa'i/_/shes pas mthu rnams 'jog byed cing /_/yul dus lus la sogs pa yi/_/khyad par gyis ni rgyas 'gyur ba/_/de yi phyogs la nyes pa med/_/gang gi len pa zhes bya ba'i/_/shes pa las rgyu gzhan
[\[190b.4\]]med pa/_/de yi shin tu 'brel pa med/_/blo tsam nyid du bsgrubs pa la/_/shes phyir la sogs bsgrub pa gang /_/mi mthun rigs dang mi 'gal phyir/_/thams cad lhag dang bcas shes bya/_/legs dpyad dga' mgur rab 'jug cing /_/phan dang mi phan 'thob gtong ba/_/sad
[\[190b.5\]]par gyur pa'i tha snyad ni/_/rmi lam na ni thams cad med/_/gnod pa'i dbang gis 'ga' zhig tu/_/dbang po las skyes shes 'khrul na/_/de med par yang thams cad du/_/'khrul zhes bya ba ming sprul lo/_/gzhan dag rnam shes thams cad ni/_/yul yod rtog pas 'khrul
[\[190b.6\]]sems kyi/_/shes bya rang sems las skyes gang /_/gzugs sam de yi ming yin no/_/don med yang dag bsgrub pa la/_/re re yongs su mi chod phyir/_/rdul phran mi snang zhes smras pa/_/sems dang sems byung rnams kyis kyang /_/the tshom za ba nyid du 'gyur/_/ji ltar skad cig 'jig
[\[190b.7\]]pa rnams/_/re re nas mi rtogs pa ltar/_/de bzhin gshegs pas yongs bcad la'ang /_/rdul phran nges par mi 'gyur ro/_/'dra ba'i skad cig gzhan 'byung phyir/_/ji ltar rtag pa nyid 'khrul ltar/_/rgyun chags rigs mthun 'dzin pa la/_/sngon po nyid du 'khrul pa skye/_/
[\[191a\]]
[\[191a.1\]]blo yis rtag tu rgyun chags dang /_/rigs mthun pa la 'dzin mod kyi/_/rnam par rtog pa'i shes pa yis/_/de gcig nyid du nges par byed/_/de phyir rang gi mtshan nyid kyis/_/rnam par shes la rdul phran rnams/_/mi snang zhes ni smra ba gang /_/de dag
[\[191a.2\]]thams cad sgrub ma yin/_/gang ltar snang de de las min/_/rdzas med phyir zla gnyis bzhin zhes/_/smras pa'i sgrub pa gang yin pa/_/de la'ang gtan tshigs ma nges nyid/_/rdul phran gang dag phrad gyur cing /_/rigs mthun bya ba gcig byed pa/_/de dag 'dus pa zhes brjod na/_/
[\[191a.3\]]de dag rdzas med ga la zhig_/gcig gi sgrar brjod de dag ni/_/de dag la ni gcig med do/_/sgra yi don ni rnam brtags te/_/dbang po'i sems la mi snang ngo /_/gang gi blo la cha gcig gi/_//rnam pa snang ngo zhes smras pa/_/de ni nges par ri mo yi/_/gding ba mthong ba ma
[\[191a.4\]]gtogs so/_/la la dag tu gang zhig la/_/gzugs kyi rnam pa gcig 'dzin pa/_/de yang mtho dman rten pa yi/_/dbye bas bkra bar snang ba yin/_/shes gcig snang ba'i rdul phran gang /_/phan tshun med na mi 'byung phyir/_/de la rnam par bcad nas ni/_/ji ltar re re
[\[191a.5\]]snang bar 'gyur/_/rdul phran rnams ni re re nas/_/rang dbang 'byung ba mi srid do/_/de phyir phra rab rdul rnams ni/_/re re snang bar mi 'gyur ro/_/rdul phran phyogs cha tha dad phyir/_/med ces smras gang de ma 'brel/_/'ga' yis khyad par dang bcas pa'i/_/rdul la phyogs kyi sgrar bstan
[\[191a.6\]]bya/_/de phyir phyogs cha'i khyad par gyi/_/de ni mang pos yongs bskor bar/_/brjod par zad kyi rdul rnams ni/_/cha shas bcas pa'i bdag nyid min/_/rdul phran tshu rol ngos na gcig_/pha rol gzhan rnams gnas pa ni/_/tshu rol pha rol cha gnyis kyis/_/rdul de gnyis su thal ba med/_/
[\[191a.7\]]du ma'i dbus na 'dug pa'i phyir/_/du ma nyid du rnam rtog la/_/'di ltar ldog pa'i sgo dag nas/_/mang po nyid du spyir rtog cing /_/de las gzhan pa la ltos na/_/ngo bo gzhan yang dper 'dzin pa/_/de der kho nas yod min te/_/tshu rol pha rol sogs dbye bzhin/_/gal te mang por 'dab
[\[191b\]]
[\[191b.1\]]chags phyir/_/cha shas bcas par 'dod na ni/_/skad cig snga phyi 'dab chags la/_/ci phyir de dang 'dra mi 'gyur/_/shes pa'i skad cig gnyis dag gis/_/'dab chags yin yang de la ni/_/cha shas bcas gzugs mi 'dod ltar/_/rdul phran rnams la'ang de bzhin no/_/gang zhig dang ni
[\[191b.2\]]nye ba las/_/'gros ldan gang gi 'gros 'gag pa/_/des de'i sgrib pa rab bshad pa/_/cha shas gzhan gyi ma yin no/_/nyi ma'i sgrib pa yod na ni/_/grib ma kun du 'byung 'gyur gyi/_/grib ma nyi ma rdul gnyis kyi/_/bar na gnas par mi rigs so/_/grib ma dang ni sgrib pa la/_/mang
[\[191b.3\]]po'i mthu ni skye ba ltar/_/de bzhin rdul phran rnams la ni/_/re re nas ni gtan du min/_/de phyir tha dad ma yin phyir/_/gong bu de dag ma yin zhes/_/gang smras de ni res 'ga' zhig_/gal te 'gyur ba med la rigs/_/phan tshun bdag nyid ma reg pa/_/cha shas med par
[\[191b.4\]]rnam gnas te/_/de phyir sa yi dkyil 'khor sogs/_/bsags pa las ni byung ba yin/_/phan tshun du ni phan 'dogs pa'i/_/bye brag gis ni brgyus pa bzhin/_/rdo rje la sogs rdul phran rnams/_/de dag chad par mi 'gyur te/_/ji ltar sngags kyi mthu yis ni/_/'dre sbrul la
[\[191b.5\]]sogs 'dzin pa bzhin/_/rdzas kyi mthu yis phan tshun du/_/rdul phran kha cig srid 'gyur gyi/_/gzhan dag nus pa stobs chung ngo /_/mi g.yo sogs gnas blo ldan ni/_/grangs la sogs pa'i bye brag gis/_/dmyal sogs rdul phran la rtog pas/_/de phyir med par mi rung ngo /_/gal te de
[\[191b.6\]]'khrul dbang las gsungs/_/drug pa blo tsam rtogs pa ni/_/ji ltar brgyad par rdul phran gyi/_/grangs sogs 'khrul pa skye bar 'gyur/_/de yi de ltar rtogs pa de/_/gal te sems can mthun bya'i phyir/_/dmyal ba la sogs rnam shes las/_/phra rab rdul rnams mi snang phyir/_gal
[\[191b.7\]]te de yi rtogs pa de/_/gzhan gyi 'khrul pa las yin na/_/gtso bo skyes bu la sogs la/_/grangs sogs rnam pa'i mtshan nyid du/_/ci yi phyir na gsungs ma gyur/_/de yi gnas skabs thob pa ste/_/yon tan phul du phyin 'dod pas/_/nor par rnam par rtog na ni/_/rtog pa sngon du
[\[192a\]]
[\[192a.1\]]ma btang 'gyur/_/de bas rdul phran yod pa nyid/_/mi g.yo sogs gnas blo ldan ni/_/de las gzhan nges ma bzung ba'i/_/de dag shes phyir yongs su rtog_/mi gnyis pa la lhan cig tu/_/dmigs pa nges par bstan pa gang /_/shes dang shes bya'i rang bzhin ni/_/
[\[192a.2\]]nges phyir lhan cig myong ba nyid/_/shes pa las gzhan 'dzin pa med/_/yul med par ni dbang blo med/_/de phyir lhan cig rig pas na/_/sngon po'i de blo gcig phyir min/_/gal te rnam shes mi 'dzin pa'am/_/yul med par yang shes yod na/_/de tshe de ni de skad du/_/brjod par rigs
[\[192a.3\]]kyi gzhan du min/_/dus gcig tu ni brjod 'dod pas/_/sangs rgyas mkhyen bya'i sems dang ni/_/sems dang sems byung rnams kyis kyang /_/kun du gtan tshigs ma nges 'gyur/_/gal te lung las grub pa'i phyir/_/sems byung rnams kyi 'khrul min na/_/'dre dmyal la sogs rnam
[\[192a.4\]]shes kyis/_/ci yi phyir na 'khrul par brjod/_/gal te 'brel pa med pa la/_/khyad par du ni 'dod byed na/_/de ni ma grub mi 'dod na'ang /_/'khrul pa'i phyir ni bsal ba yin/_/'jig rten 'di na lhan cig sgra/_/gzhan med par ni 'ga' na'ang min/_/gal te lhan cig myong yod na/_/
[\[192a.5\]]de phyir gtan tshigs 'gal ba'ang yin/_/gal te lhan cig sgra gcig don/_/de ltas gzhan la ma grub nyid/_/thun mong gi ni dngos po la/_/gcig pus ji ltar mthong ba yin/_/gal te thams cad mkhyen pa yi/_/ye shes shes bya sems kun nas/_/de tshe gcig pu kho na yis/_/dmigs
[\[192a.6\]]pa grub pa gang du brjod/_/gzhan gyis dmigs pa 'gog pa ni/_/tshad ma min pas mi 'grub ste/_/rang bzhin bskal pa yin pas na/_/de phyir the tshom ma grub po/_/phyi'i dngos med pas grub 'gyur na/_/rang gi cha gcig mthong 'gyur na/_/blo tsam du ni smra ba yis/_/de grub gtan
[\[192a.7\]]tshigs 'di nyid do/_/snang dang tha dad min sgrub na/_/grub pa sgrub pa nyid du 'gyur/_/shes pa rnam bcas smra ba dang /_/de la rtsod pa yod ma yin/_/gal te don gcig kho na zhig_/dmigs par gal te rtog byed na/_/shes pa'i ngo bos dben pa yis/_/de ni ji ltar kun du myong /_/don
[\[192b\]]
[\[192b.1\]]dmigs tshe na gdung ba dang /_/dga' ba'i tshor ba de dag ni/_/gal te shes pa'i ngo bo yi/_/tshor ba med par mi srid do/_/gal te rtog pa rang ngo bo/_/'ga' zhig kho na myong zhe na/_/shes dag ngo bo mi myong bas/_/de yi phyir na de mi rigs/_/de bas myong dngos gnyis yin yang /_/zla
[\[192b.2\]]ba'i ngo bo gnyis bzhin du/_/bstan bcos byed pas gcig go zhes/_/rab tu grub pa de mi rigs/_/gang gis lhan cig myong 'gyur ba/_/tshogs pa snga ma kho na las/_/shes pa yul bcas skad cig ste/_/snang ba dang bcas gzugs bzhin no/_/gang tshe shes pa dang don dag_/
[\[192b.3\]]snga phyi kun du 'byung de'i tshe/_/de dang 'dra phyir de ming gi_/dngos su lhan cig myong ma yin/_/myong bar bya phyir rnam shes las/_/don gzhan ma yin gzung ba yi/_/cha bzhin shes bsgrub smra ba gang /_/de la gtan tshigs ma nges nyid/_/shes pa myong bar rang bzhin phyir/_/myong bar bya
[\[192b.4\]]ba zhes brjod do/_/yul ni rab tu snang ba yi/_/shes pa skyed phyir myong ba yin/_/myong bar bya ba'i sgrar 'dra yang /_/de yi don ni tha dad nyid/_/dper na ba lang nyid kyi phyir/_/ba lang dag la sogs pa rnams/_/de bzhin rnam par mi 'grub phyir/_/thams cad mkhyen pa'i ye shes kyi/_/
[\[192b.5\]]myong bar bya ba rgyud gzhan la/_/dgos pa'i chos rnams gang dag yin/_/de dag gis kyang ma nges te/_/rtog med ji ltar thams cad mkhyen/_/shes pa rnam bcas phyogs la ni/_/de ltar snang ba myong bya nyid/_/de dang tha dad min sgrub na/_/grub pa sgrub pa nyid du 'gyur/_/gzugs
[\[192b.6\]]dang 'dra ba'i byed pa'i don/_/'bras bu'i sgo nas myong byar 'dod/_/de dngos myong bya ma yin pas/_/tha dad min par mi 'gyur ro/_/de 'dzin byed de ji ltar zhes/_/de ni yongs su gcod pa yi/_/mtshan nyid yin te de yi phyir/_/de ni ji lta ci 'dra zhes/_/the tshom za bar mi bya'o/_/rnam
[\[192b.7\]]shes ngo bo gzhan gyis ni/_/rnam par gzhag nas sgro btags te/_/ji lta bur ni de yi don/_/yongs su gcod ces brjod par bya/_/gang gi tshe na rnam shes don/_/yongs gcod tsam du 'dod de'i tshe/_/shes pas ji ltar rang gi yul/_/rig par 'gyur zhes smras ma 'brel/_/
[\[193a\]]
[\[193a.1\]]rnam shes de ni byed po min/_/dam pa'i don du bya ba'ang min/_/rig pa tsam du zad mod kyi/_/byed pa nyid du sgro btags gsungs/_/ji ltar thogs med gzigs pa yi/_/mkhyen pa kun du 'jug pa ltar/_/de bzhin cung zad mthong ba yi/_/shes pa gzugs la sogs la
[\[193a.2\]]'jug_/thams cad mkhyen dang gzhan dag tu/_/shes pa tsam du khyad par med/_/kun du thams cad rnam mkhyen pas/_/bdag nyid che rnams bye brag dbye/_/rnam pa bcas sam ci rnams med/_/dus mnyam mi mnyam las skyes shes/_/sangs rgyas mkhyen la'ang ci yi phyir/_/byis pa rab
[\[193a.3\]]tu 'jug mi byed/_/khyod kyis de la rnam pa gang /_/srid pa shes pa de nyid kyi/_/rnam pas gzugs la sogs pa la/_/nged kyang rab tu rtog par byed/_/sgrib pa spangs phyir shes bya la/_/mi rigs zhes pa 'brel pa med/_/ji ltar de ni shes bya la/_/'jug pa de tsam mthun par bsgre/_/yod
[\[193a.4\]]dam med pa'i don la yong /_/blo ni dpyod pa'i bdag nyid do/_/don yod gang la mi slu ba/_/don med rab rib la sogs la/_/ji ltar rab tu dpyad bzhin gzugs/_/sngon po nyams su myong snyam du/_/blo la sgro btags nas brjod kyi/_/rnam pa 'ga' yang yod ma yin/_/yod dam yang na med
[\[193a.5\]]rtog kyang /_/rnam shes rtog pa'i bdag nyid de/_/don rab dpyod pa'i bye brag gis/_/shes pa tha dad par brjod do/_/ji ltar khyod kyi shes pa ni/_/yang dag du na rnam med kyang /_/yang dag min rnams myong ba ltar/_/kho bo'i yang dag don de bzhin/_/shes pa de yi bdag nyid min/_/gnyis
[\[193a.6\]]min bdag nyid 'gal phyir ro/_/yang dag min ni myong ma yin/_/de ni ma 'khrul thal 'gyur ro/_/ji ltar nor pas brtags pa ltar/_/rnam par gzhag 'di byas she na/_/'khrul pa'i rnam pa nges gzung ba/_/med na ji ltar rtog par 'gyur/_/de bas rnam shes yang dag tu/_/rnam pa
[\[193a.7\]]med kyang mig la sogs/_/'gyur ba las na yod pa 'am/_/med kyang rung ste yongs su gcod/_/gal te mar me bdag dang gzhan/_/ji ltar snang bar byed pa ltar/_/de bzhin rnam par shes yin na'ang /_/dmigs pa gnyis kyi ngo bo ste/_/'ga' yang 'gal ba yod ma yin/_/
[\[193b\]]
[\[193b.1\]]gzugs sgra la sogs don rnams ni/_/dbang bo tha dad spyod yul lo/_/des na de dag gcig pu yi/_/myong bar bya ba ma yin 'dir/_/tha dad pa yi rgyu ma yin/_/shes pa dmigs pa'i mtshan nyid ni/_/gang las skye zhing gang 'dra ba/_/de ma thag pa'i shes pa gang /_/yul mtshungs yul
[\[193b.2\]]du 'gyur ro zhes/_/'khrul pa nyid du bshad pa ni/_/de ni brtags pa ma yin no/_/gang phyir yul du snang ba las/_/'dra ba rang rig med phyir ro/_/shes pa'i rnam par 'dra ba ni/_/sems pa thams cad la yang yod/_/de ltar 'dod na yul 'dra zhes/_/khyad par brjod par mi bya'o/_/
[\[193b.3\]]gzung bar snang ba 'di la ni/_/de ma thag pa'i shes mi snang /_/yul ni mtshungs pa nyid kyi phyir/_/sngon po la sogs kho na snang /_/sngon po la sogs snang ba'i shes/_/gal te de ma thag yin na/_/de tshe de yul de yin na/_/de tshe de yang don mi mtshungs/_/yod pa nyid bden mtshungs ma
[\[193b.4\]]yin/_/ji ltar mi rtag mi sdug sogs/_/de bzhin gshegs pas de la yang /_/gzung bar snang ba ma yin no/_/phyi rol dmigs pa mi rung phyir/_/yul ni gzung ba'i char 'dod na/_/de yang mtshan nyid mi 'thad par/_/blo yis ci phyir rnam mi rtog_/de nyid sems kyi snang ba
[\[193b.5\]]yin/_/der snang ba yi blo ma yin/_/yul ni tha dad ma yin phyir/_/skyed par byed pa'ang ma yin na/_/ji ltar de ni 'dod par byed/_/phyi yi rdul phran 'dus pa ni/_/yan lag re re ma tshang phyir/_/dmigs pa min na ji lta bur/_/gnyi ga'ang med par 'dod par byed/_/'dzin
[\[193b.6\]]pa'i rnam pa'i shes pa ni/_/mtshan nyid gnyi ga'i rnam spangs na/_/ji ltar dmigs pa ma yin bzhin/_/gzung ba'i rnam pa'ang mi 'dod do/_/shes pa 'dra ba snga ma la/_/dmigs par 'dod pa gang yin pa/_/de yang mi rigs shes pa la/_/shes pa de ma thag mi snang /_/gal te
[\[193b.7\]]sgra shes mjug thogs su/_/gzugs kyi rnam par shes 'byung na/_/shes pa dmigs dang de dang ni/_/ji lta bur na 'dra ba yin/_/kha cig shes pa mtshungs skyed pa'i/_/nus pa dmigs pa yin par 'dod/_/de yang mi rigs gang gi phyir/_/dbang po sems la nus mi snang /_/
[\[194a\]]
[\[194a.1\]]gzung bar bya la yul nyid du/_/nges pas yul du gnas yin na/_/'jig rten las ni don grub phyir/_/mtshan nyid yod pa nyid mi brjod/_/shes dang mthu ni 'jig rten na/_/don du nges par byas min la/_/mtshan nyid kyang ni yod min na/_/de ni ji ltar
[\[194a.2\]]dmigs pa yin/_/'jig rten rigs pa lung bstan nas/_/phyi rol dmigs pa nyid du ni/_/yongs su brtag par bya rigs kyi/_/shes bya gtan du ma yin no/_/'dod dang mi 'dod la sogs gzugs/_/yang dag tu na phyi gcig min/_/de ltar 'di ni blo tsam zhes/_/bya
[\[194a.3\]]ba de ni 'brel ma yin/_sdug la sogs pa gzugs gcig la/_/yon tan sogs goms rgyu bcas te/_/rgyu yi dbye bas 'bras bu yang /_/phan 'dogs pa yi bye brag dbye/_/don la sngon por snang ba yi/_/shes pa de yi de ma thag_/goms pa las ni sdug sogs gzugs/_/de bzhin
[\[194a.4\]]gzhan las gzhan 'byung ngo /_/dga' dang gdung gnyis goms pa yi/_/khyad par gyis ni bye brag dbye/_/don gyi rnam pa las min par/_/'dod na de ni ci yi phyir/_/sgro btags nas ni sun 'byin byed/_/de bas dmigs pa med pa'i dngos/_/ji lta bur yang mi 'thad do/_/don byed snang
[\[194a.5\]]phyir grub pa yin/_/de med phyir na de med do/_/rmi lam gnod bzhin don rnams ni/_/med par yang ni byed 'dod pas/_/de phyir don byed yod pa'i phyir/_/gal te phyi rol med 'dod na/_/kho bo byed pa tsam gyis ni/_/phyi don grub par mi smra ste/_/log par shes pa'i rang bzhin las/_/byed par
[\[194a.6\]]'grub par mthong phyir ro/_/'on kyang don nges thob pa yis/_/lus la phan dang gnod byed pa/_/'khrul pa la ni de med kyi/_/byed ba tsam zhig yod phyir ro/_/rmi lam na ni 'dod spyod pa/_/de yi nges pa skye 'gyur ba/_/khu ba 'byung tsam ma yin na/_/'dod pa'i don thob ga la zhig_/khu ba
[\[194a.7\]]'dod chags 'bras yin phyir/_/rmi lam las gzhan dag tu'ang 'byung /_/'dod pas bud med reg yin na/_/ji lta bur ni mi slu yin/_/gal te bud med snang ba la/_/'dod pa bsten las byung yin na/_/rmi lam gnod bzhin sen mo dang /_/ci phyir sos btab la sogs min/_/gal
[\[194b\]]
[\[194b.1\]]te bud med med par yang /_/de la brten pa 'byung na ni/_/rmi lam gnod bzhin sen mo dang /_/ji ltar sos btab la sogs min/_/chags las khu ba byung ba la/_/blo yi don ni byas so zhes/_/bya ba de ni bzang ma yin/_/ji ltar bya ba tsam mi brjod/_/bu rnyed la sogs gang dag tu/_/rmi
[\[194b.2\]]lam bden pa mthong ba ni/_/mthong ba de yang slu ba yin/_/rjod par byed pa las las skyes/_/de bzhin dmyal ba'i srung la sogs/_/yod phyir rnam shes rnam pa tsam/_/don byed gang yang ma yin no/_/de phyir sems tsam ma grub bo/_/tha dad lus su snang ba la/_/rgyud gzhan du ni grub
[\[194b.3\]]yin na/_/dmyal ba pa yang de bzhin yod/_/ci phyir sems can gzhan ma yin/_/de bzhin dkyil 'khor nges rtogs ba'i/_/cho gas dug rnams 'jig 'gyur ba/_/lha yis rjes su 'dzin mdzad cing /_/rang gi dam tshig la gnas ba/_/sngon gyi cho ga dang bral ba/_/gang phyir
[\[194b.4\]]don byed mi nus pas/_/de phyir sems kyis de ma byas/_/gzhan sems shes pa'i shes pa ni/_/ji bzhin don min ji lta bur/_/gang tshe gzhan gyi sems yod na/_/shes pa de ni rnam par 'jug_/don yod de yi rnam pa yi/_/rnam par shes pa 'dzin par 'dod/_/rang gi yul gyi
[\[194b.5\]]drung song nas/_/bya ba bzhin du 'dzin ma yin/_/gang gis mjug thogs su 'byung ba/_/rang sems shes pa'ang de bzhin no/_/ji skad bshad pa'i mtshan nyid kyis/_/'dzin par byed pa sems de yin/_/'das par gyur ba'i sems dran pa/_/yang dag 'jug pa gang yin pa/_/
[\[194b.6\]]sems de de yi rgyu las ni/_/byung ba min phyir 'dzin ma yin/_/sangs rgyas spyod yul mi gnyis pa'i/_/ngo bo rab tu ma shes phyir/_/don bzhin min zhes gang smras pa/_/de bzang min gnyis min pa'i phyir/_/shes pa 'dzin pa kho na yis/_/de gzung ma lus 'dzin pa'i phyir/_/
[\[194b.7\]]thams cad mkhyen par bshad pa yin/_/gnyis min rnam par rig phyir min/_/bstan par bya min ngo bo zhig_/rig go zhes ni gang smras pa/_/gzhan gyi rig bya gang yin pa/_/de ci rab tu bstan nus sam/_/pha rol sems ni yongs shes phyir/_/de phyir dmigs pa yod pa'i
[\[195a\]]
[\[195a.1\]]phyir/_/yid kun dmigs med ma yin no/_/gal te de dag gang du yang /_/phyi yi gzung ba min zhe na/_/thams cad mkhyen pa ji lta bu/_/rang sems tsam zhig rnam shes pas/_/rang rig kho nar zad na go/_/rang sems tsam zhig rnam shes phyir/_/thams cad
[\[195a.2\]]mkhyen zhes brtag par zad/_/logs shig pa zhig shes na ni/_/blo tsam lta bar mi 'gyur ro/_/mi gnyis kho na shes pa'i phyir/_/gal te nyes pa med 'dod na/_/ji ltar de bzhin rnam shes kyang /_/de yul dmigs pa yod pa nyid/_/gnyis rnam grol ba'i shes pa la/_/rnam pa
[\[195a.3\]]kun du kun rig ces/_/bya ba de ni ya mtshan che/_/de phyir 'dzin ba'i ngo bor yod/_/thams cad mkhyen yang dmigs pa gzhan/_/cung zad med ces bya ba ni/_/mkhas pa rnams kyis mkhyen grang gi_/bdag gi blo ngan de rdugs so/_/sngon du rgyu phyir res 'ga' zhig_/gnyen po
[\[195a.4\]]goms pa srid pa'i phyir/_/'dod chags la sogs nyes pa'i tshogs/_/gtan du yongs su zad srid kyi/_/byis pa'i sems ni thams cad du/_/gnyis kyi rnam pa yin pas na/_/gang zhig goms pas yongs zad pa/_/gnyen po'i skabs ni yod ma yin/_/stong ngo snyam
[\[195a.5\]]pa'i shes pa gang /_/brjod pa'i rnam par 'jug pa yin/_/gnyis kyi ngo bo dang ldan na/_/ji ltar de ni gnyen po yin/_/'dod chags ngo bo goms pa las/_/ji ltar 'dod chags mi zad ltar/_/de bzhin gnyis kyi ngo bo la/_/goms pas gnyis zad mi 'gyur ro/_/blo la dngos
[\[195a.6\]]cha sgro btags nas/_/bdag med pa la sogs pa bsgom/_/gnyis med pa la sgra tsam ste/_/don med de dag bsgom ma yin/_/rtag par dmigs pa kun nyon mongs/_/mi rtag myur du mya ngan 'das/_/dmigs pa thams cad med pa las/_/sangs rgyas nyid thob gdon mi
[\[195a.7\]]za/_/dmigs pa thams cad med pa ni/_/thams cad du yang bya ba med/_/'bad dang sbyor ba med par yang /_/sangs rgyas nyid du 'dod par 'gyur/_/de phyir sems can snying rje dang /_/de la phan dang thabs dang ni/_/'dus byas mi rtag bsgoms pa las/_/bde bar gshegs
[\[195b\]]
[\[195b.1\]]pa'i go 'phang 'thob/_/blo sgra tsam la ji lta bur/_/sbyin pa la sogs yongs su rdzogs/_/sbyin bya med pas de yi phyir/_/sangs rgyas nyid kyang mi srid do/_/gal te phan tshun dbang gis na/_/rnam par rig par nges pa las/_/sbyin dang len pa'i rnam pa yis/_/blo zhig
[\[195b.2\]]gal te skye zhe na/_/de ni mngon sum rjes dpag dang /_/yid ches lung gis rab ma bsgrubs/_/de ni rtog pa kho na tsam/_/'ba' zhig yongs su bsgrags par zad/_/rnam shes sbyin pa'i rnam pa can/_/brgya phrag rnams su goms byas kyang /_/'on kyang sems can 'ga'
[\[195b.3\]]zhig gi_/dbul dang bral bar mi 'gyur ro/_/rnal 'byor rnams kyi yid la byed/_/gang tshe tshad med sgom na yang /_/de tshe bde dang sdug bsngal ba/_/'thob dang yang dag zad mi 'gyur/_/kun la thams cad sbyin pa dang /_/snying rjes sbyin pa yongs rdzogs pa/_/don bdog pa
[\[195b.4\]]dang bye brag med/_/de la mi sbyin dgag pa yin/_/yongs su mya ngan 'das pa yi/_/sku gdung dang ni shi ba'i ro/_/khyim dang lha gang mthong ba dag_/ji ltar gzhan gyi dbang las skye/_/gal te de rang rgyud smin las/_/ji ltar 'das ba rjes su dpag_/gal te 'das pa rjes mi
[\[195b.5\]]dpogs/_/de ni shin tu 'jig rten thal/_/nyan thos grol bas rnam dag gi_/sku gdung mthong ba chags bral ba'i/_/gal te rjes su dpag med par/_/ji lta bur na gus pa skye/_/gal te brgyud pas yin zhe na/_/gson po dum bur bcad mthong ba/_/de ni de yi dbang min na/_/
[\[195b.6\]]yongs su 'das pa ji lta bur/_/'jig rten pa yi tshul gnas pa/_/sa bon sogs las myu gu sogs/_/'byung zhes bya 'di sems tsam du/_/smra la rung ba ma yin no/_/gal te shes gang mjug thogs su/_/shes pa nges par skye 'gyur ba/_/rgyu de de yi 'bras bu de/_/nges pa'ang
[\[195b.7\]]yod pa ma yin te/_/'di ltar me yi rnam par shes/_/med par du ba'i blo skye'o/_/sa bon med pa'i sems la yang /_/myu gur snang ba'i blo yod do/_/me yi blo yis bsgos pa'i sems/_/du ba'i sems kyi rgyu yin na/_/nus pa du ma yod pa la/_/bye brag rtogs pa ga la zhig_/me'i
[\[196a\]]
[\[196a.1\]]blo de ma thag pa'i rgyu/_/du ba'i sems kyi rgyu yin na/_/de yang bzang min du ba yi/_/sems la me yi yid ma nges/_/'brel pa rab tu ma grub na/_/ji ltar 'di dang 'di las min/_/rgyu la tha snyad ma 'dres pa/_/ji lta bur na 'jug par 'gyur/_/de phyir brtags pa la
[\[196a.2\]]brten nas/_/khams gsum pa ni sems tsam zhes/_/thams cad rab tu bshad yin gyi/_/gzugs sogs med phyir ma yin no/_/gang la chags la sogs 'byung ba/_/brtags pa mngon sum mdzad nas ni/_/nyes pa zhi bar bya ba'i phyir/_/de phyir yul la bdag med bstan/_/de
[\[196a.3\]]bzhin gzhan du'ang ji lta bur/_/byis pa rnams kyis rnam brtags ltar/_/phyi dngos yod pa min zhes gsungs/_/ci yi phyir na khyad par mdzad/_/de ma thag tu bstan pa las/_/byed par mngon par zhen pa las/_/bya ba rnams su yongs su shes/_/de phyir bdag ni bkag ces
[\[196a.4\]]gsungs/_/de bzhin gzhan du'ang bstan pa las/_/brtags dang rnam par brtags pa dang /_/chos nyid gzugs zhes bka' stsal te/_/chos nyid rang gi mtshan nyid do/_/dngos po tsam ni brtags pa'o/_/rnam par brtags pa khyad par du'o/_/chos nyid kyi ni dbye ba 'di/_/dngos po
[\[196a.5\]]med na mi rung ngo /_/gal te gzugs stong gsungs she na/_/de la gzugs sgra ji lta bur/_/brtags te bstan pa yin na ni/_/'bras bu 'dod pa ci zhig yin/_/gang du mi slu srid pa yi/_/de bas de dngos yod pa nyid/_/thams cad med pa kho na las/_/rmi lam bzhin du dmigs ma
[\[196a.6\]]yin/_/phyi rol don du smra rnams kyis/_/blo tsam smra la de skad smras/_/'di ci rigs pa'am 'on te min/_/mkhas pa rnams kyis dpyad du gsol/_/rigs dang mi rigs dpyod pa la/_/bdag la mkhas blo mtshar bcas med/_/'on kyang gzhan smras bden pa ni/_/mang por mdor
[\[196a.7\]]bsdus nas bstan gyis/_/shes pa'i snang bas gti mug gi/_/mun bcom mkhas pas mngon mdzad cing /_/de ring phyin tshad che rnams kyi/_/lam du skye bo glen dengs shig_/phyi rol gyi don grub pa zhes bya ba'i tshig le'ur byas pa/_/slob dpon dge srungs kyis mdzad pa
[\[196b\]]
[\[196b.1\]]rdzogs so//_//kha che bye brag tu smra ba'i slob dpon chen po dzi na mi tra dang /_bod kyi lo tsA ba dge slong dpal brtsegs rA k+Shi tas bsgyur cing zhus te gtan la phab pa'o//[ {D4245}]@##/_/rgya gar skad du/_shru ti pa rI k+Sha kA ri kA/_bod skad du/_thos pa brtag pa'i
[\[196b.2\]]tshig le'ur byas la/_thams cad mkhyen pa la phyag 'tshal lo/_/de ltar don dang sgra 'ga' yang /_/dngos su 'brel pa med pa'i phyir/_/ji lta bur na 'brel pa ni/_/dngos po las byung yin par 'gyur/_/gzhan yang rung ba'i rang bzhin phyir/_/sgra yi bdag nyid don gsal byed/_/
[\[196b.3\]]sgron ma la sogs bzhin 'dod na/_/de lta yin na brda don med/_/sgra yi bdag nyid ma bzung yang /_/don gsal byed par 'gyur zhes te/_/gal te dbang po bzhin du de/_/don dang 'brel par rtogs byed na/_/dper na du ba las me'am/_/bum pa sogs la snang ba bzhin/_/gzhan
[\[196b.4\]]gsal byed par 'dod pa gang /_/rgyu de'am 'bras bur 'gyur grang na/_/sgra ni don skyed byed min zhing /_/don gyis skyed pa'ang ma yin no/_/khyad med 'dogs pa'ang mi 'dod na/_/ji ltar de don gsal byed yin/_/rang gi ngo bo brjod pa yi/_/blo rgyu gsal bar byed 'dod na/_/sgra
[\[196b.5\]]ni don la de bzhin min/_/tha dad dus su dmigs phyir ro/_/de nyid phyir na mkhas rnams kyis/_/med na mi 'byung 'brel par brjod/_/de de'i bdag nyid ngo bo 'am/_/de yi 'bras bu nyid du 'gyur/_/blo gang don nyid bdag 'bras phyir/_/tshig ni de gsal byed pa yin/_/phyi rol
[\[196b.6\]]gnas pa'i ngo bo yis/_/'ga' yang 'brel pa yod ma yin/_/'di ni tha snyad shes pa la/_/don gyi rnam pa nyi tshe zhig_/rnam par rtog pa skyed byed kyi/_/don ni gsal bar byed ma yin/_/de ltar rigs pa med phyir don/_/ji ltar yang ni gsal byed min/_/'di'o zhes brtags
[\[196b.7\]]la brten nas/_/de ni gsal bar byed 'dod na/_/sgra dag don ni du ma'i phyir/_/don gang gsal bar byed pa yin/_/gal te bstan bcos las rnam phye/_/de ni ma nges nyid min nam/_/de ni kun la rung ba'i phyir/_/nges pa pa dang bral phyir ro/_/sgra ni mi 'dod pa la yang /_/'jug
[\[197a\]]
[\[197a.1\]]par rtag tu dogs pa yin/_/gal te skabs kyi don grub na/_/gal te de la nges par 'gyur/_/de la don ni ma grub pa'ang /_/de ni gzhan du ma nges nyid/_/gal te 'jig rten brjod las 'grub/_/yul dang dus sogs bye brag gis/_/'jig rten sgra don du
[\[197a.2\]]ma'i phyir/_/des na de yang ma nges pa/_/sgra brjod pa yi sgo nas ni/_/don la blo gros skye min nam/_/bden te de nyid ji lta bur/_/skye snyam de la bsam pa 'jug_/ci de sgra de rung phyir ram/_/'on te brda la brten pa las/_/rung ba nyid na brda don med/_/'ga' la'ang the tshom mi
[\[197a.3\]]'gyur ro/_/brda ni mi la rag lus min/_/mi rnams rtag tu nyes dang bcas/_/ci brda 'di rigs la brtags sam/_/gzhan du yin snyam nges pa med/_/rang gi ngo bo rung na yang /_/log pa nyid ni zlog pa med/_/'di ltar ut+pal sngon po la/_/mar mes dmar por gsal
[\[197a.4\]]bar byed/_/'jig rten grags pa bzla na ni/_/don gzhan brjod pa'i sgra 'ga' zhig_/yongs su rtog par byed pa ltar/_/de bzhin 'dir yang cis mi 'dod/_/thos pa brtag pa'i tshig le'ur byas pa/_/slob dpon dge srungs kyis mdzad pa rdzogs so//_//[{D4246}]@##/_/
[\[197a.5\]]rgya gar skad du/_a n+yA po ha bi tsa ra kA ri kA/_bod skad du/_gzhan sel brtag pa'i tshig le'ur byas pa/_thams cad mkhyen pa la phyag 'tshal lo/_/de phyir rang bzhin tha dad la/_/'bras sogs mtshungs pa mthong ba'i phyir/_/blo yi gcig
[\[197a.6\]]tu sgro btags nas/_/tha snyad rnams la rab tu 'jug_/gang dag rtag par dus gcig tu/_/don gyi bya ba gcig byed pa/_/de dag 'dus pa'i sgrar brjod do/_/khyim dang dmag dang nags tshogs bzhin/_/gang dag dus dang rnam rtog gis/_/'bras bu gcig ni byed pa
[\[197a.7\]]rnams/_/de dag rigs sgrar brjod bya ste/_/dper na bde sdug la sogs bzhin/_/gang dag rim gyis 'brel par ni/_/skye zhing don byed bzod pa rnams/_/de dag rgyun sgrar brjod bya ste/_/rgyun dang rang bzo'i rgyun bzhin no/_/gcig yin du mar rung yin zhing /_/blo yis
[\[197b\]]
[\[197b.1\]]char ni rnam brtags nas/_/gnas skabs bye brag bstan bya ste/_/gnas dang skye dang rnam 'jig bzhin/_/gang yang dngos gcig yul can ni/_/nyi zla nam mkha'i sgra bzhin no/_/mchu dus cha shas bye brag la/_/de yang bye brag med par 'jug_/gang dag dngos sgra der de bzhin/_/dngos med la
[\[197b.2\]]ni gang dag yin/_/de dag phyi la mi ltos par/_/blo yis rnam brtags don brjod bya/_/gal te sgra'i don rnam shes la/_/rang gi mtshan nyid mi snang na/_/de la snang ba ma yin pa/_/der ni nges pa ga la yod/_/'di ltar bye brag don med cing /_/bye brag mthong ba sngon 'gro'i phyir/_/bye brag
[\[197b.3\]]rnams su sgro btags smras/_/kho na nyid du 'khrul ba yin/_/dbang don sgra yi don ma yin/_/de med bzhin du snang phyir dang /_/tha dad rnam par dmigs phyir ro/_/gcig dang du ma'i gzugs ldan min/_/mngon sum gyis ni don gzugs gcig_/mthong ste sgra dang nyer gyur na/_/de nyid
[\[197b.4\]]byed po la sogs gzugs/_/sna tshogs su ni 'dzin par 'gyur/_/lce yi dbang pos gzhan du myang /_/sgra yi mngar bar brjod pa gzhan/_/de phyir dbang don rnam kun du/_/sgra yi spyod yul ma yin no/_/sgra yi don gsal byed pa ni/_/rnam par rtog pas sgro btags nyid/_/de
[\[197b.5\]]nyid phyir na byed po rnams/_/brjod 'dod sgo nas 'jug par 'dod/_/gang du ba lang ltos zhes smra/_/mig ni rig rig byed 'gyur ba/_/de sgra'i don gyi rnam shes ni/_/rang mtshan nyid la blta bar 'dod/_/blta ba'i bya ba sbyor ba ni/_/der rung rab tu ston byed na/_/dga' dang bcas
[\[197b.6\]]pa'i rgyud la ni/_/blta bar 'dod par byed par 'gyur/_/'on te der ni don gyi gzugs/_/sgra yis rab tu gsal 'dod na/_/gang gi ming ni 'jug 'gyur ba/_/blta bya lhag pa de ci zhig_/mthong bzhin du ni mi rnams kyis/_/'ga' zhig gis ni sgra brjod gang /_/de mthong btags
[\[197b.7\]]pa mi phyed pa/_/rmongs shing shin tu g.yo rnams kyis/_/gnyis ka'i rnam par rtog pa la/_/don yod na ni gzugs gzhan zhig_/snang ba gang yin don gcig la/_/zhen pas de la brdar 'dogs so/_/brdas bsgos 'di ni ci zhig yin/_/cig shos kyis kyang 'di yin zhes/_/ji
[\[198a\]]
[\[198a.1\]]srid rnam rtog mi dmigs pa/_/de srid brda ni mi 'byung ngo /_/de phyir smra po nyan pa po'i/_/blo gnyis mtshungs snang spyod yul gcig_/kho na nyid du phyi rol don/_/sgra yi spyod yul 'ga' yang med/_/rang gi blo la snang ba ni/_/rig pa yin yang phyi rol dang /_/gcig
[\[198a.2\]]par 'dzin pa'i nga rgyal skye/_/rab rib can du mtshungs blo bzhin/_/rang gi mtshan nyid mtha' yas phyir/_/brjod bya min phyir de la ni/_/brdar 'dogs mi 'dod blo la ni/_/snang ba'i phyir na spyi la'ang min/_/de phyir blo yi don la ni/_/brdar 'dogs phyi rol gnas la min/_/gang la skyes
[\[198a.3\]]bu brdar 'dogs pa/_/tha snyad la yang de rtogs so/_/phyi'i don yod dam med kyang rung /_/blo yis brtan pa'i gzugs gang yin/_/de nyid nyan po'i sems la ni/_/sgra de rnams kyis go bar byed/_/kun las bzlog pa'i ngo bo ni/_/'ga' zhig las ni rnam ldog pa/_/mi rnams kyis
[\[198a.4\]]ni rab bsgrubs par/_/sgra ni yang dag sbyor bar byed/_/'ga' zhig las ni rnam ldog pa/_/ldog pa la ni yang ltos nas/_/khyad par khyad par gzhi nyid de/_/de ltar sgra don tha dad do/_/'ga' las ldog pa'i bye brag gis/_/brda yi rjes su byed pa'i sgra/_/tha dad don te de nyid du/_/
[\[198a.5\]]dngos min gzhan yang gcig pa min/_/de phyir mang las ldog srid na/_/de la ji ltar brda gcig tu/_/'dogs zhes smra ba gang yin pa/_/de ni dpyad pa ma yin no/_/thams cad las ni ldog pa yi/_/gcig po de ni gang gang las/_/rnam par ldog pa'i sems byed pa/_/ngo bo
[\[198a.6\]]des ni sgra sbyor ro/_/med kyang mthong ba gang yin dang /_/gang yang yod kyang ma mthong ba/_/de gnyi ga yang bor nas ni/_/de yi ldog pa bsam par bya/_/ldog rnams de la sngon po dang /_/ser po bzhin du mi snang gi_/de la ldog pa'i ngo bo yi/_/don gcig 'ba' zhig snang bar
[\[198a.7\]]'gyur/_/gang gi spyi ni gcig yin zhing /_/mngon sum gyis ni nges 'gyur de'i/_/ji ltar ba lang zhes bya'i brdas/_/ba lang nyid ni 'ba' zhig brjod/_/kun la 'brel ba ma mthong ba'i/_/byis pas brda 'dogs ji lta bu/_/de phyir 'brel brtag go zhes/_/kha cig smra ba de mi bzang /_/
[\[198b\]]
[\[198b.1\]]gang zhig nye na sgra gang zhig_/rtogs shing ma rtogs gzhan du ni/_/mthong dang ma mthong goms pa las/_/bdag nyid kyis ni brda nges so/_/sgra rjes 'gro dang ldog gnyis kyis/_/dngos po gcig pu la yang 'di/_/khyad par spyi yi ngo bor ni/_/yang dag 'jog par byed pa yin/_/
[\[198b.2\]]thams cad la ni brda kun gyis/_/sa bon khong na yod mod kyi/_/gang du blo yongs smin 'gyur pa/_/der de rab tu rtogs par 'gyur/_/rang gi rkyen gyi stobs kyis ni/_/mi rnams kyis ni brdar 'dogs so/_/gzhan la de yi mtshan ma ste/_/de phyir de zhes rjod par byed/_/'brel pa
[\[198b.3\]]brtag pa yin na ni/_/skyes bu'i 'dod la rag las nas/_/gzhan gyis gzhan la sbyor byed pa'i/_/brda ni don la mi srid do/_/tha snyad la ni byang gyur pa/_/sgra tsam 'dzin par byed pas na/_/brjod par bya la dran pa skye/_/du ba las ni me bzhin no/_/lkog gi don la brdar 'dogs
[\[198b.4\]]pa/_/de yi mtshan nyid 'di 'dra'o zhes/_/mthong ba bstan nas rjod byed de/_/mtho ris la sogs sgra bzhin no/_/de phyir sgra don thams cad du/_/nor ba yin te brda bsgos pa/_/yang dag min don ston byed de/_/rtswa mchog la ni glang tshol bzhin/_/don nyid log pa yin yang ni/_/
[\[198b.5\]]gang la brgyud don 'brel yod pa/_/de mi slu ste gzhan ma yin/_/rmi lam bden dang brdzun sogs bzhin/_/nor bu rin chen 'od gnyis la/_/rin chen blos ni mngon rgyug pa/_/shes pa nor par khyad med kyang /_/don bya ba la khyad par yod/_/gang phyir bye brag don byed cing /_/bye brag
[\[198b.6\]]mthong ba sngon 'gro ba/_/de phyir bye brag rnams la ni/_/sgra don sgro btags nas 'jug go/_/bye brag yongs su ma shes phyir/_/skyes pa dag ni sgra don la/_/phyi rol snyam du rlom byed cing /_/phyi rol nyid la rgyug par byed/_/blo yis bstan pa'i ngo bo la/_/smra ba po ni sgra dag gis/_/
[\[198b.7\]]yod dang 'gog pa thams cad byed/_/ji ltar yang ni phyi la min/_/yod pa bsags pa'i ngo bo'i don/_/'gog pa med pa'i bdag nyid de/_/smra ba po yi bye brag gis/_/sgra las cig car gcig la nges/_/rang rkyen dbang gis gcig pa dang /_/du ma'i ngo bor nges 'gyur te/_/nye bas
[\[199a\]]
[\[199a.1\]]kha dog bsgyur ba yis/_/nor bu rnams dang shel bzhin no/_/de phyir bstan bcos byed pa rnams/_/dngos po gcig pu la yang ni/_/blo gros tha dad gzhan du na/_/thams cad mtshungs par 'dzin par 'gyur/_/brda yis rjes su mthun byed pa/_/nor ba'i sa bon
[\[199a.2\]]mtshungs pa'i phyir/_/smra ba po dang nyan pa'i blo/_/don gcig 'dzin par snang bar mtshungs/_/thog med bag chags goms phyir zhing /_/de yang rang bzhin gyis gnas phyir/_/sgra don yul la de lta bur/_/blo ni 'khrul pas rab tu 'jug_/kun du tha dad mi snang la/_/blo yi sgra don de nyid
[\[199a.3\]]la/_/spyi'o snyam du rlom byed cing /_/de bzhin bye brag sogs mtshan nyid/_/gzhan las log pa'i ngo bo yis/_/dngos po'i ngo bo gzhan du snang /_/de phyir gzhan sel zhes bshad de/_/de bzhin du ni dngos po'i cha/_/de phyir sgra 'di de de min/_/'jug dang mi 'jug 'bras bu yin/_/de phyir
[\[199a.4\]]gzhan rnams bcad pa ni/_/dngos po'i char ni rab tu bstan/_/gang las log pa'i dngos de dag_/de dag de bzhin kho nar snang /_/spyir ni bye brag rnams la min/_/blo la snang ba ma yin no/_/shes bya min sogs las log pa/_/tha snyad 'dogs pa rnams la snang /_/de phyir shes bya
[\[199a.5\]]sogs tshig la'ang /_/gzhan sel rab tu bsgrubs pa yin/_/shes bya min pa'i sgra don gang /_/de nyid rnam par log byed de/_/shes bya'i sgra dang 'gal ba'i phyir/_/seng ldeng shing sha pa sogs bzhin/_/'on te shes bya min don med/_/sgra ni ji ltar rab tu 'jug_/gal te shes bya
[\[199a.6\]]med la de/_/de nyid rnam par zlog par byed/_/gang phyir med par dgag pa yang /_/ldog par byas pa yin pas na/_/de med pa yi sgo nas ni/_/bsgrub bya sgrub byed gtan tshigs yin/_/gzhan dngos rnam par bcad pa la/_/brda ru 'dogs par byed na ni/_/shing dang shing min dngos po
[\[199a.7\]]dag_/phan tshun rten pa nyid du 'gyur/_/shing min ltos nas shing ma yin/_/shing la brten nas shing min min/_/phan tshun rnam par dben pa yis/_/de de min dbye rig sgo nas/_/de'i dngos min par bor nas su/_/de lta bu la ci nas kyang /_/mi ni 'jug par 'gyur snyam nas/_/tha snyad
[\[199b\]]
[\[199b.1\]]'dogs pas brdar 'dogs so/_/brdar 'dogs pa la rigs mi mthun/_/rnam par bcad nas 'di nyid ces/_/bya bar gdon mi za bar 'dod/_/gsal ba nges la brten phyir ro/_/gzhan la yin na de lta na/_/de don nges pa nyid mi 'gyur/_/ngag gi 'bras bu rnam gcod de/_/de
[\[199b.2\]]med na ni 'bras bu med/_/shing ni shing min rnam gcod do/_/shing la brten nas shing min min/_/shing min med pa ma rtogs pa/_/shing de phan tshun ltos ma yin/_/sgra yi byed pa'i bye brag gis/_/bye brag 'dir ni rab bsgrags kyis/_/dngos po'i bye brag gis min na/_/ci phyir de sgro
[\[199b.3\]]btags sun 'byin/_/shing min me yi ngo bo yi/_/shing la sogs pa sel ba'i phyir/_/shing dngos bye brag gis min te/_/de phyir phan tshun rten ma yin/_/sgra yi don yang gzhan yin la/_/dngos po'i don yang gzhan du 'dod/_/shing ni sgra sogs sogs pa ste/_/sgra don 'brel ba
[\[199b.4\]]med pa nyid/_/rtags dang grangs dang rnam dge sogs/_/thams cad 'dres pa'i bdag nyid de/_/mig gis gsal bya sgra yis ni/_/skyes bu la sogs bstan pa yin/_/de ltar bye brag ldog mtshan nyid/_/bdag nyid gcig tu go ba yin/_/tha dad min phyir de bzhin du/_/rigs dang bye
[\[199b.5\]]brag sogs brjod min/_/'dis ni gzhan sel zhes bya la/_/ba lang sogs rtogs bya ba'i phyir/_/sgra gzhan btsal bar bya'o zhes/_/smras pa gang yin de bsal to/_/ldog pa dang ni log pa gnyis/_/tha dad na ni 'dir 'gyur na/_/tha dad min na sgra gzhan zhig_/ci yi phyir na yongs su
[\[199b.6\]]rtog_/de la sogs pa gzhan sel la/_/nyes pa bstan pa gang dag yin/_/de dag gis ni gnas mi thod/_/mkhal la lcag gis rdob pa bzhin/_/'di ni kho na nyid bsam pa/_/sgra yi don yang gnas par bya/_/'jig rten tha snyad rnams la ni/_/rang gi bsam pa'i rjes su 'jug/_/
[\[199b.7\]]don de ji ltar go 'gyur ba/_/de de bzhin du gtan la 'bebs/_/tha snyad kyis ni gnyer ba'i phyir/_/de de bzhin du gzhan du min/_/kun mkhyen kho na'i don la ni/_/glang po mig 'dzums bzhin mdzad nas/_/tha snyad la ni rnam gnas nas/_/'jig rten bzhin du don ston mdzad/_/ka tam
[\[200a\]]
[\[200a.1\]]kar ko ta ka pa ta sogs/_/phan tshun rnam ldog dngos po gang dag yin/_/de dag blos dngos gcig tu yongs brtags nas/_/shing dang ljon shing sgrar ni btags pa yin/_/gcig pa yin yang du mar yongs brtags nas/_/skye 'jig gnas dang gzugs can/_/
[\[200a.2\]]gzugs can min/_/bdag nyid tha dad sgra rnams rab tu sbyor/_/de phyir sgra ni dngos po mi smra yin/_/gzhan sel brtag pa'i tshig le'ur byas pa/_/slob dpon dge srungs kyis mdzad pa rdzogs so//_//[{D4247}]@##/_/rgya gar skad du/_I shwa ra bAM ga kA ri kA/_bod skad du/_
[\[200a.3\]]dbang phyug 'jig pa'i tshig le'ur byas pa/_/thams cad mkhyen pa la phyag 'tshal lo/_/gang gis yang dag mkhyen gyur cing /_/sems can rnams la ston byed pa/_/'gro mgon de la phyag 'tshal te/_/yang dag gtan la dbab par bya/_/las dang nyon mongs las skyes shing /_/
[\[200a.4\]]skad cig ma dang de bdag med/_/thams cad mkhyen dang 'dod chags bral/_/bsdus te 'dir ni brjod par bya/_/glen blo gang zhig 'di dag kun/_/dbang phyug gis ni byas so zhes/_/smra ba de yang mi shes pa/_/gzhom phyir 'khor du gsal bar brjod/_/lus dang dbang po sa la
[\[200a.5\]]sogs/_/thams cad dbang phyug gis ma byas/_/lus 'bras rtogs pa tha dad phyir/_/dper na rgyu las skyes mthong bzhin/_/de yang dbang phyug bskyed bya na/_/blo ldan skye las grub 'gyur te/_/ji ltar bum pa de bzhin du/_/gzhan zhes gtam du brjod mi bya/_/byed pa la sogs
[\[200a.6\]]rtag pa yi/_/rgyu las skyes pa ma yin te/_/rim 'jug phyir na dper blo bzhin/_/bdag dang dbang phyug sel bar blta/_/gal te de yang dbang phyug las/_/log pa'i shes pa bzlog pa'i phyir/_/bstan bcos rtsom pa don med de'i/_/rgyu yod pa las skye phyir ro/_/dngos po
[\[200a.7\]]dbyangs dang ldan pa rnams/_/blo dang ldan pas byas 'grub pa/_/de yang chos kyi khyad par las/_/phyin ci log tu sgrub pa yin/_/lus sogs dbyibs dang ldan pa'i phyir/_/mi rtog du mas bskyed bya bar/_/gzung ste dper na khyim sogs la/_/de bzhin du ni mthong phyir ro/_/
[\[200b\]]
[\[200b.1\]]blo dang ldan pa'i rgyu can du/_/'on te spyir ni sgrub byed na/_/grub pa sgrub ste gang gi phyir/_/thams cad las las skyes par 'dod/_/dngos rnams brgyan pa nyid do zhes/_/gtan tshigs yongs su bsgrags pa gang /_/de yang ma grub dngos po kun/_/de yi ngo bor 'byung phyir ro/_/gang
[\[200b.2\]]phyir tha dad grub dngos rnams/_/bkod pa brgyan pa zhes bya na/_/de yang mig la sogs rnams la/_/khyim la sogs bzhin mi snang ngo /_/dbang phyug 'dod pa'i dngos po de/_/dbang sogs yon tan mi ldan te/_/mi skye ba dang mi 'jig bzhin/_/khyab phyir nam mkha'i bdag nyid
[\[200b.3\]]bzhin/_/rgyu ldan phyir na gzhan gyis bskyed/_/dper na bum pa la sogs bzhin/_/ri bong rwa ni ma skyes la/_/rgyu nyid yod pa ma yin no/_/dgos pa med par byed pa ni/_/smyon pa rnams dang mtshungs par 'gyur/_/'on te dgos pa'i phyir yin na/_/de la dbang phyug yod mi 'gyur/_/
[\[200b.4\]]gal te dbang phyug gzhan dag dang /_/las la ltos pa yin na ni/_/de la ltos na de la ni/_/dad pa kho nas dmigs par zad/_/gal te lus sogs gzugs yin na/_/thams cad byed pa ma yin te/_/lus ldan dbang po ldan pa'i phyir/_/byed phyir de las gzhan pa bzhin/_/ji skad
[\[200b.5\]]bshad pa'i gtan tshigs las/_/dbang phyug skye dang ldan pa dang /_/'jig dang khyab pa nyid du ni/_/rnam pa kun du thal bar 'gyur/_/dbang phyug 'dod pas byed po na/_/la lar kun du ci phyir min/_/yon tan skyon dag rnam dpyad nas/_/la lar 'dod pa rab 'jug go/_/yon tan
[\[200b.6\]]skyon skye gang yin pa/_/dbang phyug sngon du 'gro yin na/_/des na de dag thams cad du/_/skye ba nyid du thal bar 'gyur/_/de tsam las ni skye ba'i phyir/_/'dod pa cig car skye bar 'gyur/_/sngar skyes ma yin gang yin te/_/phyis ni ji ltar skye bar 'gyur/_/'on te shes pa'i ngo bo na/_/dbang
[\[200b.7\]]po med par ga la zhig_/ma sprul pa yi sngon rol du/_/shes bya med par ji ltar shes/_/'on te mi gsal rang bzhin na/_/rang dbang can du ji ltar sngon/_/'dod pa skye ba'i rgyu tsam ste/_/dper na chu la sogs bzhin na/_/rgyu yin na yang rtag pa dang /_/ngo bo gcig tu rnam gnas phyir/_/dngos
[\[201a\]]
[\[201a.1\]]po rnams ni thams cad du/_/rtag tu skye ba nyid du 'gyur/_/rigs pa'i lam gyi rjes 'brangs pa'i/_/mkhas pa'i tshul ni 'di nyid kyis/_/khyab 'jug tshangs pa la sogs pa'ang /_/gsal bar khong du chud par bya/_/dbang phyug 'jig pa'i tshig le'ur byas pa/_/
[\[201a.2\]]slob dpon dge srungs kyis mdzad pa rdzogs so//_/[{D4248}]/@##/_/rgya gar skad du/_pra mA Na pa rIk+Sha/_bod skad du/_tshad ma brtag pa/_bam po dang po/_thams cad mkhyen pa la phyag 'tshal lo/_/tha mal ma yin mig grub pas kyang rig min de yi rang bzhin
[\[201a.3\]]las ldog pa/_/rig pa dang ldan 'khrul pa rnams kyis mi thob sna tshogs sdug bsngal zad pa ni/_/gang gis 'gro ba ma lus gsal bar bstan nas don du gnyer bas thob mdzad pa/_/tshad ma rab brjod bde gshegs de la phyag 'tshal nas ni tshad ma rab bshad bya/_/skyes bu'i
[\[201a.4\]]sems kyi rnam par g.yeng ba'i mun pa ni/_/sel bar mdzad cing 'jig rten gsum na gnas pa yi/_/dngos po ma lus gsal ba'i tshig gi 'od zer gyis/_/rnam par 'god mdzad chos kyi grags pa nyi ma bzhin/_/tshad ma 'jug yul nges pa'i thob pa sgrub par byed pa
[\[201a.5\]]yin par brjod/_/thob pa 'jug pa sngon 'gro can te 'jug pa'i gzhi ni shes pa yin/_/yul rab ston pas gtso bo yin phyir nges byed 'jug par byed pa can/_/de'i phyir nges pa'i tha dad dngos nges de yin de yang thob par nus/_/skyes bu'i don 'grub pa'i rgyu mtshan ni tshad ma yin
[\[201a.6\]]pa'i phyir rtog ge ba'i bstan bcos las de'i mngon sum la sogs pa'i rang bzhin gyi rab tu dbye ba dang /_de'i mtshan nyid rjes su rtog par byed do/_/tshad ma'i sgra 'di rgyu mtshan la ltos pa med par 'dod pa tsam gyis mngon sum la sogs pa'i shes pa'i bye brag rnams la 'jug
[\[201a.7\]]pa ni ma yin te/_gang gi phyir mu stegs byed gzhan gyis brtags pa'i tshad ma la 'di ni tshad ma ma yin no zhes 'gog pa'i phyir ro/_/rgyu mtshan med par tshad ma'i sgras brjod par bya ba yin na ni shes pa tshad ma ma yin par ji ltar 'gyur/_'di skad du 'di ni tshad ma yin mod kyi
[\[201b\]]
[\[201b.1\]]'on kyang /_don 'grub pa'i rgyu ma yin no zhes ni brjod par rigs so/_/'di ltar rnam par rtog pa'i shes pa la gnas pa gang yin pa de ni ming gi sgras brjod par bya bar nus pa yin te/_dper na bum pa la sogs pa bzhin no/_/gzhan gyis mngon par 'dod pa'i shes pa yang de
[\[201b.2\]]bzhin no/_/rnam par rtog pas bkod pa yang brjod par bya ba ma yin na ni 'ga' yang brjod par bya bar mi 'gyur ro/_/mngon par brjod pa dang 'brel par rung ba nyid kyis ni/_rnam par rtog pa'i yul la khyab pa yin gyi/_de yang brjod par bya ba yin pa la yod pa ma yin no/_/ming
[\[201b.3\]]dang 'brel par byed pa'i rgyu ni de nyid yin te/_de yod na brjod par bya ba ma yin pa nyid du mi 'gyur ro/_/des na brjod par bya ba ma yin pa rnams las mngon par brjod pa dang 'brel ba rung ba nyid ldog pa na rnam par rtog pa la gnas pa nyid kyang ldog par 'gyur ro/_/de ltar yin na
[\[201b.4\]]gang la brjod par bya ba gzhan 'gog pa yang yin pa de ni rgyu mtshan dang bcas pa nyid de/_dper na ba lang gi sgra 'khrul ba rta la sbyar ba bkag pa na de dang 'brel pa bzhin no/_/rgyu mtshan la ltos pa yang bye brag tu bshad pa'i las la brten pa gang yin pa de nyid dam/_yang na mngon
[\[201b.5\]]par brjod pa'i dus su brten pa mngon par 'dod pa'i 'bras bu thob pa'i rgyu mtshan yin par 'gyur grang /_de la bye brag tu bshad pa la brten pa ni byed pa sgrub pa'i tshad ma grub pa'i sgra'i brjod par bya ba byed pa'i dngos por rtogs pa yin la/_de nyid kyang sgra pa rnams kyis brjod
[\[201b.6\]]bar bya bar rtogs pa yin te/_gang gi phyir de ni 'jig rten pa nyid kyi yin gyi/_rnam par bshad pa'i don gzhan mi rigs pa des na tshad ma'i sgra ni 'jal bar byed pa byed pa po'i dngos po'i rgyu mtshan yin no zhe'o/_/phyogs 'di la ni shes pa thams cad 'jal bar byed pa po'i
[\[201b.7\]]dngos por rtogs pa nyid kyis tshad mar 'gyur ba'i phyir tshad ma dang tshad ma ma yin pa'i rnam par dbye ba med par 'gyur ro/_/gang gi phyir gang kho na'i rgyus gang la byed pa'i tha snyad gang yin pa de ni de yod na de la 'jug par byed pa nyid yin te/_dper na dbyibs kyi khyad par can
[\[202a\]]
[\[202a.1\]]gyi 'bras bu sgrub pa'i nus pa tsam gyi rgyu mtshan gyis 'jim gong la bum par tha snyad byed pa bzhin no/_/de bzhin du tshad ma'i tha snyad kyang 'jal bar byed pa po dngos po tsam gyi rgyu mtshan gyi shes pa la byed pa yin no/_/de yod kyang mi 'jug na ni rgyu dang ldan pa'i tha snyad rgyu
[\[202a.2\]]gzhan la ltos pas khyab la/_rgyu gzhan dang ldan pa nyid ni de tsam gyi rgyu mtshan can ma yin pas gtan tshigs de tsam gyi rgyu mtshan nyid dang 'gal ba'i phyir 'gal ba dmigs pas gtan tshigs mi mthun pa'i phyogs las ldog pas bsgrub par bya ba dang 'brel pa zhes bya ba ni
[\[202a.3\]]thal bar 'gyur ba'i rang bzhin gyi gtan tshigs so/_/shes pa thams cad la tshad ma'i tha snyad mi 'jug pa de'i phyir gang zhig yod kyang mi 'jug pa de'i phyir gzhan zhig yod kyang mi 'jug pa'i tha snyad gang yin pa de ni de tsam gyi rgyu mtshan can ma yin te/_dper na yod pa nyid
[\[202a.4\]]kyis 'jim gong la bum pa'i tha snyad mi 'jug pa ni dbyibs la sogs pa'i khyad par la ltos pa bzhin no/_/de bzhin du tshad ma'i tha snyad kyang 'jal bar byed pa nyid yod na yang 'jug pa ma yin no zhes bya ba ni khyab par byed pa mi dmigs pas thal ba las ldog pa'o/_/gzhan yang gal
[\[202a.5\]]te gzhal byar byed pa'i shes pa rang gi bsgrub par bya ba'i don bya bar nus pa de lta na yang rang bzhin des phyi rol gyi bsgrub par bya ba'i yan lag tu mi 'gyur bas na de don du gnyer ba rnams kyis de blang bar bya ba ma yin pa nyid do/_/sreg pa la sogs pa dang 'brel pa'i yan lag tu gyur
[\[202a.6\]]pa'i shes pa ni de'i don bya ba don du gnyer ba rnams kyis bsten par bya ba bstan bcos las tshad ma'i sgras nye bar bstan cing brtag pa yin no/_/des na shes bya'i phyi rol gyi bsgrub par bya ba'i yan lag gang yin pa de nyid don du gnyer bar rtogs par bya ba yin pa na bstan bcos las
[\[202a.7\]]brtag pa 'os pa'i tshad ma'i sgra 'jug pa'i rgyu mtshan yin no/_/'jal bar byed pa'i dngos po ni phyi rol gyi bsgrub bya'i yan lag ma yin te/_des na don du gnyer bar 'dod pa ma yin pas shes pa la rang gi rgyu mtshan can tshad ma'i tha snyad mi 'jug go/_/de'i phyir gang zhig don byed pa gang don du gnyer bas blang bar bya ba
[\[202b\]]
[\[202b.1\]]de ni de byed par rung bar 'dod pa yin te/_dper na khrus la sogs pa don du gnyer bas chu bzhin no/_/rnam par shes pa 'ga' zhig kyang don du gnyer bas blang bar bya ba yin no/_/de don du gnyer ba nyid kyis len pa ni sgrub pa'i yul yin la/_sgrub par byed pa yang nges pa yin pa des na nges par khyab pa yin no/_/sgrub
[\[202b.2\]]par byed pa'i dngos po med na ni nges pa'i rgyu med pa'i phyir khyab par byed par nges pa med pas na khyab par bya ba don du gnyer bas bslang bar bya ba med do zhes bya ba ni rang bzhin no/_/de lta na yang gang gi rang bzhin gang zhig mngon par 'dod pa'i 'bras bu'i yan lag ma yin pa de ni don du
[\[202b.3\]]gnyer ba rnams kyis rang bzhin des de la brten par bya ba ma yin te/_dper na grang ba ldog pa don du gnyer bas snang ba tsam gyi rang bzhin gyis sgron ma don du gnyer bar bya ba ma yin pa bzhin no/_/de bzhin du shes pa yang 'jal bar byed pa nyid kyis phyi'i don gyi yan lag ma yin no zhes
[\[202b.4\]]bya ba ni khyab par bya ba med pa'o/_/de ltar na ni 'o na yod pa'i don 'dzin pa tshad ma yin la cig shos ni tshad ma ma yin pa de ltar na tshad ma dang tshad ma ma yin pa'i rnam par dbye ba grub pa yin no/_/yod pa'i don 'dzin pa'i shes pa ni don grub pa'i rgyu mtshan yin la/_yod pa'i don
[\[202b.5\]]'jal bar byed pa'i dngos po'i rgyu mtshan can yang tshad ma'i sgra yin no zhe na/_rnam par dbye ba grub pa ni bden na shes pa'i yod pa'i don 'dzin pa ni mngon par 'dod pa'i rgyu mtshan ni ma yin no/_/gal te des don yod pa bzung du bcug pa de lta na yang /_'bras bu sgrub pa'i rgyu ni don de
[\[202b.6\]]nyid yin gyi de 'dzin pa'i shes pa ni ma yin no/_/gal te ma bzung na ni mi 'thob la/_/ma thob na ni 'dod pa'i 'bras bu'i yan lag ma yin pa des na bsgrub par bya ba sgrub par rung ba thob par byed pa'i sgo nas don thob par byed pa yin pa'i phyir don bya ba'i yan lag yin la/_thob
[\[202b.7\]]par byed pa de yang 'dzin pa sngon du 'gro ba can yin pa nyid do zhe na/_gal te de lta na ni shes pa'i don bya ba thob par byed pa nyid don grub pa'i yan lag yin la/_yod pa'i don 'dzin pa ni thabs yin par 'gyur ro/_/gang kho na las don du gnyer ba rnams kyis 'bras bu'i yan
[\[203a\]]
[\[203a.1\]]lag gi rang bzhin du bstan pa de nyid tshad ma'i sgra 'jug pa'i rgyu mtshan brtag par 'os pa yin na/_thabs 'di ni nges pa ma yin te/_gang gi phyir rjes su dpag pas zhen pas kyang don thob par byed pa'i phyir ro/_/gang zhig gang gis nges pa'i thabs ma yin
[\[203a.2\]]pa de ni don du gnyer bas nges par bstan par bya ba ma yin gyi/_dper na me don du gnyer bas me shel bzhin no/_/don 'dzin pa yang don thob par byed pa'i nges pa'i thabs nyid ma yin no/_/de'i rang bzhin ma yin pa de don du gnyer bas yongs su 'dzin pa ni de'i thabs kyi dngos po
[\[203a.3\]]tsam la ltos pa yin no/_/thabs gang yin pa de yang de la yod pa yin te/_gzhan du na de tsam la ltos pa zhes bya ba nyid du mi 'gyur ro/_/des na bsten par bya ba nges pa la thabs nges pas khyab pa yin pa'i phyir khyab par byed pa mi dmigs pa'o/_/de'i phyir don 'dzin pa ni don
[\[203a.4\]]byed pa'i yan lag gi rang bzhin ma yin gyi/_'on kyang don thob par byed pa nyid yin no/_/de'i thabs nges pa yang ma yin te/_de'i phyir don byed pa don du gnyer ba bstan par bya ba ma yin pa na brtag par 'os pa ma yin pa tshad ma'i sgra'i rgyur ji ltar 'gyur/_de lta na 'o na ni mi slu ba ni
[\[203a.5\]]tshad ma'i sgra'i rten du 'gyur la/_de yang don byed pa thob par byed pa'i rang bzhin no/_/gal te yang don bya ba dngos po dang 'brel pa de lta na yang don grub par nus pa'i dngos po thob par byed pa'i phyir de thob par byed pa yin no/_/gal te de lta na yang tshad ma dang tshad ma ma yin pa'i
[\[203a.6\]]rnam par dbye ba med par mi 'gyur ram/_gang gi phyir shes pa 'ga' zhig las zhugs pa ni 'ga' yang mi 'thob pa ni yod pa ma yin no/_/gang gi phyir chu'i shes pas smig rgyu dang /_skra shad kyi shes pas snang ba'i rdul phra rab la zhugs pa na smig rgyu tsam dang snang ba tsam yang mi
[\[203a.7\]]'thob pa ni ma yin no/_/de'i phyir rnam grangs 'dis ni shes pa thams cad don bya ba thob pa'i rgyu mtshan yin pas tshad mar 'gyur ro zhe na/_bshad pa/_don de byed pa la mi slu ba'i don de thob par byed par brjod do/_/sngar rtogs par byas pa de kho na ltar thob par byed pa ni 'jig rten na mi slu
[\[203b\]]
[\[203b.1\]]bar brjod kyi thob par byed pa tsam ni ma yin no/_/'di ltar don gang ji ltar bstan pa de de ltar thob par byed pa ni mi slu bar brjod do/_/shes pa yang don gang ji ltar bstan pa de ltar thob par byed pa ni mi slu bar 'dod do/_/des na don byed par rung bar shes pa gang zhig shes pa'i don
[\[203b.2\]]de thob par byed pa'i sgo nas shes par byed pa'i bya ba la ltos pa shes par byas pa'i dngos po'i yul can ni don byed pa de thob par byed pa mi slu ba yin no/_/mi slu ba nyid 'jig rten na grags pa'i don gzung ba yin pa 'ba' zhig tu ma zad kyi/_tshad ma'i sgra'i don ni mi slu ba yin pa yang 'dzin
[\[203b.3\]]pa nyid do/_/'di ltar thob par bya ba'i don ston par byed pa mi slu ba'i skyes bu la ni tshad ma zhes brjod pa yin no/_/'jig rten na yang gang zhig gi ngag yongs su gcod par byed pa'i dngos por rtogs pa yongs su gcod pa la mi slu ba can du gyur pa yongs su gcod par byed pa yongs su gcad
[\[203b.4\]]pa la mi slu ba can de la ni tshad ma'i sgra rten pa yin no/_/des na gzhal ba la mi slu ba'i shes pa la 'jal bar byed pa nyid du ni 'jig rten pa nyid las grub pa yin no/_/spyir bshad pa/_grags pa'i khyad par la brten pa'i sgra ni mthong ba yin te/_dper na rdza ma byed pa la 'jug par bshad pa
[\[203b.5\]]ni rdza mkhan gyi sgra rigs kyi khyad par la 'jug pa bzhin no/_/de bzhin du 'jal bar byed pa la bshad pa'i tshad ma'i sgra 'di ni gzhal ba la mi slu ba nyid kyi khyad par la grags pa yin no/_/de nyid kyi phyir tshad ma'i sgra yang dag pa'i shes pa'i rnam grangs su ston par mdzad pa na/_de bstan pa'i
[\[203b.6\]]phyir tshad ma rnam gnyis kho na zhes dam bcas pa dang /_tshad ma slu med can shes pa/_/zhes kyang gsungs so/_/gdon mi za bar shes par byed pa po'i bya ba'i rgyu mtshan can shes pa'i dngos po'i yul can don bya ba thob par byed pa mi slu ba khas blang dgos te/_gzhan du na de yod na
[\[203b.7\]]'bras bu thob pas mi slu ba de tshad ma yin pa'i phyir/_lag pa dang /_rkang pa dang /_byed pa'i tshogs dang /_thob par byed pa'i sa gzhi la sogs pa yang thob pa'i rgyu mtshan yin te/_de dag med na thob par mi 'thad pa'i phyir ro/_/des na thams cad tshad mar thal lo/_/'jal bar byed
[\[204a\]]
[\[204a.1\]]pa nyid med pa'i phyir thal bar mi 'gyur ro zhe na/_de ni ma yin te gang gi phyir de gang gi tshe gzhal ba'i dngos po'i yul can gyi don thob par byed pa mi slu bar 'dod na ni de'i tshe 'jal bar byed pa can med pa na khyad par can gyis don thob par byed pa med pas tshad
[\[204a.2\]]mar thal bar mi 'gyur ro/_/don thob par byed pa tsam mi slu ba'i rgyu mtshan yin na ni dper na rnam pa 'ga' zhig ltar/_na ma da la sogs pa'i sgra bzhin du tshad ma'i sgra bshad pa'i rgyu mtshan la mi ltos par thams cad la 'jug par 'gyur ro/_/da lta ni gzhal ba'i dngos
[\[204a.3\]]po'i bsgrub par bya ba'i 'bras bu'i thob pa'i rgyu mtshan tshad ma yin pa'i phyir shes pa nyid do/_/ji ltar shes pa 'dir 'jal bar byed pa yin yang don bya ba thob pa'i rgyu mtshan gzhan dag las khyad par du 'phags pa ci zhig yod de/_gang gis thob pa'i rgyu mtshan de nyid don bya ba
[\[204a.4\]]don du gnyer bas bsten par bya ba yin pas na bstan bcos las rjes su rtogs par bya ba yin gyi gzhan ma yin/_thob pa'i rgyu mtshan nyid du ni khyad par med pa'i phyir ro zhe na/_smras pa/_'di la skyes bu'i 'dod pa grub pa ni don du gnyer ba tsam gyi rgyu mtshan can ni ma yin gyi
[\[204a.5\]]'on kyang phyi rol gyi sreg pa la sogs pa la rag las pa yin no/_/phyi rol gyi dngos po de yod pa tsam gyis ni don du gnyer ba 'ba' zhig gi 'dod pa grub pa'i rgyu ma yin te/_yod par khyad par med pa'i phyir thams cad kyi 'dod pa grub par thal ba'i phyir ro/_/'on kyang don
[\[204a.6\]]du gnyer ba rnams kyis thob pa yin la/_thob pa yang don du gnyer ba de'i bya ba dang mthun pa yin no/_/don du gnyer ba'i 'jug pa yang shes pa'i khyad par gyi rab tu gzhag pa'i yul yod na thob pa'i rgyu mtshan yin no/_/srog chags kyi yan lag dang 'dod pa la sogs pa ni shes
[\[204a.7\]]pas nye bar gzhag pa'i yul de nyid la 'jug par rtsom pa na shes pa dang 'brel pa nyid do/_/des na 'jug pa'i yul rab tu 'jog par byed pas shes pa ni gtso bo'i rgyu yin la/_rgyu mtshan gzhan shes pa dang 'brel bas 'jug par byed pa shes pa dang 'brel pas 'jug pa de'i
[\[204b\]]
[\[204b.1\]]gzhan gyi dbang du gyur ba ni gtso bo ma yin pa yin no/_/de'i phyir 'jug pa'i yul nye bar 'jog pas gtso bo'i rgyur gyur pa'i shes pa nyid don byed pa thob par byed pa yin gyi gzhan ni ma yin no/_/de nyid kyi phyir tshad ma don thob pa'i rgyu mtshan yin yang shes pa kho na tshad ma yin no/_/de
[\[204b.2\]]med par mi thob pa'i phyir tshad ma ni 'jug pa'i 'bras bu can du brjod la/_de la yang shes pa gtso bor gyur pa'i phyir ro/_/de'i phyir 'jug pa'i rgyu gzhan ni shes pa'i gzhan gyi dbang du gyur pa yin no/_/gang gi phyir don med pa 'dzin pa'i shes pa skyes pa na yang des gzhag pa'i yul
[\[204b.3\]]la 'jug pa rtsom pa'i phyir ro/_/gal te gzhan gyi dbang ma yin na don med pa'i yul la ci'i phyir 'jug par byed/_/rnam par shes pa ni de ltar de'i rgyu mtshan dang 'brel pa ma yin te/_des na 'jug pa la rang dbang can yin no/_/de'i phyir 'jug pa'i gtso bo'i rgyu yin no/_/thun
[\[204b.4\]]mong ma yin pa'i yang phyir te/_gang gi phyir rgyu mtshan gzhan rnams ni 'jug pa tha dad pa dang mthun pa ma yin gyi/_'on kyang shes pa nyid yin no/_/'di snyam du rgyu gzhan dag la yang 'jug pa so so la/_rang gi mtshan nyid tha dad pa yod pa des na thun mong ma yin pa nyid do snyam
[\[204b.5\]]na de ni mi rigs te/_'gar yang rang gi mtshan nyid tha dad pa med pa ni ma yin no/_/rang gi mtshan nyid la tha dad yod kyang mang po rnams kyi thun mong du byed pa dgag par ni mi nus te/_tshad mas grub pa yin pa'i phyir ro/_/de byed pas de las gzhan dag las ldog pa rnam pa gcig
[\[204b.6\]]tu 'dzin par 'jug pa'i rgyur gyur pa gcig nyid du nges pa ni tha mi dad pa ma yin no/_/tha snyad 'di yul med pa yang ma yin te/_yod pa ni don byed pa'i rgyu mtshan can nyid yin pa'i phyir ro/_/tha snyad 'di ni tshogs pa'i yin la/_tshogs pa yang med pa yin no zhes kyang bsam par mi bya
[\[204b.7\]]ste/_gang gi phyir gcig tu brtags pa'i tshogs pa dngos por ma gyur mod/_du ma'i bdag nyid kyi dngos po dngos po med par ji ltar 'gyur du ma gang ji snyed pa de thams cad dngos po med pa ni ma yin te/_ha cang thal ba'i phyir ro/_/rgyu dang 'bras bu dag gi rjes su 'gro ba dang ldog
[\[205a\]]
[\[205a.1\]]pa'i rjes su byed pa nyid kyang 'di lta bur gyur pa'i yul can kho nar brjod do/_/de'i phyir ji ltar don byed pa nyid kyis yod pa nyid yin pa de bzhin du khyad par can gyi don byed pa nyid kyi khyad par can gyi yod pa yin la/_ji srid du de byed pa yongs su rdzogs pa de thams cad
[\[205a.2\]]ni gcig pa yin no/_/de la gcig tu ngo shes pa'i yul gyi don rnams tha dad pa yin na yang don byed pa 'ga' zhig rtogs nas chu'i tha snyad rten pa'i yod pa'i khyad par du rnam par gzhag pa'i chu'i don byed pa de ni myu gu'i rang bzhin thams cad la khyad par med do/_/khyad par can gyi
[\[205a.3\]]myu gu byed pa nyid chu'i yod pa'i tha snyad kyi rgyu mtshan ni ma yin te/_ha cang thal ba'i phyir ro/_/de'i phyir chu la sogs pa khyad par med kyang myu gu'i khyad par ni sa bon las yin no/_/des na de ni myu gu'i thun mong ma yin pa'i rgyu yin no/_/des na ji ltar gal te don grub pa'i thabs
[\[205a.4\]]mang po yod pa de lta na yang me nyid thun mong ma yin pa'i thabs yin pa'i phyir de'i don nyid la 'jug go/_/de bzhin du gal te don grub pa'i thabs thob pa'i rgyu mang po yod pa de lta na yang 'jug pa'i yul gyi khyad par 'jig par byed pas tha dad par byed pa nyid ni thun mong ma yin
[\[205a.5\]]pa'i phyir dang /_rang dbang can yin pa'i phyir gtso bo'i rgyu ni shes pa yin no/_/thob pa de yang des 'tsho ba yin pa'i phyir tshad ma'i ming can brtag par 'os pa ni de nyid yin gyi gzhan ni ma yin no/_/shes par rab tu gzhag pa'i 'jug pa'i yul de yang gang yin zhe na shes pas zhe na
[\[205a.6\]]par byed pa'i don gang yin pa ste/_gang gi phyir de la ni don du gnyer bar 'gyur na skyes bu 'jug pa'i phyir ro/_/'di ltar shes pa'i don ni ma bzung yang shes pa'i rgyu mtshan can gyi 'jug pa'i yul du gyur pa shes pa'i 'jug pa'i yul du brjod do/_/des na gang gang gi zhen pa de ni de'i
[\[205a.7\]]'jug pa'i yul yin pa de'i thob par byed pa ni de yin te/_ma nges na ni mi 'jug pa'i phyir ro/_/'di ltar shes pa ni don byed pa'i thabs skyed pas thob par byed pa ni ma yin gyi/_'on kyang 'di la 'jug par byed pa yin la/_skyes bu rang nyid 'gro mi nus pa lag pa nas
[\[205b\]]
[\[205b.1\]]bzung nas 'jug par byed pa yang ma yin gyi/_'on kyang 'jug pa'i yul ma shes par 'jug par mi nus pa la yul nye bar ston par byas pas so/_/don bstan pa yang lhag par zhen par byas pa yin no/_/de'i phyir don gang kho na la 'jug pa
[\[205b.2\]]de ni shes pas nges pa yin la/_nges par byed pa yang de'i 'jug par byed pa nyid de/_de nyid kyis 'jug pa'i phyir ro/_/des na tshad ma nges pa'i 'bras bu can du brjod do/_/'di'i 'jug par byed pa'i bya ba ni nges par byed pa nyid do zhes bstan pa'i phyir
[\[205b.3\]]ma rtogs pa'i yul can tshad mar bshad do/_/'di ltar gal te 'jug par byed pa'i bya ba nges pa las tha dad pa yin na ni gcig gis rtogs pa'i don de la gzhan gyis bcug nas thob la 'jug pa'i thob par byed pa de nyid kyang tshad ma yin pa'i phyir rtogs pa'i
[\[205b.4\]]yul can yang 'gyur ro/_/rtogs par byed pa tsam 'jug par byed pa yin na ni gang gis dngos po de rtogs par byed pa de nyid kyis 'jug pa'i yul de la skyes bu de tsam gyis 'jug par 'gyur bas thob par byed pa'i tshad ma yin no/_/gzhan la ni snga na med
[\[205b.5\]]pa'i thob par byed pa med pas tshad ma ma yin no/_/ma nges na ni thabs gzhan med pa'i phyir 'jug par byed pa ma yin la 'jug pa'i yul ma yin pa yang thob par byed pa ma yin te/_thabs gzhan med pa'i phyir ro/_/des na mngon sum dang rjes su dpag
[\[205b.6\]]pa dag 'jug pa'i yul nges par byas pa'i thob par byed pa yin pa'i phyir khyad par med pa'i dngos po'i yul can tshad ma zhes bshad do/_/ma nges na ni mngon sum gyis de snang ba'i sgo nas bzung du zin kyang mngon sum gyi tshad mas rnam par mi gzhag ste/_ma
[\[205b.7\]]nges pa ni 'jug pa'i yul ma yin pa nyid kyis thob par mi nus pa'i phyir ro/_/des na don 'dzin pa la ltos na ni tshad ma ma yin te/_de tsam ni don thob par byed pa'i yan lag ma yin pa'i phyir ro/_/tshad ma'i 'jug pa'i yul thob par bya ba ni nges par
[\[206a\]]
[\[206a.1\]]byas pa'i don nyid yin gyi/_gzung ba tsam ni ma yin no/_/'di ltar mngon sum skad cig gang yul du byas pa de nyid thob par byed pa ni ma yin te/_don gang rgyun du 'jug pa khyad par can gyi 'bras bu la nye bar sbyor ba de'i 'bras bu can ma yin pa dag las ldog
[\[206a.2\]]pa mngon sum gyi stobs kyis skyes pa'i nges pas gcig tu yul du byas pa de thob par byed pas yul de tsam la tshad ma yin no/_/zhen par byas pa 'jug pa'i yul la ltos nas tshad ma yin na ni gcig kyang du ma'i yul du 'gyur te/_dper na sgra de nyid ni mngon sum gyis
[\[206a.3\]]grub po/_/byas pa nyid ni rjes su dpag pa yin la 'di mi rtag pa nyid kyang rjes su dpag pa gzhan gyis so/_/gzhan du sgra mngon sum yin pa'i phyir ma bzung ba'i cha med pas tshad ma gzhan gyi yul du mi 'gyur ro/_/don du ma yang chad ma gcig gi yul yin te/_ji ltar gang du dngos
[\[206a.4\]]po tha dad pa 'dzin par byed pa rnams la gcig nyid tshad mar gyur pa lta bu ste/_dper na rgyud gcig tu rtogs pa'i skad cig ma du ma 'dzin par byed pa'i dbang po'i shes pa rnams bzung ba tha dad kyang nges pa'i 'jug pa'i yul gcig yin pa'i phyir sngar skyes pa tshad ma ma yin la/_/gzhan
[\[206a.5\]]dag ni de la dran par byed pa yin no/_/yang ci 'dra ba'i du ma'i don tshad ma gcig gi yul yin la/_ci 'dra ba zhig kyang du ma'i yin zhe na/_'jug pa gcig gi yul ni du ma yin yang tshad ma gcig gi yul yin no/_/'jug pa tha dad pa'i yul ni ma nges te/_gcig gi yul dang du ma'i
[\[206a.6\]]yang zhes rnam par dbye bas so/_/'jug pa gcig gi yul yang gang gi don du der 'jug pa de la nye bar sbyor ba ma nges par shes pa ste/_'di ltar 'jug pa'i rgyu mtshan gyi 'bras bu la nye bar sbyor ba ma nges par shes pa rnams la dngos po gcig la nges par 'jug pa ni ma yin
[\[206a.7\]]te/_mngon par 'dod pa'i 'bras bu la nges par sbyor ba tsam gyis yul la 'jug pa yin na de ma nges na nges par ji ltar 'gyur/_/de tsam gyi rgyu mtshan can gang yin pa de ni ma nges na de yang ma nges par 'gyur te/_dper na sa bon la sogs pa'i tshogs pa tsam dang 'brel pa myu gu bzhin
[\[206b\]]
[\[206b.1\]]no zhes bya ba ni rang bzhin no/_/de tsam gyi rgyu mtshan can la ni gzhan la mi ltos pas khyab po/_/des na ni rgyu gzhan la ltos pas de nyid mi 'thad pa'i phyir ro/_/mngon par 'dod pa'i 'bras bu thob par 'dod pas byas pa 'dod pa de'i thabs tsam thob pa'i 'bras bu can gyi 'jug pa de yang de'i
[\[206b.2\]]yul can nyid do/_/de brtsams pa na med na mi 'byung bas 'bras bu gzhan thob pa de ni 'jug pa gzhan dang 'brel pa yin no/_/'bras bu 'dod pas bskyed pa'i skyes bu'i bya ba ni 'jug pa yin no/_/de yang yul gyi bye brag gis tha dad pa 'jug pa'i yul tha dad pa can du byed pa'i
[\[206b.3\]]phyir tha dad par 'gyur ro/_/de'i phyir 'bras bu gzhan 'dod pas bskyed pa'i 'jug pa 'bras bu gzhan thob pa'i rgyu ni gzhan kho na'o/_/gang yang 'bras bu gcig 'dod pa dang bcas pa de'i thabs kyi yul can ni gcig yin no/_/de yang rigs pa mtshungs pa'i skad cig
[\[206b.4\]]ma gzhan la ltos na rgyu tha dad pa yin na thob par byed pa'i don la ltos pa'i bya ba 'jug pa gcig yin no/_/de'i phyir gang gi don du gnyer nas de'i rgyu'i dngos por brtsams pa de ni de'i bya bar brjod do/_/de med na mi 'byung bar gzhan 'bras bu gzhan gyi ni rgyu yin gyi/_thob par byed pa po'i
[\[206b.5\]]bya ba ni ma yin no/_/gal te de ltar 'bras bu 'dod pas rab tu sbyar ba de'i thabs thob pa'i mthar thug pa 'jug pa gcig yin pa des na chu 'dod pas smig rgyu la zhugs pa las bye ma'i thang rnyed nas gam na 'dug pa'i khung gi chu mthong bar gyur pa des na de thob pa'i mthar thug pa 'jug pa
[\[206b.6\]]gcig yin la/_de'i phyir smig rgyu la chur shes pa yang 'jug pa thob par byed pa po yin pa'i phyir tshad mar 'gyur ro zhe na smras pa/_/'bras bu 'dod pa 'ba' zhig gis ni 'jug pa de'i thabs kyi yul can du mi 'gyur gyi/_'on kyang de'i sgrub par byed pa'i rang bzhin dang yul dang dus nges
[\[206b.7\]]pa'o/_/don bya ba bsgrub pa de'i yul dang dus dang rang bzhin nges pa shes na ni 'jug pa de'i yul can yin no/_/des na 'di ni thob pa de'i thabs 'dzin pa'i shes pa la yang rag las pa yin no/_/de nyid kyi phyir 'jug pa ni tshad ma dang 'brel bar brjod pa yin no/_/des na 'jug pa de ni
[\[207a\]]
[\[207a.1\]]shes par nye bar bstan pa yul dang dus nges pa de'i thabs kyi yul can yin no/_/mi slu bar byed pa'i shes pas shes pa'i yul gyi mthar thug par gyur na ni thob pa'i mthar thug par 'gyur zhing 'bras bu med par 'gyur na yang de las bzlog pa yin no/_/de'i phyir
[\[207a.2\]]'bras bu 'dod pas bcug pa de'i thabs kyi yul can du gyur pa'i rab tu 'jug par byed pa'i shes pas bstan pa de'i thabs tsam gyi mthar thug pa ni 'jug pa gcig yin no/_/rgyu mtshan gnyis dang 'brel pa'i phyir 'bras bu thabs mi thob pa'i khyad par gyis 'dod pa tsam gyi rgyu
[\[207a.3\]]mtshan ma yin pa'i phyir ro/_/smig rgyu la ni shes pa gzhan dang 'brel pas 'jug pa yin pa'i phyir gzhan nyid do/_/de lta bur gyur pa 'bras bu la nye bar sbyor ba tha dad pa med par shes pa ni don du ma yin yang 'jug pa gcig gi yul yin no/_/ji ltar dus ma yin yang ma nges par nye
[\[207a.4\]]bar sbyor bar shes par 'gyur zhe na/_/re zhig rigs tha dad pa ni 'bras bu tha dad pa nyid kyis nye bar sbyor ba nges pa yin no/_/rigs 'dra ba 'bras bu gcig pa ni skad cig tha dad pa'i rjes su 'brang ba dang rgyud tha dad pa'i rjes su 'gro bas tha dad do/_/de yang gzung ba'i skad cig la tha snyad byar
[\[207a.5\]]med pas skad cig tha dad pa ni ma nges par blang bar 'dod pa'i phyir ma nges par nye bar sbyor ba kho na'o/_/rgyud tha dad pa yang mngon sum ni re zhig nye bar sbyor ba tha dad pa kho na'o/_/'di ltar tha dad par mthong ba la ni yul so so la tha dad par len par 'dod do/_/tha dad par blang bar 'dod pa'i
[\[207a.6\]]rang bzhin gyi don byed pa la ni gzhan blang bar 'dod pa ma yin te/_ha cang thal bar 'gyur ba'i phyir ro/_/blang bar 'dod pa tha dad du mthong ba gang yin pa de nyid blang bar bya ba yin te/_de'i phyir de nyid nye bar mkho ba yin gyi/_gzhan blang bar bya ba ma yin pa ni ma yin no/_/de'i phyir
[\[207a.7\]]mtshungs par byed pas ni du ma la nges par nye bar sbyor ba ma yin gyi/_'on kyang blang bar 'dod pa gcig gi yul du shes pas so/_/tha dad par blang bar 'dod pa na spong bar 'dod pa 'bras bu la nye bar mkho bar ji ltar 'dod/_de'i phyir 'bras bu gcig pa na yang tha dad du blang bar 'dod pa'i
[\[207b\]]
[\[207b.1\]]blang bar bya ba nyid nye bar mkho ba yin gyi/_gzhan ni 'dod pa ma yin pa'i phyir mthong ba'i rgyud tha dad pa la ni nye bar sbyor ba nges pa nyid do/_/lkog tu gyur pa rgyud tha dad pa 'bras bu gcig pa bya ba tha dad pa la yang gang gi tshe thams cad kyi 'bras bu so sor 'dod pa de'i tshe yang 'bras bu tha
[\[207b.2\]]dad pa la nye bar sbyor ba'i phyir nye bar mkho ba nges pa nyid de/_dper na grang ba mang po tshogs pa na me mdag gi phung po bzhin no/_/gang gi tshe bya ba gcig 'dod pa de'i tshe yang yul tha dad pa rnams ni nye bar mkho ba nges pa nyid du shes te/_yul gzhan na 'dug pa len par 'dod pa na
[\[207b.3\]]yul gzhan na 'dug pa nges par nyams pa'i phyir ro/_/yul gcig pa ni don gcig blang bar 'dod pas thams cad blang bar 'dod pa'i lkog tu gyur pa gang yin pa de dag la nges pa med par blang bar 'dod pa des na nye bar mkho ba ma nges pa nyid do/_/'di ltar 'bras bu mthong ba la
[\[207b.4\]]yul gyi khyad par dang 'brel pa'i don byed par bzod pa'i rang bzhin du nges par blang bar 'dod pa yin la/_de lta bu'i rang bzhin du ni thams cad khyad par med pa yin no/_/des na gcig blang bar 'dod pas thams cad blang bar 'dod pa yin te/_nges pa'i yul snang bar 'dod
[\[207b.5\]]pa med pa'i phyir ro/_/de dag gi bdag nyid thun mong ma yin pa'i rang bzhin ni/_/de'i tshe tha dad par gzung ba med na gang gi yul nges par len 'dod par 'gyur/_thun mong pa'i rang bzhin gyi yul can len pa'i sems ni yul ma nges pa yin te/_'di ltar khyim gyi dang ra gcig na 'dug
[\[207b.6\]]pa'i me'i phung po bzhi las gang yang rung ba zhig blang bar bya ba yin te/_yul bar ma chod pa gang yin pa'o/_/de dag las bdag gi 'dod pa 'di la 'byung ngo zhes ni mi sems so/_/de'i phyir rang bzhin tha dad pa ma bzung ba'i phyir nges pa med par blang bar 'dod pa 'bras bu gcig byed pa nye
[\[207b.7\]]bar mkho ba ma nges par zhen par byas pa 'jug pa gcig gi yul ni mang po yul ni mang po yang tshad ma gcig gis bzung ba yin no/_/tha dad par ma bzung ba'i phyir ni ma nges par len par 'dod la/_des na nye bar mkho ba ma nges so/_/de'i phyir 'jug pa gcig gi yul yin pa des na mang po rnams tshad
[\[208a\]]
[\[208a.1\]]ma gcig gi yul du 'gyur ro/_/mngon sum gyis mthong ba'i skad gcig rnams la tshul 'di yin gyi/_rgyu tha dad pa dag la ni ma yin no/_/rang bzhin gyi khyad par gyi yul blang bar 'dod pa la ni blang bar bya ba gcig nye bar mkho ba yin gyi/_gzhan blang bar bya ba ni
[\[208a.2\]]ma yin no/_/lkog tu gyur pa la ni yul gyi khyad par ma bzung ba'i phyir thun mong gi rang bzhin du zhen pas tha dad pa nges par blang bar mi 'dod de des na ma nges par blang bar bya ba rnams nye bar mkho ba ma nges pa yin no/_/nye bar mkho ba nges pa ni sngar bshad pa'i tshul gyis so/_/nye bar mkho ba
[\[208a.3\]]ma nges pa la ni rim pa dang bcas pa'i shes pa rnams las dang po tshad ma yin la gzhan rnams ni dran par byed pa po nyid do/_/nye bar mkho ba nges pa rnams la ni so so kho nar ro/_/mngon sum ni skad cig gis yul mkho ba gcig pa nyid do/_/des na tshad ma gcig gi yul du ston pa na bsgrub
[\[208a.4\]]par bya ba tha dad pa'i skad cig ma 'dzin pa ma gtogs pa dbang po rnams grub pa dang bde ba tha mi dad par bshad do/_/lkog tu gyur ba'i yul la ni thun mong gi 'bras bu la de dag nye bar sbyor ba tha mi dad do zhes bya ba la sogs pas rgyun la brten nas rnam pa gnyis su bshad do/_/des na
[\[208a.5\]]gang zhig gang gis nges pa de ni des 'jug pa'i yul du byas pa yin la/_de nyid de'i thob par byed pa yin pa na tshad ma yin pa'i phyir nges pa'i don 'jug pa'i yul yin zhing de yang tshad ma'i thob par bya ba yin no zhes bstan pa'i phyir 'di dag gis don yongs su bcad nas 'jug pa na don
[\[208a.6\]]bya ba la slu ba med do zhes bshad do/_/yang gang gi tshe don byed pa'i thabs 'dod pas rab tu sbyar ba 'dod pa'i thabs thob pa'i don ched kyi bya ba 'jug pa yin pa de'i tshe yul shes pas nye bar gzhag pa na shes pa dang 'brel ba yin no/_/yul 'jog par byed pa nyid kyis shes pa ni rgyu
[\[208a.7\]]yin no/_/'di ltar 'jug pa'i yul thams cad kyi 'jog par byed pa ni shes pa las mi 'da' ste/_'di ltar the tshom gyis yul 'jog par byed pa'i shes pa dang /_phyin ci log gi shes pa dang /_phyin ci ma log pa'i yang dag pa'i shes pa rnams las 'jug pa gang yin pa de ji lta ji
[\[208b\]]
[\[208b.1\]]ltar yul shes pas nye bar bstan pa de'i rjes su 'gro ba dang ldog pa'i rjes su byed pa na de la 'khrul ba med pa'i phyir de'i rgyu mtshan can yin no/_/de'i rgyu ni dang po'i shes pa yin no/_/gzhan dag ni gang gi tshe don gzhan la zhugs pa na gzhan thob pa de'i tshe thob pa de ni shes pa snga mas
[\[208b.2\]]byas pa'i snga ma'i 'jug pa las yin no/_/shes pa snga ma de de thob pa'i rgyur gyur pa'i 'jug pa'i yul 'jog par byed pa ni ma yin la/_rgyu yin pa kho na'o/_/dper na bum pa'i shes pa las bum pa'i don du zhugs pas bar du snam bu thob pa na de la 'jug par byed pa ni shes pa snga
[\[208b.3\]]ma nyid yin te/_de med na de la mi 'jug pa'i phyir ro/_/snga ma bum pa'i shes pa de snam bu ston par byed pa ni ma yin no zhes rtogs par byed do/_/de ni de ltar mi rigs te/_gang gi phyir de la yang snam bu'i yul can gyi 'jug pa ni bum pa'i shes pa'i rgyu can du 'jug par mi nus te/_
[\[208b.4\]]gang gi phyir de'i rgyu can gyi dngos po ni de'i 'bras bu'i bdag nyid yin no/_/'bras bu yang rjes su 'gro ba dang ldog pa'i rjes su byed pa yin na snam bu'i yul can gyi 'jug pa ni bum pa'i shes pa'i rjes su 'gro ba dang ldog pa'i rjes su byed pa yang ma yin no/_/de med kyang gzhan
[\[208b.5\]]gyi tshe de mthong ba'i phyir ro/_/snam bu 'dzin pa'i shes pa la ni nam yang 'khrul pa med pa'i phyir de dang 'brel pa yin no/_/de'i phyir ston pa po ma yin pa'i shes pa'i rjes su 'gro ba dang ldog pa'i rjes su mi byed pa'i rgyu'i dngos por mi 'thad pa'i phyir de ni 'jug pa'i rgyu ma yin no/_/
[\[208b.6\]]des na bum pa'i shes pa'i rgyu mtshan gyi 'jug pa ni gzhan yin la snam bu'i shes pa la 'khrul pa med pa snam bu thob pa'i rgyur gyur pa'i 'jug pa yang gzhan yin no zhes shes par bya'o/_/de ltar na 'jug pa gang gi rgyu mtshan yin pa de ni shes pa des nye bar bstan pa'i
[\[208b.7\]]yul can nyid de/_dper na ba lang gi shes pa'i rgyu mtshan can ba lang gi yul can gyi 'jug pa la ba lang gi shes pas nye bar bstan pa'i yul can yin pa bzhin no/_/des na nye bar bstan pa'i yul can ma yin pa'i 'jug pa la ni de'i rjes su 'gro ba dang ldog pa'i rjes
[\[209a\]]
[\[209a.1\]]su byed pa med pa'i phyir de'i rgyu mtshan can ldog par byed pa'i 'gal ba yod pa yin no/_/des na des nye bar bstan pa'i yul can nyid ni de'i rgyu mtshan can tsam gyi rjes su 'jug pa'i phyir rang bzhin yin no/_/yang gang zhig gang gi rgyu mtshan gyi 'jug pa'i yul yin
[\[209a.2\]]pa de ni de'i 'jug pa'i yul yin par brjod pa yin te/_des byas pa'i 'jug pa'i yul nyid ni de'i rgyu mtshan gyi dngos po nyid de/_des nye bar bstan pa'i yul yin pas so/_/des na 'jug pa'i yul nyid la ni nges pas khyab pa yin no/_/ma nges na de'i rgyu mtshan khyab par
[\[209a.3\]]byed pa 'jug pa'i yul med pa'i phyir khyab par bya ba de'i yul med do/_/des na gang zhig gang gis ma nges pa de ni de'i 'jug pa'i yul ma yin la/_gang zhig gang gis nges par byed pa po ma yin pa de yang der 'jug par byed pa po ma yin te/_dper na ba lang gi shes pas
[\[209a.4\]]nges par ma byas pa'i rta'am/_de nyid rta'i nges par byed pa po ma yin pa bzhin no/_/yul dang yul can gyi chos la ltos nas khyab par byed pa mi dmigs so/_/'di lta bu'i rigs can gyi sbyor ba la phyogs kyi chos bsdu ba ni thams cad du log par rtogs pa'i yul la ltos par bya ba'am
[\[209a.5\]]yin pa/_de'i phyir ma byas so/_/'jug pa'i yul yang don byed par bzod pa'i dngos po nyid yin te/_de'i don du gnyer ba rnams gzhan du 'jug par mi 'thad pa'i phyir dang /_don du mi gnyer ba 'jug pa'i dbang du ma byas pa'i phyir ro/_/rjes su 'gro ba dang ldog pa dag las dngos
[\[209a.6\]]po'i rang bzhin rnam pa'i khyad par dang ldan pa nyid yin par mthong ste/_dper na chu dang me la sogs pa bzhin no/_/rnam pa'i khyad par dang ldan pa'i rang bzhin de yang rang gi mtshan nyid 'dzin pa ni mngon sum mam rjes su dpag pas snang ba dang rnam par brtag pa tha mi dad par zhen pas nges par
[\[209a.7\]]byas te/_ji ltar rnam pa'i khyad par dang 'brel pa don bya ba la nye bar mkho bar mthong ba dngos po'i rang bzhin nyid yin pa de bzhin du 'das pa dang da ltar la sogs pa'i dus kyi khyad par dang /_rten pa'i yul gyi khyad par yang nye bar mkho ba can gyi rang bzhin du mthong ngo /_/de la rnam pa'i
[\[209b\]]
[\[209b.1\]]khyad par ni nges pa yin no/_/yul dang dus dag ni ma nges pa yin te/_des na rnam pa'i khyad par bzhin du dngos po yul dang dus gang du don bya ba la nye bar mkho ba snang ba'i yul dang dus de la 'khrul par lta ba'am rtog par 'dod pa'i shes pa ni log pa'i shes pa nyid do/_/gang gi phyir don
[\[209b.2\]]byed pa la mi 'khrul ba'i yul lam/_dus btang na ni dngos po de nyid yongs su spang bar 'gyur te/_yul dang dus tha dad pa yang dngos po tha dad par byed pa yin pa'i phyir ro/_/gzhan du na rnam par rtog pa tha dad pa yang tha dad par byed pa ma yin pa'i phyir thams cad gcig tu 'gyur ro/_/
[\[209b.3\]]de'i phyir gang la yul dang dus dang rnam pa gang gi bya ba mthong ba de las gzhan pa'i yul dang dus dang rnam pa gang yang rung ba tha dad par 'dzin pa de ni log pa'i shes pa nyid de/_nus pa ma bzung ba'i phyir dang /_bzung ba yang nus pa med pa'i phyir ro/_/gal te srog sna dang bcom brlag
[\[209b.4\]]tu nyi ma phyed kyi dus na/_gnyis kyi bdag nyid kyis mgo'i steng dang de bzhin du 'char ba dang nub pa'i dus na shing gi steng na nyi ma'i dkyil 'khor mthong ba ma yin nam/_de ni yul de na gnas pa ma yin la/_de 'dzin pa tshad ma ma yin pa yang ma yin no zhe na/_bden mod kyi/_'on
[\[209b.5\]]kyang don byed pa la nye bar mkho ba'i yul de dang de nyid dmigs pa yin no/_/yul gang dag gi don byed par 'dzin pa'i yul de la ma 'khrul bar shes pa de ni phyin ci ma log pa yin no/_/de'i phyir don la nges par sbyor ba'i dus su shes pas snang ba'i yul ma btang bar 'dod do/_/gang
[\[209b.6\]]gi phyir gang gi khyad par can gyi yul gzung ba'i phyir don byed par dmigs pa de nyid de la don dam pa'i yul yin no/_/de'i phyir ji ltar gcig yul du mar 'gyur/_yul du mar snang ba ma yin nam zhe na/_yul du ma ni ma yin gyi/_'on kyang yul thag ring po 'ba' zhig tu zad do/_/de
[\[209b.7\]]yang thag ring bas yul thams cad la mngon du phyogs pa'i phyir der gnas kyang de ltar mngon pa yin no/_/de bzhin du shing la sogs pa mtha'i sa gzhi mthong zhing de'i bar ma mthong ba na 'byar ba gzung ba lta bur mngon no/_/thag ring por gnas pa gcig yin yang rang gi rjes su
[\[210a\]]
[\[210a.1\]]mthun par mthong ba dang /_thag ring na mtha' 'byar ba lta bur thams cad kyis mthong bar 'gyur ro/_/des na tha dad pa'am/_des na gnas par mthong ba ni ma yin no/_/yul dang dus tha dad pas mthong ba dngos po la 'khrul pa 'ba' zhig tu ma zad kyi 'jug pa
[\[210a.2\]]yang ngo /_/'di ltar yul gzhan gyi dngos po la yul gzhan dang 'brel bar gzung ba na yul dang dus gzhan dang 'brel pa la zhugs pa nam yang mngon par 'dod pa thob par mi 'gyur ro/_/de'i phyir yul dang dus dang rnam pa nges pa don byed pa yin par mthong ba'i phyir dang /_
[\[210a.3\]]don byed pa yang 'jug pa'i yul yin pa'i phyir yul dang dus dang rnam pa nges pa 'jug pa'i gzhi yin pa nyid kyis yul dang dus dang rnam pa'i dngos po don byed par nus pa ni 'jug pa'i yul yin la/_de lta bu nyid du gyur pa nges par byed pa po yang 'jug par byed pa yin no/_/de'i
[\[210a.4\]]phyir yul dang dus dang rnam pa nges pa'i don gang zhig gang gis gtan la phebs pa de nyid de'i 'jug pa'i yul yin te/_gtan la ma phebs pa ni 'jug pa'i yul ma yin pa'i phyir te/_yul dang dus dang rnam pa gzhan dang 'brel pa ni gzhan yin pa'i phyir ro/_/gzhan nges pa na
[\[210a.5\]]gzhan nges pa ni ma yin te/_ha cang thal ba'i phyir ro/_/nges pa nyid kyi 'jug pa'i yul thob par byed pa ni tshad ma yin la/_cig shos ni tshad ma ma yin no/_/de la don byed par nus pa'i rnam pa gzhan 'dzin pa ma yin pa'i phyir 'jug pa'i yul nyid ma yin te/_dper na
[\[210a.6\]]smig rgyu la/_tshur shes pas bkru ba la sogs pa nus pa'i rnam pa nyid gzung ba 'jug pa'i yul yin gyi/_smig rgyu ni ma bzung ba des na shes pa gzhan dang 'brel pa'i 'jug pa'i spyod yul thob par bya ba yin pa bzhin no/_/de bzhin du nor bu'i 'od la nor bur shes pa'i
[\[210a.7\]]'jug pa'i yul ni 'od kyi yul gyi nor bu nyid yin no/_/nor bu thob pa ni snga ma bzhin no/_/gang gi phyir don byed par rung ba mthong ba'i yul gang yin pa de nyid 'jug pa'i yul yin gyi gzhan ni ma yin no/_/gzugs mtshungs kyang yul tha dad pa yang tha dad par byed pa yin
[\[210b\]]
[\[210b.1\]]pa'i phyir gzhan nyid du nges so/_/yul gzhan na gnas pa nges pa na gzugs mtshungs pa'i phyir yul gzhan na gnas pa nges pa ni ma yin te/_ha cang thal ba'i phyir ro/_/de'i phyir yul gzhan na gnas pa'i nor bu 'dis ma nges pas 'di'i 'jug pa'i yul ma yin no/_/'jug pa'i
[\[210b.2\]]yul ma yin par thob par byed pa yang sngar nyid du bsal zin to/_/khyad par du yang rjes su dpag pa ni chos can 'dzin pa yin no/_/de la 'khrul na ni der snang bar brjod do/_/de ni 'dir yang 'od kyis nor bu'i rang bzhin bsgrub pa na yul zhes bya ba'i chos can la phyin ci log par
[\[210b.3\]]bsal ba ji ltar ma tshor/_ji ltar rung rung du chos can yongs su rtog na ni/_nges pa ni gzhan nyid yin la thob pa yang gzhan yin par 'gyur ro/_/rjes su dpag pa ni de med na mi 'byung ba nges pa sngon du 'gro ba can du 'dod na 'di la ni de med do/_/'di yang bsgrubs zin to/_/ha
[\[210b.4\]]cang spros pas chog go_/tshad ma brtag pa/_bam po gnyis pa ste tha ma/_rnam pa thams cad du yul gzhan gnas pa nges pa'i shes pa las yul gzhan thob par smra ba na tshad ma'i yul mi shes pa yin te/_de la de las gzhan ci zhig brjod/_rnam par rtog pa
[\[210b.5\]]'di ni gnyi ga'i rang gi mtshan nyid mthong ba la ltos nas rang bzhin gzhan sgro 'dogs par byed pa yin te/_dper na chu dang smig rgyu mthong ba la ltos nas smig rgyu la chur rtogs pa bzhin no/_/'di la sgro gdags par bya ba dang sgro btags pa'i yul gnyis 'brel pa'i phyir 'od kyi
[\[210b.6\]]yul can gyi shes pa ni 'brel ba gzhan gyi yul can thob par byed pa'i shes pa gzhan gyi rgyu yin pa des na phan tshun thob par byed par brjod la/_gzhan du ni de ltar ma yin no zhes bya ba ni khyad par ro/_/gang gi phyir rnam pa'i khyad par dang ldan pa'i rang bzhin gang zhig gang gis nges
[\[210b.7\]]pa de nyid de'i 'jug pa'i yul yin no/_/de'i phyir dung la ser por shes pa'i 'jug pa'i yul ni ser po'i rang bzhin gyi dung nyid yin na de ni med la/_yod pa'i dkar po'i rang bzhin gang yin pa de yang ma nges pa de ni 'jug pa'i yul ma yin no/_/gang la dung dkar po nyid kyi rnam
[\[211a\]]
[\[211a.1\]]pa ma yin nam zhe na/_gal te de lta na dkar po'i rang bzhin log na rang bzhin gzhan skyes pa'am/_ci ste dung gi rang bzhin gnyis ka ltar yang don byed pa la nye bar sbyor ba yin yang bla ste/_ji ltar tha snyad 'dogs pa po rnams kyis dkar po kho nar mthong bar
[\[211a.2\]]'gyur/_/yod pa ni don byed pa'i rang bzhin yin la rnam pa tha dad par nye bar sbyor ba dag gcig tu rig na dngos po tha dad par khas blang bar yang ji ltar nus/_snang ba'i kha dog gi rang bzhin ni dung yin par mi smra'i 'on kyang dbyibs yin no zhe na/_kha dog gi rang bzhin las dbyibs tha mi
[\[211a.3\]]dad pa ma yin nam/_don byed par nus pa'i kha dog dkar po btang na de'i dbyibs kyang btang ba yin la/_snang ba'i ser po'i rang bzhin dang dbyer med pa dang ldan pa'i dbyibs ni de'i rang bzhin nyid yin gyi ma mthong ba'i dkar po ni ma yin no/_/de nyid kyi phyir ser po bzhin du dngos po med pa
[\[211a.4\]]bzhin no/_/'di ltar gang cung zad du ma'i thun mong du gtogs pa'i rang bzhin de ni du ma las tha mi dad pas de'i rang bzhin du yod pa yin gyi/_gcig gi rang bzhin du ni yod pa ma yin no/_/'di ltar mang po rnams rang bzhin gcig pa nyid tshad mas bsal ba nyid yin no/_/
[\[211a.5\]]des na ji ltar skad cig ma nyid dam dngos po nyid du ma'i thun mong du brtags pa na/_sngon po la sogs pa du ma las tha mi dad pa de'i rang bzhin yin pas du ma nyid du bden pa yin la/_de la gcig pa nyid du ni btags pa yin no/_/de bzhin du dbyibs kyi khyad par yang sngon po la
[\[211a.6\]]sogs pa du ma la thun mong du de'i rang bzhin du yod pas de kho nar 'gyur gyi rang dbang du ni ma yin te/_rang nyid las ni tha dad pas mi bden pa'i phyir ro/_/gal te sngon po yang dbyibs du ma'i thun mong ba de'i rang bzhin du bden pa yin no/_/khyad par yod na yang brjod par bya'o zhe na
[\[211a.7\]]smras pa/_de du ma'i thun mong ba zhes bya ba ni gang zhig mthong na nges par rtogs shing ma mthong na mi rtogs la/_de'i rang bzhin du yang rtogs te/_dper na sngon po'i dngos po nyid sngon po la sogs pa du ma med na ni mi rtogs la/_de yod na ni de'i rang bzhin nyid du rtogs la/_de la thun
[\[211b\]]
[\[211b.1\]]mong bar yang brtags pa ni/_du ma de'i bdag nyid du yod pa bzhin no/_/de ltar yang sngon po ni dbyibs mthong na mthong ba dang de'i rang bzhin du dmigs pa ma yin te/_dbyibs log kyang sngon po dmigs pa'i phyir dang /_dbyibs nye yang rdul phra rab tsam gyi cha'i sngon po dbyibs kyi
[\[211b.2\]]bdag nyid ma yin par dmigs pa'i phyir ro/_/dbyibs nyid sngon po de mthong na snang zhing de med na mi snang la/_snang na yang de'i rang bzhin du snang ba yin te/_sngon por snang ba btang na dbyibs mi rtogs pa'i phyir ro/_/de'i phyir sngon po nyid de la du ma yin zhing du ma'i thun mong ma yin pa
[\[211b.3\]]dang /_gzhi yang yin no/_/dbyibs ni de lta bu du ma yin gyi/_'on kyang du ma'i thun mong dang /_de la brten pa yin no/_/gang gi phyir de med par mi snang zhing sngon po la sogs pa yod na ni da bdag nyid du rtogs par 'gyur ba de'i phyir sngon po ni skad cig ma nyid la brten pa ma yin te/_de ma
[\[211b.4\]]rtogs kyang sngon po ni de ma yin pa'i rang bzhin du snang ba'i phyir ro/_/skad cig ma nyid ni de la brten pa yin no/_/sngon po la sogs pa'i dngos po mthong na de rtogs pa'i phyir dang mthong ba de'i bdag nyid du rnam par 'jog pa'i phyir ro/_/ci ste thun mong du rtogs pa 'di du mar yod pa nyid du
[\[211b.5\]]khas blangs nas de'i rang bzhin du yod par rnam par 'jog pa gang yin pa de la yid brten du ci yod ce na/_bshad pa tha dad pa nyid don byed pa la nye bar sbyor bar snang ba'i phyir ro/_/mthong ba'i gzung ba khyad par kho na don byed pa la nye bar sbyor ba mthong gi spyi ni ma yin no/_/yod pa ni don
[\[211b.6\]]byed pa'i rgyu mtshan can yin no/_/de nyid kyi phyir skad cig ma nyid ni snang ba sgra la sogs pa'i rang bzhin du don byed pa'i mtshan nyid du yod pa mthong ba las sgrub par byed do/_/de'i sgrub par byed pa yang khyad par can gyi chos can la brten pa yin no/_/de lta na 'o na dbyibs kyang don byed nus
[\[211b.7\]]par mthong ba'i phyir ji ltar dngos po ma yin/_'di ltar de'i rang bzhin yod pa nyid ni dbyibs kyi thabs kyi dung gis bsgrub par bya ba'i 'bras bu thob par byed do/_/de'i phyir dbyibs rang bzhin gzhan nyid de thob par byed pa yin pa'i phyir don byed pa la de nyid kyi nus pa mthong ba yin no/_/
[\[212a\]]
[\[212a.1\]]'di la dbyibs ni sngon po'i bdag nyid kho nar rtogs pa yin no zhes bshad zin to/_/des na de'i bya ba gzung ba'i sgo nas sngon po nyid kyi bya ba gzung ba yin no/_/gzhan yang dung gi cha shas kyi bye brag nyid der don byed par mthong gi dbyibs gcig ni ma yin no/_/ji ste
[\[212a.2\]]'di ni tshad ma gzhan gyi bsgrub par bya ba yin gyi/_mthong ba ni dbyibs gcig la gnas pa yin no zhe na/_de ni mi rigs te/_phyogs kyi dbye bas gnas pa rnams ni 'gal ba'i chos dang ldan pa'i phyir gcig tu brtags pa tshad mas sel bar byed do/_/phyogs kyi cha tha dad pa'i dung
[\[212a.3\]]'dzin pa'i shes pa ni gcig la dmigs par mi rigs te/_de'i phyir mthong ba de nyid rigs pas du ma'i yul can sgrub par byed de/_tshu rol mthong ba'i phyogs tha dad pa 'dzin pa ni gcig gi yul can du mi rigs so/_/gzung ba de'i rang bzhin ni gcig dang 'gal ba yin pa'i phyir ro/_
[\[212a.4\]]gzung ba sngon po'i rang bzhin ni nges pa'i rnam pa skad cig ma ma yin pa dang 'gal ba ma yin te/_snang ba'i rang bzhin de ni yul du gnas pa'am/_myur du 'gro ba gnyis ka ltar yang mi 'gal ba'i phyir ro/_/sngon po'i rnam pa don byed pas de skad cig ma nyid yin gyi/_de ltar 'dzin pa
[\[212a.5\]]'gal ba'i phyir ni ma yin no/_/'dir ni de gcig gam du ma yin yang bla ste/_rnam pa thams cad du phyogs tha dad pa'i rnam pa 'gal ba yod pa ma yin no zhes brjod par mi nus te/_phyogs tha dad pa ni gcig dang 'gal ba'i phyir ro/_/de'i phyir 'dir gcig yin na yang de ltar
[\[212a.6\]]'dzin pa mi 'thad pa'i phyir 'dzin pa nyid las dngos po du mas snang ba yin gyi gang gi skad cig ma ma yin pa nyid dang 'gal bar 'gyur ba sngon po'i shes pa ni skad cig skad cig ma du ma 'dzin par rnam par gzhag par nus pa ma yin no/_/de'i phyir mthong ba'i gzung ba nyid dngos po du ma'i bya ba dang ldan
[\[212a.7\]]par snang ba yin la/_de'i bdag nyid du gyur pa'i dbyibs gcig pa med pa'i phyir dang /_tha dad pa yang mi dmigs pa'i phyir 'bras bu la rjes su 'gro ba dang ldog pa'i rjes su 'gro ba ji ltar 'gyur/_thams cad du de byed par thal bar 'gyur ro zhe na/_ma yin te/_gnas skabs kyi
[\[212b\]]
[\[212b.1\]]khyad par dang ldan pa de byed pa'i phyir ro/_/de tsam gyis ni de tha dad par mi 'gyur ro/_/de nyid kyi phyir dung gi sgra ni bum pa'i sgra bzhin du dbyibs kyi khyad par can 'dod do/_/gal te spyod pa phra mo bcug na rdul phra rab kyi blo med pa des na dbyibs sam kha dog kyang bla ste ma brtags na nyams dga'
[\[212b.2\]]ba ji ltar snang ba bzhin du don byed nus par khas blang ba yin no zhe na bden te/_shes bya nang gi la yin gyi phyi'i don gyi tshul la ni de lta ma yin no/_/tshad ma'am tshad ma ma yin pa nyid dam/_khyad par gyi mtshan nyid du blo tsam 'ba' zhig la ni slob dpon gyis rnam par ma bzhag ste/_rnam
[\[212b.3\]]par shes pa smra ba la tshad ma dang tshad ma ma yin pa'i rnam par gzhag pa yang gzhan mdzad pa'i phyir ro/_/phyi rol gyi tshul gyi yul la tshad ma dang 'bras bu rnam par gzhag pa sngar mdzad nas yang rnam par shes pa smra ba la mdzad pa yin no/_/des na tshad ma rnam par gzhag pa yang de kho
[\[212b.4\]]na ltar yin no/_/des na 'di ni de kho na ltar yin te/_gang gi phyir mngon sum gyi mtshan nyid bsam pa na dbang po'i rnam par shes pa rnam par rtog pa med pa nyid kyi gtan tshigs su don gyis bskyed pa nyid bkod pa yin no/_/brtags pa'i rnam pa'am/_rnam pa dang ldan pa'i rnam par shes pa las
[\[212b.5\]]ni 'ga' zhig skye ba ni ma yin te/_des na rnam par rtog pa med pa nyid ni de'i rgyu mtshan can du mi 'thad do/_/'di rnam par 'grel pa'i gzhung yang shes pa'i tshul la ni mthun pa ma yin no/_/gzhan gyi 'dod pas de skad bshad pa yin no zhe na/_ha cang thal bar 'gyur ba'i phyir dbang du
[\[212b.6\]]byas pa'i gzhan gyi gzhung blang bar bya ba yin gyi gzhan ma yin pa ma yin nam/_des na tshad ma'i mtshan nyid bshad pa ni ma nges pa'i tshul nyid du bzhed do/_/de dag gis don byed nus pa'i don ni rdul phra rab nyid yin la rdul phra rab kyi rang bzhin yang kha dog nyid yin gyi/_dbyibs ni ma yin no/_/
[\[212b.7\]]des na dbyibs ni kun rdzob tu yod pa yin la/_kha dog ni don dam par yod pa yin no/_/'bras bu la nye bar mkho ba yang de nyid yin gyi dbyibs ni ma yin no/_/de'i phyir gang zhig don byed pa du ma'i thun mong du de mthong ba na de de'i rang bzhin du rtogs pa de ni tha dad pa ma yin te/_dper na
[\[213a\]]
[\[213a.1\]]skad cig ma nyid bzhin no/_/dbyibs kyang de bzhin no/_/tha dad par yod pa ni rnam pa tha dad par don la nye bar sbyor bas khyab pa yin te/_des khas mi len na rgyu mtshan med pa'i phyir ro/_/de dang 'gal ba ni tha dad pa med par yul la nye bar sbyor ba yin no/_/dbyibs ni
[\[213a.2\]]nye bar sbyor ba med pa yin no zhes bshad zin to/_/de'i phyir dbyibs sam dngos po nyid dam/_skad cig ma'am gzhan gyi dbang du gyur pa gzhan yang rung ste/_du ma las don byed pa tha mi dad pa ni rten med na yod pa nyid ma yin no/_/des na dkar po'i rang bzhin med na de'i ngo bor gyur pa'i dbyibs
[\[213a.3\]]med la/_ser po'i dbyibs kyang ser po'i rang bzhin nyid bzhin du de'i rang bzhin ma yin la/_/de 'dzin pa yang phyin ci log yin no/_/de nyid kyi phyir smig rgyu la chur shes pa ni dngos po nyid la yang slu ba'i phyir tshad ma ma yin te/_smig rgyu ma bzung na der gyur pa'i dngos po nyid ma bzung
[\[213a.4\]]ba'i phyir dang chu'i dngos po nyid bzung ba nyid kyang de'i rang bzhin ma yin pa'i phyir te dngos po med na de yang med par 'gyur ba'i phyir ro/_/reg pa la sogs pa ni mig gi rnam par shes pa la snang ba ma yin pa des na gzugs nyid nges par rtogs pa yin no/_/gal te dkar po'i dngos po nyid
[\[213a.5\]]bzung mod kyi 'on kyang kha dog gi cha la 'khrul par zad do/_/dbyibs kyi cha la ni mi slu ste/_dper na sngon po'i shes pa sngon po'i cha la mi slu la/_skad cig ma'i cha la ni slu ba'i phyir cig shos kyi mngon sum ltar tshad ma ma yin pa bzhin no/_/tha dad par rtogs pa yang ldog pa'i bye brag
[\[213a.6\]]gis yin no zhe na/_smras pa/_sngon po'i shes pa la sngon po snang ba na skad cig ma nyid kyi don byed pa la ni de las tha dad pa med pa yin no/_/de nyid kyi phyir mthong ba'i rang bzhin gyi cha la 'khrul pa'i rgyu mtshan srid pa'i phyir dang /_de las tha dad pa med pa'i phyir skad cig ma nyid ni de bzung nas
[\[213a.7\]]bzung ba yin par brjod do/_/'dir ni dung ser por snang ba'i shes pa la don byed par nus pa'i rang bzhin 'ga' yang snang ba med pa'i phyir gang gis na dkar po'i rang bzhin du gzung ba nges par ma zin pa na shes pa gzhan gyis nges par gzung bar 'gyur ro/_/re zhig ser po nyid ni de las gzhan pa
[\[213b\]]
[\[213b.1\]]kho na'o/_/dbyibs kyang don byed pa'i nus pas gang gi phyir dkar po dang /_tha mi dad par 'gyur/_nus pa tha mi dad pa nyid kyang sngar dpyad zin to/_/de'i phyir ser po'i shes pa la snang ba ni sngon po'i rang bzhin ltar yod pa ma yin na/_ji ltar skad cig ma nyid bzhin du don byed pa'i dkar
[\[213b.2\]]po'i bdag nyid du brtag_/gzhan yang snang ba'i sngon po'i rnam pa ni skad cig ma nyid dang mi 'gal zhing /_/skad cig ma ma yin pa nyid snang ba ma yin te/_dus yun ring po dang bcas pa'i don mngon sum la snang ba med pa'i phyir ro/_/de'i stobs kyis bskyed pa'i nges pa'i shes pas
[\[213b.3\]]gzhag pa ni ma yin no/_/de la ni 'gal ba med pa'i skad cig ma nyid yod par 'thad kyi/_dkar po ma yin pa'i ser po la sogs pa spangs nas gnas pa'i dkar po'i rang bzhin yod pa nyid ni ma mthong yang /_/mthong ba'i ser po'i rang bzhin gyi dbyibs yin par rtogs pa ni chu dang me tha mi dad
[\[213b.4\]]par rtogs pa bzhin du don med pa'i rgyu yin no/_/de'i phyir don byed pa gang las tha dad pa med pa de ni de'i bdag nyid kho nas yod pa yin la/_de'i bdag nyid du yod pa yang de mngon sum gyis bzung na de dag kyang bzung ba yin la/_ma bzung na ma bzung ba yin no zhes bya ba ni tshad ma'i 'bras bu'o/_/
[\[213b.5\]]'o na ji ltar mgal me la 'khor lo snang ba'i shes pa'i don yod par mi 'gyur te/_kha dog 'od gsal ba'i rang bzhin ni de la snang ba'i phyir dang /_dbyibs kyang don la nye bar mi mkho bas dor ba dang blang ba dag la khyad par med pa'i phyir/_dper na ser por shes pa bzhin no zhe na/_yang 'phros
[\[213b.6\]]pa 'di gang las byung /_/gang gi phyir dbyibs sngon po la sogs pa don byed pa du ma'i thun mong ba ni/_de la brten cing de'i rang bzhin du yod kyi/_tha dad pa ni ma yin pa de'i phyir dkar po'i rang bzhin de dang dbye ba med par 'jug pa'i dbyibs kyang btang bar 'gyur te/_dngos po nyid bzhin no/_/
[\[213b.7\]]gzung ba gang yin pa de ni gzhan la brten pa nyid yin pas/_de yod na yod la/_med na ni med pa yin no/_/de la bsams nas ni shes pa yod pa 'dzin par byed pa/_zhes brjod pa ma yin la/_de tsam gyis kyang sngon po la sogs pa'i dngos po de dbyibs la ltos pa med par gzung bar bya ba
[\[214a\]]
[\[214a.1\]]yin no zhes brjod par mi 'gyur ro/_/'di ltar sngon po'i rdul phra rab ni lus can nyid kyis phan tshun gyi rang bzhin gyis yongs su spangs nas skye ba la bum pa la sogs pa bzhin du dbyibs kyi rnam pa 'ga' zhig gis 'ga' zhig gi don byed pa ni de kho na ltar 'dzin pa yin no/_/de ltar snang
[\[214a.2\]]ba de dag la phyogs kyi rjes su 'gro ba gcig tu brtags pa'i rags pa ni don du ma snang ba'i chos yin gyi dngos po'i rang bzhin ni ma yin no/_/spyi'i don gyi tshul la mang po rnams kyi rang bzhin la de lta bu'i dbyibs su brten pa du mar yang med pa ni ma yin te/_de lta bu'i rang bzhin du gyur
[\[214a.3\]]pa ni yod par mi 'gal ba'i phyir ro/_/de ni mang po rnams kyi rang bzhin yin no zhe na/_de ci du ma'i dngos po thams cad gcig yin nam/_de'i phyir ji lta bu'i dbyibs dang ldan pas don byed par nus pa'i dbyibs de btang na dngos po nyid yongs su btang ba yin te/_dbyibs de ltar gzung
[\[214a.4\]]ba de mi 'dzin pa'i phyir ro/_/des ni dbyibs tha dad pa can gyi 'khor lo snang ba na snang ba la dbyibs gzhan dang ldan pa'i mgal me med pa'i phyir ro/_/phyogs kyi cha khyab pa reg pa'i khyad par dang ldan par mthong ba'i 'khor lo don byed nus pa yang 'di la snang ba med pa yin no/_/de nyid kyi
[\[214a.5\]]phyir ljon shing 'gro bar 'dzin pa don byed pa yin te/_de la snang bar nges pa ci 'dra ba de 'dra bar gyur ba ni 'bras bu sgrub par ma mthong ba'i phyir ro/_/gang zhig don byed nus pa'i rang bzhin la 'khrul pa med pa de ni 'khrul pa med pa yin pa des na mngon sum ma yin no/_/des na chos
[\[214a.6\]]gang mthong ba nyid 'bras bu byed pa'i dngos po mthong ba yin pa de btang na dngos po btang ba yin no zhes bya ba ni tshad ma'i don to/_/ji ltar lhag par zhen pa mi thob pa'i phyir/_mi bden pa'i don can de rjes su dpag pa yang ma yin te/_des na tshad ma ma yin no/_/gal te de ltar na 'jig
[\[214a.7\]]rten na gsal ba tha dad pa la rnam par dbye ba med par dper na thag ring po nas ne'u gseng la sogs pa la ljang gu'i mdog gcig tu 'dzin pa dang /_de bzhin du shin tu gsal ba'i kha dog la yang mi gsal bar 'dzin pa dper na lha khang dkar po la sogs pa rdul gyis g.yogs pa
[\[214b\]]
[\[214b.1\]]lta bu dang /_de bzhin du tshad ma gzhan dang ldan pa la 'gal ba'i tshad ma ldan pa dper na thag ring po nas mi la sogs pa lta bu dang /_de bzhin du yi ge gsal ba'i sgra la gzhan du yongs su gcod pa dper na chod pa na 'dod pa lta bu'o zhe'o/_/de dag ni bden pa'i rang bzhin yin te/_
[\[214b.2\]]don byed pa la nye bar sbyor bar mthong ba'i phyir ro/_/de'i phyir tshul 'dis nye ba dang ring ba la sogs pa'i dbye bas mngon sum 'ga' zhig kyang don byed pa'i rang bzhin 'dzin pa ma 'khrul bar mi 'gyur ro/_/de nyid kyi phyir phyi rol gyi don spong ba yin no zhe na/_phyi rol gyi tshul la yang slob
[\[214b.3\]]dpon gyis lam 'dir bzhud pa ma yin nam/_des na rnam pa 'di lta bu yang tshad ma ma yin pa'am/_/dbyibs tsam la phyin ci log pa yang tshad mar 'gyur ba'i phyir 'dir brdas nas 'thor ba yin no zhe na/_bden te/_dbyibs la mngon par zhen pa ni cung zad kyang med kyi/_'on
[\[214b.4\]]kyang gang gis don byed nus pa ji lta ba bzhin du 'dzin pa de 'dra ba'i shes pa de ni de la phyin ci ma log pa bzhin no/_/thag ring po nas ma 'dres pa dang /_gsal ba dang /_tshad chen po la gcig dang mi gsal ba dang /_tshad chung ngur snang ba'i shes pa ni de la dmigs pa yin te/_de las de
[\[214b.5\]]thob pa'i phyir ro/_/'o na ni de lta na ljon shing 'gro bar snang ba dang /_zla ba dngos por 'dzin par 'gyur te/_de las de thob pa'i phyir ro/_/ji ltar snang ba na ma thob pa'i phyir ji ltar thob pa yang mi snang ba'i phyir de ltar ma yin no zhe na/_de ni gzhan la yang mtshungs te/_gsal ba dang ma
[\[214b.6\]]'dres pa dang tshad chen po ni de las bzlog pa dang 'gal ba'i phyir ro/_/'o na ni rtog pa po thams cad la 'khrul ba med par mthong ba'i dngos po gang yin pa de ni thag ring ba dang nye ba 'dzin pa'i yul gyi khyad par gyis tha dad kyang chad ma yin no/_/'dir ni rab rib can dang /_grur
[\[214b.7\]]zhugs pa 'ba' zhig gis de ltar rtogs pa yin no zhe na/_'di la yang nye ba rnams kyis de ltar ma mthong ba'i phyir 'khrul par mtshungs so/_/yul bskal pas rnam pa gzhan du snang yang rnam pa gzhan gyi 'dzin par byed pa yin no zhes bya ba ni don 'brel pa ma yin no/_/de lta na ni 'o na ci
[\[215a\]]
[\[215a.1\]]'dra ba zhig nyid don byed pa la nye bar sbyor bar snang ba de nyid yod pa yin la/_der snang ba'i mthong ba yang de ltar snang ba yin no zhe na/_ma 'khrul ba nye bar bkod pa rnams la yang brjod par bya'o zhe na/_'di la bar chad can gang yin pa'i dngos po gnyis dang de'i bar chad
[\[215a.2\]]gang yin pa ste/_dngos po gsum po ni tha dad par mthong ba yin no/_/des na bar chad ni gzhan nyid yin par mthong ste/_/dper na lo ma rnams la snang ba'i bdag nyid kyi gseng bzhin no/_/dngos po de yang gzhan yin no/_/nye ba dang ring ba'i bye brag gis ni 'ga' zhig gis cung zad
[\[215a.3\]]cig mthong gi thams cad ni ma yin no/_/nye ba na 'dug pa'i bar chad dang bcas pa'i lo ma dmigs pa'i phyir bar chad dang bcas pa nyid du 'dzin la/_ring po na 'dug pas ni bar chad mi mthong bas mi snang ba'i phyir lo ma 'ba' zhig snang ba na sngon po'i dngos po gcig tu snang bar shes pa yin
[\[215a.4\]]no/_/de tsam gyis ni de'i dngos po med par snang ba ma yin no/_/bar chod bya ba'i rdzas ma bzung ba na de ltar snang ba mi 'gal ba'i phyir ro/_/de'i phyir thag ring po na 'dug pa nyid rang gi ngo bo nyid bar chod pa med par shes pa gcig gis bzung ba'i phyir ring po na 'dug pa'am/_gzhan na 'dug
[\[215a.5\]]pa la ma nges pa nyid kyi shes pa'i snang ba la ltos nas 'khrul ba yin gyi 'dres pa mthong ba ni ma yin no/_/dper na 'dres pa dag la gang rung cig gzung ba na 'ba' zhig par 'khrul pa bzhin no/_/de bzhin du skar khung gi bu ga nas gsal ba lta bus thams cad khyab pa'i rdul gyi cha yod
[\[215a.6\]]pa dag gis sa'i dkyil 'khor khyab pa bzhin du shin tu mtho ba'i ri la gnas pa dag gis mthong ba yin no/_/mthar thug par gnas na ni de mthong bar 'gyur/_nyi ma'i 'od bzhin no/_/ring po na gnas pa mang po bsags pa ni bzung ba na mthong ba rnam par 'gyur ba'i rgyu yin gyi/_nyung ngu
[\[215a.7\]]tshogs pa ni de ltar mthun pa ma yin no/_/des na dngos po'i don byed pa'i khyad par dang ldan pa'i dbyibs rdul dang 'dres pa ring po nas snang ba na rnam pa gnyis tha dad par snang ba med kyang mi gsal bar snang bar 'gyur te/_dper na dngul gyi cha cung zad dang ma 'dres pa'i gser la/_
[\[215b\]]
[\[215b.1\]]dngul gyi cha mi snang bar ser po nyid mdog mi bzang bar snang ba bzhin no/_/'dres pa bzung ba na de ltar snang ba yin gyi/_der rdzas gzhan nyid skyes pa ni ma yin te/_yang mkhas pa dag gis de rnam par 'byed pa'i phyir ro/_/gcig ni dbye bar nus pa ma yin no/_/kha dog gzhan skyes su
[\[215b.2\]]chug pa de lta na yang /_de nye bar len pa las phyis 'gal ba'i rang bzhin gyis don gnyis ji ltar skye/_de'i phyir ji ltar rdul gyi tshogs nyung ngu dang 'dres par bzung ba'i rnam pa gsal ba de nyid yang rdul gyi tshogs mang po dang 'dres pa mi gsal bar 'dzin pa yin no/_/de'i phyir de
[\[215b.3\]]nyid don gzhan dang lhan cig tu bzung bas mi gsal bar snang ba yin te/_dper na rta rmig gis brtul ba'i sa rdul langs pa des gos pa'i kho dog bzhin no/_/des na mi gsal bar 'dzin pa gsal ba'i dngos po'i yul can du mi srid par ji ltar 'gyur/_yang na ni tshu rol
[\[215b.4\]]mthong ba'i mthong ba thams cad ni mi bden pa dang 'dres pa'i bden pa yin te/_'di ltar rnam par shes pa mi bden pa ston pa'i nus pa ni sems tsam du smra ba rnams dang rnam pa dang bcas pa dang /_rnam pa med pa'i shes pa'i gzung ba phyi'i don yod par smra ba dag gis kyang khas blang bar
[\[215b.5\]]bya ba yin no/_/thun mong gi rang bzhin ni 'da' bar bya ba ma yin pa des na/_thag ring po na yod pa ma yin pa'i rang bzhin gzhan dang 'dres par 'dzin pa la 'gal ba med do/_/gal te rnam par byed pa don ma yin nam/_de las 'das na ni gzung ba ma nges par 'gyur ro zhe na/_de lta ma
[\[215b.6\]]yin te/_gang gi phyir bdag nyid gsal ba'i rgyu'i don te rang gi sems la rang gi dngos po'i gzung ba'i don yod pa ma yin par gtod par byed kyi gzhan ni ma yin no/_/don gzhan dang 'brel pas ni dbyibs kyi khyad par can gyi dngos po de nyid gnyis ka'i bdag nyid can nam/_yul
[\[215b.7\]]gzhan na gnas pa ni mi 'gyur la/_gang gi zla ba gnyis sam/_ljon shing 'gro bar shes pa bden pa'i don can du 'gyur/_don gzhan dang 'dres pa'i phyir na dngos po dang mi gsal bar yang mi 'gyur gyi/_'on kyang mi mngon pa'i rang bzhin gyi don gzhan gyi nges par brtag par bya ba'i
[\[216a\]]
[\[216a.1\]]kha dog tu 'gyur ba 'ba' zhig tu zad do/_/de nyid kyi phyir nges par brtags pa'i kha dog 'dzin pa na tha dad par ma byas pa'i phyir mi gsal bar snang ba yin te bstan pa'i dpe bzhin nam/_rdul gyis bsgribs pa'i kha dog bzung ba na rdul dang 'dres pa'i kha dog mthong
[\[216a.2\]]ba bzhin no/_/de'i phyir mi gsal bar snang ba yang dngos po 'dzin pa yin no/_/gang zhig rang bzhin gzhan dang rnam pa dbyer med pa'i mthong ba'i don byed nus pa'i dngos po 'dzin pa de ni don byed nus pa'i yul can yin te/_dper na sgro btags kyi rnam pa dang rnam pa dbyer med pa
[\[216a.3\]]snang ba'i rang bzhin snang ba'i yul can gyi rnam par rtog pa'i shes pa bdag nyid la mi slu ba'i mngon sum yin pa bzhin no/_/thag ring po na gnas pa ni 'dzin par mi gsal ba'i snang ba'i shes pa yang de bzhin no/_/de lta bur gyur pa'i mi gsal bar snang ba las don gzhan dang
[\[216a.4\]]'dres pa'i sngar bshad pa'i don de thob pa na 'dzin pa'i shes pa dngos po'i yul can ma yin pa ni rgyu med pa yin no zhes pa ni rang bzhin no/_/de'i phyir yul med pa 'ba' zhig mi gsal bar snang ba ni ma yin gyi/_'on kyang yul gzhan dang 'dres pa yang yin no zhes bya ba ni don dam
[\[216a.5\]]pa'o/_/de nyid kyi phyir ji srid thag ring po nas dbyibs kyi khyad par dang ldan pa mi gsal bar mthong ba de srid du mngon sum yin no/_/kha dog btang na ni kha khyer gyi mthar thug pa na gnas pa'i rdul gyi tshogs nyid snang ba yin la/_rdul nang na gnas pa de nyid dbyibs de dang 'dra ba
[\[216a.6\]]yin pa des na dbus na gnas pa'i kha dog gi dngos po mthong ba dbyibs kyi rjes su dpog pa yin no/_/'dis ni mtshan mo mun pas chod pa rtog pa rjes su dpag par bshad pa yin te/_dper na khyad par can gyi dbyibs dang ldan pa'i ral gu bzung ba las de dang mthun pa'i dngos po de'i
[\[216a.7\]]nang na 'dug pa rjes su dpog pa bzhin no/_/de bzhin du phan tshun gyi rang bzhin dang /_yul yongs su spangs nas/_skyes pa'i rdul phra rab rnams la/_lus can yin pas yul gyi khyad par gyis khyab pa'i mtshan nyid kyi dbyibs ni yod pa nyid kyi/_tshad gcig ni mi 'thad do/_/rnam
[\[216b\]]
[\[216b.1\]]pa thams cad du chen po'am chung ngu yang rung ste/_gang zhig phyogs kyi rjes su 'gro ba'i tshad ni yod pa ma yin te/_des na de ni snang bar 'gyur ba yin gyi/_dngos por 'gyur ba ni ma yin no/_/'di ltar mtshungs pa mang po bar mchod pa snang ba rnams la/_lus can nyid kyi phyogs kyi rnam
[\[216b.2\]]par dbye ba sngon du 'gro ba can phyi rol ma yin pa'i tshad kyang snang bar 'gyur ro/_/de yang btags par yod pa yin no/_/de la thag ring po nas ches mang po dngos po mthong bas khyab pa rnams las mthong ba'i cha chung ngus khyab pa gcig mthong ba na shes pa las tshad snang bar 'gyur ba yin
[\[216b.3\]]no/_/tshad de dngos po'i chos ma yin yang rdzas nyung ngu la ma 'khrul bas mang po la tshad gzhan dang ldan par mthong ba na/_mang po ma yin pa'i rdzas mthong bas dmigs par byed pa ji ltar 'gyur/_mang po la ni nyung ngur 'dzin par 'jug pa phyin ci ma log pa zhes bya ba ma yin no zhe na/_gal te
[\[216b.4\]]tshad gzhan du sgro btags nas 'dzin pa nyung ngu nyid nges par bzung ba ni bden na/_'on kyang nyung ngu mang po ni so sor nges pa nyid kyi yul gyi khyad par gnon pa'i bya ba dang ldan pa'i phyir thag ring po nas tshad chung ngu bzung yang mang po'i yul khyab pa'i dngos po mthong ba de na tshad gzhan dang ldan yang
[\[216b.5\]]khyad par can gyi yul khyab pa'i dngos po nyung ngur bzung ba ma yin no/_/gal te yang ji ltar 'grib pa de ltar bya ba nyams na ni de'i tshe dngos po gzhan gzung ba'i phyir ji lta ba nyid ma yin pa snang ba nyid yin no/_/de'i phyir thag ring po nas tshad chung ngu dang ldan par snang yang dngos po 'dzin pa
[\[216b.6\]]yin no/_'o na ci'i phyir thag ring por mya ngam dag na chung ngu la tshad gzhan dang ldan par 'dzin pa la 'khrul pa yin zhe na/_gang gi phyir de la tshad chen por 'dzin pa na yul gang khyab pa de ni dngos po yod pa ma yin zhing /_der gyur pa 'dzin pa de'i yul gyi rang bzhin ma yin pa la de'i yul
[\[216b.7\]]gyi rang bzhin can du 'dzin pa'i phyir 'khrul pa'i shes pa yin gyi/_gzhan la ni dngos po de gang la med pa der yang 'dzin pa ni ma yin no/_/sgra yang dbang po ma nyams pa nye bar 'dug pa dang /_sgra yang re re nas ma 'khrugs par thos na ni yi ge'i cha thams cad yul du 'gyur te/_skad cig
[\[217a\]]
[\[217a.1\]]so so gnas dang byed pa phrad pa tha dad pa las bar chad dang bcas pa mngon pa yin no/_/de nyid kyi phyir yi ge'i rnam pa ma bzung bas na zur chag pa dang /_ring du 'phos pa ni thag ring po na gnas pa dang /_rna ba nyams pa'i yul yin no/_/ca co'i gnas skabs su yang gnas
[\[217a.2\]]dang byed pa phrad pa'i khyad par las 'khrugs par skyes pa na snga ma bzhin yul yin no/_/'di dag la yang tshad ma ni/_thag ring po kho na nas yin no/_/thag nye ba la ni 'di lta bu'i rigs can yul gzhan la 'jug pa rang bzhin gzhan gyi yul can tshad ma ma yin no/_/gang yang
[\[217a.3\]]dung yod pa nyid la de'i shes pa skye ba de ni 'khrul pa rnams rgyu nges pa can yin pa'i phyir ro/_/zla ba gnyis su snang ba la sogs pa'i phyin ci log gi shes pa ni yul dang dus la sogs pa rgyu'i khyad par la ltos nas 'jug pa nyid do/_/dper na sprin med pa'i nam mkha'i phyogs zla ba
[\[217a.4\]]dang 'brel pa'i phyogs su zla ba gnyis pa'i shes pa yin no/_/de la rjes su 'gro ba dang ldog pa dag las zla ba ni rab rib bzhin du rgyu yin gyi/_rang gi rnam par 'jog pa mi nus pas na yul ni ma yin pa de bzhin du dung dkar po yang yin no/_/de nyid kyi phyir gal te de lta bu'i rnam
[\[217a.5\]]par shes pa zla ba gcig gam yul gcig na gnas pa'i shing la sogs pa ma mthong ba rjes su 'dod pa de'i tshe 'gal ba med do/_/gang gi phyir nges pa'i 'jug yul thob par byed pa'i phyir tshad ma yin pa de'i phyir log pa'i shes pas don mi 'thob po/_/'di ltar gal te 'jug pa'i
[\[217a.6\]]yul thob par byed na ni de'i tshe yang dag pa'i shes pa nyid yin la/_de thob par mi byed na yang ji ltar don thob pa yin/_de'i phyir sngar bshad pa'i tshul gyis gzhan du na de'i bya ba med pa'i phyir ro/_/des na gang log pa'i shes pa yin pa de ni zhen par byas pa'i don thob pa'i rgyu ma yin te/_
[\[217a.7\]]dper na smig rgyu la chur shes pa bzhin no/_/de bzhin du rtsod pa'i gzhir gyur pa yang log pa'i shes pa yin no/_/don thob pa'i rgyu nyid ni yang dag pa'i shes pas khyab pa yin te/_rgyu mtshan gzhan dang 'brel pa'i yang dag pa'i shes pa nyid med pa'i phyir ro/_/gal te the tshom gyi
[\[217b\]]
[\[217b.1\]]shes pas kyang mngon par 'dod pa thob na de yang dag pa'i shes pa nyid ni ma yin no zhe na/_de las ni don mi thob ste/_gang gi phyir the tshom ni yod dam med ces gnyis ka la dmigs nas 'jug la/_dngos po dang dngos po med pa las ma gtogs pa ma nges pa'i dngos po yang 'jig
[\[217b.2\]]rten na yod pa ma yin no/_/de las ni zhugs pa las nges par byed pa thob pa'i rgyu'i tshad ma gzhan 'jug pa yin no/_/de lta na ni 'o na sgra'am gzhan las kyang rung ste/_gang gi tshe rang gi ngang gis nges pa'i rnam pa can gyi shes pa skye ba de'i tshe don thob po snyam na/_de ltar ni mi rigs te/_
[\[217b.3\]]gang gi phyir don gyi rang bzhin snang ba'i rnam par shes pa'am/_de'i rang bzhin 'dzin pa dang bral ba'i rtogs par byed pa'i shes pa skye bar 'gyur grang /_de la de snang ba'i rnam par shes pas gzung na ni snang ba la nges par 'jug pa nyid do/_/rtog pa'i shes pa ni de rnam pa dang mi
[\[217b.4\]]ldan pas rgyu mtshan med pa'i phyir ji ltar nges par byed/_de med na mi 'byung ba mthong na ni nges par rigs pa yin no/_/de'i phyir nges pa med par dngos po rtogs pa yang nges par byed pa'i rgyu mtshan med pa'i phyir cha gcig tu 'jug par 'dod kyang de ni the tshom gyi phyogs su rtogs
[\[217b.5\]]so/_/gang gi tshe du bar 'dod pa'i sbrang bu'i tshogs mthong ba las me la shes pa skyes pa de'i tshe gnyi ga la dmigs pa ma yin pa des na de ni mi slu ba yin no zhe na/_du ba'i rgyu mtshan can gyi nges pa ni du ba yod na yod la/_ma nges na yang the tshom nyid do snyam pas du ba'i rjes su
[\[217b.6\]]'brang bas yang dag pa'i du ba'i rang bzhin nges par ma rtogs pa'i phyir/_de ma nges pa'i yul nyid du gzhag pa ma yin nam/_des na the tshom nyid do/_/des na de'i rang bzhin bzung ba'am/_de'i rang bzhin med na mi 'byung ba bzung ba kho na nges pa yin no/_/gzhan du ni ma nges
[\[217b.7\]]pa'i yul can nyid kyis srid par brtags pa the tshom gyi rang bzhin shes pa yin no/_/gnyis ka'i bdag nyid kyi dngos po yang med pas thob par byed pa ni ma yin no/_/de nyid kyi phyir yang dag pa'i shes pas nges pa'i don thob pa des na 'bad pas ston par byed do/_/gzhan du na
[\[218a\]]
[\[218a.1\]]ni de bstan pa don med par 'gyur te/_thob pa'i rgyu gzhan srid pa'i phyir ro/_/de nyid kyi phyir nges pa smos pa yin no/_/'o na gal te nges pa'i don thob par byed pa nyid tshad ma ma yin na ni de lta na ni 'o na rgyu 'ga' zhig las spang bar bya ba dang blang bar bya ba'i don la ma
[\[218a.2\]]zhugs sam/_zhugs kyang 'gal ba'i rkyen nye bas thob par byed pa ma yin pa'i 'jug par byed pa tshad ma ma yin par 'gyur ro zhe na/_de ni mi rigs te/_gang gi phyir shes pas skyes bu mi 'dod kyang /_gal te gzhug par bya ba'am/_'gal ba'i rkyen nye ba yang spang bar bya ba
[\[218a.3\]]ni ma yin gyi/_'on kyang 'jug pa'i yul nye bar bstan par bya ba 'ba' zhig tu zad do/_/de tsam gyis ni de tshad ma ma yin no zhes brjod pa ma yin no/_/don thob pa ni phyis kyi don la dmigs pa'i shes pa'i bdag nyid yin na/_gzhan ni gzhan gyi rang bzhin du 'gyur bar mi 'os te/_ha cang
[\[218a.4\]]thal ba'i phyir ro/_/des na zhig par gyur pa gang zhig thob par byed pa po gang yin pa de yang /_dus phyis thob pa'i rang bzhin ni ma yin no/_/des na thob par byed pa'i nus pa'i don thob par byed pa po'i tshad ma nyid ni shes pa'i rang bzhin nyid yin par blta bar bya'o/_/don thob
[\[218a.5\]]pa'i nus pa de yang rgyu mtshan med pa can du ni rigs pa ma yin te/_thams cad kyang thal bar 'gyur ba'i phyir ro/_/phyis kyi thob pa'i shes pas byas pa yang ma yin te/_gang gi phyir nus pa ni rang bzhin las tha dad pa ma yin no/_/rgyu yang brtags na thob par bya ba'i don de
[\[218a.6\]]nyid yin te/_gang gis de las skyes pa de'i phyir na nges par de thob par byed pa yin no/_/yang gang zhig zhen par byas pa'i don las ma skyes pa de ni de dang ma 'brel ba'i phyir thob par byed pa ma yin no/_/de las skyes pa'i rgyu mtshan can gyi de thob pa'i nus pa de ni gang gis 'jug
[\[218a.7\]]par byed pa ma yin pa de la yang dgag pa med pas na de yang tshad ma nyid do/_/gal te de ma thag pa'i rgyu nyid nus pa yin pa de lta na yang dngos po gzhan bzlog pa la phyogs pa'i ngag la/_'di nyid lhan cig byed pa dag gis bogs phyung bas nus pa yin gyi/_bum pa ni ma yin no
[\[218b\]]
[\[218b.1\]]zhes sbyang nang na gnas pa'i sa bon myu gu'i rgyu yin par brjod pa de bzhin du log pa'i shes pa'i 'jug pa ni brgyud pas kyang nus pa med par bstan pa'i phyir brgyud pas thob par byed pa po yang dag pa'i shes pa nyid yin par brjod do/_/gang gi phyir don du gnyer bar 'dod pa la 'jug
[\[218b.2\]]par byed pa de ni 'dir 'thob par byed pa yin la/_gzhan ni rnam par dpyad nas rnam par gzhag go/_/don byed par snang ba'i shes pa las bsams pa'i don grub pa ni 'ga' yang 'jug pa med de/_gang gi phyir de nyid dgos par 'dod pa yin gyi/_thob par bya ba gzhan ni yod
[\[218b.3\]]pa ma yin pa de'i phyir/_shes pa de'ang skad cig ma ni tshu rol mthong bas dpyad par 'os pa ma yin no/_/lhag mar gyur pas 'di dpyod par byed pa ni 'jug par byed pa nyid yin no/_/de nyid brgyud pas ma nges par rgyur gnas pa'i phyir de nyid ni tshad ma yin te gzhan med pa'i phyir ro/_/
[\[218b.4\]]ci ste de las skyes pas byas pa'i de thob par nus pa ji ltar nges par bzung zhe na/_re zhig rjes su dpag pa dang don byed pa'i shes pa'i mngon sum ni rang bzhin mthong ba nyid las so/_/gang gi phyir yod pa ni don byed par nus pa nyid yin pas de bzung na/_don du gnyer bar bya ba'i
[\[218b.5\]]dngos po gzhan ci yod de/_de'i phyir de ni rang kho nas don yod par nges pa yin no/_/yang don byed pa med par dngos po 'dzin pa'i mngon sum bdag nyid kyi yul bsgrub par bya bas don du gnyer ba yul la 'jug par byed pa gang yin pa de ni cung zad ni gzhan las tshad ma
[\[218b.6\]]yin te/_gang zhig dngos po 'dzin pa nyid du ni nges la khyad par 'dzin pa nyid du ma yin no/_/dper na thag ring po nas dmar lam me ba'i rnam pa can gyi shes pa skyes pas na ci 'di pa la sha'i me tog gi dog pa'i tshogs sam/_'on te me'i phung po bzhin zhes khyad par la
[\[218b.7\]]the tshom za yang /_dmar lam me ba'i rang bzhin gzung bar nges la/_khyad par gzung ba nyid du ni ma yin pa lta bu'o/_/dmar lam me ba tsam la ni dngos por 'dzin pa nges pa dang 'jug par byed pa yang yin no/_/khyad par la nges pa ni du ba la sogs pa'i 'brel pa mthong ba
[\[219a\]]
[\[219a.1\]]las sam/_drung na 'dug pa'i mngon sum nyid kyis yin no/_/yul de la thob par byed pa ni snga ma de nyid yin par 'dod do/_/'di ltar rjes su dpog pa ni med na mi 'byung ba dang ldan pa nges pa las dngos po nges par byed pa'i tshad ma yin no/_/mngon sum ni bzung ba'i rnam pa nges par byed pa
[\[219a.2\]]las yin gyi/_med na mi 'byung ba mthong ba las ni ma yin no/_/'dir ni don byed pa la nye bar mkho ba'i dmar lam me ba gang yin pa de nyid kyi yul dang dus dang rnam pa nges pa shes pa snga ma de la snang bar rnam par gnas pa yin te/_gzhan du na dngos po de'i yul la brten pa'i the tshom nyid du
[\[219a.3\]]mi 'gyur ba'i phyir ro/_/de tsam gyis kyang dngos po la mngon sum gyi bya ba yongs su rdzogs pa yin no/_/de la phyis rgyu kha cig las mthong zhing nges pa'i don med na mi 'byung bar the tshom za zhing /_dngos po la yang reg par 'gyur ba yin no/_/de nges par 'gyur na ni mthong zhing nges pa'i dngos po la the
[\[219a.4\]]tshom yang mi gnas par 'gyur ro/_/de'i phyir shes pa gzhan las ni shes pa'i bdag nyid kyi med na mi 'byung ba'i mtshan nyid tshad ma de nyid sngar ma nges pa nges par bya ba yin gyi/_dngos po ni ma yin no/_/sngar gyi mthong ba'i 'du byed ma nyams pa de la zhen par byed pa zhen pa ni dran pa yin no/_/
[\[219a.5\]]dngos po tha dad pa 'dzin na ni rang gi yul la tshad ma nyid de/_dper na lhan cig spyod pa'i reg pa 'dzin pa bzhin no/_/gang gis 'dzin par byed pa nyid la/_med na mi 'byung bar the tshom za bar gzhan la nges par bya bar 'gyur ba skad cig ma nyid ni de ltar bzung zhing nges pa ma yin gyi/_
[\[219a.6\]]'on kyang dngos po de nyid shes par bya ba yin no/_/de'i phyir ji ltar smig rgyu la chur sgro btags pa med par ma nges pa'i phyir de'i rang gi mtshan nyid 'dzin pa'i shes pa de la tshad ma ma yin pa de bzhin du skad cig ma nyid dam/_gzhan ni rjes su dpag par bya ba yin gyi mngon sum ni ma yin
[\[219a.7\]]no/_/gal te bar du nges par byed pa'i shes pa gzhan ma byung na ni don byed pa'i shes pa las kyang yin no/_/des na ji ltar bden pa'i khyad par la gzhan las tshad ma yin pa de bzhin du dngos po tsam du 'dzin pa yang yul gyi khyad par la ltos nas de kho na ltar tshad mar nges pa yin no/_/
[\[219b\]]
[\[219b.1\]]khyad par nyid du the tshom za ba rnam pa gnyis gang yin pa de yang gzhan las de'i rang bzhin nges par byed de/_dper na mer snang ba'i shes pa 'dir bdag la skyes par tshor na ci skyes sam zhes bya ba dang /_yang na gang gi tshe mer snang ba'i shes pa nyams su myong ba the tshom yang mi za'i/_ci 'di don med pa can yin
[\[219b.2\]]nam snyam pa de'i tshe 'jug pa'i yul ni thams cad du snang ba nyid yin la/_'jug pa'i yul rnam par 'jog pa yin pa na tshad ma yang snga ma nyid yin no/_/'ga' zhig ni rang nyid kho na las tshad ma yin te/_'brel ba can gyi khyad par du 'gyur ba'i dngos po 'dzin pa'o/_/gang gi phyir
[\[219b.3\]]'khrul ba'i shes pa ni yul dang dus dang gsal byed dang /_rgyu nges pa dang ldan par skye ba yin te/_mya ngam dang chung ngu la chen por 'khrul pa dang /_thag ring na 'dres par snang ngo /_/nyi ma gung la tshad pas nyams pa'i shes pa mi gsal ba'i phyir smig rgyu la chur nges pa dang /_mar mes
[\[219b.4\]]gsal bar byas pa na ut+pa la sngon po la sogs pa la dmar por 'dzin pa dang /_rab rib kyis nye bar bslad pas zla ba gnyis su 'dzin pa lta bu ste/_'khrul pa 'di thams cad ni dngos po nges pas bskyed pa yin no/_/de'i phyir yul nye ba dang /_dus kyi khyad par can dang /_gsal byed
[\[219b.5\]]khyad par can dang /_dbang po ma nyams pa dang /_bdag nyid gnyid la sogs pas ma gdungs pas yul nges pa la sogs pa'i gnas skabs can gyi 'dzin par byed pa dang ldan pa'i dngos po mthong ba las na 'dzin par byed pa don mi 'byung bar shes par 'gyur ro/_/'di ltar de
[\[219b.6\]]lta bur gyur pa'i rnam par shes pa lan cig ma yin par don 'dzin pa nyams su myong ba'i tha snyad goms pa las de'i rang bzhin rig par 'gyur ba yin no/_/rtogs par byed pa po nyams su myong ba kho nas de'i bdag nyid nges par byed do/_/gang yang rnam par mtshungs pa'i phyir skyes
[\[219b.7\]]pa'i dus su ni mngon sum dang der snang ba dag la tha dad pa yod pa ma yin no zhes zer ba de ni mi bden te/_'brel pa can gyi khyad par gzung bas nges pa'i phyir ro/_/de lta bur gyur pa'i yul la sogs pa nyid du the tshom za'am/_phyin ci log tu 'gyur gyi thams cad du ni ma yin no/_/
[\[220a\]]
[\[220a.1\]]gzhan du na du ba mngon sum nyid kyis rnam par 'byed pa ston pa ji ltar 'gyur te/_'khrul pa'i rgyu ni yod pa nyid do/_/de ni mngon sum nyid kyis de'i 'bras bur nges la/_shes pa ni ma yin no zhes bya ba 'di la rgyu ci yod/_tha snyad las ni tshad ma nyid ces bya ba yang
[\[220a.2\]]goms pas yang tha snyad du dgongs nas bshad pa yin gyi/_don byed pa'i shes pa kho nar ni ma yin no/_/de nyid kyi phyir de 'dra ba'i ni rjes su dpag pa las tshad ma nyid ma yin no/_/sngar goms pa las 'di'i don nges pa na rjes su dpag par bya ba nyid do zhe na/_de lta na ni du ba
[\[220a.3\]]yang rjes su dpag par thal lo/_/'di ltar de ni sngar me'i 'bras bu nyid du nges shing phyis ni mthong ba nyid las de ni 'di yin no zhes dran par byed pa yin gyi rjes su dpag pa ni ma yin no/_/gang yang 'jig rten rgyang pan pa'i dbang du mdzad nas de ni rjes su dpag par bya ba las ma 'das
[\[220a.4\]]so zhes gsungs pa der ni rang dang gzhan gyi rgyud la yod pa'i dbang po'i shes pa'i gsal ba thams cad la don thob pa'i nus pa rjes su dpog par bya ba yin gyi nyams su myong ba la ni ma yin no/_/de nyid kyi phyir nyams su myong ba'i yul can ma rtogs pa zhes gsungs so/_/de'i
[\[220a.5\]]phyir 'dir ni don med na mi 'byung ba nyams su myong ba yin no/_/rnam pa 'ga' zhig gi gtan tshigs kyi phyir de'i thob pa'i nus pa rjes su dpog gi nyams su myong ba'i shes pa'i gsal ba la ni ma yin pa'i phyir mi mtshungs so/_/gang yang nye ba'i yul la shes pa don la mi
[\[220a.6\]]slu bar mthong nas/_de las dbang po ma nyams par shes te yul nye ba ma yin pa la yang de'i rang bzhin du rtogs par byed do zhes zer ba de yang yang dag pa ma yin te/_gang gi phyir zla ba gnyis su snang ba'i rnam par shes pa ji snyed pa yang nye ba'i nam mkha'i ngogs dri ma med pa
[\[220a.7\]]snang ba la mi slu bar mthong ba'i phyir ro/_/shes pa de dag nyid tha dad pa nyid do zhes bya ba yang mna' chu btung ba bsten par bya ba yin no/_/tha dad pa yin du chug pa de lta bu yid brtan du med de/_bden pa dang mi bden pa dag cig car 'dzin pa'i phyir ro/_/de'i phyir sngar bshad pa'i 'brel
[\[220b\]]
[\[220b.1\]]pa'i khyad par can gyi dngos po'i yul can tha snyad goms pa'i mngon sum gyi shes pa thams cad ni de med na mi 'byung bar nges pa ni rtag tu rang kho na las tshad ma yin no/_/khyad par la the tshom za ba ni thag ring po'i yul can ni rtag tu gzhan las so/_/dngos po'i rang bzhin spyi tsam la ni rang kho na
[\[220b.2\]]las so/_/khyad par bzung ba nyid du the tshom za ba rnam pa gnyis po gang yin pa de yang gzhan kho na las so/_/mngon sum gyi rnam pa dngos po zhes bya ba'am shing zhes bya bar ni nges la khyad par nges par ma rtogs pa'am mer nges pa la bden par the tshom za ba ni gzhan las nges pa yin no/_/gang
[\[220b.3\]]gi phyir the tshom skyes pa'i sngon du 'jug pa'i yul shes pa'i phyir ro/_/de la 'jug par byed pa ni mngon sum yin gyi phyis kyi the tshom ni ma yin te/_de'i rnam pa la mi 'jug pa'i phyir ro/_/gal te 'jig rten the tshom las kyang mi 'jug na ni the tshom skyes pa na 'jug par mi bya bar 'gyur ro/_/de'i phyir
[\[220b.4\]]tshad ma gzhan las tshad ma yin gyis the tshom las 'jug pa ni ma yin no/_/'jug pa'i thog ma nyid du 'gal ba'i rang bzhin du lhag par nges na ni/_mngon sum gyi rnam par 'jug pa'i gzhi ma yin te/_dper na smig rgyu 'dzin pa lta bu'o/_/rnam par rtog pa'i shes pa la rnam pa snang bas
[\[220b.5\]]na 'jug pa'i yul shes pa ma yin la/_lhag par nges pa yang med na mi 'byung ba ma mthong na the tshom za'o/_/des na the tshom de nyid la 'jug pa yin no/_/gang lan cig tha dad pa ma rtogs pa'i mngon sum gyi yul don gzhan dang 'dra ba'i dngos po de ni lan gsum mam/_bzhi mthong
[\[220b.6\]]ba'i dus su tha dad par rnam par ma phyed kyang /_goms pa'i dbang gis tha dad pa nyid mngon sum du 'ga' zhig gis byed pa yin te/_dper na dngul dang nor bu mkhan la sogs pas de'i rang bzhin rig pa bzhin no/_/de bzhin du mngon sum du shes pa yang ngo /_/gtan tshigs ma
[\[220b.7\]]grub pa yang ma yin no/_/gang gi phyir de ni rang rig pa nyid do/_/tha dad pa ma nges kyang yul dang dus dang gsal byed dang 'dzin par byed pa'i khyad par can don med na mi 'byung ba'i shes pa la mi 'khrul ba dag ni mtshon par nus pa'i phyir lan cig mthong ba tha dad pa ma nges par phyis tha dad
[\[221a\]]
[\[221a.1\]]pa mngon sum du byed pa'i rgyu mtshan ni 'di tsam du zad la/_de yang 'di la yod pa yin no/_/mngon sum du mi byed na ni/_rgyu mtshan gzhan la ltos pas khyab la/_de tsam gyi rgyu mtshan can nyid dang 'gal ba yin no/_/de'i phyir rgyu mtshan ma tshang ba med pa nyid 'gal ba
[\[221a.2\]]dmigs pas mi mthun pa'i phyogs las ldog pa na mthun pa'i phyogs nyid grub pa'i rang bzhin no/_/shing gi spyi nges pa ni de dang tha mi dad pa'i dang ba la sogs pa'i yul yin no/_/de la 'jug par byed pa ni sngar gyi mngon sum nyid do/_/snga ma de khyad par 'dzin par byed pa nyid du ni
[\[221a.3\]]rang las ma nges kyi phyis gzhan las nges par 'gyur ro/_/de ltar shes pa khyad par 'dzin par byed pa la ni the tshom za bar blta'o/_/de tsam gyis ni phan tshun bsten par 'gyur ba 'ga' yang yod pa ma yin te/_the tshom las kyang 'jug pa mthong ba'i phyir ro/_/don byed mi slu ba
[\[221a.4\]]yin te/_/de nus thob byed tshad mar 'dod/_/de ni gal te gzhal bya la/_/ltos par 'dod na kun gyi min/_/des na de las gzhan min te/_/de ldan nyid ni rtogs pa yin/_/thob pa'i 'bras can 'jug pa la/_/de gtso yin phyir rnam gnyis 'dod/_/tha dad rang dbang dang ldan par/_/yul
[\[221a.5\]]'jog phyir na shes pa la/_/thob par byed pa nyid du 'dod/_/de phyir de nyid tshad ma yin/_/nges par 'jug pa'i yul dang ni/_/thob bya'ang gzhan du mi 'jug dang /_/thob pa'ang gzhan du med phyir ro/_/'jug par byed pa'ang nges pa ste/_/yul shes med pa gzhan ma yin/_/de ni tshad mar rab tu
[\[221a.6\]]grags/_/'jug yul la ltos de nyid de/_/de ni dngos la rnam pa gnyis/_/'bras bu 'dod pas rab skyed cing /_/de yi nyer len spyod yul can/_/ye shes dngos po'i mthar thug pa'i/_/bya ba 'jug pa'i rab tu brjod/_/rang gi yul can shes pa yi/_/yod med rjes 'jug gcig yin
[\[221a.7\]]gyi/_/rnam shes gzhan dang 'brel min te/_/gzhan nges gzhan med thob phyir ro/_/gcig tu nyer mkho rab shes shing /_/len 'dod gcig gis gzung bya ba/_/tha dad med pa'i nges 'gyur ni/_/du ma'ang 'jug pa gcig gi yul/_/'jug pa gcig gi yul nyid kyang /_/tshad ma
[\[221b\]]
[\[221b.1\]]gcig gi spyod yul yin/_/gzhan la don gnas med pa'i phyir/_/gcig pa de nyid thob byed yin/_/yul dang dus dang gsal byed dang /_/rmugs med 'dzin par byed pa dang /_/'brel ba dag gi khyad par las/_/rang nyid las kyang 'di nges 'gyur/_/gzhan las tshad ma yin na
[\[221b.2\]]yang /_/phan tshun bsten pa yod min te/_/gang phyir 'jig rten don gnyer 'di/_/the tshom las kyang 'jug phyir ro/_/nga rgyal gyis khengs sems dang mkhas la sdang ba kho bos mi shes pa yin la/_/gzhung gi mdud pa bkrol bas dga' ba'ang rnyed par dka' ba mi shes pa yin
[\[221b.3\]]te/_/'on kyang snang ba nyid la glang chen lta bas bltas te gzhan du srid byas nas/_/mngon par 'dod cing dga' ba'i yul la 'jig rten 'di ni 'jug par mi byed min/_/tshad ma'i sgra bstan slob dpon nyid kyis ni/_/re re ba dang mtha' dag dngos bsdus las/_/dge ba thob pa
[\[221b.4\]]gang des chos mchog bdag_/'gro ba kun gyi don grub 'gyur bar shog_/tshad ma brtag pa slob dpon chos mchog gis mdzad pa rdzogs so//_//dge slong blo ldan shes rab kyis bsgyur ba'o/_/[{D4249}]@##/_/rgya gar skad du/_pra mA Na pa rI k+Sha/_
[\[221b.5\]]bod skad du/_tshad ma brtag pa/_thams cad mkhyen pa la phyag 'tshal lo/_/gang gi che ba rnams kyis shes par ma gyur pa/_/sdug bsngal brgyud pa zhi ba'i go 'phang chen po ni/_/rab tu bstan nas don gnyer tshogs kyis thob mdzad pa'i/_/tshad mar gyur pa de la bdag ni rab
[\[221b.6\]]tu 'dud/_/tshad ma ni mi slu bar byed pa'i shes pa'o/_/mi slu bar byed pa ni don byed nus pa'i dngos por rab tu bstan pa thob par byed pa'o/_/thob par byed pa nyid ni 'jug pa'i yul ston par byed pa nyid kyis 'jug par byed pa'o/_/des na tshad ma'i bya ba ni thob par byed pa nyid
[\[221b.7\]]kyis yan lag tu gyur pa rab tu ston par byed pa nyid de/_mthong ba nyid du lhag par zhen pa'i mngon sum gyis don rab tu bstan pa yin la/_ma mthong ba 'khrul pa med pa'i rtags kyis nges pa ni rjes su dpag pas bstan pa yin no/_/ci ste tshad ma zhes bya ba 'di ci zhig_/gang gis
[\[222a\]]
[\[222a.1\]]'jal bar byed pa de yin no zhe na ni tshad ma thams cad shes par 'gyur ro/_/ci ste gang gis dngos po 'dzin pa de tshad ma yin na/_ci dngos po 'dzin pa de yang phyogs su lhung bas rnam par dpyad par bya ba'am/_'on te nye bar mkho ba nyid kyis yin/_de la re zhig dngos po
[\[222a.2\]]'dzin pa ni rtog pa dang ldan pa don bya ba don du gnyer ba la mkho ba ma yin te/_de las don bya ba las mi 'grub pa'i phyir ro/_/don bya ba bsgrub pa'i thabs yin no zhe na/_gzung ba'i skad cig ma gang yin pa de mi 'thob pa yin nam/_zhen par byas pa'i rgyun thob par bya ba yin no zhe na/_de lta
[\[222a.3\]]na ni rgyun gyi yul can gyi zhen pa thob par byed pa yin gyi 'dzin pa ni ma yin no/_/des na 'di ltar rnam par rtog pa can gyi rjes su dpag pa gang yin pa de yang thob par byed pa yin no/_/de lta na ni 'o na don bya ba nus pa rtogs pa tshad ma yin no zhe na/_rtogs pas kyang don bya ba don du gnyer ba la
[\[222a.4\]]mkho ba med pa ma yin nam/_de las don bya ba mi 'grub pa'i phyir ro/_/don bya bar nus pa thob pa'i thabs yin no zhe na/_de lta na ni 'o na don bya bar nus pa thob par byed pa nyid rtogs pa dang ldan pa don du gnyer bar bya ba'i phyir de nyid bstan bcos las rnam par dpyad par 'os kyi/_don bya bar nus pa
[\[222a.5\]]rtogs pa ni ma yin no/_/gang gi phyir don bya bar nus pa'i rtogs pa yod du zin kyang shes pa la don du gnyer bar bya ba'i don du gnyer ba nyid yongs su rdzogs pa'i phyir ni ma yin gyi 'on kyang shes pa'i rang bzhin don bya bar nus pa'i thob par byed pa nyid kyi tshe rjes su tshol bar byed pa yin no/_/gang gi
[\[222a.6\]]phyir gal te yang rtogs pa nyid thob par byed pa yin pa de lta na yang rtogs pa'i bdag nyid kyis ni shes pa don du gnyer bar bya ba ma yin gyi/_'on kyang don thob par byed pa'o/_/de'i phyir don bya bar nus pa la mi slu ba nyid tshad ma yin gyi don bya bar rtogs pa na ni ma yin no/_/sgra'i don gyi rjes su
[\[222a.7\]]yang 'brang bar bya ba ma yin nam/_gal te mi slu bar byed pa nyid tshad ma yin na ni sgra'i don btang ba yin no zhe na/_btang ba ma yin te/_gang gi phyir mi slu bar byed pa nyid ni rab tu bstan pa thob pas byed pa la brjod la de yang 'jug pa'i yul rab tu ston par byed pa la brjod pa yin no
[\[222b\]]
[\[222b.1\]]zhes 'chad par 'gyur ro/_/de lta na yang shes pas gzhal ba gang yin pa de thob par byed pa tshad ma yin pa'i phyir de thob pa'i yan lag tu 'gyur ba'i 'jal ba'i tshad ma yin gyi 'ba' zhig pa ni ma yin no/_/dper na rdza mkhan gyi sgra 'jug pa'i rgyu mtshan ni rdza mkhan gyi rigs kyi khyad par yin pa
[\[222b.2\]]de bzhin du tshad ma'i sgra 'jug pa'i rgyu yang thob pa'i yan lag gi 'jal byed yin no/_/thob pa'i yan lag tu 'gyur ba'i 'jal bar byed pa la yang slu ba med pa can gyi shes par lta'o/_/de nyid kyi phyir/_tshad ma slu med can shes pa/_/zhes bya ba dang /_bsam pa la ni slu med phyir/_/'khrul
[\[222b.3\]]pa yin yang tshad ma nyid/_/ces bya ba dang 'di gnyis kyi don yongs su gcad nas 'jug pa na don bya ba la slu bar mi 'gyur ro zhes gsungs pa yin no/_/gtan tshigs thigs pa las kyang rnam par rtog pa de las kyang der lhag par zhen pas 'jug la/_zhugs pa na yang rnam par
[\[222b.4\]]rtog pa mngon sum du grub pa tha mi dad pa'i phyir ro zhes 'jug pa sngon du 'gro ba can gyi dngos po nyid thob par byed pa nyid la tshad mar bshad do/_/mi slu ba'i rnam grangs yin pa'i phyir tshad ma'i sgra nyid kyis rab tu bstan pa thob par byed pa'i don thob po/_/de lta na yang ma rtogs pa'i yul
[\[222b.5\]]can tshad ma yin no zhes bya ba yang rang gi mtshan nyid ma rtogs pa zhes khyad par du bya'o zhes bya ba 'di yang tshad ma'i sgra nyid kyis mi slu ba nyid thob pa na rang gi mtshan nyid rtogs pa zhes gnyi ga tshad ma'i sgra'i shugs kyis rnam par gnas so zhes 'chad par 'gyur ro/_/de'i phyir mi slu bar
[\[222b.6\]]byed pa rab tu bstan pa thob par byed pa ni tshad ma nyid yin par dgongs so/_/'jig rten ni dam bcas pa thob par byed pa mi slu bar byed pa'i tshad ma yin nam zhes brjod pa de bzhin du shes pa yang rab tu ston pa thob par byed pas mi slu bar gyur pa ni tshad mar brjod pa'i phyir tshad ma'i sgra'i
[\[222b.7\]]don mi slu ba yin pa ni 'jig rten pa nyid do/_/shes pa skad cig ma ji ltar don thob par byed pa yin zhe na/_kye don gyi yul du skyes bu skyel ba'am/_skyes bu'i yul du don 'gugs pa thob par byed pa'i tshad ma yin nam/_ci nas gang gis skad cig ma yin pa'i phyir thob par byed par
[\[223a\]]
[\[223a.1\]]mi 'gyur ro/_/'o na ji lta zhe na thob par byed pa nyid ni thob par bya ba'i yul la 'jug par byed pa nyid yin no/_/des na tshad ma'i thob par byed pa nyid ni 'jug par byed pa nyid ma yin no/_/'jug par byed pa yang 'jug pa'i yul rab tu ston par byed pa nyid de/_gang gi
[\[223a.2\]]tshe 'dis 'jug pa'i yul rab tu bstan pa de'i tshe skyes bu rab tu 'jug cing don kyang thob pa'i phyir tshad ma'i bya ba yongs su rdzogs pa yin no/_/gal te rab tu ston par byed pa nyid tshad ma'i bya ba yin no/_/'o na mi slu ba nyid ni rab tu ston par byed pa yin no zhes de ltar bya ba yin nam/_
[\[223a.3\]]mi slu ba ni rab tu bstan pa thob par byed ces ci'i phyir brjod/_rab tu ston par byed pa nyid thob par byed pa yin no zhe na ni rab tu bstan pa thob par byed pa zhes brjod pa na rab tu bstan pa thob par byed pa'i tshad ma yin no zhes bya ba'i don du rtogs par 'gyur na/_de lta na ni rigs shing
[\[223a.4\]]don 'brel pa ma yin no zhe na/_dpe'i rab tu ston par byed pa nyid ni tshad ma ma yin gyi/_'on kyang thob par byed pa nyid do/_/'on kyang ci zhig byas pas thob par byed pa yin zhes 'dri ba na rab tu ston par byed pas na 'jug par byed pa yin no zhes 'jug par byed pa'i rgyu nyid rab tu ston
[\[223a.5\]]par byed par brjod pa yin la/_rab tu ston par byed pa'i thabs kyis rab tu 'jug par byed pa yin gyi/_gzhan gyis ni ma yin no zhes bya ba yin te/_de'i phyir de ltar re zhig thob par byed pa'i rgyu mtshan nyid kyis ston par byed pa tshad ma yin gyi/_'ba' zhig pa ni ma yin no/_/
[\[223a.6\]]des na rab tu bstan pa thob par byed pa nyid tshad mar brjod de/_'di la de kho na'i don ni 'di yin te/_shes pa 'ba' zhig gis don thob par byed pa ma yin gyi/_'on kyang tshogs pa mang pos yin no/_/de dag las 'ga' zhig ni rnam pa ji zhig ltar thob pa la nye bar sbyor ba yin no/_/
[\[223a.7\]]shes pa ni 'jug pa'i yul ston pa nyid kyis thob pa las nye bar sbyor gyi rnam pa gzhan gyis ni ma yin no/_/dper na gsad par bya ba gcig la mnga' bdag dang /_dbang po dang yi ge dang /_rigs ngan rnams las 'ga' zhig ni rnam pa ci zhig ltar gsod par byed pa yin la/_bdag po
[\[223b\]]
[\[223b.1\]]ni bka' bsgo ba nyid kyis gsod par byed pa yin no zhes brjod pa'i phyir gsod par lung bsgo ba nyid kyis gsod par byed pa ni bdag po yin par brjod do/_/'di la gsod pa'i yan lag ma yin par gsod par lung bsgo ba la gsod byed du brjod pa ni ma yin gyi/_'on kyang gsod pa'i yan lag
[\[223b.2\]]kho na'o/_/de bzhin du rnam par shes pa ni 'jug par byed pa nyid kyis thob par byed pa yin no zhes brjod pa'i don du ston par byed pa la thob par brjod do/_/'dir thob pa'i yan lag ma yin pa rab tu ston par byed par tshad mar byed pa la tshad mar brjod pa ni ma yin no/_/des na rab tu ston pa thob
[\[223b.3\]]par byed pa tshad ma ma yin gyi ston par byed pa tsam ni ma yin no zhes bya ba 'di ni rigs par brjod pa yin no/_/gal te mngon sum pa ni bstan pa'i dngos po thob par byed pa ma yin te/_de ni skad cig ma las phan chad du med pa'i phyir ci zhig thob/_rjes su dpag pa yang ma yin te/_rjes su dpag pas
[\[223b.4\]]gzung ba gang yin pa de ni dngos po ma yin pa'i phyir dang /_ma bzung ba yang mi thob pa'i phyir ro zhe na/_shes pa rnams kyi yul yang rnam pa gnyis te/_gzung ba dang lhag par zhen pa'o/_/gzung ba ni gang dngos po'am dngos po med pa gzung ba'o/_/lhag par zhen pa ni 'di ni 'di'i tshe 'di na'o
[\[223b.5\]]zhes lhag par zhen par byas pa'o/_/de la skad cig ma nyid bzhin du bzung ba zhen par ma byas pa ni 'jug pa'i yul ma yin no/_/'di 'jug pa'i yul ma yin pa yang ji lta zhe na/_gang zhig yul dang dus dang rnam pa nges pa nges par tha snyad byar mi nus pa de la ji ltar 'jug pa ma nges pa de ni tha
[\[223b.6\]]snyad du bya ba ma yin pas na 'jug pa'i yul ma yin pa ni thob par nus pa ma yin no/_/mngon sum gyi gzung ba skad cig ma ni thob par nus pa ma yin la/_rjes su dpag pa'i gzung ba yang dngos po med pa yin la/_dngos po yang ma bzung ba de'i phyir ji ltar thob par 'gyur/_de'i phyir tha snyad
[\[223b.7\]]du bya ba ma yin pa'i phyir dang /_skad cig ma nyid kyis thob pa'i dus na rjes su 'jug pa med pa'i phyir gzung ba ma nges pa'i thob par byed pa ni mngon sum ma yin no/_/dngos po ma yin pa'i phyir rjes su dpag pa yang gzung ba'i thob par byed pa ma yin no/_/gang zhig yul dang dus dang rnam pa
[\[224a\]]
[\[224a.1\]]nges par byas pa tha snyad du nus pa de 'jug pa'i yul du 'gyur ba thob par nus pa yin no/_/mngon sum gyi gzung ba ni skad cig gcig gi cha shas dngos po'i rgyun nges par byed la/_de yang skad cig brgyud pa dpag tu med pa'i bdag nyid yin pa'i phyir thob pa'i dus rjes su
[\[224a.2\]]'jug pa'i phyir thob par nus pa yin no/_/rjes su dpag pas kyang gal te yang bzung ba gang yin pa de dngos po ma yin pa de lta na yang de'i rang bzhin ma yin pa las 'dogs par sgro btags pas phyi rol nyid du sgro btags pas na nges par phyi rol nges par 'gyur ba yin la/_de yang 'jug
[\[224a.3\]]pa'i yul yin pa'i phyir thob par nus pa yin no/_/de'i phyir tshad ma ni gzung ba thob par byed pa ma yin gyi/_'on kyang nges pa thob par byed pa yin no/_/des na ston par byed pa ni zhen pa yin gyi 'dzin pa ni ma yin no/_/de skad du yang /_gzung ba'i yul tha dad pa don gyi dbye ba bshad kyi
[\[224a.4\]]tshad ma'i bya ba'i yul tha dad pa ni ma yin no zhes bshad pa dang /_thob pa'i yan lag tu 'gyur ba'i zhen par byed pa ni tshad ma'i bya ba yin gyi/_'dzin pa ni ma yin no zhes bya ba dang /_zhen par byas pa thob par byed pa tshad ma yin par nges par bzung nas dngos po'i yul can tshad ma nyid ces bya ba dang /_
[\[224a.5\]]'di gnyis kyi don yongs su bcad nas zhes kyang bshad do/_/yongs su bcad pa ni zhen pa yin gyi bzung ba ni ma yin no/_/bsam pa la ni slu med phyir/_/'khrul ba yin yang tshad ma nyid/_/ces gang bshad pa bsam pa ni mngon par 'dod par bya ba ste/_zhen pa nyid la brjod do/_/
[\[224a.6\]]de lta na yang zhen par byas pa'i thob pa ni mi slu ba yin no/_/gang gi phyir zhen pa nyid tshad ma'i bya ba yin pa de nyid kyi phyir 'di ni gdon mi za bar bya ba yin no/_/gang byas pas shes pa tshad mar 'gyur ba de ni gdon mi za bar bya ba yin la/_de gdon mi za bar bya ba gang yin pa de yang
[\[224a.7\]]'bras bur brjod do/_/de nyid kyi phyir tshad ma ni zhen par byas pa'i 'bras bu can yin no/_/tshad ma nges pa'i 'bras bu can zhes gang bshad pa la nges pa zhes bya ba ni gtan la 'bebs pa ste zhen pa la brjod do/_/'di la zhen pa ni thob pa'i yan lag la brjod do zhes
[\[224b\]]
[\[224b.1\]]'jug pa'i 'bras bu can zhes kyang gsungs te/_'jug pa'i yan lag tu gyur pas na thob pa'i yan lag gi zhen pa ni tshad ma yin no zhes bya ba'i don to/_/gang gi phyir 'jug pa'i rgyu yin pas thob pa'i yan lag zhen pa nyid yin pa de'i phyir tshad ma ni ma rtogs pa'i yul can yin no/_/gal te
[\[224b.2\]]rtogs par byed pa las thob par byed pa gzhan yin na ni rtogs pa'i dngos po gang yin pa la shes pa gzhan yang thob par byed pa yin pa'i phyir rtogs zin pa'i yul can yang tshad mar 'gyur ba yin na/_gang gi phyir zhen pa nyid thob par byed pa yin pa de'i phyir gang gi dngos po de rtogs pa
[\[224b.3\]]de nyid kyi skyes bu bcug cing don thob par byed pa de'i phyir gnyis pa'am gsum pa gzhan la snga ma med pa'i thob par byed pa nyid med pa'i phyir tshad ma ma yin no/_/gal te thob pa'i yan lag gi zhen pa tshad ma'i bya ba yin na/_'o na ni mngon sum tshad mar mi 'gyur te/_gang gi phyir de la
[\[224b.4\]]ni tshad ma'i bya ba med pa'i phyir ro/_/ci ste mngon sum las sgrub pa dang dgag pa'i rnam par rtog pa 'byung ba ni de'i bya ba yin no snyam na/_de lta na ni 'o na tshad ma las bya ba tha dad par 'gyur na de yang rigs pa ma yin no/_/gzhan yang bya ba nyid ni 'bras bu yin la de lta na yang 'bras bu tha
[\[224b.5\]]dad par smra ba yongs su gzung ba mi 'dod par thal bar 'gyur ro/_/gal te de lta na mngon sum zhes bya ba 'di ni shin tu chung bar smra ba yin te/_rjes su dpag pa yang tshad ma ma yin par 'gyur ro/_/gang gi phyir tshad ma'i bya ba ni thob pa'i yan lag tu gyur ba'i zhes pa yin la rjes
[\[224b.6\]]su dpag pa ni skad cig las phan chad du mi gnas pas de'i bdag nyid du gyur ba'i zhen pa ldog pa na rjes su dpag pa la thob pa'i yan lag gi zhen pa srid par ji ltar 'gyur/_ji ste rjes su dpag pa las gzhan gyi rnam par rtog pa skye ba na gang gis thob par 'gyur ba yin no zhe na/_de lta na ni
[\[224b.7\]]'o na thob pa'i de ma thag pa'i mthar thug pa'i rjes su dpag pa la sogs pa'i tshogs tshad mar 'gyur ba'am/_yang na thob pa'i de ma thag pa'i rnam par rtog pa 'ba' zhig tshad mar 'gyur gyi rjes su dpag pa ni ma yin par 'gyur ro/_/'dis ni mngon sum rnam par rtog pa dang bcas pa yang
[\[225a\]]
[\[225a.1\]]bshad pa yin no/_/de'i phyir 'dir ni 'di ltar rnam par gnas te/_chos can la khyab par bya ba shes pa na khyab par byed pa gdon mi za bar nges pa ni rjes su dpag bas bya ba yin la rnam par rtog pa gzhan gyi bya ba ni spyod pa tsam yin no/_/'di ltar dbang po'i rnam par shes
[\[225a.2\]]pa mtha' dag 'gags pa na rnam par dpyod pa de'i tshe bdag ni rnam par dpyod par byed kyi mthong ba'am chos can la khyab par bya ba mthong bas 'brel ba can gyi chos can chos gzhan la nges par rtogs pa ni ma yin no zhes nyams su myong ba las rnam par rtog pa'i bya ba ni dpyod pa tsam yin no zhes nges so/_/_
[\[225a.3\]]de na 'di dag gi rang gi byed pa las blo lhag par snang ba gang yin pa de ni rjes su 'gro ba dang ldog pa dag las shes pa gzhan gyis byas pa yin par blta bar bya'o/_/bdag gis mthong ngo zhes mthong ba nyid du nges pa yang rtog pa la bla lhag pa yin no/_/rnam par rtog pas ni don de mthong
[\[225a.4\]]ba ma yin gyi 'on kyang dpyod pa yin no/_/de'i phyir rtog pa ni rang gi bya ba la dpyod pa yang spangs nas lta ba'i bya ba'i mthong ba'i rjes su byed pa yin te/_des na ni ji srid mngon sum gyi bya ba mthong ba nyid yod pa de srid du yul rnam par 'jog par byed pa mngon sum nyid yin la/_ji srid du
[\[225a.5\]]'brel pa gzhan mthong ba na 'brel pa can gzhan rtog pa de srid du rjes su dpag pa'i byed pa yin no/_/ji srid du 'di yod pa de srid du rjes su dpag pa nyid rab tu ston par byed pa yin te/_'brel pa gzhan mthong ba las 'jug pa'i yul rab tu ston par byed pa ni rnam par rtog pa gzhan
[\[225a.6\]]gyis bya bar mi nus so/_/de nyid kyi phyir rnam par rtog pa lta ba'i bya ba dang ldan pa gang ji snyed pa de thams cad ni 'du byed ma nyams pa can gyi mthong ba rab tu ston pa'i tshad ma yin la/_rjes su dpag pa'i bya ba dang ldan pa'i ji snyed pa de la ni 'du byed pa nyams pa med pa can gyi rjes su
[\[225a.7\]]dpag pa tshad ma yin no/_/des na thob par byed pa ni mngon sum dang rjes su dpag pa nyid yin no/_/de lta na dper na rjes su dpag pa rang gi bya ba thob pa dang mthun pa'i nges par byed pa nyid rtog pa gzhan dang gzhan la 'jog pa de bzhin du mngon sum la yang shes par bya'o/_/'di ni rig
[\[225b\]]
[\[225b.1\]]pa yang yin te/_gang gi phyir 'jug pa'i yul ston par byed pa gang yin pa de ni tshad ma yin la 'jug pa'i yul ston par byed pa gang yang 'jug pa'i yul bstan par shes pa de nyid yin no/_/de bzhin du gang bstan pa ni 'jug pa'i yul yin zhing bstan pa ni gang bstan par shes pa de
[\[225b.2\]]yin no/_/gang zhig bstan par mi shes pa de ni gzung du zin kyang ma bzung ba dang 'dra ba'i skad cig ma nyid bzhin du 'jug pa'i yul ma yin no/_/de bzhin du ston par byed pa ni ston par byed pa nyid du ma shes pa gang yin pa de yin la/_ston par byed pa nyid du ma shes pa gang yin pa de ni yod du
[\[225b.3\]]zin kyang gsal bar byed pa ma yin no/_/de ltar na yang mngon sum la brten pa'i rnam par rtog pa rnams la ston par byed pa ni mngon sum nyid yin gyi rnam par rtog pa ni ma yin no/_/gang gi phyir de ni dngos po mthong ba nyid du rnam par rtog gi rnam par dpyod pa nyid du ni ma yin no/_/mthong
[\[225b.4\]]ba yang mngon sum gyi byed pa yin pa de'i phyir rnam par rtog pa rnams la ston par byed pa ni mngon sum yin gyi rnam par rtog pa ni ma yin no/_/de nyid kyi phyir mngon sum ni zhen pa skyed par byed pas yul nges par byed pa ni ma yin te/_'on kyang rnam par rtog pa 'byung ba sngar gyi mngon
[\[225b.5\]]sum de nyid nges pa'i bdag tu skyes pa yin no/_/gang gi phyir rnam par rtog pa ni de'i tshe dngos po mthong bar zhen pa yin no/_/des na sngar gyi lta ba nyid zhen par 'gyur ba yin te/_rnam par rtog pa la rang gi bya ba thob pa'i yan lag 'jog pa'i phyir ro/_/zhen pa yang lta ba nyid du gyur
[\[225b.6\]]pa yin te/_rang gi bya ba dpyod pa spangs nas lta ba'i bya ba mthong ba 'dzin pa'i phyir ro/_/de'i phyir mngon sum ni rnam par rtog pa'i shing rta la zhon nas nges par byed par shes par bya'i rang nyid rnam par mi rtog pa'i phyir nges par byed pa ni ma yin no/_/zhen pa'i ston par byed pa ni mngon sum yin gyi/_
[\[225b.7\]]rnam par rtog pa ni mngon sum las logs su ni nges par byed pa ma yin la/_mngon sum zhen pa'i bdag nyid kyis zhen par byed pa yin par mi lta'i 'on kyang sngar bshad pa'i tshul gyis so/_/de'i phyir mngon sum nyid thob pa'i yan lag gi zhen pa'i bdag nyid yin pa'i phyir thob
[\[226a\]]
[\[226a.1\]]par bya ba 'jug pa'i yul gyi ston par byed pa yin no/_/de bzhin du rjes su dpag pa yang rnam par rtog pa gzhan la 'jog pas thob pa'i yan lag gi zhen pa'i bdag nyid yin pa'i phyir thob par bya ba'i thob par byed pa yin no/_/de'i phyir mngon sum dang rjes su dpag
[\[226a.2\]]pa'i bya ba dang ldan pa'i rnam par rtog pa ni mngon sum dang rjes su dpag pas byas pa yin no/_/'dir de kho na nyid 'di yin te/_rnam par rtog pa ni tshad ma'i bya ba 'jug pa'i yul ston pa'i byed mkhan ni ma yin gyi 'on kyang tha snyad byed pa po yin no/_/ston par byed pa 'di'i sgo nas tha snyad du byed
[\[226a.3\]]pa'i ston pa po mngon sum mam rjes su dpag pa de gang yin pa de yin gyi gzhan ni ma yin no/_/gzhal bya ni sngon po'i sngon po nyid la sogs pa tha dad du byas pa'i cha gang yin pa de kho na nyid yin gyi/_gzhan tha dad du ma byas pa'i skad cig nyid la sogs pa ni ma yin te/_tha snyad du ma byas
[\[226a.4\]]pa ni yod kyang med pa dang khyad par med pa'i phyir ro/_/de ltar mngon sum dang rjes su dpag pa ni thob par byed pa'i yan lag gi zhen par byed pa yin pas bstan pa thob par byed pa yin pa'i phyir tshad ma yin no/_/gal te don thob par nus pa'i tshad mar brjod pa ma yin nam zhe na/_
[\[226a.5\]]bden te don de ni rab tu bstan pa nyid thob par byed pa bzhin yin gyi 'ba' zhig la ni ma yin la tshad ma'i thob par byed pa nyid kyang thob pa'i nus pa nyid yin no/_/des na bstan pa thob par byed pa'i sgra ni thob par nus pa gsal bar byed pa yin no/_/thob pa'i yan lag gi zhen pa'i bdag
[\[226a.6\]]nyid kyis ni shes pa thob par nus pa yin gyi/_gzhan du ni ma yin no/_/de'i phyir thob pa'i yan lag gis zhen pa'i rang bzhin nyid don thob pa'i nus pa yin pa'i phyir nus pa zhes bya bas thob pa'i yan lag gi zhen pa nyid kyi don bstan pa yin gyi gzhan ni ma yin no/_/gang yang
[\[226a.7\]]don med na mi 'byung ba'i phyir tshad ma zhes brjod pa de la don 'di yin te/_shes pa'i don thob pa'i yan lag gi zhen pa'i don gyi 'bras bu yin pa'i phyir te/_don gyi 'bras bu ma yin pa de la ni thob pa'i yan lag gi zhen pa med do zhes bya ba yin no/_/ci ste 'di dag las gzhan pa'i
[\[226b\]]
[\[226b.1\]]shes pa ji ltar thob par byed pa ma yin zhe na/_nyon cig gang yul thob par nus pa de ni thob par byed pa'i yan lag yin la/_gzhan ni thob par nus pa ma yin no/_/re zhig log pa'i shes pa ni bstan pa thob par nus pa ma yin te/_dngos po med pas thob par nus pa ma yin
[\[226b.2\]]pa'i phyir ro/_/dngos po yin na yang log pa'i shes pa nyid du mi 'thad pa'i phyir ro/_/the tshom yang yod pa'am med pa ma nges par dngos po 'jog par byed pa yin no/_/ma nges pa ni yod pa ma yin no/_/dngos po ni yod pa nyid du nges pa'am/_med pa ma yin gyi yod pa dang med pa ma
[\[226b.3\]]nges pa yin no/_/de'i phyir the tshom ni thob par byed pa ma yin no/_/gang yang khung na chu yod do zhes gcig tu nges pa ni dngos po'i rang bzhin snang ba ma yin la/_med na mi 'byung ba mthong ba'i rgyu mtshan yang ma yin te/_des na nges par 'jog pa'i nus pa med pas de ni the tshom nyid
[\[226b.4\]]do/_/gang gi phyir de ni bdag gis dngos po'i rang bzhin nam de dang 'brel pa mthong ba ni ma yin no zhes ma rtogs pa ma yin no/_/dngos po'am 'brel pa yang ma mthong bar cha yod bzhin du nges pa gang yin pa de ni gcig tu ma nges par nges pa nyid du yin pa de bas na the tshom kho na'o/_/
[\[226b.5\]]gang gi tshe thag ring po nas sbrang bu'i tshogs la du bar bsams nas bden pa me nyid du rtog pa de'i tshe/_du ba'i rang bzhin gyi nges pa bdag nyid kyi rang bzhin ma shes par du ba'i rang bzhin nges par rtogs pa ma yin no/_/rang bzhin nges pa med pa'i du ba sngon du song ba'i mi shes
[\[226b.6\]]pa ni the tshom yin pa'i phyir thob par byed pa ma yin no/_/rjes su dpag pa ni 'brel ba'i dngos po mthong ba yod pa'am med pa'i dngos po nges par 'jog pa'i phyir thob par byed pa yin la/_mngon sum yang snang ba'i rang bzhin nges pa 'jog pas thob par byed pa yin no/_/
[\[226b.7\]]lag te bdag cag mngon sum la the tshom skyes so zhe na bden te/_mngon sum la snang ba'i don 'di yang dag pa yin nam 'on te ma yin snyam du the tshom za'o/_/'di snang ngam mi snang snyam du ni ma yin te/_de la ni snang ba me nyid du 'jog par byed pas mngon sum 'jug pa'i yul du
[\[227a\]]
[\[227a.1\]]med pa yin no/_/phyis kyi yang dag pa'i don gyi yul can gyi the tshom za bas ni mngon sum gyi bya ba mi gnod do/_/mngon sum gyi bya ba ni nges par snang ba la zhe na par byed pa yin la de yang des byas pa'i phyir de la the tshom gyis ci byar yod/_snang ba ni don snang
[\[227a.2\]]bar nges par ma nges par mi snang ste/_des na rnam par rtog pa the tshom gyi yul la ltos sam/_ma nges pa mngon sum gyi don ma yin no/_/nges pa ni rnam par rtog pa'i don yin la snang ba ni mngon sum gyi don yin no/_/bar ti ka las mngon sum gyi don snang ba'i dbang gis
[\[227a.3\]]rnam par gzhag pa yin la rnam par rtog pa ni zhen pas so zhe na/_gang du phyin ci log tu nges par byas pa de la ni mngon sum tshad ma ma yin te/_dper na tshur nges par byed pa ni smig rgyu'i rang gi mtshan nyid du 'dzin pa mngon sum tshad ma ma yin pa bzhin no/_/gang gi phyir 'jug
[\[227a.4\]]pa'i yul ni nges pa yin la chu yang nges pa yin na de mi 'thob bo/_/smig rgyu'i rang gi mtshan nyid ni mngon sum gyis ma nges pa des na de ni 'jug pa'i yul ma yin pa de'i phyir dbang po la brten pa'o/_/phyin ci log gi zhen pa'i bzung ba yin la rjes su mthun pa'i zhen pas gnod
[\[227a.5\]]pa tshad ma yin no zhes bya ba 'di la ci zhig the tshom za/_gang yang de lta na the tshom gyis zin pa'i mngon sum skyes pa de ji ltar zhe na/_de yang tshad ma yin no/_/gang gi phyir 'di me'am me tog gi tshogs yin/_yang dag pa'am yang dag pa ma yin zhes khyad par ram/_dngos po dang dngos po ma
[\[227a.6\]]yin pa la the tshom za ba yin no/_/de la me nyid du ma zhen na ni gnyis la dmigs pa'i the tshom nyid du mi 'gyur ro/_/me nyid du zhen na ni the tshom gyis byas pa cha gzhan zhen pa mngon sum gyi bya ba las bla lhag pa yin pa'i phyir mngon sum gyi bya ba la gnod pa ma yin no/_/'di snyam du mngon
[\[227a.7\]]sum gyi bya ba ni mtha' gcig tu nges pa yin no snyam na de ni mi rigs te/_'jug pa'i yul ni mngon sum du snang ba yin gyi the tshom ni bzung ba ma yin la/_de yang nges pa yin gyi ma nges pa ni ma yin no/_/de nges par 'gyur na ma nges pa'i zhen pas yul du byas kyang nges pa nyid du gnas pa des na de
[\[227b\]]
[\[227b.1\]]la mtha' gcig tu nges par ci zhig bya/_gal te zhen pa'i snang ba 'jug pa'i yul yin na ni mtha' gcig tu nges pa nyid mngon sum gyi 'bras bur 'gyur te/_mtha' gcig tu ma nges pa'i zhen pa'i yul ni thob par mi nus pa'i phyir ro/_/'jug pa'i yul ni mngon sum gyi rnam pa yin
[\[227b.2\]]te/_gang gi phyir de mthong bar zhen pa yin gyi spyod pa ni ma yin no/_/mthong ba yang mngon sum la gnas pa yin te/_des na des mthong ba'i me de nyid nges pa yin pa'i phyir na 'jug pa'i yul yin no/_/'jug par byed pa'i mngon sum yin gyi the tshom ni ma yin no/_/de'i rnam par
[\[227b.3\]]'jug pa'i yul ma yin pa'i phyir ro/_/gang yang the tshom gyi rnam pa gzhan sgro btags pa gang yin pa de ni tshad ma gzhan gyis sel bar byed do/_/gal te 'jig rten the tshom las kyang 'jug par mi 'gyur na ni the tshom za na ldog par bya ba yin na gang gi phyir 'jug pa yin pa des na the
[\[227b.4\]]tshom ldog par byed pa ma yin no/_/'gal ba'i rang bzhin du nges par byas pa mthong ba tsam ni rab tu bstan pa ma yin pa des na 'jug pa'i yul ma yin pas mngon sum 'jug par byed pa ma yin no/_/de ltar na 'gal ba'i rang bzhin des na ni tshad ma ma yin par 'gyur gyi the tshom gyis ni
[\[227b.5\]]ma yin no/_/des na 'jug par byed pa ma yin pa'i zhen pa la mtha' gcig par ci zhig bya/_gang du zhen pa nyid 'jug par byed pa der ni mtha' gcig pa nyid tshol ba yin te/_dper na rjes su dpag pa bzhin no/_/de'i phyir rnam par rtog pa la ni rjes su dpag pa tshad ma yin te/_
[\[227b.6\]]nges pa'i yul can yin pa'i phyir dang /_yul nges pa yod pa dang med pa yang thob par nus pa'i phyir ro/_/gzhan yang mngon sum thams cad kyi 'jug pa'i yul ni snang zhing nges pa'i dngos po'i rgyun yin gyi rtags ni ma yin no/_/snang ba'i nges pa rnam par 'jog pa po yang mngon
[\[227b.7\]]sum yin gyi zhen pa ni ma yin no/_/de'i phyir 'jug pa'i yul nges pa'i rnam par 'jog pa po ni lta ba nyid yin la/_ma nges par 'jog pa po ni the tshom zhes bya ba'i zhen pa yin gyi lta ba ni ma yin no/_/gal te dngos po thob pa'i yan lag gi zhen pa mngon sum gyi bya bar brjod pa ma yin
[\[228a\]]
[\[228a.1\]]nam zhen bden te/_mthong bar zhen pa yin gyi zhen pa tsam ni ma yin no/_/mngon sum gyi bya ba ni mthong bar zhen pa yin te/_ma zhen na ni skad cig ma nyid bzhin du yul dang dus dang rnam par nges pa tha snyad du bya bar mi nus pa'i dngos po 'jug pa'i yul ma yin no/_/
[\[228a.2\]]de ltar na the tshom gyis mthong ba nyid du nges na yang yul dang dus dang rnam par nges pa'i dngos po snang zhing nges pa tha snyad du byas pa yin no/_/gal te the tshom gyis zhen par byas pa'i sngon po ma nges pa yin la gzhan du ni thob par nus pa'i phyir 'jug pa'i yul ni ma nges pa ma yin nam zhe na/_
[\[228a.3\]]de ltar ni bden na ma nges pa ni zhen par byas pa yin la snang ba ni ma nges pa yin te/_des na snang ba nges pa lta ba la rag las pa yin gyi/_'on kyang zhen pa ni ma yin no/_/gal te dngos po'i nges pa zhen par ma byas pas skad cig ma yang de ltar 'jug pa'i yul ma yin
[\[228a.4\]]nam zhe na/_the tshom gyis ni ci 'di sngon po nyid dam/_'on te dngos po ma yin pa nyid ces nges pa nyid zhen par byas pa yin gyi/_gang gi phyir nges pa zhen par ma byas par 'gyur pa 'di ni sngon po yang yin no zhes bya bar ni ma yin no/_/de'i phyir nges pa'i 'jug pa'i
[\[228a.5\]]yul ni mthong ba nyid du zhen par byas pa yin la de ni the tshom gyis kyang mthong ba nyid tha snyad du bya ba yin no/_/'on kyang the tshom ni rang bzhin gcig tu mi gnas la mthong ba ni gnas pa 'ba' zhig tu zad do/_/the tshom ni mi gnas pa yin la/_mthong ba ni gnas pa yin no zhes 'jig
[\[228a.6\]]rten na yang shes pa yin no/_/de'i phyir mthong ba'i bya ba'i rjes su byed pa'i the tshom dang mtha' gcig tu nges par snang ba'i tha snyad du bya bar khyad par yod pa ma yin no/_/de nyid kyi phyir gal te 'khrul ba'i rgyu mtshan gyis zhes bya ba la sogs pa sgro btags pa nyid mngon sum gyi gnod
[\[228a.7\]]par brjod kyi the tshom ni ma yin no/_/gang yang dngos po'i rang bzhin lam reg pa'i the tshom ni dper na chu dmar po la ci 'on te me'am 'on te pa la sha'i me tog gi tshogs yin zhes bya ba lta bu dngos po'i cha spangs pa ste/_sgro btags dang 'dra bar mngon sum la gnod pa yin no/_/
[\[228b\]]
[\[228b.1\]]mngon sum mi snang ba nges pa zhen pa gang yin pa de ni thob par nus pa'i phyir na de nyid thob par byed pa yin pa'i phyir tshad ma yin no zhes gnas so/_/'brel ba las ni thob pa yin no zhes bya ba 'di yang rjes su dpag pa ji ltar nges par byas pa de yang 'brel pa yin la shes pa gzhan ji ltar
[\[228b.2\]]nges par bya ba de dang ma 'brel pa yin te des na thob par byed pa ma yin gyi 'dir nges pa la mi ltos pa'i phyir 'brel pa 'dod pa ni shes par mi bya'o/_/gal te des nges par 'jug pa'i yul yin na ni nges par rtog pa dang nges pa mthong ba zhen pa tshad ma'i bya ba rdzogs pa yin no/_/ci ste dngos po gang
[\[228b.3\]]zhig nges pa na gang 'jug pa'i yul du mi 'gyur ba nges par ma byas pa zhes bya ba gang zhe na/_'di la brjod par bya ba ci yod nges par rtogs pa gang yin pa de las gzhan du nges pa gang yin pa'o/_/de yang gang zhe na/_yul dang dus dang rnam pa 'ga' zhig ma nges pa 'gal ba'i chos
[\[228b.4\]]dang ldan pa gang yin pa'o/_/yul dang dus dang rnam pa tha dad pa yang tha dad par byed pa yin pa'i phyir te/_tha dad par byed pa ma yin pa ni sna tshogs gcig tu thal ba'i phyir ro/_/'di tsam nyid 'gal ba'i chos dang 'brel ba ma yin te/_'dir ni nye bar mtshon pa'i don du ji tsam zhig
[\[228b.5\]]rjod par byed par 'os pa de tsam zhig bshad do/_/de la dngos po ni mthong ba de nyid yin no/_/yul gzhan dang 'brel ba yin na ni tshad ma'i yul ma yin no/_/dper na sgo leb kyi bu gar nor bu nges pa khang ba'i nang na gnas pa'i nor bu las nges pa bzhin no/_/'dir re zhig nor bu
[\[228b.6\]]tsam nges pa yin nam zhe na/_yul dang dus dang rnam pa'i khyad par dang ldan pa'i nor bu ma nges pa yin no/_/nor bu tsam don du gnyer ba'i phyir ni thob par bya ba ma yin gyi/_'on kyang nges pa las yin la nges pa yang khyad par gyi yul can yin pa'i phyir gong bu tsam ni thob par bya
[\[228b.7\]]ba ma yin no/_/'bras bu 'dod pas skyed pa de sgrub par byed pa'i don ched kyi bya ba 'jug pa yin no/_/de yang lus dang ngag dang lhan cig pa'i blo 'jug par byed pa'i shes pa'i bya ba lta bu dang rtog pa'i rjes su 'gro ba can de nyid kyis nye bar bstan pa yul dang dus dang rnam pa
[\[229a\]]
[\[229a.1\]]nges pa'i dngos po thob par 'dod pa 'jug par byed pa'i shes pas brtsams pa rab tu bstan pa'i dngos po'i mthar thug pa ni gcig yin par lta'o/_/dngos po'i yul can ni gzhan yin no/_/skabs su bab pa'i don bya ba la nye bar sbyor ba ma nges par
[\[229a.2\]]shes pa gang yin pa de ni du ma yin yang 'jug pa gcig gi yul yin no/_/'jug pa gcig gi yul yang tshad ma gcig gi yul yin no/_/nye bar sbyor ba gang yin par shes pa de ni nges pa med do/_/res 'ga' ni tshad ma gcig gi yul yin la/_res 'ga' ni tshad ma du ma'i
[\[229a.3\]]yul yin no/_/de la mngon sum ni skad cig tha dad pa la nye bar sbyor ba nges pa med par zhen par byed kyi tshogs pa tha dad pas ni ma yin no/_/gang gi phyir mthong ba'i bum pa rnams la ni gal te nus pa thams cad kyi bsgrub par bya ba gcig gam du ma cung zad cig dgos la de'i tshe bum
[\[229a.4\]]pa rnams nye bar sbyor ba tha dad pa rnams kho nar shes pa yin no/_/yang gang gi tshe bum pa gcig gi bsgrub par bya ba dgos pa de'i tshe mthong ba'i mdo kho na la nges pa gcig len par 'dod pa yin no/_/blang bar 'dod pa nyid kyang ma yin pa kho na yin gyi gzhan ni ma yin no/_/des na nges par blang bar
[\[229a.5\]]'dod pa ni nges par sbyor bar nges pa yin pa de'i phyir 'jug pa'i yul tha dad par nges pa yin no/_/rjes su dpag pa'i tshogs tha dad pa la ma nges par zhen pas byed pa dper na rtsig pa bzhis bskor ba'i khyim gyi dang rar du ba mthong nas me ma yin pa las log pa'i me tsam nges par byed pa
[\[229a.6\]]na ji snyed yod pa de thams cad rjes su dpag cing gang gi phyir thams cad kyang nye bar sbyor ba nges pa med par 'gyur ba yin no/_/de lta yin dang khyim gyi dang ra de nyid du du ba gzhan mthong bas mer nges pa de la ni shes pa tshad ma yin gyi/_'on kyang dran pa nyid ma yin no/_/gang gi phyir dang ra
[\[229a.7\]]na gnas pa'i me ma yin pa las ldog pa'i rang bzhin don bya ba'i nye bar mkho ba ni snga ma bzhin du bzung ba yin no/_/gang gi tshe nye bar sbyor ba tha dad pa de'i tshe ni du ba gzhan dang gzhan gyis gzhan la yang don bya ba byed pa'i phyir na de'i yul can rnams tshad ma tha dad pa kho na'o/_/yang gang
[\[229b\]]
[\[229b.1\]]gi tshe phyogs bzhir du ba bzhi las me rjes su dpag pa la don byed pa la/_gcig nye bar mkho ba de'i tshe yang rjes su dpag pa'i mod kho na la nges par zhen par 'dod la/_gang blang bar bya ba 'dod pa de nyid kyis nye bar mkho ba yin pa'i phyir de dag nye bar sbyor ba tha dad pas tshad ma tha dad
[\[229b.2\]]pa'i gzung ba yin no/_/'di thams cad brjod pa'i don du du ba gzhan dang gzhan gyis bcad pa'i me nye ba bzhin no zhes bshad do/_/de'i phyir nges pa'i dbang gis thob par bya ba yin gyi don du gnyer ba'i dbang gis ni ma yin no zhes bya ba 'di rigs pa yin no/_/dus tha dad pas kyang
[\[229b.3\]]dngos po tha dad pa'i phyir te/_mtshan mo bu 'ongs pa mthong na mthong nas nyin mo bu 'ongs pa de lta na yang mtshan mo bu mthong ba ni tshad ma ma yin te/_nam phyed kyi khyad par can gyi bu 'ongs pa med pa'i phyir ro/_/rnam pa zhes bya ba ni don byed par bzod pa'i rang bzhin la brjod do/_/don
[\[229b.4\]]de la ni kha dog don dam pa yin gyi dbyibs ni ma yin te/_rdul phra rab la ni ring ba la sogs pa med pa'i phyir dang /_rdul phra rab ma gtogs pa'i gzugs kyang med pa'i phyir ro/_/rdul phra rab ni kha dog yin la/_dbyibs ni yod du zin kyang kha dog gi rdul phra rab rnams las tha dad pa
[\[229b.5\]]ma yin no/_/des na dper na skad cig ma nyid sngon po la sogs pa las tha dad pa ma yin la sngon po la sogs pa ma bzung na ni de'i ngo bor gyur pa'i dngos po nyid ma yin pa de bzhin du dbyibs kyang ngo /_/spyi'i chos rnams ni khyad par gyi rang bzhin du yod pa yin la/_khyad par ma bzung na ni
[\[229b.6\]]mi zin la/_khyad par gzung ba na ni bzung ba yin zhing ma nges na ni tshad ma gzhan gyis nges par byed do/_/gang gi tshe smig rgyu la chur 'khrul du chug kyang dngos po nyid tsam la ni ma yin no zhes ni brjod par mi nus te/_gang gi phyir chu la 'khrul pa na chu yod pa la nges par 'khrul ba yin
[\[229b.7\]]la gzhan gyi yod pa yang gzhan gyi khyad par bzhin du gzung ba de'i phyir gang zhig la 'khrul pa med/_de bzhin du dung gi dkar po btang na de'i rang bzhin du 'gyur ba'i dbyibs btang na ser po'i rang bzhin phyin ci log tu 'gyur na de'i rang bzhin du gyur pa'i dbyibs phyin ci log
[\[230a\]]
[\[230a.1\]]yin pa'i phyir dung la ser por shes pa la ni mi slu ba'i zhad tsam yang yod pa ma yin te/_dkar po dang ser po dag tha dad pa'i phyir ro/_/des na rnam pa tha dad pa'i phyir ser po las ni dung dkar po thob pa yod pa ma yin no/_/'o na ji ltar ser po shes pa las
[\[230a.2\]]zhugs pa las dung dkar po thob ce na/_shes pa gzhan las yin par smra'o/_/dkar po dang ser po snang ba dag 'brel pa gzung ba yod na ni rjes su dpag pa yin te/_dper na ral gu'i nang na gnas pa'i lus rjes su dpag pa bzhin no/_/yang dper na chu'i shes pa las ni smig
[\[230a.3\]]rgyu thob pa ma yin gyi shes pa gzhan las yin pa de bzhin du'am/_the tshom las zhugs pas shes pa gzhan las don thob par byed pa de bzhin du thob pa ni tha na reg bya'i shes pa las yin no/_/sgo gseb kyi bu gar gnas pa'i mthong ba'i mig gi rnam par shes pa las ni khang
[\[230a.4\]]phugs na gnas pa'i nor bu'i gnas 'dzin par byed pa yin pas na nor bu thob po zhes smra'o/_/de'i phyir phan tshun spangs te gnas pa'i mtshan nyid kyis 'gal ba nges pa las gang shin tu ma nges pa yin pa'i phyir na yul ma yin no/_/gal te de ltar na skad cig ma ma yin pa nyid dang /_
[\[230a.5\]]rags pa dang /_tshad chung ba dang /_mi gsal ba dang 'dres pas thag ring po na gnas pa rnams nges pa na ji ltar skad cig ma dang phra mo dang gsal ba dang /_tshad che ba dang /_ma 'dres pa'i shing la sogs pa'i tshad mas thob ce na/_rigs pa nyon cig_/'di la dngos po dbyibs
[\[230a.6\]]dang ldan pa nges par don bya ba'i rang bzhin ni mngon sum ma yin no/_/sngon po de yang skad cig ma nyid dang skad cig ma ma yin pa'i thun mong gi tshogs yin te/_snang ba'i sngon po la ni yun ring ba mi 'gal ba'am myur du yang rung ste/_gang yang nges pa yod pa ma yin no/_/
[\[230a.7\]]de'i phyir gal te 'khrul pa'i rgyu mtshan 'ga' zhig la thun mong gi rang bzhin du nges pa la skad cig ma ma yin par sgro 'dogs kyang de tsam gyis skad cig ma yin pa nyid du nges par 'gyur ram/_skad cig ma nyid dang 'gal ba'i rang bzhin bzung na ni sna tshogs skad cig ma ni ma yin par
[\[230b\]]
[\[230b.1\]]rung ste/_nges pa ni yod pa ma yin no/_/des na thun mong du yod pa yin te/_de'i phyir skad cig ma yin pa ni dus phyis 'khrul pas sgo btags pa yin no zhes bya bar gzung ngo /_/de bzhin du gcig gi rang bzhin phra mo yin la/_du ma ni rags pa yin no/_/de la gal te rags pa gcig
[\[230b.2\]]mthong na ni 'gal ba mthong bar 'gyur ba yin na/_gang gi tshe du ma mthong ba de'i tshe gcig ni phra mo yin la du ma nyid ni rags pa'i phyir 'gal ba ci yod/_gang yang ma mthong ba nyid ni phra mo'i tshogs pa yin par bsgrub par nus pa'i phyir mi 'gal lo/_/gang yang gsal ba yang rgyang
[\[230b.3\]]ring po nas mi gsal bar snang ba de yang rdul dang 'dras ba yin te/_rdul dang 'dres pa yang mthong ba dang mi gsal ba yin no/_/de'i phyir 'dres pa 'dzin pa mi gsal bar 'dzin pa yin gyi/_gcig la 'gal bar gzung ba ni ma yin no//_rta rmig gis snad pa'i lam nas langs pa'i rdul
[\[230b.4\]]gyis bar du chod pa'i snam bu sngon po bzung ba yin no/_/rdul yang bsags pa na snang bar 'gyur ro/_/ji srid thag ring po na de srid du snang bar 'gyur la/_ji srid du nye bar 'gyur ba de srid du mi snang bar 'gyur te/_ma bsags pa'i phyir ro/_/dper na rdul gyi cha cung zad dang dmar po'i
[\[230b.5\]]rang bzhin gyi ser po nyams par dmigs kyi rdul logs su mi snang ba bzhin no/_/de ni rdzas gzhan nyid skyes pa yin no zhes brjod par mi nus te/_yang mkhas pas de dag so sor byed pa mthong ba'i phyir te/_nye bar len pa gcig la rang bzhin tha dad pa dag skye ba mi 'thad pa'i phyir ro/_/
[\[230b.6\]]de bzhin du rdul ni mi dmigs pa de dag 'dres pa'i kha dog gzhan mi gsal bar dmigs pa'i phyir gnyis ka mi gsal bas bzung ba yin gyi/_gcig la gsal ba dang mi gsal ba nyid du bzung ba ni ma yin pa'i phyir ci zhig 'gal/_chen po la chung ngur nges pa zhes brjod pa gang yin pa
[\[230b.7\]]de la yang /_dbyibs zhes bya ba ni snang ba'i chos yin gyi dngos po ni ma yin no zhes brjod do/_/tshad kyang dbyibs kyi chos yin te/_de'i phyir dbyibs sngon po ma yin na tshad kyang dngos po'i chos su mi 'gyur bas de la 'khrul kyang dngos po las 'gal ba yod pa ma yin no/_/gal te de lta
[\[231a\]]
[\[231a.1\]]na ni mya ngam na chung ngu la chen por 'dzin par 'khrul pa ji ltar zhe na/_nyon cig de la yul de dang de ma yin pa'i rgyu mtshan can gyi 'gal ba yod pa yin te/_gang gi phyir na chung ngu ni yul gzhan la gnas pa yin la/_chen po ni rgya chen po'i go skabs kyi yul khyad par mthong ba
[\[231a.2\]]yin pa de'i phyir yul de na gnas pa dang /_/de'i yul na mi gnas pa'i rgyu mtshan can gyi 'gal ba yod pa yin te/_dper na mgal me'i 'khor lor snang ba'i shes pa dbyibs 'khrul pa ni yul de na mi gnas pa'i yul de na gnas pa nyid de'i yul 'gal bar 'dzin pa de bzhin no/_/rnam
[\[231a.3\]]pa de nyid kyis chung ngu la chen por 'dzin pa yul 'gal ba yod pa yin no zhes 'dod pa de ni ma yin te/_gang gi phyir dngos po de'i so mtshams gang dang ldan par mthong bas so/_/mtshams de nyid la ma 'khrul ba thag ring po na chung ngur snang ba yin la chung ngu la chen por snang ba gang yin pa de ni
[\[231a.4\]]dngos po'i so mtshams las 'das nas nam mkha'i cha khyab par snang ba'i phyir chen po la chung ngur snang ba 'khrul pa yin la chung ngu chen por snang ba ni ma 'khrul pa yin no/_/gang yang shing la sogs pa ma 'dres pa la 'dres par 'dzin pa de ni bar chad ces bya ba'i dngos po gzhan ma bzung
[\[231a.5\]]bar de stong pa'i dngos po nyid bzung ba de'i tshe bar ma chad par bzung bar 'gyur gyi/_yul dang dus dang rnam pa la sogs pa la 'khrul pa yod pa ni ma yin pa des na 'gal ba med do/_/'di snyam du bar chad dang bcas pa dang bar chad med pa 'gal lo snyam na de ni mi rigs te/_gang
[\[231a.6\]]gi phyir 'dir dngos po'i rang bzhin la ni 'gal pa 'ga' yang med kyi/_'on kyang bar chad ces bya ba ni dngos po gzhan ma bzung ba yin no/_/des na bar chad dang bcas pa zhes bya ba ni bar chad ces bya ba'i dngos po yod par brjod pa yin no/_/bar chad med pa zhes bya ba ni de ma bzung
[\[231a.7\]]bar brjod pa yin gyi/_med pa ni ma yin no/_/gal te rnam pa thams cad du dngos po nyid dam 'dzin pa 'ba' zhig bar chod pa dang bcas pa'am bar chad med par smra na/_de'i tshe 'gal bar 'gyur ba yin na/_gang gi tshe dngos po'i bar chad dang bcas pa gzung gi bar chad med pa
[\[231b\]]
[\[231b.1\]]de'i tshe bar chad dang bcas pa dang bar chad med pa dag yul tha dad pa'i phyir ci zhig 'gal/_de'i don ni 'di yin te/_'di ni nges pa las gzhan thob pa ma yin gyi/_'on kyang skad cig ma ma yin pa nyid dam mi gsal ba nyid dam/_mi rigs pa nyid dam gzhan yang rung ste/_nges par
[\[231b.2\]]byas shing thams cad mi thob par zad do/_/'di ltar sngon po'i rang bzhin gyi skad cig ma nyid ni mthong ba'i sngon po'i rang bzhin nyid yin gyi gzhan ni ma yin no/_/de'i phyir mthong ba dang 'gal ba snga na med pa ni ci zhig thob/_phan tshun spangs te gnas pa'i mtshan nyid ni 'gal bar 'gyur
[\[231b.3\]]ba yin na skad cig ma nyid ni sngon po spangs te gnas pa ma yin te de'i rang bzhin yin pa'i phyir ro/_/nges pa'i skad cig ma ma yin pa nyid dang ni sngon po'i rang bzhin du zhen pa'i skad cig ma 'gal ba yin no/_/skad cig ma ma yin pa nyid ni thob pa yin na gang gis na 'gal bar 'gyur/_
[\[231b.4\]]thob pa ni sngon po yin la de la ni 'gal ba yin no/_/gang yang yul gzhan na gnas pa'i nor bu'i rang bzhin ni de na gnas pa'i rang bzhin yongs su spangs nas gnas pa yin la dkar po yang ser po'i rang bzhin yongs su spangs te gnas pa des na/_de la ni nges pa las gzhan thob
[\[231b.5\]]ba yin no/_/de'i phyir khang pa'i nang na gnas pa'i nor bu dang dung dkar po ni sgo gseb na gnas pa'i nor bu 'dzin pa dang /_dung ser por 'dzin pa'i shes pa'i bya ba ma yin pa'i phyir nges pa dang ma nges pa dang 'gal ba thob pa yin no/_/gal te 'o na ni skad cig ma thob kyang gzhan thob
[\[231b.6\]]par mi 'gyur gyi/_mngon sum ma nges par thob par byed par 'gyur ro/_/de'i phyir tshad ma'i bya ba ni nges par bya ba yin no zhes bya ba de nyams so zhe na/_nyams pa med de de ltar yod par mthong ba'i sngon po de nyid skad cig ma'i rang bzhin yin gyi/_gzhan ni ma yin te/_des na
[\[231b.7\]]ci'i phyir ma nges pa thob pa yin/_/gang gi phyir sngon po de skad cig mar ma nges pa'i phyir mngon sum ni sngon po 'ba' zhig thob par byed pa yin no/_/don dam pa'am skad cig ma'i dngos po thob kyang de'i skad cig ma nyid kyis ni thob pa ma yin te/_ma nges pa'i phyir ro/_/'o na gang
[\[232a\]]
[\[232a.1\]]gi tshe thag ring po nas shing la shing nyid du nges shing shing sha par ni ma nges pa de'i tshe shing sha pa nyid gang las thob pa yin zhe na/_nyon cig mthong ba'i shing gang yin pa de nyid ni don byed nus pa yin no/_/don byed nus pa yang spyi'i shing nyid ma yin gyi/_'on kyang khyad par shing
[\[232a.2\]]sha pa la sogs pa'i don byed nus pa yin no/_/des na sha pa shing nyid du nges par byas pa 'bras bu la nges par sbyor ba'i shing sha pa nyid tshad mas thob pa yin no/_/de'i don ni 'di yin te/_spyir nges pa ni khyad par gyi mthar thug pa yin pa'i phyir spyi'i yul can gyi nges pa ni khyad par gyi thob
[\[232a.3\]]par byed pa yin no/_/khyad par gyi nges pa ni spyi'i mthar thug pa ma yin te/_gang gi phyir don bya bar ni khyad par dang 'brel pa yin gyi/_spyi la rag las pa ni ma yin no/_/khyad par yang mthong ba yin te/_de'i phyir de la ni spyi la ltos pa 'ga' yang med do/_/gal te spyi ma nges na ni
[\[232a.4\]]tshad ma gzhan las nges par bya'o/_/ci ste nges na ni don bya ba byed pa'i yul can yin pa'i phyir tshad ma de yang khyad par gyi mthar thug pa nyid do/_/gal te der tshad ma ni mngon sum nyid yin pa tshad ma'i bya ba ni nges par byed pa yin no/_/mngon sum sngon po nges par byed pa ltar skad cig
[\[232a.5\]]ma ma yin pa dang /_rdul phra rab ma yin pa nyid du nges pa skyed par byed pa yin no/_/des na gal te skad cig ma yin pa nyid la tshad ma ma yin na/_/de sngon po nyid la de ji ltar tshad ma yin/_ci shes pa gcig nyid kho na tshad ma yin la/_gzhan tshad ma ma yin nam zhe na/_nyon cig
[\[232a.6\]]tshad ma'i bya ba ni nges par byed pa yin la/_nges pa yang dngos po'i rang bzhin 'dzin par nus pa ma yin te/_phan tshun log pas sgro btags pa'i mthar thug pa yin te/_de dang de las ldog pa'i brten nas dngos po gzhan las ldog pa'i mthar thug par rang bzhin du rtogs par byed
[\[232a.7\]]do/_/de'i phyir nges pa'i yul ni ldog pa gcig gi mthar thug pa'i rang bzhin yin no/_/nges pa yang tshad ma'i bya ba yin pa'i phyir ldog pa gcig tshad ma'i bya ba yin pas tshad ma'i bya ba ni ldog pa gcig gi rang bzhin gyi mthar thug pa yin pas yongs su rdzogs pa yin no/_/de
[\[232b\]]
[\[232b.1\]]ltar gyur na ni sngon po ma yin pa las log pa'i sngon po la ni shes pa de tshad ma yin no/_/skad cig ma las ldog pa'i skad cig ma ma yin pa la tshad ma yin no/_/skad cig ma nyid la ni tshad ma med pa yin gyi/_tshad ma yin pa ni ma yin no/_/des na yul du ma la ltos nas tshad ma dang
[\[232b.2\]]tshad ma ma yin pa'i phyir mi 'thad pa ci yod/_de lta na ni phyogs gcig pa'i yul can tshad mar 'gyur la de ltar 'gyur na yang /_shes pa thams cad tshad mar 'gyur ro/_/gang gi phyir gang zhig tha na dngos po tsam la yang mi slu ba ma yin pa'i shes pa de ni yod pa ma yin no/_/smig
[\[232b.3\]]rgyu la chur 'du shes pa yang gzugs can nyid dang g.yo ba nyid dang yod pa nyid la mi slu bas tshad mar thal lo zhe na/_nyon cig 'di la spyi rnyed pa de lta ba thams cad ni dngos po med pa yin te/_spyi'i rang bzhin ma dmigs pa'i phyir dang /_spyi la rag las pa'i don bya ba la ma dmigs
[\[232b.4\]]pa'i phyir ro/_/khyad par ni dngos po yod pa yin te/_de'i rang bzhin dang de la rag las pa yod par rnam par 'jog pa'i rgyu don byed pa ma dmigs pa'i phyir ro/_/yod pa ma yin pa'i spyi de yang gang zhe na/_skad cig ma nyid dang yod pa nyid dang lus can nyid dang /_gzhan du
[\[232b.5\]]ma'i thun mong bar yongs su brtags pa ste/_spyi ni du ma'i thun mong ba yin pa'i phyir ro/_/skad cig ma nyid gzhan gang zhig yod na rang bzhin gyi gtan tshigs kyis bsgrub par bya zhe na/_sgra'i skad cig ma nyid thams cad du ni med pa ma yin gyi/_'on kyang skad cig ma nyid ma
[\[232b.6\]]yin pa las ldog nas skad cig ma gcig du ma'i thun mong du brtags pa yang yin pa de 'dra ba med kyi sngon po la sogs pa'i khyad par so sor tha dad pa gang yin pa de ni yod pa kho na'o/_/de ltar yin yang spyi gang yin pa de ni khyad par gyi bdag nyid kho na'o/_/yod pa yin zhing
[\[232b.7\]]khyad par gyi mthar thug pa kho nar gzung bar bya ba yin no/_/khyad par med dam ma bzung na ni spyi yang med par ma bzung bar 'gyur ro/_/de'i phyir khyad par yod na ni spyi yod la khyad par med na ni spyi yang med par 'gyur ro/_/de ltar gyur na smig rgyu la chur shes pa chu med na
[\[233a\]]
[\[233a.1\]]chu'i rang bzhin du 'gyur ba'i dngos po nyid dang skad cig ma nyid dam lus can nyid la sogs pa med cing /_dkar po'i rang bzhin btang na de'i ngo bor 'gyur ba'i dbyibs med pa yin no/_/phyogs 'dis khyad par la mi slu ba spyis thams cad bshad pa lta bu'o/_/
[\[233a.2\]]khyad par la mi slu ba la yang la lar spyi la slu ba'i phyir tshad ma ma yin no/_/khyad par la ni tshad ma nyid do/_/gal te nges par byas pa la mi slu ba tshad ma yin na/_'o na ni cha shas dang skad cig ma ma yin pa nyid mthong zhing zhen par byas pa las mi slu ba yod pa de'i phyir te/_yang yod pa dang
[\[233a.3\]]de la dmigs pa'i yang tshad mar 'gyur ro zhe na bden te/_gang la mi slu ba mthong ba nges par de ni yod pa nyid de/_snam bu'i bgo ba la sogs pa'i don byed pa yan lag can yin par mi 'thad de/_tshad mas gsal bas na don byed pa mi 'thad pa'i phyir ro/_/skad cig ma ma yin pa
[\[233a.4\]]yang ngo /_/don byed pa de ni tshad mas 'thad pa'i rdul phra rab dang skad cig ma kho nas yongs su rdzogs pa yin gyi/_yan lag can nam skad cig ma ma yin pa la ni ma yin no/_/snang ba 'di ni rags pa gcig tu mi snang ba'i phyir ro/_/rags pa yin na gcig pu 'gal ba'i phyir ro/_/
[\[233a.5\]]de bzhin du skad cig ma ma yin pa nyid du ni yun ring du mi gnas pa yin no/_/de ni mthong ba'i skad cig mas lta bar nus pa ma yin te/_yun ring du gnas pa snga phyi cha shas med pa'i mthong bas ji ltar lta bar byed/_mthong ba'i skad cig ma ma yin du chug kyang lta ba'i bya ba ni snga phyi cha
[\[233a.6\]]shas med pa nyid de/_skad cig ma dang po mthong ba las phyis mthong bar mi nus pa'i phyir ro/_/de ltar gyur na yang 'byung ba dang 'byung ba'i bya ba'i yul gyi rang bzhin gyi snga ma dang phyi ma cha shas med pa'i yul ma yin pa'i phyir yun ring por 'dug pa'i rang bzhin ni mthong ba'i bya ba'i
[\[233a.7\]]gzung ba ni ma yin te/_de'i phyir snang ba gang yin pa de ni skad cig ma ma yin pa nyid kyi thun mong ba yin no/_/des na skad cig ma ma yin pa nyid mthong ba ni ma yin gyi/_'khrul pa'i rgyu mtshan 'ba' zhig las nges pa skyed pa yin te/_dper na gcig dang 'gal ba mthong ba yang
[\[233b\]]
[\[233b.1\]]gcig tu zhen par byed pa bzhin no/_/gal te thob par byed pa tshad ma ma yin na/_'o na thob par byed pa ma yin pa tshad mar mi 'gyur ro zhe na/_kwa'i thob par byed pa de'i tshad ma spang ba thob pa ni ma yin te/_gang gi phyir thob pa ni phyis kyi shes pa'i khyad par yin na de ji ltar shes
[\[233b.2\]]pa snga ma snga ma'i rang bzhin du 'gyur te/_tshad ma ni nus pa'i rang bzhin las gzhan ma yin no/_/de'i phyir thob par byed pa yang thob par nus pa'i tshad ma yin gyi/_thob pa nyid ni ma yin no/_/thob pa'i nus pa de yang don med na mi 'byung ba'i phyir ro/_/don med na mi 'byung ba de ni
[\[233b.3\]]gang zhig thob par mi byed pa de la yang yod pa'i phyir tshad ma yin no/_/gal te de ltar na don thob pa ni nus pa'i rgyu mtshan don med na mi 'byung ba tshad ma gang gi yul yin zhe na/_mngon sum gyi'o/_/don nges par byed pa'i mngon sum gyi bdag nyid don gsal bar byed par nyams su
[\[233b.4\]]myong ba gang yin pa de nyid don med na mi 'byung bar nges pa yin pa'i phyir nges par byed pa yin no/_/yang gang gi tshe/_don la the tshom za ba de'i tshe/_bdag nyid la yang the tshom za bar 'gyur bas gzhan las yin par 'dod de/_the tshom ni mngon sum la gnod par byed pa ma yin no zhes sngar bshad zin
[\[233b.5\]]to/_/tshad ma mngon sum yin pa 'ba' zhig tu ma zad kyi tshad ma ma yin pa yang yul nyams su myong ba'i mngon sum nyid do/_/gang gi phyir zhugs pa'i skyes bu la smig rgyu'i rang bzhin 'dzin pa'i mngon sum skyes pa de nyid du chu'i shes pa tshad ma ma yin par 'dzin pa yin no/_/
[\[233b.6\]]gang gi phyir don med par 'dzin pa nyid ni tshad ma ma yin la smig rgyu'i de kho na nges par byed pa nyid kyang sgro btags pa'i chu med par nges par byed pa yin no/_/de lta na yang ji ltar bum pas dben pa'i sa phyogs shes pa nges par byed pa nyid bum pa'i shes pa nges par byed pa yin pa
[\[233b.7\]]des na bum pa shes pa med pa mngon sum nyid yin pa de bzhin du 'di la yang shes par bya'o/_/'dir shes pa phyi ma dang /_tshad ma ma yin pa'i shes pa snga ma go bya go byed ni ma yin te/_gang grub na gang ma grub pa de ni de'i rtags brjod pa yin gyi gcig par grub pa dag ni rtags dang
[\[234a\]]
[\[234a.1\]]rtags can gyi dngos po ma yin no/_/gal te tshad ma dang tshad ma ma yin pa mngon sum yin na/_'o na/_tshad dang cig shos spyi gzhag dang /_/zhes bya ba dang /_chos mthun pa ji lta ba las de ltar nges par byed pa na rjes su dpag par bya ba las ma 'das so zhes bshad
[\[234a.2\]]pa gang yin pa de ji ltar rtogs par bya zhe na/_smras pa rang dang gzhan gyi rgyud la yod pa'i nyams su ma myong ba rnams ni nyams su myong ba'i shes pa gsal ba rnams dang chos mthun pa mthong ba'i rjes su dpag pas tshad ma dang tshad ma ma yin pa'i rang bzhin rtogs pa na nye bar ston par byed kyi rang
[\[234a.3\]]gi rgyud la yod pa'i nyams su myong ba nyid la ni ma yin te/_de dag gis ni de dag la tha snyad du bya bar mi rigs pa'i phyir ro/_/de nyid kyi phyir mdor spyir smos pa bya ste/_gzhan du tshad ma dang cig shos gzhag pa dang zhes spyi ma smos par gsung bar 'gyur ro/_/gal te rang gi rgyud la yod
[\[234a.4\]]pa'i shes pa'i gsal ba'i rnams kyang rjes su dpag pa nyid las tshad ma dang tshad ma ma yin pa yin/_ji ltar slob dpon nyams su myong ba'i yul can gyi shes pa'i gsal ba rnams las ma gtogs pa zhes gsung bar 'gyur ro/_/gang gi tshe shes pa gsal ba thams cad rjes su
[\[234a.5\]]dpag pa las tshad ma dang tshad ma ma yin na ni de'i tshe ma gtogs pa zhes bya ba smos pa don med par 'gyur ro/_/nyams su myong ba smos pa ni tshad ma ma yin pa'i don du ste/_ji srid yul med par nyams su ma myong ba de srid du tshad ma ma yin par shes par mi nus pa de'i phyir na gang gi
[\[234a.6\]]yul med par nyams su myong ba de ni tshad ma ma yin par shes par bya'o zhes brjod pa'i phyir yang nyams su myong ba'i yul can smos so/_/tshad mar nges pa'i yang yul nyams su myong ba med na ni mi 'gyur bas tshad mar shes pa yang tshad mas yul nyams su myong ba las nges par
[\[234a.7\]]'gyur ba yin no zhes brjod pa'i phyir yang nyams su myong ba'i yul can zhes smos so/_/gal te shes pa snga ma dang chos mtshungs pa las shes pa phyi ma tshad mar nges na mngon sum du mi 'gyur ba ma yin nam zhe na/_mngon sum du mi 'gyur ba ma yin te/_gang gi 'di ni shes pa snga
[\[234b\]]
[\[234b.1\]]ma dang 'dra'o zhes de ltar ni brtag pa 'ga' yang med kyi/_'on kyang tha snyad 'gog pa las shes pa'i rtogs pa nyid na tshad mar nges par 'gyur ro/_/yang na nyams su myong ma thag kho nar shes pa thams cad don med na mi 'byung /_rtogs pa yin pa de bas na phyis the tshom 'byung yang tshad
[\[234b.2\]]ma dang tshad ma ma yin pa ni mngon sum nyid kyis 'dzin pa yin no/_/gzhan yang ji srid mngon sum gyis byung ba'i zhen pas tha dad pa med par bzung ba'i dngos po de dag las dngos po gcig la rgyu dang 'bras bu nyid du bzung na thams cad gzung bar 'gyur ba yin no/_/ji ltar shes pa gcig
[\[234b.3\]]la brdar byas na spyi med kyang ngo bo gcig zhen ba'i gzung ba'i 'gyur ba'i shing mtha' dag la brdar byas par 'gyur ba de bzhin du me tha dad kyang mer shes pa'i rten yin no zhes bya ba la sogs pa gsung ba'i phyir ro/_/gal te me 'di du ba'i rgyu yin la du ba 'di me'i 'bras bu yin te/_
[\[234b.4\]]sngar mthong ba dang chos mthun pa'i phyir na sngar mthong ba'i me dang du ba bzhin no zhes chos mthun pa'i rtags las rjes su dpag bar bya ba ma yin nam zhe na/_chos mthun pa'i rnam pa gnyis te/_snang ba dang brtag pa'o/_/de la tshogs pa nges par ma rtogs pa de nyid yin no zhes
[\[234b.5\]]gcig tu zhen par byas pa'am nges par rtogs pa ste 'di ni sngar mthong ba dang 'dra ba yin no zhe na/_nges par bzung ba shing la sogs pa rnams la mthong ba'i tshogs pa chos mthun pa yod pa yin na de'i rgyu tha dad pa can gyi reg pa dang myangs pas 'khru ba'i a ru ra dag la yang yod pa yin
[\[234b.6\]]no/_/de'i phyir gcig gi skyed pa nyid la yang 'khrul pa'i phyir rtags ma yin no/_/cha shas chos mthun pa ni ba lang dang ba men mthong ba dag la yod pa yin no/_/mthong ba de ni tshogs pa gcig la rag las pa'i phyir ma mthong ba rwa can gyi rtags yin yang rwa la sogs pa mthong ba ni mthong ba'i
[\[234b.7\]]cha shas gzhan rjes su dpag par bya ba med pas rtags ma yin no/_/brtag pa'i chos mthun pa ni chos gzhan gyis byas pa ste/_dper na byas pas byas pa sgra dang bum pa gnyis kyi lta bu ste/_gang la ltos nas chos mthun pa can gyi rjes su dpag par 'gyur ba'am mi rtag pa nyid kyis byas te/_
[\[235a\]]
[\[235a.1\]]gang la brten nas chos mthun pa'i dper 'gyur ro/_/de yang chos gzhan nyid gtan tshigs su brjod pa yin gyi/_des byas pa chos mthun pas the tshom za bas ci zhig bya dngos po nyid la sogs pas byas pa'i chos mthun pa ni 'khrul pas brtags pa ma yin la/_
[\[235a.2\]]bskyed par bya ba nyid kyis khyad par 'gyur ba'i chos mthun par 'gyur ba ni ma yin no/_/lus can ma yin pa'i rnam par shes pa gnyis ni chos kyis byas pa'i chos mthun par 'gyur na/_de la yang chos de nyid tshad ma dang tshad ma ma yin pa'i gtan tshigs yin gyi chos mthun pa ni ma
[\[235a.3\]]yin no/_/gal te yul dang dus dang gsal bar byed pa'i khyad par can du 'gyur ba shes pa na mthong ba'i phyir 'di ni dngos po yin pa yin te/_sngar mthong ba yin no zhes dngos po yod par grub na shes pa yang tshad mar grub po zhe na/_mngon sum du 'gyur ba'i rang bzhin la gang zhig yod
[\[235a.4\]]pa rjes su dpag par 'gyur te/_de'i phyir 'di la rjes su dpag pa yod pa ma yin no/_/de'i phyir mngon sum dang mi dmigs pa dag gis rgyu dang 'bras bu nyid gcig la mthong na tha mi dad pa'i zhen pas gzung bar bya ba'i dngos po gzhan thams cad mthong ba yin pa'i phyir/_rjes
[\[235a.5\]]su dpag par bya ba ma yin gyi/_dran par bya ba yin no zhes nges so/_/de'i phyir de ltar skyed par byed pa nyid gcig la mthong na gzhan la dran par bya ba yin gyi rjes su dpag par bya ba ni ma yin te/_rgyu rnams la ni 'bras bu 'khrul pa'i phyir ro/_/de nyid kyi phyir tshogs pa las 'bras
[\[235a.6\]]bu rjes su dpag pa ma yin par bshad do/_/dran pa ni yod kyang spangs te don gzhan la ltos nas rtags su bshad do/_/gal te 'dra ba rtags yin na ni gcig kyang 'dra ba yin pa de'i phyir de yang yongs su brtags nas brtags pa'i mthar bzung ba yul gyi rjes su dpag par bya bar
[\[235a.7\]]'gyur te/_res 'ga' de las 'bras bu yod par 'gyur ro zhes bya bar ro/_/'bras bu res 'ga' ba'i yul nyid kyang tshogs pa nyid la nges kyi/_dngos po gcig la ni ma yin no/_/'bras bu 'gar yang ma nges la tshad ma'i yul ni nges pa yin te/_de'i phyir skyed par byed pa
[\[235b\]]
[\[235b.1\]]nyid kyi shes pa lkog tu gyur pa la skyes pa ni dran pa yin gyi/_rjes su dpag pa ni ma yin no/_/de ltar yang de mthong ba nyid na mthong ba rnams la myong ba'i mthu las byung ba'i dran pa las zhes gsungs te/_dran pa ni dran par byed pa po'i dus na 'di dag gis don yongs su bcad nas
[\[235b.2\]]'jug pa na zhes bya ba de la mngon sum gyis ni dngos po tsam mthong la rjes su dpag pas ni rgyu dang 'bras bu nyid du ste/_de thams cad du mngon sum gyi yul la mngon sum dang rjes su dpag pa dag kho na 'jug par byed pa ni ma yin no zhes gang smras pa de ni spangs pa yin no/_/gang
[\[235b.3\]]gi phyir mngon sum nyid kyis dngos po'i 'bras bu skyed nus pa 'dren pa de'i phyir na 'jug par byed pa ni mngon sum de nyid yin no/_/de ltar gshol dang ral gri dang /_gtun shing la sogs pa mngon du snang ba mngon sum snga mas byas pa'i dran pa'i sa bon sad pas 'di lta ste/_rmo ba
[\[235b.4\]]dang gcod pa dang 'dru ba la sogs pa'i shes pa ni 'dra ba nyid yin pa lta bu'o/_/des na 'jug par byed pa ni mngon sum ma yin no/_/gang yang chos mthun pa mthong ba las shes pa gang bshad pa de la ni don 'di yin te/_dngos pos bskyed pa tsam gyi rgyu tsam gyis ni sangs rgyas pa
[\[235b.5\]]rnams kyi tshad ma yin la/_dngos po 'dzin pa tsam gyi rgyu mtshan gyis ni 'jig rten rgyang pan pa rnams kyi tshad ma yin no/_/des na dngos po skyed pa nyid dang dngos po 'dzin pa nyid gnyi ga'i tshad ma dang phan tshun khyab par bya ba dang khyab par byed pa yang yin no/_/des na khyab par bya bas
[\[235b.6\]]byas pa'i dpe dang chos mthun pa gang yin pa las bsgrub par bya ba'i chos can de bzhin du bsgrub pa'i phyir tshad mar nges pa yin la/_khyab par byed pa mi dmigs pas byas pa'i chos mthun pa las de ltar sgrub pa'i phyir na tshad ma ma yin pa zhes bya ba'i don yin gyi/_chos mthun
[\[235b.7\]]pa nyid kyis ni rtags ma yin no/_/gang gi tshe tshad ma la the tshom za ba de'i tshe 'jug pa dang phan tshun bsten pa'i nyes par mi 'gyur ram zhugs pa las don bya ba thob pa'i phyir tshad mar nges pa las 'jug pa'i phyir phan tshun bsten pa ma yin no zhe na/_gang gi phyir tshad ma la the tshom
[\[236a\]]
[\[236a.1\]]yod kyang don du gnyer ba snang ba'i rang bzhin la snang ba dang ldan pa'i tshad ma las rab tu 'jug pa de'i phyir phan tshun bsten pa'i nyes pa yod pa ma yin no/_/don la the tshom yod pa las kyang rtog pa dang ldan pa 'jug pa'i phyir don la the tshom za ba las ldog par
[\[236a.2\]]ji ltar 'gyur/_de'i phyir thams cad kha na ma thob med do/_/la lar mngon sum la lar 'thad pas slob dpon gyis gzhag tshad ma ni/_/rim par rjes su brjod pas bzhag nas bdag gi dge ba gang thob pa/_/des ni nyon mongs rnam grol thar lam tshad ma'i mthar thug 'gyur ba
[\[236a.3\]]yi/_/ston pa 'gro kun phan byed blo yi mig tu chos mchog bdag gyur cig_/slob dpon chos mchog gis mdzad pa tshad ma brtag pa zhes bya ba rdzogs so//_//lo tsA ba dge slong blo ldan shes rab kyis bsgyur ba'o//_//[{D4250}]@##/_/rgya gar skad du/_a po
[\[236a.4\]]ha nA ma pra ka ra Na/_bod skad du/_gzhan sel ba zhes bya ba'i rab tu byed pa/_/'jam dpal gzhon nur gyur pa la phyag 'tshal lo/_/rtog bcas blo yi gang gi rang bzhin gzhan gyis dben par rab bstan pa/_/blo min phyi min de nyid ma yin sgro btags gang nyid brjod pa yis/_/
[\[236a.5\]]'gro la de nyid gsungs pa rnam rgyal mnga' ba ma lus skyon bral ba/_/gsung mdzad gang yin de la mgos phyag 'tshal nas sel ba de 'dir bshad/_/'di la mngon par 'dod pa'i 'bras bu skyed par rung ba'i dngos po rtogs par bya ba'i phyir brda rab tu sbyar ba'i sgra dag gis ji lta
[\[236a.6\]]ji lta bu'i dngos po rtogs par byas nas de dag la tha snyad byed pa po don du gnyer bar 'jug par byed do/_/de'i phyir 'di dag yul med pa ni ma yin no/_/gsal ba ni yod kyang brjod par bya ba'i dngos po yin pa bzlog pa yin no/_/rnam pa dngos por yod pa yang thag bsrings so/_/
[\[236a.7\]]de nyid kyi phyir rnam pa dang ldan pa'i gsal ba yang yod pa ma yin zhing de'i 'brel pa yang med do/_/de la 'di dag gi don du 'dod pa gang zhe na smras pa/_rnam par rtog pa rnams kyi yul gang yin pa de sgra'i don yin no/_/rnam par rtog pa la snang ba nyid brjod pa'i don du sgra sbyor la/_/
[\[236b\]]
[\[236b.1\]]de las kyang brjod par bya ba la dmigs pa'i rnam par rtog pa skye ste/_de'i phyir 'bras bu dang nye bar len pa gnyis kyis nye bar bzung ba ni sgra'i don yin no/_/de la spyi ni med pa nyid do/_/rang gi mtshan nyid ni yod kyang rnam par rtog pa'i snang bas rjes su 'gro ldog gi rjes su mi byed pa'i
[\[236b.2\]]phyir rnam par rtog pa'i yul ma yin no/_/dngos po tha dad pa ni snang bas rjes su 'gro ba dang ldog pa'i rjes su byed na shes pa'i yul yin gyi gzhan du ni ma yin no/_/de'i phyir rnam par rtog pa ni dngos po'i yul can ma yin no/_/dngos po ma nges pa yang ma yin te/_'di ltar rnam
[\[236b.3\]]par rtog pa ni phyi rol gyi me la sogs pa dngos po nges par skye ba dang 'gag par nyams su myong ngo /_/de nyid kyi phyir mngon sum gyi 'dzin pa dang mi 'dzin pa ni snang ba'i dbang gis yin la/_rnam par rtog pa ni nges pa'i dbang gis yin no/_/gang gi phyir mngon sum ni rang gi mtshan nyid
[\[236b.4\]]kyi rjes su 'gro ldog gi rjes su byed par snang gi cung zad kyang nges pa ni ma yin no/_/des na de'i snang ba'i dbang gis 'dzin pa dang mi 'dzin pa yin no/_/rnam par rtog pa'i gzung ba'i rnam pa ni me la sogs pa yod pa dang med pa'i rjes su 'gro ba ma yin gyi me la sogs pa nges pa yin no/_/
[\[236b.5\]]de'i phyir 'di ni nges pa'i dbang kho nas 'dzin pa dang mi 'dzin pa yin gyi gzung ba snang ba'i stobs kyis ni ma yin no/_/gal te rnam par rtog pa rnams kyi 'dzin pa'i byed pa ni nges pa nyid yin la/_rnam par rtog pa rang gi mtshan nyid nges par byed pa yang de lta yin pa de lta na 'o na ni rang gi mtshan
[\[236b.6\]]nyid kho na rnam par rtog pa rnams kyis nges par byas pa'i gzung ba yin pa de lta na/_ci'i phyir rnam par rtog pa dngos po med par brtags pa'i yul can du 'gyur zhe na/_'di la gang gi snang bas rjes su 'gro ldog gi rjes su byed pa'i dngos po tha dad pa de ni de'i yul yin no zhes bshad
[\[236b.7\]]zin to/_/rnam par rtog pa'i rnam pa ni phyi rol yod pa dang med pa'i rjes su mi byed de/_des na yul ma yin no/_/ci ste 'dir pha rol gyi bsam pa snang ba'i phyir rang gi mtshan nyid rnam par rtog pa'i yul du 'gyur ba ni ma yin gyi/_'on kyang nges par byed pa'i phyir ro/_/ji ltar rnam par
[\[237a\]]
[\[237a.1\]]rtog pa rnams kyis 'dzin par byed pa nyid mngon sum ltar gzung ba'i rnam pa 'dzin pa ni ma yin gyi/_'on kyang nges par byed pa yin pa de bzhin du 'di'i gzung ba dang snang ba ni ma yin gyi/_'on kyang nges par bya ba yin no/_/rang gi mtshan nyid kyang nges pa yin te/_
[\[237a.2\]]des na de gzung ba yin no zhes bya ba 'di yin la/_'dir bshad pa gang gi phyir rang gi mtshan nyid yod pa ma yin yang de nges pa'i rnam par rtog pa skye ste/_de'i phyir rnam par rtog pa ni rang gi mtshan nyid nges pa ma yin no/_/'o na rang gi mtshan nyid yod pa yin na de rnam par rtog pas
[\[237a.3\]]'dzin par 'gyur ro zhe na/_de ltar ni mi nus te/_gang gi phyir rnam par rtog pa rnams kyis nges pa'i don ni sgra dang 'dres pa yin la/_sgra dang 'dres pa de yang gang brda'i dus su sgra dang 'dres par mthong ba'o/_/'brel bar mthong ba yang gang zhig sgra brjod pa las snang ba'i don de
[\[237a.4\]]nyid yin na dngos po'i rang bzhin ni sgra'i bya ba'i dus na mi snang ste/_de'i phyir de ni yod pa ma yin yang rnam par rtog pas nges pa ma yin no zhes bya bar gdon mi za'o/_/gal te rnam par rtog pa rnams dngos po nges pa'i bdag nyid du legs par rtogs kyang rang gi mtshan nyid nges pa ma
[\[237a.5\]]yin no zhes bya ba 'di ni shin tu ngo mtshar che ba ma yin nam zhe na/_'di la ngo mtshar cung zad kyang med de/_rnam par rtog pa rnams ni sgro btags pa'i rang bzhin rang gi mtshan nyid du med pa nyid zhen par skyes pa na dngos po nges pa nyid du skyes pa rtogs pa yin gyi/_de dag dngos po yod
[\[237a.6\]]pa nyid nges pa ni ma yin no/_/de'i phyir rang gi mtshan nyid du nges pa med pa nyid nye bar ston pa'i rnam par rtog pa ni dngos po med pa nges pa yin gyi dngos po nges pa ni ma yin no zhes bya ba ni 'di la mi 'thad pa cung zad kyang med do/_/gal te gzung ba'i rnam pa rnam par rtog pa rnams kyi yul
[\[237a.7\]]ma yin nam des na ci'i phyir sgro btags pa 'dzin par brjod ce na/_gzung ba'i rnam pa ni rang rig pa'i yul yin gyi rnam par rtog pa ni ma yin no/_/'di ltar gang zhig nges par byas pa de rnam par rtog pa'i yul yin no/_/gzung ba'i rnam pa ni nges pa ma yin na de ji ltar rnam par
[\[237b\]]
[\[237b.1\]]rtog pa'i yul du 'gyur/_de'i phyir rnam par rtog pa sgra dang 'dres pa'i don nges par byed kyang rang gi bdag nyid la rnam par mi rtog pa yin no/_/gang gi phyir bdag nyid ni ma nges pa yin la/_ma nges pa yang rnam par rtog pa'i yul ma yin no/_/de ltar yang /_nges pa rnams kyi ma
[\[237b.2\]]nges pa/_/de ni ji ltar de dag yul/_/zhes bshad do/_/gal te rnam par rtog pa rang gi snang ba don med pa la don du lhag par zhen pa ma yin nam/_de'i phyir de ni de'i yul yin no zhe na/_ci lhag par zhen pa zhes bya ba 'di ci yin/_ci 'dzin pa yin nam/_'on te byed pa yin nam/_de
[\[237b.3\]]ste sbyor ba yin nam/_ci ste sgro 'dogs pa yin/_de la rnam par rtog pa rang gi snang ba don med pa la don du 'dzin par ji ltar 'gyur/_byed par yang ji ltar 'gyur te/_gzhan ni gzhan gyi rang bzhin du bya bar nus pa ma yin no/_/ma bzung ba'i rang gi mtshan nyid dang bdag nyid sbyor
[\[237b.4\]]bar yang ji ltar 'gyur/_sgro 'dogs pa yang nyams su myong ba sngon du 'gro ba can yin na/_rnam par rtog pa ni sngar rang gi snang ba myong nas phyis sgro 'dogs pa yang ma yin te/_dngos po skad cig gnyis su sdod pa ni med na de ji ltar sngar nyams su myong ba'i bdag nyid phyis don
[\[237b.5\]]gzhan la sgro 'dogs par byed/_ci ste rang gi rang bzhin nyams su myong ba dang /_don du sgro 'dogs pa dang dus mnyam pa yin na de ltar na ni 'o na snang ba nyams su myong ba dang dus mnyam du sgro btags pa snang ba'i rang bzhin ma yin pas dngos po med pa rnam par rtog pa'i yul
[\[237b.6\]]yin no zhes gnas pa de yang 'dod pa yin no/_/'o na rang gi snang ba don med pa la don du zhen nas 'jug pa yin no zhes bshad pa 'di'i don gang yin zhe na/_sgro btags pa'i rang bzhin de la gzung ba'i rnam pa bye brag tu ma gtogs pa zhes bya ba'i don 'di yin no/_/'di ltar rnam par
[\[237b.7\]]rtog pa de nyid kyis sgro btags kyi rang bzhin shes pa'i bdag nyid kyis rnam par nges pa ma yin la/_rnam par rtog pa gzhan gyis kyang ma yin no/_/'dzin pa'i rnam pa ni sgro btags kyi don bdag tu 'dzin pa'i gzhi ma yin zhing /_bde ba la sogs pa'i rang bzhin ma yin pa
[\[238a\]]
[\[238a.1\]]de las gzhan du bdag tu 'dzin pa'i gzhi nyid dang bde ba la sogs pa'i rang bzhin du de la rig pa yin no/_/de la sgro btags kyi rang bzhin las rnam par ma phyed pas rnam par rtog pa ni gzung ba'i rnam pa don med pa la don du lhag par zhen to zhes brjod
[\[238a.2\]]kyi rnam par rtog pa bdag nyid kyi gzung ba'i rnam pa phyi rol gyi me yin par lhag par zhen nus pa ni ma yin no/_/de bzhin du gang yang /_rnam par rtog pa'i gzugs brnyan ni/_/de yi mthar thug rnams la 'brel/_/sgra yi shes la tha dad ltar/_/don gyi gzugs brnyan snang gyur
[\[238a.3\]]pa/_/de yang don gyi bdag nyid min/_/de 'khrul bag chags rang bzhin can/_/zhes bya ba la sogs pa bshad pa gang yin pa thams cad kyang rnam pa dang sgro btags pa tha dad du lhag par zhen pa med pa'i phyir gcig nyid kyi tha snyad du khas blangs nas bshad par lta'o/_/yang na
[\[238a.4\]]ni rnam pa 'di lta bu'i phyogs su sgro btags nyid la gzugs brnyan du brjod pa yin gyi gzung ba'i rnam pa ni ma yin no/_/gang gi phyir sgro btags pa la ni phyi rol du nges par byas pa yin pa'i phyir phyi rol 'dra ba phyi rol gyi gzugs brnyan zhes brjod par nus pa yin no/_/gang zhig
[\[238a.5\]]rnam par rtog pa rnams kyis nges pa'i don de yang gang yin/_ci shes pa'i bdag nyid yin nam/_'on te gzhan yin zhe na/_cung zad kyang ma yin no zhes smra'o/_/ma nges pa ni nyams su myong bas grub la/_shes pa nyid ni sreg pa'i bsgrub bya sgrub pa'i me ma yin zhing de'i tshe phyi rol
[\[238a.6\]]'ga' zhig kyang yod pa ma yin te/_ji ltar nges pa ni de kho na nyid ma yin pa'i phyir la/_de kho na nyid kyang ji lta ba bzhin du ma nges pa'i phyir ro zhes gang bshad pa dang /_de bzhin du/_sgra don 'di dang gzhi mthun nyid/_/yod pa min yang ji lta bur/_/grags pa bzhin du brjod bya ste/_
[\[238a.7\]]dngos la 'di ni mi srid do/_/zhes kyang bshad do/_/'o na rnam rtog gi yul gyi don ngo bo med kyang rang bzhin dang ldan pa lta bu ji ltar snang zhe na/_ma rig pa'i bdag nyid rnam rtog gi shes pa rnams kyi ngo bo nyid 'di 'dra ba yin te/_bdag nyid rnam pa dang ldan par yod pa kun du ston pa nyid
[\[238b\]]
[\[238b.1\]]gtan med pa'i don yang nyams su myong ba yod pa'i dngos po dang 'dra bar yod pa lta bur kun du ston pa gang yin pa'o/_/shes pas med pa ston na ji ltar nus de'i gsal bar byed pa'i rang bzhin yang ci 'dra ba zhig ce na/_med pa'i don gsal bar byed pa ni nyams su myong bas grub po/_/'di
[\[238b.2\]]ltar gsal ba'i rang bzhin de ni shes pa ma yin shes bya yang ma yin te/_de'i phyir yang med pa yin no zhes nges par nus so/_/rnam par rtog pa'i de gsal bar byed pa yang nyams su myong bas grub po/_/shes pa rnams kyi gsal bar byed pa ni thun mong ma yin pa ste/_de'i phyir ji
[\[238b.3\]]ltar 'di gsal bar byed pa yin pa de bzhin du gzhan yang yin no zhes dpe bstan par mi nus so/_/rnam par rtog pa bdag nyid du gyur pa ma yin pa med pa'i don ston pa ni nyams su myong bas grub po zhes de tsam zhig ni brjod par nus so/_/nyams su myong ba 'di la gnod par byed pa'i
[\[238b.4\]]tshad ma ni med do/_/de'i phyir med pa'i don gsal bar byed pa nyams su myong bas grub pa dang dpe yang med pa yin no/_/dper na sngon po'i sngon po nyid 'dra ba med par yang rtsod pa med par 'dzin pa de bzhin du rnam par rtog pa'i gsal bar byed pa yang yin no/_/de'i phyir don dang rang gi rang bzhin
[\[238b.5\]]yod pa'i rig byed du nyams su myong bas grub la/_thun mong ma yin pa'i phyir gang zhig gsal byed kyi dngos po'i dper 'gyur ba zhes pa dang 'dra bar gsal bar byed pa'i don ni med do/_/dpes ni dgos pa yang cung zad kyang med do/_/'di ltar nyams su myong bas grub pa'i rang bzhin la
[\[238b.6\]]gnod par byed pa med na mi slu ba can gyi myong ba chad ma yin no/_/de la rigs pa'am dpes bya ba ci zhig yod/_de nyid kyis na med pa'i don gsal bar byed pa'i phyir dang /_nyams su myong bas grub pa yin pa'i phyir rnam par rtog pa ma rig pa'i rang bzhin du 'dod pa yin te/_med pa'i don
[\[238b.7\]]gsal bar byed pa nyid ma rig pa'i de kho na nyid yin pa'i phyir ro/_/de'i phyir de ltar rnam par rtog pa rnams kyis nges par byas pa'i yul gzung ba'i rnam pa'i bdag nyid ma yin pa dang /_rang gi mtshan nyid du med pa'i rang bzhin gyi bdag nyid du bsgrubs pa na blo'i gzugs brnyan nyid sgra'i
[\[239a\]]
[\[239a.1\]]brjod bya yin no zhes 'ga' zhig rtogs pa gang yin pa de gsal ba yin no/_/gang zhig rnam par rtog pa ni yul yin pa de sgra'i yul yin gyi/_rang rig pa'i yul ni ma yin no/_/rnam par rtog pa'i yul gang yang nges pa de yin na gzung ba'i rnam pa ni nges pa ma yin te/_
[\[239a.2\]]shes pa'i cha nges pa nyams su myong ba med pa'i phyir ro/_/nges pa gang yin pa de ni phyi rol nyid du nges pa yin te/_gzung ba'i rnam pa ni ma yin no/_/de'i phyir rang gi mngon sum gyi yul gzung ba'i rnam pa ni sgra'i don ma yin gyi/_rnam rtog gi yul nges par byas pa me la sogs pa sgro btags
[\[239a.3\]]par sgra rnams kyi brjod bya'i dngos por khas blangs pa yin no/_/de'i phyir de ltar blo'i gzugs brnyan yin/_rtog ge rig pa rgyu mtshan 'ga' zhig las gzhan sel ba sgra'i don du brtags nas rtog pa med pa'i yul yang sgra'i don du lhag par zhen pa shes pa dang tha mi dad pa'i phyir gzugs brnyan
[\[239a.4\]]rang gi mtshan nyid yin yang sgra'i brjod byar yongs su brtags par ji ltar 'gyur te/_shes pa dang tha dad pa ma yin pa sgra'i brjod byar yongs su brtags par ji ltar 'gyur ro/_/shes dang tha dad ma yin pa/_/ji ltar don gzhan 'brang bar 'gyur/_/zhes bya ba la sogs pa brjod bya yin pa slob dpon
[\[239a.5\]]gyis bkag pa yin no/_/gal te rnam par rtog pas sgro btags kyi rang bzhin nges par byas pas de nyid sgra'i don yin na sgrub pa'i rang bzhin sgra'i don yin mod de nges na yang me nyid chu ma yin pa'i phyir gzhan 'dogs pa ni gcig sgrub pa'i shugs kyis nges pa yin gyi/_gzhan la ldog pa rtogs
[\[239a.6\]]par byas pa ni ma yin no/_/gcig nges par ma byas pa ni gzhan las ldog pa rtogs par mi 'thad pa'i phyir ro/_/des na gal te sgro btags sgra'i don yin na sgrub pa'i tshul nyid du 'gyur gyi gzhan sel ba'i don du ni ma yin no zhes bya ba ni kha cig gi'o/_/'di la gal te phyi rol sreg pa'i don byed
[\[239a.7\]]par bzod pa mthong ba ci 'dra ba kho nar rnam par rtog pas phyi rol gyi me nyid du sgro btags pa snang bar byed na ni phyi rol bzhin du nges par 'gyur gyi don dam med ces dngos po med pa'i rnam rtog gzhan nye ba la mi ltos shing de dag dang 'brel bar yang mi 'gyur ro/_/gang gi phyir phyi rol
[\[239b\]]
[\[239b.1\]]gyi me ni dngos po yod pa la mi ltos te/_mthong ba nyid kyi rang bzhin ni yod pa'i dngos po'i bdag nyid du yod pa'i phyir ro/_/dngos po med pa la yang mi ltos te/_mthong ba de'i rang bzhin ni med pa dang 'gal ba'i phyir ro/_/de bzhin du mthong ba dang 'dra bar sgro btags pa yang dngos po mi
[\[239b.2\]]'khrul pa dang /_dngos po med pa dang 'gal ba'i phyir de dag la mi ltos pa dang /_de dag dang gzhi mthun nyams su myong bar mi 'gyur ro/_/ji ltar chu yod do zhes shes na yang yod pa nyid dang med pa nyid la mi ltos pa de bzhin du chu yod do zhes rtogs na yang ltos pa dang 'brel par mi
[\[239b.3\]]'gyur ro/_/shing zhes rtogs pa la ni ci yod dam med ces dngos po yod pa dang /_dngos po med pa la ltos pa dang /_gcig dang 'brel ba yang yod pa yin no/_/de'i phyir sgrub pa dang dgag pa thun mong ba gnyis ka dang 'brel par rung ba'i don rnam par rtog pas nges pa yin no zhes
[\[239b.4\]]bya ba'i don 'di nyams su myong ba las 'ongs pa yin gyi/_phyi rol gyi dngos po thun mong ma yin pa bsgrub pa'i rang bzhin ni don ma yin no/_/de'i phyir gnyis ka'i thun mong ba'i phyi rol dang chos mi mthun pa rnam par rtog pas sgro btags pa 'di ni sgrub pa'i tshul du sgro btags par ma
[\[239b.5\]]mthong ngo /_/gang gi phyir phyi rol dang 'dra bar snang ba bsgrub pa'i rang bzhin gyi sgro btags pa ni ma yin no/_/de'i phyir mthong ba'i shing la sogs pa la shing ma yin med pa/_med par dgag pa'i rang bzhin dang shing gi yod pa nyid sgrub pa'i rang bzhin kyang yod pa yin no/_/de la rnam
[\[239b.6\]]par rtog pas ni bsgrub pa'i rang bzhin la reg pa'am sgrub pa dang 'dra bar sgro btags ni mi nus kyi/_'on kyang shing ma yin med pas khyad par du gyur pa shing ma yin med pa'i mthar thug pa'i shing sgro 'dogs par byed pa 'ba' zhig tu zad do/_/de nyid kyi phyir rnam par rtog pa phyi rol
[\[239b.7\]]dang mi mthun la sgro 'dogs par byed kyang phyi rol lta bur kun tu ston pa yin no/_/dngos po dang dngos po med pa thun mong ba'i shing ni phyi rol na med la rnam par rtog pa ni gnyis ka'i thun mong ba kun tu ston par byed do/_/des na phyi rol dang chos mi mthun par nges pa yin no/_/gcig la
[\[240a\]]
[\[240a.1\]]ni gcig med pa'i dngos po ni phyi rol na yod la de'i khyad par can du yang sgro btags pa yin te/_de'i phyir sgro btags pa'i phyi rol ston pa yin no/_/de'i phyir da ltar ni mthong ba'i me rnam par rtog par mi byed do zhes mthong ba dang brtags pa bye brag phyed par rtogs
[\[240a.2\]]kyang mthong ba dang brtags pa'i don dag gcig tu byed pa nyid do/_/gang gi phyir gcig tu byas pa'i phyir rnam par rtog pa med pa'i yul mthong ba'i me nges pa yin no/_/gang gi phyir sgro btags pa la mthong ba'i me'i rang bzhin du zhe na/_yang rnam par mi rtog go zhes rnam par rtog pas snang
[\[240a.3\]]ba'i me'i rang bzhin yul du zhen pa yin gyi gzhan du ni ma yin no/_/de'i phyir shing ma yin med pa'i mthar thug pa'i rang bzhin lhag par nges pa las phyi rol dang chos mi mthun par nges kyang phyi rol nges pa yin no/_/yang gang dag sgra ni so sor nges pa'i dngos po'i cha la 'jug pa yin la rnam rtog kyang de
[\[240a.4\]]bzhin no zer ba de dag la 'di skad ces dri bar bya ste/_ci 'dra ba mthong ba de 'dra ba nyid 'dzin na ni cha'i dbye ba cung zad kyang ma bzung la/_gzhan 'dra bar rtog na ni sgro btags pa dngos po nges pa ma yin par 'gyur ro/_/gal te gcig las ldog pa'i mthar thug pa'i phyi rol du ma
[\[240a.5\]]mthong ba de lta na yang shing ma yin med pa de srid du phyi rol grub po/_/de'i mthar thug pa'i rang bzhin gzung na ni phyi rol gyi rang bzhin nges par 'gyur te/_sgro btags pa'i don ni phyi rol gyi shing ma yin med pa'i khyad par can yin pa'i phyir ro/_/gal te phyi rol gyi shing ma bzung na de'i
[\[240a.6\]]mthar thug pa'i shing ma yin pa med pa yang gzung bar mi 'gyur ram zhe na/_bden na 'on kyang sgro btags kyi shing shing gi bdag nyid ma yin kyang shing ma yin med pa'i mthar thug pa sgro 'dogs par byed do/_/de'i phyir sgro btags kyi shing ma yin med pa nges par rtogs pa nges par bya
[\[240a.7\]]ba'i phyi rol nges par byed pa yin no/_/shing ma yin med pa'i khyad par can sgro btags pa la 'di shing ngo zhes phyi rol nyid du nges pa nyid phyi rol gyi don nges pa yin gyi dngos su phyi rol gyi/_shing ma yin med pa rtogs pa ni ma yin te/_phyi rol gyi don ma bzung na de nges par
[\[240b\]]
[\[240b.1\]]gzhan gyis stong par mi rtogs pa'i phyir ro/_/de bzhin du sgra ni rtag pa ma yin no zhes 'gog pa'i tshe na rtag pa nyid sgra dang gzhi mthun par rtogs la/_gzhi mthun pa yang gcig la brjod do/_/dngos po gang zhig gang dang lhan cig tu mthong ba de ma bzlog par ni cig shos bzlog par mi nus na/_
[\[240b.2\]]sgra gnas kyang gzhi mthun pa'i rtag pa nyid 'gog ste/_de'i phyir phyi rol dang mi 'dra ba nges pa yin la/_des na dngos po dang dngos po med pa dang 'brel bar rung ba rtogs pa yin pa'i phyir ro/_/gzhi mthun pa'i chos gzhan bkag kyang ma bkag pa'i phyir gzhan las ldog pa'i mthar thug pa'i
[\[240b.3\]]rang bzhin kho na rnam par rtog pas nges par byed do/_/gal te dgag pa'i shes pa phyi rol la ni ma yin te/_de mi snang ba'i phyir ro/_/blo dang bzung ba'i rnam pa la yang ma yin te/_de gnyis ni nyams su myong bar bya ba nyid yin pa'i phyir ro/_/sgro btags pa la yang ma yin te/_de yang de'i tshe sgro
[\[240b.4\]]btags kyi rang bzhin du gzung ba dgag par mi nus pa'i phyir ro/_/de bzhin du sgrub pa'i shes pa yang phyi rol la ni ma yin te/_mi snang ba'i phyir ro/_/blo la sogs pa rnams kyang yod pa la 'khrul pa med pa'i phyir 'di dgag pa mi rigs ma yin nam zhe na/_bden te/_phyi rol dang blo dang rnam pa
[\[240b.5\]]dang sgro btags pa la yang dgag pa dang sgrub par rtog pa ma yin no/_/sgrub pa dang dgag pa dag ni sgro btags gang zhig phyi rol nyid du nges par byas pa de dang 'brel pa yin te/_dper na sbrul sgrub pa dang dgag pa'i shes pa thag pa'i rdzas ni ma yin te/_mi snang ba'i phyir ro/_/sbrul gyi blo
[\[240b.6\]]dang gzung ba'i rnam pa dang /_sgro btags kyi sbrul la yang ma yin te/_de dag ni rang gi rang bzhin du yod pa la mi 'khrul pa'i phyir ro/_/'on kyang sgro btags kyi sbrul gang zhig phyi rol gyi sbrul nyid du nges par byas pa de ni sgrub pa dang dgag par nges pa bzhin no/_/gang zhig dngos po dang
[\[240b.7\]]dngos po med pa thun mong du zhen pas nges par 'dzin pa de ni gcig las ldog pa nges pa lhur byed pa yin te/_dper na bum pa ma yin par shes pas bum pa ma yin par nges par 'dzin pa na yod dam med ces dngos po dang dngos po med pa thun mong du nges par 'dzin par byed pa bzhin no/_/
[\[241a\]]
[\[241a.1\]]rnam par rtog pa thams cad kyis kyang dngos po dang dngos po med pa dag gi rang bzhin thun mong du nges par 'dzin par byed do/_/gtan tshigs 'di ma grub pa ni ma yin te/_rnam par rtog pa gnyis ka'i thun mong gi rang bzhin du dmigs par nyams su myong bas grub pa'i
[\[241a.2\]]phyir ro/_/sngar bshad pa'i tshul gyis thun mong du 'dzin pa'i rgyu mtshan ni gcig la ldog pa lhur nges pa nyid yin te/_de ni rgyu mtshan med pa ma yin la/_rgyu mtshan gzhan yang mi dmigs pa'i phyir ro/_/de la mi mthun pa'i phyogs la 'jug na khyad par byed pa rgyu mtshan dang ldan pa nyid med
[\[241a.3\]]par 'gyur ba'i phyir khyab par byed pa mi dmigs pas mi mthun pa'i phyogs las ldog pa na thun mong du 'dzin pa ldog pa gcig gi mthar thug pa la gnas pa'i phyir khyab pa grub po/_/gzhan yang mi bden pa'i rang bzhin ston pa'i rnam par rtog pa phyi rol 'dra ba kun du ston par ji ltar 'gyur
[\[241a.4\]]te/_de gnyis ni shin tu chos mi mthun pa'i phyir ro/_/de'i phyir de'i rang bzhin gzhan las ldog par zhen pa na rnam par rtog pa phyi rol 'dra bar kun du ston par 'gyur ba yin no/_/gang zhig shin tu mi 'dra ba de'i rang bzhin du 'dzin pa de ni gzhan las bzlog pas byas pa'i 'dra bar 'dzin pa
[\[241a.5\]]lhur len pa yin te/_dper na snam bu bum pa dang shin tu mi 'dra yang shing ma yin par khyad par can du nges par rtogs pa na 'di yang shing ma yin na 'di yang shing ma yin zhes yin na bum pa dang 'dra bar nges par rtogs pa bzhin no/_/de bzhin du rnam par rtog pa'i don phyi rol dang shin tu
[\[241a.6\]]mi mthun pa yang phyi rol du nges par rtogs pa yin no/_/rnam par rtog pas phyi rol nges par byed pa yang nyams su myong bas grub po/_/dngos po med pa la phyi rol du 'dzin pa ni rgyu mtshan med pa ma yin te/_rgyu mtshan gzhan yang med de/_ji skad bshad pa bzhin no/_/de'i phyir
[\[241a.7\]]gzhan las ldog pa ni 'dzin na khyab par byed pa rgyu mtshan dang ldan pa med pa'i phyir phyi rol du 'dzin pa nyid ldog pa na gzhan las ldog pas byas pas phyi rol nyid du 'dzin pa gnas pa'i phyir khyab ba grub po/_/gzhan yang sgrub pa'i tshul gyis rnam par brtags pa don yin no zhes smra bas ni
[\[241b\]]
[\[241b.1\]]rnam par rtog pa gzhan las ldog pa shugs kyis nges par byed pa yin no zhes gsal bar smras par gyur na de ni rigs pa ma yin no/_/gang gi phyir gcig pa grub par rtogs pa'i dus su de cig shog las ldog par ma rtogs na bsgrub pa'i tshul rnam par rtog pa'i don de nyid nges par rnam
[\[241b.2\]]par brtag mi nus te/_cig shos kyi rang bzhin la the tshom za na der rnam par brtag par bya ba la yang the tshom za bar 'gyur ba'i phyir ro/_/phyi nas bzlog par bya ba la der the tshom mi za'o zhes kyang brjod par mi nus te/_de'i phyir cig shos kyi rang bzhin gyis stong pa nyid du rtogs pa'i
[\[241b.3\]]rnam par rtog pa ni nges pa'i don rtogs par byed pa yin no/_/gang zhig nges pa'i rang bzhin nges par rtogs par byed pa de ni gzhan las ldog pa'i yul can yin te/_dper na 'di ni bum pa kho na'o zhes nges pa nyid kyi bum pa nges par rtogs pa'i rtog pa bzhin no/_/de bzhin du rnam
[\[241b.4\]]par rtog pa thams cad kyang nges pa nyid du 'dzin par nyams su myong bas grub pa yin no/_/'dir yang sngar bshad pa'i rnam par nges par 'dzin pa rgyu mtshan med pa ma yin la/_rgyu mtshan gzhan yang mi 'thad pa'i phyir khyab par byed pa rgyu mtshan dang ldan pa nyid med pa'i phyir nges par
[\[241b.5\]]'dzin pa mi mthun pa'i phyogs las ldog pas na ldog pa dang ldan pa 'dzin pa nyid la gnas pas na khyab pa yin no/_/dngos po dang dngos po med pa nyid thun mong du 'dzin pa dang phyi rol du 'dzin pa dang /_nges par 'dzin pa de nyid ni ldog pa 'dzin pa kho na yin te/_de'i phyir khyab par byed pa
[\[241b.6\]]yin par blta'o/_/gal te dngos po gzhan las ldog par sgro btags pa yin na/_ldog pa gang yin pa de dang /_ldog mtshams gang yin pa de dang /_rgyu mtshan gang gis ldog pa de gsum ka yang rnam par rtog pas rtogs par bya bar 'gyur te/_dper na lha sbyin mchod sbyin las ldog par
[\[241b.7\]]'dzin pa na gsum ka yang 'dzin pa bzhin no/_/dngos po med pa'i phyir ji skad bshad pa gsum ni rnam par rtog bas 'dzin par mi 'thad cing nyams su myong ba yang ma yin no/_/nyams su myong ba'i rang bzhin ma yin pa'i rang rig pa'i rnam par rtog pa yin par yang rtag par mi 'thad do/_/
[\[242a\]]
[\[242a.1\]]de'i phyir gzhan sel ba'i rang bzhin du sgro btags pa zhes bya bar ji ltar 'gyur zhe na/_rnam par rtog pa ni ma rig pa'i bdag nyid yin pa'i phyir rang gi mtshan nyid 'dzin par mi nus so/_/ci zhig ltar don byed par sgo 'dogs par byed pa ni/_gang gi phyir yod pa dang med
[\[242a.2\]]pa dang 'brel bar rung ba dang phyi rol nyid dang nges pa lta bur sgro 'dogs pa de'i phyir gzhan las ldog pa'i mthar thug pa nyid du sgro 'dogs pa yin no/_/'di ltar ldog pa gtsor gyur pa'i don sgro btags na shing ma yin pa las ldog par bzung ba'i shing gi de nyid yod pa dang med pa las ldog
[\[242a.3\]]par nges pa'i phyir yod pa dang med pa la ltos par rig pa yin no/_/de bzhin du cig shos ldog pa'i mthar thug pa nyid rtogs na nges par 'dzin pa yin la de bzhin du gzhan las ldog pa rtogs par 'gyur na/_phyi rol dang shin tu mi 'dra ba de yang phyi rol nyid du 'dzin par 'thad pa yin no/_/de'i
[\[242a.4\]]phyir gzhan las ldog pa'i rang bzhin nyid sgro 'dogs pa yin na yod pa dang med pa dang 'brel par rung ba dang nges par 'dzin pa dang don byed par bzod pa'i rang bzhin phyi rol lta bur zhen pa yin no zhes nges par bya'o/_/gal te bdag gis gzhan las ldog pa rtogs so zhes rtogs par byed pa la
[\[242a.5\]]zhen pa med pa ma yin nam zhe na/_dper na spyi dang ldan pa'i don mthong ngo zhes gsal ba dang spyi dang khyad par dang khyad par can gyi dngos por nyams su myong ba'i rtogs pa med mod kyi/_'on kyang khyad par can gyi rtogs pa'i dbang gis spyi'i khyad par can gyi gsal ba mthong bar pha rol gyis
[\[242a.6\]]brtags pa de bzhin du yod pa dang med pa dang 'brel par rung ba dang nges par 'dzin pa dang /_phyi rol dang 'dra bar sgro 'dogs pa gzhan du mi 'thad pa'i phyir/_gzhan las ldog par sgro btags so zhes brjod kyi rnam par rtog pa bdag nyid ni ldog pa dang ldan pa rtogs pa yin no zhes nges pa ma
[\[242a.7\]]yin no/_/de nyid kyi phyir 'di ni ldog pa dang ldan pa'o zhes rnam par rtog pa na nges par gsum char brtag par 'gyur ba ldog pa dang ldog mtshams dang ldog pa'i rgyu mtshan rnams tha dad du brtag par bya ba ni ma yin no/_/'dir ni gzhan dang ma 'dres pa'i rang bzhin gyis don byed par rnam par
[\[242b\]]
[\[242b.1\]]rtog par byed pa nyid shugs kyis gzhan las ldog par rtogs par byed pa nyid shugs kyis ldog par rtogs par byed pa yin no zhes brjod pa'i phyir gsum du rtogs par thal ba med do/_/gal te dngos po don gcig byed pas gzhan de mi byed pa dag las ldog par brtag par byas pa yin na/_
[\[242b.2\]]gang gi tshe 'bras bu mthong bar 'gyur ba de'i tshe ni de byed par gzung bar 'gyur na/_sngar ma mthong ba'i dngos po la go mthong ba'i de ma thag pa'i zhen pas mthong ba'i rang bzhin dngos po gzhan las ldog par 'dzin pa ci 'dra ba zhig yin/_gang gi phyir 'bras bu'i khyad par byed pas na rnam par
[\[242b.3\]]rtog pas de'i 'bras bu can ma yin pa dag las ldog pa'i rang bzhin du gsal bar byed pa yin no/_de'i tshe ni 'bras bu 'ga' zhig kyang mthong ba med pa yin no zhe na/_ji ltar mthong ba med pa yin/_gang gi tshe rtogs pa po snang ba'i 'bras bu mthong ba nyid nyams su myong nas snang ba la mthong ba
[\[242b.4\]]de byed par nges pa yin pa de'i phyir snang ba mthong ba de byed pa ma yin pa dag las ldog par rnam par rtog pas nges pa yin no/_/gal te dngos po bzhin du mthong ba yang tha dad pa ma yin nam/_de'i phyir dngos po mthong ba de byed pas de'i 'bras bu can ma yin pa dag las ldog par nges pa na
[\[242b.5\]]mthong ba tha dad pa'i phyir 'ga' zhig kyang 'ga' zhig dang yang mtshungs par rtogs par mi 'gyur ba zhig na/_shing la sogs pa rnams kyi rang bzhin mtshungs pa cung zhig rnams rnam par rtog pas rtogs pa ni yin no zhe na/_bden te/_bye brag rnams so sor tha dad pa la mthong ba tha dad pa
[\[242b.6\]]yin no/_/mthong ba'i de ma thag tu 'byung ba'i nges par byed pas ni tha dad pa med par zhen par byed do/_/de'i phyir mthong ba gcig byed pa'i gsal ba rnams 'bras bu de mi byed pa dag las ldog pa rang bzhin mtshungs par rtogs par byed do/_/gal te rnam par rtog pa ji ltar gsal ba tha
[\[242b.7\]]dad pa gcig byed par nges par bzung nas de mi byed pa dag las ldog pas tha mi dad par nges par byed pa de bzhin du mthong ba rnams kyang 'bras bu gcig pa nyid kyis de'i 'bras bu can ma yin pa dag las ldog pa nges par gzung ba na tha dad pa med par nges par 'gyur dgos na/_ji ltar gsal
[\[243a\]]
[\[243a.1\]]ba rnams 'bras bu tha mi dad pa de bzhin du mthong ba rnams la 'bras bu tha mi dad pa cung zad cig mthong na ni med do/_/de lta na ni 'o na mthong ba'i stobs kyis 'byung ba'i rtog pa nyid mthong ba'i 'bras bu yin par mthong bas na 'bras bu gzhan gyis ci bya zhe na/_de ltar
[\[243a.2\]]ni mi nus te/_ji ltar gsal ba rnams dang /_mthong ba rnams tha dad pa de bzhin du mthong ba'i mthu las byung ba'i rnam par rtog pa rnams kyang tha dad do/_/de'i phyir de dag gis gcig nyid kyang rgyu mtshan 'bras bu gzhan la brten par bya ba yin la/_de yang tha dad pa na yang /_tha mi dad
[\[243a.3\]]par gzhag pa'i rgyu mtshan 'bras bu gzhan gyi rjes su 'gro dgos pas thug pa med par 'gyur ro/_/gzhan yang re zhig rnam par rtog pa'i shes pa gcig tu rtogs par bya ba yin zhing /_de las 'bras bu gcig yod pa de dang ldan pa'i phyir mthong ba rnams tha mi dad par nges par bya ba
[\[243a.4\]]yin la/_de las ni mthong ba'i 'bras bu gcig dang ldan pa'i gsal ba gcig tu bya ba yin no/_/de la rnam par rtog pa rnams kyis gcig pa nyid la rnam par rtog pa de nyid kyis ni reg par mi nus so/_/gang gi phyir gang zhig nges par byas pa de la rnam par rtog pas gzung bar nus
[\[243a.5\]]pa yin na/_bdag nyid ni des nges par byas pa ma yin no/_/rnam par rtog pa gzhan gyis kyang mthong bas bskyed pa'i rnam par rtog pa rnams bzung bar tha dad pa ma yin no/_/gang gi phyir mthong ba'i de ma thag tu byung ba'i rnam par rtog pa skyes pa nyid na mthong ba'i yul gsal ba dang
[\[243a.6\]]mthong ba rnams tha mi dad par rtogs te/_de'i phyir mthong ba las byung ba'i rnam par rtog pa rnams tha mi dad par bzung yang rnam par rtog pa gzhan gyis ci zhig bya de lta na yang gsal ba rnams gcig tu zhen pa ni mthong ba rnams tha dad par zhen pa sngon du 'gro ba can ma yin gyi/_'on
[\[243a.7\]]kyang mthong ba'i yul dang mthong ba rnams ni mthong ba'i stobs kyis byung ba'i nges pas dus gcig kho nar tha mi dad par rtogs te/_des na zhen pa gcig byed pa nyid kyis mthong ba tha dad med par 'dzin la mthong ba gcig byed pa nyid kyang gsal ba rnams gcig tu zhen pa yin zhes
[\[243b\]]
[\[243b.1\]]ci'i phyir brjod/_gzhan yang ji ltar bum pa chu 'dzin par nus pa bzhin du gsal ba rnams mthong bar byed pa'am mthong bar zhen par byed par rtogs pa ni 'ga' yang med na/_de ji ltar gsal ba rnams mthong bar byed pa dang /_mthong ba rnams kyang rnam par rtog par byed pa nyid kyis
[\[243b.2\]]gcig nyid du rtogs so zhes brjod ce na/_bshad pa 'di'i lan nyon cig don mthong ba'i nus pa'i rgyu mtshan can gyi rnam par rtog pa rnams ni 'bras bu tha mi dad pas tha dad pa med par mi brjod kyi/_'on kyang yul tha mi dad pas so/_/'di ltar shing mthong ba las byung ba'i rnam par rtog
[\[243b.3\]]pa gcig gis don ci 'dra ba sgro btags pa de 'dra bar gzhan gyis kyang yin pa'i phyir shing mthong bas byas pa'i rnam par rtog pa rnams don mtshungs par zhen par byed pa yin no zhes pa de rnams la/_bdag gis ni shes pa 'di dang mtshungs par don yongs su bcad do snyam du 'dzin
[\[243b.4\]]pa'i bya ba ni med mod kyi/_'on kyang de rnams kyis nye bar ston pa'i don la tha dad du zhen pa med pa'i phyir de rnams kyi yul tha mi dad par brjod pa 'ba' zhig tu zad do/_/de la zhen pa'i don tha mi dad pa nyid yin la tha mi dad par zhen par bya ba de yang de nyid kyis zhen par byas pa de'i phyir
[\[243b.5\]]rtog pa gzhan gyis de dag gcig tu nges par bya ba ma yin no/_/gang gi phyir de dag nyid kyis zhen par byas pa de'i phyir sngon mthong ba gang yin pa de ni 'di yin no zhes zhen pa gcig gi rnam pa rjes su byed pa'i ngo shes pa skye ba yin no/_/tha mi dad par brtags don de yang mthong ba de'i
[\[243b.6\]]rang bzhin du sgro btags pa yin la/_mthong ba'i don yang lta ba'i yul nyid do/_/des na sgro btags pa'i bdag nyid kyis mthong ba dang lta ba tha dad med par 'dzin to/_/gal te de ltar na sgro btags kyi don gyis gsal ba rnams bsres pa yin te/_mthong ba gcig byed pa'i phyir ni ma yin no zhe na/_mthong ba
[\[243b.7\]]gcig byed pa'i phyir ma yin no zhes ci ste brjod/_'di ltar mthong ba'i yul nyid kyis na gsal ba de dag la mtshungs par rtogs pa yin la/_mthong ba'i yul yang mthong ba byed pa nyid yin gyi gzhan ni ma yin no/_/mthong ba tha mi dad bar bzung ba yang sgro btags kyi rang bzhin tha mi dad pa 'ba' zhig gis
[\[244a\]]
[\[244a.1\]]yin gyi 'bras bu gzhan yang 'brel pas ni ma yin no/_/de'i phyir 'di tha mi dad pa 'dzin pa'i rim pa ni 'ga' yang med do/_/rnam par rtog pa rnams kyis sgro btags kyi rang bzhin 'dzin pa nyid yin pa de nyid mthong ba gcig tu 'dzin pa yin no/_/des na rim gyis tha mi dad par
[\[244a.2\]]'dzin pa dang rnam par rtog pa de nyid dam gzhan gyis rnam par rtog pa rnams gcig tu gzung bar bya ba ma yin no zhes gang brjod pa de gnyis ka yang bsal ba yin no/_/'bras bu 'bras bu nyid du rtogs pa na rnam par rtog pas de byed pa'i rang gi mtshan nyid rnams la gcig tu 'dzin to zhes
[\[244a.3\]]ni kho bo cag mi smra'o/_/'on kyang nyams su myong ba'i 'bras bu dang 'brel par mthong ba na tha mi dad par zhen pa 'ba' zhig tu zad do/_/ji ltar rnam par rtog pa'i sgro btags pa'i bdag nyid kyis mthong ba dang mthong ba'i yul la rnam par rtog par byed pa na tha dad pa med par rtogs pa yin no
[\[244a.4\]]zhes bya ba 'di ni bshad zin to/_/de lta yin na yang don gcig tu zhen pa'i 'bras bu gcig pa mthong ba gcig yin la/_'bras bu mthong ba tha mi dad pas kyang rang gi mtshan nyid kyi tshogs rnams gcig tu nges par 'gyur ba yin no/_/gal te nges pa gcig tu rtogs pa'i 'bras bu ni mthong
[\[244a.5\]]ba gcig tu bzung ba ma yin gyi/_'on kyang gcig tu sgro btags pa'i bdag nyid las ma yin nam zhe na/_bden te/_tha mi dad pa'i rang bzhin du sgro btags pa de nyid ni mtshungs par snang ba'i rnam par rtog pa rnams kyis 'jug pa yin te/_gzhan du na rnam par rtog pa thams cad tha
[\[244a.6\]]mi dad par sgro 'dogs par 'gyur ro/_/mtshungs pa'i rnam pa yang mthong ba'i rgyu mtshan can yin te/_de'i phyir mtshungs par rtogs pa'i 'bras bu can nyid kyis mthong ba rnams tha mi dad par nges pa yin no/_/gang gi tshe sgro btags kyi bdag nyid kho nas mthong ba dang snang ba thams cad tha mi
[\[244a.7\]]dad pa yin la/_sgro btags kyi rang bzhin tha mi dad par nges pa yang mtshungs par snang ba'i dbang gis yin pa de'i phyir 'bras bu rang bzhin gcig tu sgro 'dogs pa'i shes pa nyid kyis gsal ba rnam pa dang mthong ba rnams mtshungs par brjod pa yin no/_/rnam pa mtshungs pa'i shes
[\[244b\]]
[\[244b.1\]]pa lnga ni ngo bo nyid kho nas gsal ba rnams kyi nus pa khyad par med do/_/de nyid kyi phyir spyi med kyang gsal ba gcig mthong ba las byung ba'i rnam par rtog pa la snang ba'i don la brda byas pa nas de 'dra ba'i rnam par rtog pa'i rgyu thams cad la byas par 'gyur ro/_/tshul 'dis chu 'dzin pa
[\[244b.2\]]la sogs pa'i 'bras bu tha mi dad pa rnams la yang rtogs par bya'o/_/gang gi tshe rnam par rtog pa gzhan las ldog par sgro 'dogs pa na phyi rol gyis gzhan las bzlog par rtogs par byed pa de'i tshe dngos po gzhan med par bkag pa nyid kyis dngos po la reg pas dngos po rtogs pa
[\[244b.3\]]yin pa'i phyir sgra dang rnam par rtog pa med pa dgag pa la phyogs pa yin gyi/_ma yin par dgag pa la 'jug pa ni ma yin no/_/de'i phyir med pa dgag pa sgro 'dogs par rtogs pa na tha mi dad par zhen pas phyi rol gyi med par dgag pa nges pa yin no/_/des na phyi rol gyi cig shos kyis
[\[244b.4\]]stong pa ni rnam par rtog pas nges par byas pa yin la/_sgro btags pa'i cig shos kyis stong pa ni gzung bar bya ba yin no/_/de nyid kyi phyir na slob dpon chos kyi grags pa yang med par dgag pa nyid bzhed par gdon mi za'o/_/gal te rnam par rtog pa ma rig pa'i bdag nyid yin pas med
[\[244b.5\]]pa'i don ston pa yin na ci 'dra ston par 'gyur ba zhig na nges par ston pa ni nyams su myong ngo zhe na/_smras pa/_nyams su myong ba'i bag chags las ni nges par 'dzin pa yin la/_ma rig pa'i bag chags las ni med par 'dzin par byed pa yin no/_/gal te rnam par rtog pa thams cad la
[\[244b.6\]]rgyu mtshan bag chags gnyis yod pa ma yin te/_gang gi phyir med pa dbang phyug la sogs pa dang /_rtag pa'i dngos po dang /_dngos po med pa'i rnam par rtog pa skye ba'i phyir ro zhe na/_bden te/_de dag skye ba kho na ste bag chags gnyis dang ni 'brel par blta bar bya'o/_/'di ltar rnam
[\[244b.7\]]par rtog pa yod pa bum pa la sogs pa dang /_med pa dbang phyug la sogs pa'i chos can dang yod pa sngon po nyid la sogs pa dang /_med pa rtag pa nyid la sogs pa'i chos nye bar rtogs par byed pa yin no/_/de la yod pa'i chos dang chos can gyi rnam par rtog pa ni de ma yin pa las
[\[245a\]]
[\[245a.1\]]bzlog pa'i rang bzhin gyis dngos po mthong ba sngon du 'gro ba can kho na ste/_'di ltar chu nyid la 'di ni chu'o snyam pa'i rnam par rtog pa gang yin pa de ni chu mthong ba la brten pa nyid do/_/gang zhig smig rgyu la 'di ni chu'o zhes nges par rtogs pa de chu dang smig rgyu'i rang bzhin
[\[245a.2\]]mthong ba las gyur pa yin no/_/yang gang zhig chus dben pa'i phyogs su chu'o zhes sgro 'dogs pa gnyis ka dang 'dres pa'i rnam par rtog pa de yang rang bzhin gnyis mthong ba la rag las pa kho na'o/_/de'i phyir de ltar dngos por gyur pa'i chos can gyi rnam par rtog pa ni gsum yin
[\[245a.3\]]no/_/chos gzhan dang yul gzhan dang 'brel pa'i rnam par rtog pa ni chos can kho na'i rnam par rtog pa yin te/_'di sngon po'o zhe'am 'di ni sngon po zhes bya ba lta bu'o/_/chos tsam gyis ni 'di ni sngon po'o zhe'am yang na 'di ni sngon po ma yin no zhes bya ba lta bu'o/_/de'i phyir chos kyi rnam
[\[245a.4\]]par rtog pa ni gcig kho na'o/_/gang yang yod pa ma yin pa'i chos can dbang phyug la dmigs pa'i snang ba de yang de'i rang bzhin ma yin pa la sogs pa'i dngos po mthong ba las skyes pa yin te/_gang gi phyir dbang phyug nges par bsams pa 'di ni mthong ba'i sngon po la sogs pa
[\[245a.5\]]las ldog par brtags pa yin te/_gzhan du na dbang phyug nyid du brtags par mi 'gyur ro/_/dbang phyug ldog par brtags pa na yang ldog pa'i rang bzhin gzhan dang 'dra bar brtags pa yin te/_de'i phyir rnam par rtog pa 'di yang ldog pa'i dngos po mthong ba la rag las pa
[\[245a.6\]]yin no/_/de ltar ni tha na dngos po tsam du dbang phyug dngos po gzhan dang 'dra bar brtags pa'i phyir na ldog pa'i dngos po mthong ba sngon du 'gro ba can nyid do/_/snang ba 'ga' zhig la rtag pa nyid du brtags pa na ldog pa'i dngos po mthong ba nyid kyis rnam par rtog pas bzung ba yin
[\[245a.7\]]no/_/de lta bu nyams su myong ba ma yin nam zhe na/_bden mod kyi/_'on kyang rtag pa nyid snang ba las gzhan yin par brtags pa ni ma yin gyi/_'on kyang mthong ba nyid du yin no/_/des na de la yang dngos po mthong ba'i bya ba yod pa yin no/_/de nyid kyi phyir bum pa med par rtags
[\[245b\]]
[\[245b.1\]]pa yang sngon du 'gro ba can nyid do/_/'di ltar gal te ldog pa tsam 'ba' zhig tu rtogs na ni bum pa mi rtogs par 'gyur te/_'brel pa ma brtags pa'i phyir ro/_/de'i phyir bum pa nyid gnyis ka'i rang bzhin du nges pa ni yod pa'am/_med par rtogs pa yin pa'i phyir bum pa med pa ni
[\[245b.2\]]dngos po'i chos yin no/_/gang gi tshe dngos po cung zad kyang med do zhes rtogs pa de lta na yang dngos po tsam mthong ba'i bya ba yod pa yin no/_/gal te bum pa'i rnam par rtog pa bum pa mthong ba sngon du 'gro ba can yin gyi med pa'i rtogs pa ni ma yin no zhe na/_gal te de lta yin na yang de
[\[245b.3\]]lta na yang yod pa las log par nges pa gang yin pa de nyid bum pa dang mi 'dra ba'i phyir log pa yin te/_de'i phyir bum pa mthong ba'i bya ba yang yod do zhes brjod la/_bum pa med pa'i rnam par rtog pa la bum pa'i rang bzhin gyis stong pa'i rang gi mtshan nyid gzhan gyis yang byed pa yod pa
[\[245b.4\]]nyid do/_/gal te bum pa 'ga' zhig ces mthong na ni bum pa med na rtag mi nus pa'i phyir ro/_/bum pa med pa'i rnam par rtog pa la ni bum pa nyams su myong ba'i byed pa po yod la rag na/_ci dbang phyug med do snyam pa'i rnam par rtog pa gang yin pa de la yang dbang phyug mthong ba'i byed pa
[\[245b.5\]]yod dam zhe na/_med do zhes smra'o/_/'o na ji ltar zhe na/_ji ltar dbang phyug rtog pa 'dra ba'i dngos po mthong ba sngon du 'gro ba can yin pa de bzhin du med pa'i rnam par rtog pa yang dbang phyug gi chos kyi rnam par rtog pa yin pa'i phyir 'dra ba'i dngos po mthong ba'i sngon du 'gro ba can yin no/_/
[\[245b.6\]]de'i phyir rnam par rtog pa bzhi char gyi snang ba yang 'dra ba'i dngos po mthong ba las yin la/_log par 'dzin pa'i shes pa las ni rang gi rnam pa dang mthun par sgro 'dogs pa yin no/_/des na rnam par rtog pas sgro btags pa'i don 'di ni gtan med pa yin no/_/de gzhan las log par
[\[245b.7\]]rtog pa na yang 'dra ba'i phyir phyi rol na yang gzhan las ldog par rtogs par 'gyur ro/_/de'i phyir cig shos kyi rang bzhin dang ma 'dres pa'i sgo nas phyi rol yang rnam par rtog pa'i byed pas khyab par 'gyur gyi/_dngos po'i cha la yang reg pa ni ma yin no/_/de'i phyir phyi rol yang dngos po
[\[246a\]]
[\[246a.1\]]med pa nyid rnam par rtog pa'i yul yin no/_/des na gang gzung ba dang gang yang zhen par byas pa de gnyis ka yang gzhan las ldog pa yin gyi dngos po ni ma yin no/_/de'i phyir/_/ldog pa ngo bo nyid med phyir/_/gnas dang gnas min rtog pa'ang med/_/spyi yi blo yang
[\[246a.2\]]bslad pa yin/_/des na sun dbyung ba yang med/_/ces bshad do/_/rnam par rtog pa'i don gang yin pa de nyid sgra'i don yin no/_/des na sgra'i don ni don dam par med pa nyid de/_sgra don 'di dang gzhi mthun nyid/_/yod pa min yang ji lta bur/_/grags pa bzhin du brjod bya ste/_/dngos la 'di ni
[\[246a.3\]]mi srid do/_/zhes bshad pa yin no/_/sgro btags de rtogs pa na de dang 'dra ba'i phyi rol rtogs par 'gyur ba des na phyi rol yang sgra'i don du btags pa yin te/_ji skad du/_de yi ngo bor sgro btags pa/_/rtogs pas gzhan bzlog rtogs pa'i phyir/_/sgra don gang yin de nyid ces/_/brjod
[\[246a.4\]]pa la ni 'gal ba med/_/ces bshad do/_/sgra sbyor ba'i dus na ni rnam par rtog pa'i yul gyi gzhan sel ba'i bdag nyid kyang nges pa'i rang bzhin gyis brjod bya nyid du sbyor ba yin te/_de lta ma yin na gzhan sel ba gcig nyid brjod byar ji ltar 'gyur/_des na rnam par rtog pa'i yul ni gzhan
[\[246a.5\]]sel ba yin la/_de yang gzhan dang bral ba brjod byar sbyor ba yin te/_ji skad du/_bum pa dang snyim pa ci 'dra ba zhig gis bya ba la sogs pa bshad pa yin no/_/de'i phyir sel ba gnyis brjod par bya ba yin te/_nges pa'i rang bzhin dang rnam par rtog pa'i yul lo/_/ji skad du/_de las
[\[246a.6\]]gzhan pa yongs spangs nas/_/'jug 'gyur zhes kyang sgra brjod de/_/de yis de dag rnams las 'di/_/rnam mi gcod na de ji ltar/_/zhes bshad pa yin no/_/gang zhig dngos sam dngos las gzhan sel 'gar yang brjod par mi nus shing /_/bstan bcos rig pa'i blo yis che ba'ang
[\[246a.7\]]gang du nyams 'gyur brjod bya'i mtha'/_/sel ba rnam par phye bas chos mchog bdag gis dge ba gang thob pa/_/des bdag 'gro 'di mun pa mtshams med rgyun ni gcod par byed gyur cig_/slob dpon chos mchog gis mdzad pa gzhan sel ba zhes bya ba'i rab tu byed pa rdzogs so//_//
[\[246b\]]
[\[246b.1\]]kha che'i paN+Di ta skal ldan rgyal po dang /_lo tsA ba dge slong blo ldan shes rab kyis kha che'i grong khyer dpe med du bsgyur ba'o//_//[{D4251}]@##/_/rgya gar skad du/_pA ra lo ka sid+d+ha/_bod skad du/_'jig rten pha rol grub pa/_'jam dpal gzhon nur gyur pa la phyag
[\[246b.2\]]'tshal lo/_/kha cig ni skye ba'i snga rol 'chi ba'i 'og rol du rnam par shes pa rgyun rnam par 'chad pa'i mtshan nyid can 'jig rten pha rol du smra'o/_/des ni yang dag par smras pa ma yin te/_'di ltar tha mi dad par ma dmigs pa'i rang bzhin ma yin pa lus kyi 'byung ba chen po dag las
[\[246b.3\]]tha dad par gyur pa'i rnam par shes pa ni cung zad kyang mngon sum ma yin no/_/thog ma dang tha ma dmigs bzhin pa'i lus de dag las bsam pa tha mi dad pa yin na yang rnam par ma chad pa'am/_mtha' myong ba med pa'i rgyun gnas par ji ltar 'gyur/_tha dad pa yin na yang rnam par shes
[\[246b.4\]]pa ni dang po 'byung ba chen po bzhi las skye ba thob nas phyis rnam shes snga ma'i bdag nyid kyi rgyud dus cung zad cig rjes su 'jig par 'gyur ro/_/yang na thams cad kyi tshe rnam par shes pa skye ba'i sgo rnam par rig pa yin du chug pa de lta na yang ma'i blo las bu'i shes pa rab tu skye ba'i phyir
[\[246b.5\]]'jig rten pha rol tu ma grub po/_/'di'i lan brjod par bya ste/_re zhig 'jig rten pha rol bsal ba'i zhen pas rnam par shes pa ni 'byung ba chen po bzhi tshogs pa'i bdag nyid can gyi lus las tha dad du gyur pa med do zhes thog mar gang smra ba de ni mi rigs te/_gang gi phyir khyod la grub
[\[246b.6\]]pa'i dbang po'i rnam par shes pa nyid bde ba dang sdug bsngal la sogs pa'i rnam pa tha dad pa dang rjes su 'brel pa ni ma yin la/_phyi rol gyi gzugs la sogs pa'i dngos po'i gsal ba dag kyang sim pa dang sim pa ma yin pa la sogs pa'i rnam par dbye ba dang ldan par nyams su
[\[246b.7\]]myong ba ma yin te/_gang gi phyir nyams su myong ba skye ba'i rten can gyi zhen pa nyams su myong ngo snyam du spyod yul du byed pa'i ngo bo gang yin pa de nyid 'dir nyams su myong ba'i rjes su myong bas grub pa yin la/_snang bzhin pa'i gzugs la sogs pa dag bde ba la sogs pa'i
[\[247a\]]
[\[247a.1\]]bdag nyid du ma nges pa'i phyir sim pa dang sim pa ma yin pa'i rig pa ni gzugs la sogs pa nyams su myong ba'i tshe de dag las tha dad pa yin no/_/gang zhig bzung ba las tha dad pa'i sim ba la sogs pa'i rnam pa myong ba gang yin pa de nyid nyams su myong ba'i rjes su
[\[247a.2\]]'brang ba'i shes pas 'dzin pa'i dngos po nyid du nges te/_de'i phyir de nyid 'dzin pa yin no/_/des na rnam par shes pa ni ji ltar snang bzhin pa'i gzugs la sogs pa las tha dad pa de bzhin du 'dzin pa nyid du gyur pa yang lus las tha dad pa nyid do/_/'di ltar dbang po la brten pa'i shes
[\[247a.3\]]pa lag mthil 'dzin pa'i khyad par can skyes pa na yang 'jig rten pa rnams lag mthil gyi ngo bo bde ba'am sdug bsngal gyi ngo bor nges pa ni ma yin gyi/_'on kyang bzlog pa'i bdag nyid can kho na yin no/_/de'i phyir lag mthil rig pa'i dus su lag mthil la sogs pa dag las tha dad
[\[247a.4\]]pa'i sim pa dang sim pa ma yin par myong ba'i nges pa gang yin pa'i rnam par shes pa de ni de dag las tha dad par nyams su myong bas grub po/_/des na lus blo nyid yin pa'am chang gi nus pa bzhin du sems pa can 'byung ba rnams kyis yin no zhes smras pa la gnod par byed pa ni mngon sum
[\[247a.5\]]gyis grub pa yin no/_/yang ji ltar du ba 'phyur ba'i skad cig dang po me las skye ba thob la/_skad cig gzhan dang gzhan ni rang gi rgyun kho na las skyes pa thob pa ltar dang po 'byung ba chen po dag las shes pa'i ngo bo thob pa ni phyis yang rang gi rigs kho na las 'byung bar gang smra ba de ni shin tu
[\[247a.6\]]yang rigs pa'i cha thob pa ma yin te/_'di ltar 'bras bu'i gsal ba dag ni rnam pa gnyis te/_kha cig ni skad cig dang po rgyun gyi rgyu dag las skye ba thob par byed la/_dus cung zad ni rang gi rigs kyi skad cig ma gzhan la rag las te skye ba'i bdag nyid can dag tu gnas te/_
[\[247a.7\]]dper na du ba la sogs pa'i rnam pa bzhin no/_/rgyu'i dngos po 'ga' zhig ni dngos su 'bras bu skad cig tsam gnas par byed du zin kyang skad cig ma gzhan skye ba'i don du skye bar byed do/_/de'i phyir rgyu'i khyad par las 'bras bu cung zad cig rgyun dang bcas pa ni 'byung ngo /_/'bras bu'i
[\[247b\]]
[\[247b.1\]]gsal ba kha cig ni skad cig re re la rigs mthun pa'i tshogs pa la rag las nas rgyas par 'byung ba can te/_dper na sgron me 'bar ba'am mi la sogs pa'i rnam par rig pa lta bu'o/_/de dag ni skyed pa'i bya ba la ji ltar skad cig ma dang por me dang snying po dang /_mig dang snang ba dang /_yid la
[\[247b.2\]]byed pa rnams nye ba la ltos pa de bzhin du skad cig ma gnyis pa la sogs pa rnams la yang ngo /_/de ltar nye bar gyur pa de dag gi nang nas gal te gang yang rung ba cig 'jig pa'am rnam par 'gyur bar gyur ba na yang de'i tshe 'bras bu yang 'jig pa'am/_rnam par 'gyur bar 'gyur te/_
[\[247b.3\]]de'i phyir sgron ma dang mig la sogs pa rgyu'i tshogs pa'i rgyun gyis rnam par reg pa dag ni skad cig re re la sogs pa yod pa dang med pa dang 'gyur ba la ltos pa yin te rang gi rgyu tsam la rag las te 'byung ba dag ni ma yin no/_/de la rgyu dang bcas pa'i 'bras bu'i ngo bo dang po de dang mi 'dra
[\[247b.4\]]pa las 'byung la/_gnyis pa la sogs pa dag tu ni rang dang mtshungs pa'i dngos po gzhan kho na las yin no/_/skad cig tsam 'byung ba ni skad cig dang po ci 'dra ba zhig las byung ba de 'dra ba nyid las skad cig gnyis pa la sogs pa dag tu yang ngo /_/de'i phyir gal te rnam par shes pa yang dang por
[\[247b.5\]]skye ba na/_'ga' zhig las skye bar 'gyur la/_phyi nas rgyun las skye ba can gyi 'bras bur gyur ba zhig yin na ni 'di dang por byung ba las yin la/_phyis rnam par shes pa dag las byung ba can yin la rag na/_gang gi phyir 'bras bu 'di dag ni skad cig ma yin no/_/'di ltar re zhig mig la
[\[247b.6\]]sogs pa'i rgyu'i tshogs pa la rag las te byung zhing skad cig re re skyed par byed pa'i tshogs pa nye bar reg pa can skad cig tsam gnas pa'i rnam par rig pa lnga po dag ni rgyun rjes su 'brel bar nus pa ma yin no/_/rnam par rtog pa yang rgyun gnas pa ni ma yin gyi 'on kyang skad cig tsam
[\[247b.7\]]'byung ngo zhes bya bar nges te/_gang gi phyir 'di ltar rgyun gcig gi khongs su gtogs pa'i sa bon dang myu gu dag gam 'bras bu'i tha dad pa ni rgyu la rag las pa de bzhin du rgyud gcig gi rnam par shes pa'i khongs su gtogs pa sngon po dang /_mngar ba dang /_gzugs la sogs
[\[248a\]]
[\[248a.1\]]pa'i snang ba dang rjes su 'brel pa'i sngon po snang ba'i rnam par rtog pa ni rgyu tha dad pa'i phyir rgyu tha dad pa la ltos so/_/de la de'i rgyu yongs su rtog pa na ji ltar du ba'i rgyun skye ba'i rgyu me yin pa de bzhin du sngon po'i rnam pa dang rjes su 'brel pa'i rnam par rtog pa de la ni rgyu cung
[\[248a.2\]]zad kyang ma mthong ngo /_/gang la rgyun gyi rgyu dag 'bras bu gsal ba'i rang bzhin gyi khyad par rnam par gzhag pa'i rgyu mtshan du 'gyur bar 'dod pa ji lta bur bum pa ni 'jim pa las de'i bdag nyid dang /_rdza mkhan las dbyibs kyi khyad par dang /_de dag las gzhan pa rnams las ni
[\[248a.3\]]rang bzhin gzhan rnams 'byung bar rtogs pa de bzhin du rnam par rtog pa'i shes pa'i rgyun la yang rgyun gyi rgyu'i stobs las rang bzhin tha dad pa rnams rnam par gzhag par bya dgos na/_sngon po'i rnam pa dang rjes su 'brel ba'i rnam par rtog pa de la yang rnam par shes pa tsam zhig rgyur
[\[248a.4\]]brjod par mi nus te/_rnam par shes pa tsam khyad par med pas rnam par shes pa'i tshogs mtha' dag cig car 'byung bar thal bar 'gyur ba'i phyir ro/_/sngon por snang ba las sngon por snang ba phyi ma 'byung ngo zhe na/_sngon po la sogs pa'i khyad par can gyi rnam par shes pa yang rgyu'i dngos
[\[248a.5\]]por yongs su brtag pa ma yin te/_rgyu'i dngos por ji ltar brtags pa ltar 'khrul pa dang ldan par snang ba'i phyir ro/_/'di ltar sngon po'i rnam pa'i khyad par can gyi blo'i ngo bo ni snang ba gang zhig las skye bzhin pa mthong ba de nyid gzhan gyi tshe snang ba gzhan dang 'brel pa'i shes pa las
[\[248a.6\]]'byung na/_rgyun gyi rgyu rnams ni 'khrul pa can du ma mthong ngo /_/gang gi phyir rgyu'i bye brag la rag las pa'i khyad par can gyi 'bras bu'i gsal ba thams cad ni 'jig rten pa'i tha snyad sgrub par byed de/_de'i phyir rgyu tha dad pa med pa na tha dad pa dang rjes su 'brel par 'gyur zhing /_rgyu tha dad yod na
[\[248a.7\]]yang tha dad pa dang 'brel pa spangs pa'i gsal ba dag ni rgyu dang ldan pa las 'das pa yin no/_/gang dag gi tha dad pa dang tha mi dad pa las dngos po'i rang bzhin tha dad pa ma yin pa de dag ni rgyu dang 'brel pa med pa yin no/_/de'i phyir phyi rol rgyu med pa can du thal bar 'gyur
[\[248b\]]
[\[248b.1\]]ro/_/de lta yin dang dngos po rnams rtag tu yod pa'am med par thal bar 'gyur la/_de yang mngon sum gyis bsal ba yin no/_/de'i phyir 'bras bu rnams kyi tha dad pa dang tha mi dad pa'i khyad par ni rgyu'i tha dad pa dang tha mi dad pa'i rgyu mtshan can yin no/_/de ltar na ni rnam pa
[\[248b.2\]]tha dad pa dang ldan pa'i rnam par shes pa rnams ni nges pa'i rgyu tha dad pa can du 'gyur bar 'os na nges pa'i rgyu yang ma mthong ste/_de'i phyir rgyur nges pa med do/_/gal te bag chags yongs su smin pa dang rjes su 'brel pa'i rnam par shes pa nges pa'i rgyur 'dod na ni de'i tshe skad cig
[\[248b.3\]]tsam 'byung ba'i 'bras bu'i rgyu yin te/_gang gi phyir 'bras bu'i khyad par ma mthong ba las nges pa'i ngo bo can gyi nus pa'i rang bzhin ni bag chags yongs su smin pa yin la/_de yang skad cig dang por byung ba'i sngon por snang ba'i shes pa'i sngon rol gyi mtshungs pa de ma thag pa'i rkyen
[\[248b.4\]]las ji ltar rtog pa de bzhin du sngon po'i rnam pa dang rjes su 'brel ba'i rnam par rtog pa phyi ma phyi ma mthong ba las snga ma snga ma khong du chud par nus so/_/ji ltar skad cig dang po la sngon po nyams su myong bas bskyed pa'i nus pa'i ngo bo bag chags 'bras bu la mngon du phyogs pa
[\[248b.5\]]las sngon po'i rnam par rtog pa 'byung bar 'gyur ba de bzhin du de khyad par med pa'i phyir skad cig ma phyi ma dag tu yang rnam pa mtshungs pa'i rnam par rtog pa ni mngon sum du phyogs pa'i bag chags kyi rgyu can dag 'byung bar 'gyur te/_de'i phyir skad cig re re la bag chags yongs
[\[248b.6\]]su smin pa la ltos pa can gyi rnam par rtog pa rnams ni sgron ma dang mig gi rnam par shes pa la sogs pa dag bzhin du skad cig tsam 'byung zhing rgyun rjes su 'brel ba yin no/_/sngar skyes pa'i nyams su myong ba nus pa'i khyad par skye ba la rag las pa can gyi blo ni bag chags rab tu sad
[\[248b.7\]]pa med par skad cig gnyis pa la sogs pa dag tu 'byung ngo zhes bya ba ni cung zad kyang gsal bar mi nus so/_/sngar nyams su myong ba can gyi nus pa sad pa na 'byung ba ni de la rag las te/_'byung ba'i phyir skad cig re re la mthong bas skyed pa'i nus pa sad pa'i nye bar sbyor ba la ltos pa
[\[249a\]]
[\[249a.1\]]can gyi rnam par rtog pa rnams ni skad cig tsam nyung zad gnas pa yin no zhes bya bar nges so/_/gang zhig rgyun la mi ltos pa can de ni skad cig ma'i 'bras bur brjod par yang nus te dper na sgron me bzhin no/_/rnam par rtog pa rnams kyang rgyun gyi rgyu la mi ltos pa yin no/_/'bras
[\[249a.2\]]bu gang zhig gang las 'byung ba mthong ba de ni de las gzhan las mi 'byung ste/_dper na sA lu'i sa bon las 'byung bar mthong ba'i sA lu'i myu gu de ni de las gzhan las mi 'byung ba de bzhin du bag chags yongs su smin pa dang ldan pa'i rnam par shes pa las 'byung bar mthong ba'i shes pa ni gzhan
[\[249a.3\]]'byung ba bzhi po dag las mi 'byung ngo /_/rgyu'i khyad par 'ga' zhig las 'byung ba las ni rgyu dang ldan pa'i spyis khyab la/_mthong ba'i rgyu dang rigs mi mthun pa las 'byung ba ni rgyu dang ldan pa khyab byed nyid du mi 'gyur ba'i phyir rgyu'i khyad par 'ga' zhig las ji ltar 'byung bar 'gyur/_de'i phyir
[\[249a.4\]]mi mthun pa'i phyogs las ldog pa na khyad par can gyi rgyu dang ldan pa nyid kyis khyab po zhes bya ba ni/_'gal bas khyab pa dmigs pa'o/_/blo gzhan sngon du 'gro ba can nyid yin na yang bu'i blo ni ma'i blo las rab tu skye ba can yin no zhes gang smra ba de yang yang dag pa ma yin te/_'di ltar shes rab
[\[249a.5\]]phul du byung ba ni rjes su 'gro ba dang ldog pa dag las sngar gyi goms pa'i rgyu can du 'gyur zhing gzhan gyi rgyu can du brtags par mi nus so/_/ma gcig las skyes shing gzugs dang lang tsho dang dbang po ma tshang ba med la mngon par sbyor ba dang bcas par 'dod pa dag las gcig ni shes rab phul
[\[249a.6\]]du byung ba yin la/_gzhan ni ma yin no/_/ma la yod pa'i goms pa ni gnyi ga la khyad par med de/_de ni khyad par 'jog pa'i rgyu ma yin no/_/de'i phyir de dag ni rgyud so so la shes rab phul du byung ba'i shes pa'i bdag nyid can gyi goms pa ni tha dad pa'i phyir gnyi ga yang rgyud tha dad pa dang ldan
[\[249a.7\]]par grub bo/_/drod gsher las skyes pa la sogs pa'i srog chags kyi rab tu skye ba la ni ma'i blo rgyur yod pa yang ma yin no/_/de'i phyir rang gi rgyud rig pa dang ldan pa yin no/_/'jig rten pha rol grub pa zhes bya ba slob dpon chos mchog gis mdzad pa rdzogs so//_//grong khyer
[\[249b\]]
[\[249b.1\]]chen po dpe med kyi dbus rat+na ra smi'i gtsug lag khang du kha che'i rgyal po shrI ha ri sha de ba'i sku ring la kha che'i paN+Di ta chen po skal ldan rgyal po dang /_bod kyi sgra sgyur gyi lo tsA ba dge slong pa tshab nyi ma grags kyis bsgyur ba'o//_//[{D4252}]@##//rgya gar skad du/_pusta ka
[\[249b.2\]]pa Tho pa ya/_bod skad du/_glegs bam klag pa'i thabs/_dkon mchog gsum la phyag 'tshal lo/_/dang por rang nyid rnam par snang mdzad sku mdog dkar po sna tshogs pad+ma zla ba la gnas pa bsams te/_de'i mdun du rang gi'am gzhan gyi ched gang yin yang rung ste/_zla ba
[\[249b.3\]]la gnas pa'i bsgrub bya bsam par bya'o/_/de nas rang gi snying gar zla ba la gnas pa'i b+h+rUM las lha mo sangs rgyas spyan ma ser mo mang po spros te/_rin po che'i bum pa ye shes kyi bdud rtsis gang bas bsgrub bya la dbang bskur bar bsams la/_de nas glegs bam klag par bya'o/_/glegs
[\[249b.4\]]bam klag pa'i thabs paN+Di ta dA na shI las rang 'gyur du mdzad pa rdzogs so//_//[{D4253}]@##/_/rgya gar skad du/_k+Sha Na b+ha ga sid+d+hi/_bod skad du/_skad cig ma 'jig pa grub pa/_'jam dpal gzhon nur gyur pa la phyag 'tshal lo/_/'dus byas thams cad ni skad cig
[\[249b.5\]]ma'o zhes kha cig gis rtogs so/_/de la 'di la skad cig yod pas na skad cig dang 'brel ba'i dngos po ni skad cig mar brjod dgos na skad cig gi sgras brjod par bya ba'i don ni pha rol po dag gis rnam par gzhag par mi nus so/_/de dag gi gzhung ni skyes ma thag tu 'jig pa la
[\[249b.6\]]brten pa skad cig ma yin no zhes bya ba yin na skyes pa'i don ni gdon mi za bar yod pa de 'du ba'i dus na gnas pa yin te/_des na skyes ma thag tu 'jig pa dang 'brel par bsgrub par bya ba la dpe 'ga' yang mi 'thad do/_/khyab pa rab tu bsgrub pa'i tshad ma ston pa'i yul gyi dpe ni sgrub
[\[249b.7\]]par byed pa'i sbyor ba dag la nges par nye ba yin no/_/blo dang me lce la sogs pa dpe'i dngos por nye bar blangs pa dag ni skad cig tsam gnas par the tshom za bas mngon par 'dod pa'i gtan tshigs kyis khyab pa sgrub pa'i tshad ma ston par mi nus so/_/don bya ba byed pa'i rang bzhin yod pa
[\[250a\]]
[\[250a.1\]]zhes bya ba'i gtan tshigs nye bar bkod pa ni skad cig ma yin pa la yang 'jug srid pa'i phyir skad cig ma nyid kyi khyab pa sgrub par dka' ba kho na'o/_/'di ltar dngos po skad cig ma ma yin pa yang lhan cig byed pa nye ba la ltos nas rim gyis 'bras bu skyed pa'i
[\[250a.2\]]nus pa dang ldan pa gang gis bzlog par bya ba 'di snyam du cung zad kyang mi byed pa ni gzhan gyis ltos par bya bar mi 'thad do snyam na/_de ni mi rigs te/_'di ltar gzhig par bya ba'i dngos por khyad par sgrub pa'i byed pa la mi ltos kyang /_/tho ba la sogs pa nye bas de zlog par byed
[\[250a.3\]]la de dag nye bas kyang bzlog par bya ba'i dngos po la khyad par 'ga' zhig sgrub pa ni ma yin no/_/rjes su 'gro ba dang ldog pa dag las 'jig par byed pa nyid du rtogs pa ldog par byed pa'i dngos po'i byed pa ni bsnyon par mi nus so/_/yang dper na sa bon la sogs pa dag gtan med par
[\[250a.4\]]myu gu la sogs pa'i 'du byed pa grub par mi byed bzhin du yod pa dang med pa'i rjes su byed pa'i sgo nas rtogs pa'i rgyu'i dngos po nyid bsnyon par mi nus pa de bzhin du tho ba la sogs pa dag kyang ldog par byed pa yin no/_/ji ltar tho ba la sogs pa dag dang nye ba dag las 'dres pa dang tha dad pa ma
[\[250a.5\]]grub kyang bum pa la sogs par 'jig par byed pa'i dngos po nye ba la ltos nas 'gag pa de bzhin du skad cig ma ma yin pa yang khyad par sgrub par byed pa ma yin pa'i lhan cig byed pa nye ba dag las rang gi don bya ba la 'jug go/_/des na gang na yod pa de thams cad ni skad cig ma'o
[\[250a.6\]]zhes bya ba ni mthong ba phyogs su byas pa mtha' dag la yang mi mthun pa'i phyogs las ldog par the tshom za ba nyid kyis 'di ni ma nges pa'i gtan tshigs ltar snang ba yin no/_/gzhan yang gtan tshigs 'di ni ma grub par yang bsgrub par nus te/_'di ltar mngon sum gyi tshad mas
[\[250a.7\]]rab tu grub pa'i dngos po rnams kyi yod pa gtan tshigs su byed pa na ci 'dra ba grub pa de 'dra ba'i kho na bzung ba yin pa na dngos po mtha' dag gi yul can gyi yod pa nyid ni skad cig ma ma yin par rab tu grub po/_/de 'dra ba ni skad cig ma grub par 'gal ba'i phyir nus pa med pas nye bar
[\[250b\]]
[\[250b.1\]]dgod par mi bya ba kho na'o/_/yod pa dag pa nye bar 'god na ni 'ga' yang tshad ma 'gas kyang ma grub pas ma grub po/_/ci 'dra ba grub pa de 'dra ba nye bar 'god na ni skad cig ma ma yin pa'i rang bzhin gyis yod pa bzung ba yin na de ni skad cig mar 'gal lo zhes sngar bstan pa kho na'o/_/
[\[250b.2\]]de bzhin du mthong ba'i don gyi tshogs dang 'brel pa'i skad cig ma nyid bsgrub par bya ba yin na mngon sum gyis gnod do/_/'di ltar dbang po'i byed pa'i rjes su byed pa snang bzhin pa'i gsal ba'i tshogs la 'du ba tha mi dad pa'i rang bzhin 'dzin pa'i rtogs pa ba lang zhes bya ba de lta bu'i
[\[250b.3\]]rnam pa can skye ba ni skad cig mar smra ba la gnod do/_/dbang po yod pa dang med pa'i rjes su med pas de las gzhan pa'i dbang po las skyes pa las khyad par med par rtogs pa 'di dag mngon sum ma yin par ni rtog par mi 'thad do/_/de bzhin du phyi'i don de'i nye ba ltos pa'i rang bzhin yin pa'i
[\[250b.4\]]phyir don med par yang brtag par mi nus so/_/ji ltar mdun na gnas pa sngon po la sogs pa tsam gyis skyes pa'i rnam pa'i rjes su byed pa can mig la sogs pa'i shes pa dag med pa'i don 'dzin par byed pa la/_brten pa ma yin pa de bzhin du gsal ba yod na 'byung ba dang de la tha mi dad pa'i
[\[250b.5\]]rnam pa'i rjes su byed pa'i rtog pa 'di dag kyang gsal ba la 'du ba tha mi dad pa'i rang bzhin 'dzin pa'i phyir don med pa can ma yin no/_/des na dbang po'i rjes su byed pa dang nye ba'i don 'dzin pas na mngon sum du gyur pa ni skad cig mar smra ba la gnod do/_/de bzhin du 'di la ni rjes su dpag pas
[\[250b.6\]]gnod pas sgrub par nus so/_/'di ltar gang la shin tu tha dad pa srid pa de la ni dran pa dang ngo shes pa la sogs pa mi srid par mthong ste/_lha sbyin mthong ba dang ldan pa ni mchod sbyin la de nyid yin no zhes ngo shes pa ma yin la mthong bar byed pas gzhan du gyur na yang ngas sngar mthong ba ni de yin no zhes
[\[250b.7\]]gzhan gyi dran pa ma yin no/_/de la dngos po rnams skad cig ma nyid yin na sngar gang mthong ba dang gang yang phyis mthong ba de gnyis lha sbyin dang /_mchod sbyin bzhin du shin tu tha dad pa'i phyir/_ngo shes pa'i yul gyi dngos por mi 'gyur la/_lta ba dang ngo shes par byed pa dag tha dad pa'i phyir/_ngo shes
[\[251a\]]
[\[251a.1\]]pa'i rtogs pa yang mi skye bar 'gyur te/_lha sbyin dang mchod sbyin gnyis bzhin no/_/de'i phyir gang ngo shes pa dang /_gang gis ngo shes pa de ni yul gcig nyid du don gyis rtogs par bya'o/_/des na 'dir tha dad pa ni ngo shes pa'i yul ma yin pas khyab pa de dang 'gal ba ni ngo
[\[251a.2\]]shes pa'i yul nyid yin te/_des na khyab par byed pa 'gal ba dmigs pas tha dad pa sel to/_/des na tshad ma'i don ni 'di yin te/_gang ngo shes pa'i yul yin pa de ni tha dad pa ma yin te/_dper na rtogs pa po dag gis cig car mthong ba'i don gyi bdag nyid khyod kyis mthong ba gang yin pa de
[\[251a.3\]]nyid ni ngas mthong ba 'di yin no zhes ngo shes par gyur pa yin no/_/de bzhin du dngos po 'ga' zhig kyang ngo shes par gyur pa yin te/_des na de dag la skad cig ma'i mtshan nyid tha dad pa med do/_/des na de ltar rjes su dpag pas rab tu grub pa'i gcig nyid ni skad cig ma nyid kyi bdag nyid can
[\[251a.4\]]du ma nyid la gnod par nus pa kho na'o/_/ngo shes pa po la ltos pa'i tshad ma yang rjes su rtogs par bya'o/_/de bzhin du bcol ba dang bsgos pa dang smras pa la sogs pa dag la yang dran pa mthong ba na sngar bshad pa'i tshul gyis dran par byed pa'i gcig nyid ston par byed pa kho na yin pas
[\[251a.5\]]skad cig mas byas pa'i du ma la gnod pa nyid do/_/des na de ltar skad cig ma nyid la ni sgrub par byed pa mngon sum med la rjes su dpag pa yang med cing gnod par byed pa ni mngon sum dang rjes su dpag pa yod pa yin no/_/'gro ba mtha' dag gi grags pas kyang dngos po rnams dus cung zad
[\[251a.6\]]gnas pa yin pas grags pas kyang gnod do/_/des na skad cig ma nyid ni sgrub par mi nus so zhe na/_'di la lan nyon cig_/don gang zhig skad cig gi sgra'i brjod par bya ba nyid du 'gyur ba'i don de nyid mi shes so zhes gang brjod pa de ni mi rigs so/_/gang gi phyir 'jig rten dang skar ma
[\[251a.7\]]shes pa'i gtsug lag dag tu skad cig gi sgra dus su cung zad brjod par rtogs par rab tu sbyor ba yin te/_'di ltar skad cig gcig sdod cig ces smra ba yin no/_/skad cig thang cig yud tsam zhes bya ba yang dus cung zad brjod par rtogs pa skad cig gis smra ba yin no/_/des na bstan bcos
[\[251b\]]
[\[251b.1\]]gzhan dag gi rtogs pa'i rjes su 'brangs pa dang 'jig rten pa'i rtogs pa'i rjes su zhugs nas skad cig gi sgra dus cung zad brjod pa yin no/_/dus gang la snga phyi'i rnam par dbye ba rnam par gzhag par mi nus pa de ni snga phyi'i cha gnyis dang bral ba skad cig ces bya'o/_/dus gang la dus kyi rnam par
[\[251b.2\]]dbye ba yod pa ni rnam par dbye ba'i dus la ltos te shin tu chung ba brjod mi nus so/_/dus shin tu chung ba yin pa'i phyir na dus shin tu chung ba brjod pa skad cig gi sgra ni snga phyi dben pa'i dus nyid la 'jug par lta'o/_/des na skad cig gi sgra ni tshig gi don shes pa can nyid do/_/skad cig ma nyid
[\[251b.3\]]bsgrub par bya ba la dpe mi srid do zhes gang smras pa de la yang brjod par bya'o/_/'di la dpe ni yod kyang chos mthun pa tsam 'ba' zhig gis dngos po gzhan dag de'i rang bzhin du 'gyur ba rigs pa dang ldan pa ma yin no/_/des na khyab pa sgrub pa'i tshad mas bsgrub bya dang sgrub byed dag
[\[251b.4\]]khyab bya khyab byed kyi dngos por bstan par bya ba yin no/_/khyab pa rab tu sgrub pa'i sgrub byed bstan pa na ni bsgrub par bya ba rtogs par 'gyur gyi gzhan du ni ma yin no zhes des na gal te yang dpe la skad cig mar 'jig pa de lta na yang khyab pa rab tu sgrub pa'i tshad mar rab tu bstan pa nyid las skad
[\[251b.5\]]cig mar 'jig par grub po/_/gal te de ltar na bsgrub par bya ba'i chos can nyid la khyab pa'i sgrub pa'i tshad mas skad cig ma nyid du sgrub na yod pa zhes bya ba'i gtan tshigs nye bar blangs pa don med par 'gyur ro zhe na/_chos can nyid la khyab par sgrub par byed pa'i tshad ma rab tu bstan
[\[251b.6\]]par ni mi nus pa ma yin te/_'di ltar khyab pa sgrub pa'i tshad ma ni 'di ltar bstan par bya ste/_gal te sgra rtag par gyur na rim dang cig car dag gis don bya ba la nye bar sbyor bar mi 'gyur ro zhes so/_/'di la ni pha rol pos kyang ji ltar bum pa skad cig ma ma yin yang rim dang cig
[\[251b.7\]]car dag gis mngon par 'dod pa'i 'bras bu bsgrub par nus pa de bzhin du sgra yang 'gyur ro zhes brjod par nus so/_/'di la yang lan/_bum pa yang ngas gnod par byed pa'i tshad ma'i yul du byas pa nyid do zhes brjod dgos so/_/des na rnam grangs 'dis pha rol gyi nye bar
[\[252a\]]
[\[252a.1\]]bkod pa mthong ba'i dngos po mtha' dag rgol bas gnod par byed pa'i tshad ma'i yul du bya ba yin no/_/gal te pha rol po dngos po 'ga' zhig skad cig ma ma yin par rim dang cig car gyi don byed par nus pa de bzhin sgra yang yin no zhes ma mthong ba yang dogs
[\[252a.2\]]par byed na de la yang gal te 'ga' zhig der gyur na skad cig ma ma yin pa des kyang rim dang cig car dag gis don byed par mi nus so zhes spyir brjod par bya'o/_/des na srid par byas pa'i ma mthong ba de yang gnod par byed pa'i tshad ma'i yul nyid du khas blang bar bya ba nyid do/_/de lta yin pa dang
[\[252a.3\]]mthong ba dang ma mthong ba'i dngos po mtha' dag la khyab pa sgrub pa'i tshad ma bstan par rnam par gnas pa na/_gang dag bsgrub par bya ba'i chos can las tha dad pa'i dngos po de dag dpe'i dngos po la brten pa'i phyir bsgrub par bya ba'i chos can las tha dad pa gang dag la gtan tshigs yod pa de dag ni dpe yin te/_
[\[252a.4\]]bsgrub par bya ba'i dngos po nges pa ni khyab pa sgrub pa'i tshad ma la rag las pa'i phyir ro/_/gal te dngos po mtha' dag gi yul can la khyab pa sgrub pa'i tshad ma srid na/_'o na ni des na ji ltar dpe dag la bsgrub bya nges par khyab pa sgrub pa'i tshad ma dang 'brel pa de bzhin du bsgrub bya'i chos
[\[252a.5\]]can la la yang rjes su 'gro ldog rab tu grub pa dag las mngon par 'dod pa grub pas phyogs kyi chos nye bar bstan pas ci bya zhe na/_bden mod kyi 'on kyang dngos po'i tshogs ni mtha' yas la khyab pa bsgrub pa yang dngos po mtha' dag gi yul can yin pa des na sgra med kyang bsgrub bya sgrub
[\[252a.6\]]byed dag gis khyab pa ni dngos po gzhan nyid las rab tu grub pa kho na'o/_/des na ji ltar ri bong gi rwa med par khyab pa grub pa de bzhin du sgra med par rab tu 'grub pa nyid do/_/de las khyab pa mi 'grub pa'i phyir na sgra'i yod pa ni ji ltar yang phan 'dogs par byed pa nyid ma yin no/_/de lta
[\[252a.7\]]yin dang khyab pa 'grub pa la khas ma blangs pa'i byed pa can sgra'i yod pa nyid ni tshad ma gzhan kho na las rtogs par bya ba yin no/_/des na nges pa tshad ma gzhan la rag las pa sgra'i yod pa nyid ni sgra mi rtag par bsgrub par nus pa'i phyir phyogs kyi chos nye bar bsu bar bya ba kho na'o/_/gzhan
[\[252b\]]
[\[252b.1\]]yang dngos po rnams ni yod pa 'du ba la sogs pa'i dus la ltos pa yin no zhes smras pa/_de ni 'du ba ltar re zhig zhog gi dngos po'i yul mtha' dag skad cig mar 'jig pa bsgrub pa na re zhig yod pa rtag pa nyid kyang dngos po med kyang de'i 'du bar lta ga la 'gyur/_ji skad du 'di na ji ltar/_
[\[252b.2\]]gzhig par bya ba'i 'du byed bsgrub pa la ltos pa med kyang tho ba la sogs pa dngos po zlog par byed pa de bzhin du skad cig ma ma yin pa'i dngos po la khyad par du byed pa ma yin pa yang lhan cig byed pa'i rkyen dag gis don bya ba de dang de la nye bar sbyor bar byed do zhes smras pa de yang ma 'brel
[\[252b.3\]]to/_/'di ltar rang gi rgyu dag las skyes pa'i phyir tho ba la sogs pa nye bas dngos po bdag nyid ni byed par mi nus so/_/'jig pa zhes bya ba'i dngos po gzhan zhig byed na ni gzhig par bya ba'i dngos po sngar dmigs pa'i don byed pa la sbyor bar rung bar gnas skabs 'dzin pa'i 'jig
[\[252b.4\]]byed du mi 'thad do/_/'di snyam du 'o na ni tho ba la sogs pa dag dmigs pa'i sgrub pa'i rgyu yin no snyam na/_de yang brdzun te/_gang gi phyir dmigs pa'i bdag nyid las ma nyams pa'i bum pa la ni sgrib pa zhes bya ba 'ga' yang med do/_/dngos po rang gi ngo bos dmigs pa'i spyod yul du
[\[252b.5\]]gyur pa ni ji srid rang bzhin de dang ma bral ba de srid du yul gyi dngos po dang mi 'brel lo/_/gyur pa ma yin na ni nam yang yul gyi dngos por mi 'gyur te khyad par med pa'i phyir ro/_/'di snyam du gang la tha dad pa dang tha mi dad pa'i rnam par rtog pa'i go skabs yod par 'gyur ba 'jig pa'i
[\[252b.6\]]rgyu dag gis dngos po byas pa zhes bya ba ni ma yin gyi 'on kyang dngos po med pa nyid du byas pa yin no snyam na/_dngos po med pa yang ma yin par 'jug pas don dam par yod pa'i don nyid du 'gyur ba na tha dad pa dang tha mi dad pa'i rnam par rtog pa las mi 'da'o/_/'on te dngos po ldog pa tsam
[\[252b.7\]]dngos po med pa yin par brjod na de ltar na ni 'o na dngos po med par bya ba ma yin par 'gyur ro/_/'di ltar gang zhig sngon gyi gnas skabs las gnas skabs tha dad pa dang grub zin pa'i dngos po gzhan dag las kyang tha dad pa'i rang bzhin de ni 'ga' zhig gi ni rjes su 'gro ba dang ldog
[\[253a\]]
[\[253a.1\]]pa'i rjes su byed pa na des byas par 'gyur ro/_/dngos po med pa yang gal te sngar gyi gnas skabs las tha dad pa'i gnas skabs can dang don gzhan las tha dad pa'i rang bzhin can du khas len na de lta na ni 'o na de nyid don byed nus pa'i dngos por 'gyur ro/_/don
[\[253a.2\]]gzhan dag las tha dad pa'i rnam pa dang /_rang nyid kyis med pa'i gnas skabs las ldog pa de ni rnam pa dang ldan pa yin la/_rnam pa dang ldan pa gang yin pa de nyid kyang don byed nus pa yin no/_/'dir ni gang zhig rgyu dag gis khyad par can du byed pa de ni 'ga' zhig gi don byed par nus
[\[253a.3\]]pa yin no/_/dper na sngon po la sogs pa bzhin no/_/dngos po med pa yang byed pa yin no zhes brjod par nus so/_/gal te ji ltar skyed par byed pa dag gis don byed par bsgrub pa'i nus pa byed pa de bzhin du dngos po med pa'i rang bzhin yang don bya ba tha dad la nus pa med pa'i rang bzhin du
[\[253a.4\]]rgyu dag gis skyed pa ma yin nam zhe na/_brjod pa ci yang rung ste de'i rang bzhin du gyur pa gang yin pa de ni spyi'i rnam par brtag nus pa yin no/_/brtag nus pa gang yin pa de yang thams cad mkhyen pa'i mkhyen pa yod na rang bzhin tsam dang rjes su 'brel pa la snang bar 'gyur ro/_/dngos su
[\[253a.5\]]rnam par shes pa'i gzung ba gang yin pa de ni mngon du byed pa'i rnam par shes pa skyed par byed pa yin te/_skyed byed ma yin pa ni gzung bar mi 'thad pa'i phyir ro/_/des na ji srid du shes bya mtha' dag la khyab pa'i ye shes mi dgag pa de srid du rnam par rtog pas yul du byas pa'i rang bzhin
[\[253a.6\]]don byed mi nus par brjod par mi nus so/_/thams cad mkhyen pa'i ye shes bzlog pa'i tshad ma yang gzhan la med la sgrub par byed pa ni yod pa yin no/_/des na dngos po med pa'i rang bzhin de yang don byed pa mi srid pa ma yin no/_/des na rgyu tha dad pas don bya ba tha dad par 'gyur gyi rgyu tha dad pas don
[\[253a.7\]]byed pa gtan med par ni mi 'gyur te/_rang bzhin tsam la gnas pa thams cad mkhyen pa'i ye shes kyi yul gyi dngos po bzlog par mi nus pa'i phyir ro/_/des na don bya ba mtha' dag med na rang bzhin dang 'gal ba rang bzhin med pa yin pa'i phyir ro/_/rang bzhin 'gal ba dmigs
[\[253b\]]
[\[253b.1\]]pas mi mthun pa'i phyogs las khyad par can gyi rang bzhin nyid ldog pa na don bya ba byed pa nyid kyis khyab pa'i phyir rang bzhin gyi gtan tshigs so/_/de bas na don byed pa'i dngos po nyid du 'gyur gyi dngos po med pa ma yin no/_/dngos po'i phyogs kyang de nyid gzhan nyid kyi rnam par rtog pa
[\[253b.2\]]las ma 'das so/_/des na dngos po med pa rang bzhin dang bral ba'i ngo bo mtha' dag gis stong ba'i rang bzhin can rnam par brtag pa la ni bya ba mi 'thad pa'i phyir ro/_/dngos po med pa byed do zhes bya bas ni bya ba dngos po med pa dang 'brel ba mi 'thad pa'i phyir dgag pa dang lan cig
[\[253b.3\]]'brel pa yin no/_/de lta yin dang 'jig pa'i rgyus dngos po mi byed do zhes bya bas 'di dag gi don du rnam par gnas par 'gyur ro/_/mi byed pa'i byed pa po de yang rgyu nyid ma yin pa'i phyir 'jig pa'i rgyu 'ga' yang med do/_/gzhan yang gzhig par bya ba'i dngos po ci rang bzhin gyi rgyu
[\[253b.4\]]las ldog pa'i chos can du skyes sam/_'on te gnas pa'i chos can du skyes rtog pa dang po la ni dngos po ldog pa'i chos nyid kyis rang nyid kho na 'jig par 'gyur ba'i phyir 'jig pa'i rgyu cung zad kyang mi byed do/_/'on te dngos po rang gi ngo bo nyid kyis mi ldog pa'i chos yin na de ni 'jig pa'i
[\[253b.5\]]rgyu brgya lhags kyang de'i bdag nyid las mi 'pho ba'i phyir gzhig par mi nus pas 'jig pa'i rgyu cung zad kyang mi byed pa kho na'o/_/'di snyam du rang gi rgyu dag la ltos nas 'jig pa'i rgyu la ltos par skye bas na ji srid 'jig pa'i rgyu dang ma phrad par de srid du gnas so zhe na/_de yang mi 'thad de/_
[\[253b.6\]]'di ltar phyogs 'di ltar ni dngos po rnams 'jig pa'i rgyu nye ba'i dus tshun chad du gnas par rgyus bskyed pa yin no/_/de lta yin dang 'jig pa la dus cung zad ltos par byed pa yin no/_/'jig pa'i rgyu nye ba na yang dus cung zad gnas pa'i chos can rnams la dus cung zad gnas pa'i sngar gyi rang bzhin
[\[253b.7\]]yod dam 'on te med/_gal te yod do zhe na ni yang dus cung zad gnas par 'gyur te/_dus de rdzogs kyang rang bzhin de nyid med pa'i phyir ro/_/rnam grangs 'dis kyang dus cung zad gnas par 'gyur bas nam yang 'jig par mi 'gyur ro/_/de nyid kyi phyir dngos po rang gi rgyu las dus cung
[\[254a\]]
[\[254a.1\]]zad gnas nas 'jig par 'gyur gyi skyes ma thag tu ni ma yin no zhes kun brtags pa gang yin pa de'i phyogs 'di yang mi rigs so/_/'di ltar mtshams su gyur pa'i dus rdzogs pa na slar yang dus cung zad gnas pa'i rang bzhin la brgal zhing brtag pa de nyid gnas pa'i phyir
[\[254a.2\]]dngos po nam yang mi 'jig par 'gyur bas tshul 'di dngos po rtag par khas blang bar 'gyur ro/_/'on te yang dus kyi mtshams kyi mthar thug par rang bzhin gzhan skyes nas de lta na ni sngar gyi dngos po la ci 'di rtag pa yin nam 'on te mi rtag pa yin zhes brgal zhing brtag par bya ba yin
[\[254a.3\]]no/_/gal te phyis rang bzhin rang nyid ldog pa'i mtshan nyid yin na de la 'jig pa'i rgyu'am 'jig pa'i dus la bsdad pas ci bya/_'on te mi 'jig pa'i chos nyid yin na de lta na yang de la 'jig pa'i rgyu dag gam 'jig pa'i dus la ltos pas ci yang byar med do/_/des na 'jig pa'i rgyu dag
[\[254a.4\]]ni cung zad kyang mi byed pa nyid do/_/dper na sa bon myu gu mngon par 'du byed pa ma yin yang myu gu'i rgyur 'gyur ba de bzhin du tho ba la sogs pa yang gzhig par bya ba mngon par 'du mi byed par rjes su 'gro ba dang ldog pa dag las zlog par byed pa'i dngos por rigs pa rnams ldog pa'i rgyur
[\[254a.5\]]'gyur ro zhes smras pa gang yin pa de yang mi rigs te/_'di ltar bskyed par bya ba'i myu gu la ni gang zhig 'du bya ba dang 'du bya ba ma yin par brtag par 'gyur ba skyed pa'i dus na rang bzhin 'ga' yang yod pa ma yin no/_/sa bon la sogs pa rang gi ngo bo myu gu la sogs pa skyed par rung bar gyur pa na
[\[254a.6\]]snga na med pa'i myu gu skyed par byed do/_/gzhig par bya ba'i dngos po gzhig pa'i dus na ni tho ba la sogs pa rang gi ngo bo dang ldan pa dag yod la gzhig par bya ba'i dngos po rang gi ngo bo dang ldan pa yang yod pas na gdon mi za bar brgal zhing brtag pa'i skabs yod par 'gyur te/_ci 'di
[\[254a.7\]]rang gi ngo bos ldog pa'i chos nyid yin nam/_'on te ma yin/_ci thob la sogs pa 'di cung zhig byed pas na ldog par byed pa yin nam/_de ste ci yang mi byed ces gzhig par bya ba'i dngos po la gnas pa'i rnam par rtog pa gnyis rtogs par bya'o/_/bskyed par bya ba la ni ngo bo med
[\[254b\]]
[\[254b.1\]]pa'i phyir rnam par rtog pa'i go skabs med do/_/gang yang bskyed par bya ba'i rang gi ngo bo bzhin du gzhig par bya ba la yang rjes su 'gro ba dang ldog pa'i rjes su byed pa mthong ba'i phyir ro/_tho ba la sogs pa ldog par byed pa yin no zhes smras pa gang yin pa de yang mi rigs te/_'di ltar
[\[254b.2\]]ji ltar tho ba la sogs pa rnams gyo mo'i gnas skabs skye ba la rjes su 'gro ba dang ldog pa'i rjes su byed pa yin nam 'on te bum pa la sogs pa 'jig pa'i ngang can du byed pa'am/_yang na ldog pa tsam sgrub ces the tshom za ba'o/_/de la ldog pa tsam ni sngar bstan pa'i tshul gyis bya bar mi
[\[254b.3\]]nus pa'i phyir dang /_'jig pa'i rang bzhin yang de'i rang bzhin rgyu las skyes pa'i phyir ro/_/lhag mar gyur pa tho ba la sogs pa rnams nyid ni gyo mo'i gnas skabs skye ba la rjes su 'gro ba dang ldog pa'i rjes su byed pa yin no zhes gnas la/_de yang nged kyis khas blangs pa kho na'o/_/thob
[\[254b.4\]]la sogs pa'i lhan cig byed pa la ltos pa'i nye bar len pa bum pa las gyo mo'i gnas skabs skye ba zhes bya ba ni kho bo cag gi phyogs yin no/_/des na ji ltar thob la sogs pa cung zad byed pa ma yin yang 'jig pa'i rgyu yin pa de bzhin du skad cig ma ma yin pa'i dngos po rnams la cung
[\[254b.5\]]zad mi byed pa yang lhan cig byed pa'i rgyu yin par 'gyur ro zhes bya ba gang yin pa de yang dpe med pa'i phyir don la phyogs par gnas pa'i brgal ba bzlog par mi nus so/_/gal te skad cig ma ma yin pa dag bzhin du 'du byed skad cig ma rnams la yang lhan cig byed po mi 'thad pa ma yin nam/_
[\[254b.6\]]'di ltar dper na 'bras bu myu gu snga na med pa de bzhin du myu gu dang rjes su mthun pa'i khyad par dang po'i mtshan nyid kyi 'bras bu yang snga na med pa yin no/_/de la gal te sa bon lan cig byed pa dag gis khyad par du ma byas pa myu gu dang rjes su mthun pa'i khyad par dang po'i bye brag sgrub par nus pa
[\[254b.7\]]yin na ni khyad par med pa'i phyir myu gu skyed pa la yang lhan cig byed pa dag gis phan ma byas pa nyid nus par 'gyur ro/_/de ste myu gu skyed pa lhan cig byed pas phan byas pa la ltos pa yin na khyad par dang po skye ba la yang de ltar 'gyur ro/_/skyes pa nas brtsams te gtan du sa la sogs pa
[\[255a\]]
[\[255a.1\]]sa bon la phan 'dogs par nus pa yang ma yin te/_nges pa'i dus su skye ba'i myu gu las thams cad kyi tshe 'byung bar 'gyur ba'i phyir ro/_/'di ltar gal te gang yang rung ba na gnas pa'i sa la sogs pa dag gis sa bon dang myu gu la phan 'dogs par nus pa yin nas la
[\[255a.2\]]sogs pa dang sa bon thams cad kyi tshe yod pa'i phyir sa bon gyi zhing la sogs pas byas pa'i phan pa thams cad kyi tshe yod par 'gyur ro/_/de lta yin dang de'i phan pa brgyud pa las byung ba'i myu gu'i zla ba'i mthar thug par skye ba'am/_lo phyed kyi mthar thug par skye ba'am/_lo'i mthar
[\[255a.3\]]thug par skye ba'i rnam pa thams cad du rang gi dus tshigs su gtan 'byung bar 'gyur ba zhig na de ltar yang ma yin no/_/des na sa bon gyi zhing la sogs pas byas pa'i phan pa'i gtan yod pa ma yin no/_/de med pa'i phyir khyad par dang po skye ba na lhan cig byed pa'i rkyen la ltos par bya ba ma
[\[255a.4\]]yin no/_/de bzhin du myu gu skye ba la yang ltos par bya ba ma yin par 'gyur ro/_/de ltar yin dang skad cig ma rnams kyi don bya ba yang lhan cig byed pa la ltos par mi 'thad do/_/'di snyam du khyad par gyi sa bon dang po skye ba la ni phan tshun nye bar 'du ba'i rkyen dag gis bye brag sgrub par
[\[255a.5\]]byed la myu gu bskyed pa la ni zhing la sogs pa dag gis so snyam na de la yang sa bon gyi nye bar 'du ba'i rkyen gang yin pa de dag gi sa bon la phan 'dogs par byed pa'i nus pa yang ma yin no zhes rkyen gzhan dag gis bsgrub par bya ba yin la/_de dag gi yang nye bar tshogs pa'i rkyen gzhan
[\[255a.6\]]dag gis yin pa'i phyir thug pa med par 'gyur ro/_/'bras bu re re bskyed pa la phan tshun nye bar 'du ba'i rkyen tshad med pa sgrub par nus pa yang ma yin no zhe na/_'di la brjod pa 'bras bu'i rnam pa gnyis te/_gcig ni lhan cig byed pa dag gis byas pa'i khyad par gyi bye brag brgyud
[\[255a.7\]]pa las skye ba'i chos can yin la/_gnyis pa ni lhan cig byed pa'i khyad par la mi ltos par skye ba can yin no/_/de la myu gu ni lhan cig byed pas byas pa'i khyad par brgyud pa las skye ba'i chos nyid yin la khyad par dang po ni lhan cig byed pas byas pa'i khyad par la mi ltos par
[\[255b\]]
[\[255b.1\]]skyed pa'i chos nyid yin no/_/sa bon ni rang gi rgyud du gtogs pa yang rung ste/_'bras bu res 'ga' byed pa na rgyud gzhan dag gis khyad par byas pa yin gyi gzhan du ni ma yin no/_/rgyud gzhan ni res 'ga' 'bras bu skyed pa'i lhan cig byed pa'i rkyen gang yin pa de dag yin te/_
[\[255b.2\]]dper na myu gu bskyed par bya ba zhing la sogs pa lhan cig byed pa rnams sa bon gyi nus pa sad pa'i rgyu yin pa bzhin no/_/res 'ga' ni lhan cig byed par de dag 'du ba'i rgyu gang yin pa de dag nyid nus pa zad pa'i rgyur 'gyur te/_dper na sa bon la sogs pa'i khyad par dang po skye ba la
[\[255b.3\]]nye bar 'du ba'i rkyen rnams nus pa sad pa'i rgyu yin pa bzhin no/_/rnam pa thams cad ni sa bon gyi rgyu gzhan gyi sa nus pa skyed pa kho na 'bras bu'i khyad par res 'ga' bar byed pa rtsom pa yin no/_/nus pa sad pa'i rgyu ni gnyis te/_lhan cig byed pa dang nye bar 'du ba'i rkyen no/_/gang
[\[255b.4\]]yang nye bar 'du ba'i rkyen tshad med pa dag bstan par bya dgos so zhes smras pa de la yang nye bar 'du ba'i rgyu rnam pa gnyis te/_snga na med pa skyes pa dang /_yul gzhan nas 'ongs pa'o/_/re zhig gang du snga na med pa skyes pa gang yin pa de dag ni rang gi rgyu dag kho na las nus pa skye ba yin
[\[255b.5\]]no/_/yul gzhan nas 'ongs pa gang yin pa de dag rang 'gugs pa'i rgyu kho nas nus pa skyed pa yin pa'i phyir nye bar 'du pa'i rkyen tshad med par brtag pa ci zhig bya des na skad cig ma rnams la phan 'dogs par byed pa ma yin/_yang 'bras bu'i khyad par la la lhan cig byed pa'i
[\[255b.6\]]rkyen 'thad la/_'bras bu la la ni phan pa sgrub pa gtsor byed pa nyid do zhes bya bar nges so/_/gang yang pha rol pos yod pa zhes bya ba'i gtan tshigs dag pa ni ma grub la/_rtag pa dang rjes su 'brel pa ni mi rtag pa la 'gal ba yin no zhes gzhan smras pa gang yin pa de yang dpyad
[\[255b.7\]]par bya'o/_/'di la tshad ma ni thob par byed pa yin no/_/thob par byed pa yang don byed nus pa'i dngos po la 'jug par byed pa nyid do/_/'jug par byed pa yang 'jug pa'i yul ston par byed pa tsam mo/_/de la 'jug pa'i yul bstan na shes pas skyes bus bcug cing don yang thob par
[\[256a\]]
[\[256a.1\]]byed pa yin pa'i phyir tshad ma bya ba rdzogs pa nyid do/_/des thob par byed pa nyid las gzhan pa'i tshad ma'i byed pa ni med la/_shes pa'i thob par byed pa yang 'jug par byed pa las gzhan ma yin zhing 'jug par byed pa nyid kyang yul rab tu ston pa las gzhan ma yin te/_
[\[256a.2\]]de lta yin dang mngon sum gyis 'jug pa'i yul ston pa ni 'jug pa'i yul zhen par byed pa yin la rjes su dpag pa ni 'jug pa'i yul nges par byed pa yin no/_/de lta na yang 'di la ni med na mi 'byung ba'i dngos po mthong ba'i stobs kyis rtogs pa'i phyi rol rjes su dpag par bya ba'i don
[\[256a.3\]]yod pa nyid do zhes nges pa yin la/_mngon sum ni mthong bzhin pa'i dngos po med na mi 'byung ba 'dzin pa sngon du 'gro ba can ma yin pa des na nges par byed pa ma yin no/_/ma zhen pa la ni mngon sum gyis 'jug par byed mi nus pas zhen pa nyid 'jug par byed pa yin no/_/zhen pa'i
[\[256a.4\]]mthar thug pa tshad ma'i bya ba yin pa na yang zhen pa'i yul gang yin pa de nyid mngon sum gyi yin no/_/zhen pa yang ldog pa'i yul can yin la/_ldog pa yang ldog mtshams kyi dbye bas tha dad pa yin no/_/des na dngos po gcig gi ldog pas gang ji snyed pa de mtha' dag rnam par
[\[256a.5\]]rtog pa gcig gi yul du byed par mi nus so/_/de nyid kyi phyir mngon sum gyi sgra la sgra nyid du zhen gyi skad cig ma nyid du ni ma yin no/_/de lta yin dang rnam par rtog pas ni gdon mi za bar ldog pa gcig bdag gir bya ba yin la/_ldog pa gzhan dag la ni nges pa med do/_/ldog
[\[256a.6\]]pa gcig pa 'dzin pa gdon mi za bar bya ba yin pas na rnam par rtog pa ni ldog pa gcig zhen pa'i byed pa can yin la/_mngon sum yang rnam par rtog pa'i byed pa can yin no/_/des na tshad ma'i byed pa ni ldog pa gcig zhen par byed pa'i mthar thug pa yin no/_/de lta yin
[\[256a.7\]]dang rtag pa zhes bya ba ni mi rtag pa las ldog pa yin la/_yod pa zhes bya ba ni don bya ba mi byed pa las ldog pa yin pas tshad mas byed pa gcig gi yul ma yin no/_/des na tshad ma'i byed pa tha dad pa'i yul mngon sum gyi grub pa yod pa dag pa nyid gtan tshigs su len to/_/
[\[256b\]]
[\[256b.1\]]tshad ma'i byed pa gzhan gyi yul du gyur pa rtag pa nyid ni ci 'thad dam 'on te mi 'thad ces dpyad par bya ba yin no/_/tshad ma'i byed pa la mi mkhas pa gzhan gyis ni rtag pa dang yod pa dag tshad ma gcig gi yul du bzung nas brtsad pa des na de bsal bar bya ba yin no/_/gang yang ngo
[\[256b.2\]]shes pa'i mngon sum gyi skad cig ma nyid la gnod do zhes bya ba la de yang dpyad dgos so/_/'di la gang zhig mngon sum gyi stobs las byung ba'i zhen pas don 'di ni ngas bzung ngo zhes bya ba nyid du zhen par byas pa de nyid mngon sum gyis bzung ba'i don du brjod do/_/gang zhig don 'di
[\[256b.3\]]bzung ngo zhes shes par ma byas pa de ni mngon sum gyis bzung bar mi brtag ste/_de lta yin na ha cang thal bar 'gyur ro/_/gang cung zad ma mthong ba de ni mngon sum gyi yul nyid du brtag par thal lo zhes bya ba ni ha cang thal ba'o/_/'di la gling gzhan nas 'ongs pa 'ga' zhig
[\[256b.4\]]la slob dpon gyis 'di ni ba lang ste/_'di la rkang pas reg par mi bya'o zhes nye bar bstan pas yul dang dus gzhan du ba lang mthong ba na bdag gis chu 'thung ba na mthong ba gang la rkang pas reg pa bkag pa'i ba lang de nyid ni 'di yin te/_de bas na 'di la ni rkang pas reg par mi
[\[256b.5\]]bya'o snyam du ngo shes pa skye'o/_/des na gong bu tha dad pa dag la yang don gcig tu 'dzin pa'i ngo shes pa skye bar mthong ngo /_/de la gong bu gcig pa ni 'ga' yang med pa'i phyir rab rib can gyi shes pa bzhin don med pa ni mngon sum gyi tshad mar 'os pa ma yin no/_/'di snyam
[\[256b.6\]]du gang dmigs pas ngo shes pa yul med par mi 'gyur ba gong bu de gnyis ba lang nyid yin no zhes bya ba'i rang bzhin yod pa yin no snyam na de yang mi rung ste/_'di ltar ngo shes pa 'di ni mi 'dzin par ma rtogs so/_/de'i yul ni de'i stobs las byung ba'i rnam par rtog pas
[\[256b.7\]]bzung ba nyid du zhen pa gang yin pa de nyid yin no zhes bshad zin to/_/'di ni bzung ba'i spyi yin par rnam par rtog pas zhen pa med do/_/'di ltar ngo shes pas ni skye ba dang rga ba dang na ba dang 'chi ba'i chos can gyi gong bu bzung ba'i zhen pa yin na spyi ni skye ba dang gnas pa dang 'jig
[\[257a\]]
[\[257a.1\]]par mi 'thad do/_/chos de dang ldan pa ni gsal ba nyid yin pas na de nyid bzung ba yin par rigs so/_/'di snyam du ngo shes pa la ni spyi ni gsal ba gnyi ga snang ba yin no/_/de la skye ba la sogs pa tha dad pa'i chos can gsal ba snang du zad mod 'gal ba
[\[257a.2\]]med do zhe na/_de ni mi rigs te gang gi phyir de la ni sngon po la sogs pa kha dog gi khyad par can cha shas dbyibs kyi khyad par dang ldan pa dang skye ba la sogs pa'i chos snang bar zhen gyi gzhan ni 'ga' yang ma yin no/_/de 'dra ba yang gsal ba yin pa'i phyir ji ltar na zhen
[\[257a.3\]]bzhin pa'i spyi snang bar brtag/_/'di snyam du gang dag gsal ba dag las spyi tha dad par 'dod pa de dag la nyes pa 'di 'gyur gyi kho bo cag gi ltar na ni tha dad pa ma yin la tha mi dad pa yang ma yin te/_'on kyang spyi ni brjod par bya ba yin no snyam na/_spyi brjod par bya ba ma yin mod
[\[257a.4\]]kyi 'on kyang rtog pa rnam pa tha mi dad pa can gyi yul rab tu gzhag pa'i don du spyi khas blang ba yin no/_/des na gal te ji ltar spyi ste rang gi ngo bo tha dad pa dang tha dad pa ma yin pa de bzhin du spyi 'dzin pa'i shes pas kyang ma khyab pa'i rang bzhin du bzung bar 'gyur la de'i tshe yang
[\[257a.5\]]shes pa mi 'dzin pa nyid du mi 'gyur ro/_/des na ldog pa'i rnam pa can gyi shes pa'i gzung ba ni gsal ba yin la rjes su 'gro ba'i rnam pa can gyi rtog pa'i gzung ba ni spyi yin no/_/de la rjes su 'jug pa'i rnam pa can gyi rtog pa la ni rjes su 'jug pa'i rnam pa'i rang
[\[257a.6\]]bzhin 'ga' zhig gzung ba nyid du brtan par bya ba yin te/_dper na ldog pa'i rnam pa can gyi rtog pa la ldog pa'i gsal ba gzung bya nyid du 'dzin pa yin pa bzhin no/_/rjes su 'jug pa'i rnam pa can gyi rtog pa la yang rjes su zhugs pa'i rang bzhin ni 'ga' yang snang bar zhen
[\[257a.7\]]pa med kyi gsal ba'i rang bzhin ldog pa yul dang dus nges pa can skye ba la sogs pa'i chos dang ldan pa kha dog dang dbyibs kyi khyad par can snang bar zhen to/_/de bas na ngo shes pas ni rjes su 'gro ba'i rang bzhin 'dzin pa'i dri yang zhen par mi nus pa'i phyir ro/_/ji ltar na de
[\[257b\]]
[\[257b.1\]]spyi 'dzin par brtag_/gang zhig spyi brtag par bya ba skye ba la sogs pa'i mtshan nyid can gyi rang bzhin las bla lhag tu 'gyur ba 'di ba lang ngo zhes bya ba'i sgra brjod par bya ba ni de la snang ba med do/_/gal te ngo shes pa gsal ba la dmigs pa nyid yin na gsal ba rnams tha dad pa'i phyir
[\[257b.2\]]tha dad pa'i rnam pa can du 'gyur gyi tha mi dad pa'i rnam par ni ma yin no/_/gcig gi rnam pa can du yang nyams su myong ste/_des na 'dis tha mi dad pa'i rang bzhin 'ga' zhig rung ba yin no zhe na/_de ni mi 'thad de/_gang gi phyir ngo shes pa ni de nyid 'di yin no zhes bya ba de lta bu'i rnam
[\[257b.3\]]pa can yin no/_/de zhes bya ba ni lkog tu gyur par bzung ba yin na 'di zhes bya ba ni mngon sum du 'gyur ba yin na/_/de la ngo shes pas lkog tu gyur pa dang mngon sum du gyur pa mtshams sbyor bar byed pa 'ga' zhig tu zad kyi de don gcig pa ni ma yin te/_mngon sum du gyur pa dang lkog
[\[257b.4\]]tu gyur pa dag tha dad pa'i phyir ro/_/mtshams sbyor ba zhes bya ba'i don ci zhe na/_'ga' zhig la ltos nas tha dad pa dag kyang tha mi dad par sdom pa ni mtshams sbyor ba yin no/_/'dra ba'i mtshams sbyor ba ni spyi gcig rjes su 'jug pas stong pa nyid du tha dad pa la yang 'jug ste/_
[\[257b.5\]]dper na lha sbyin dang mchod sbyin dag la gcig nyid bzhin no/_/de dag 'bras bu 'ga' zhig la tshogs pa'i phyir tha mi dad par sdom par byed do/_/de bzhin 'jig rten na yang bdag cag 'bras bu 'di la gcig tu 'gyur ro zhe na/_myu gu skyed pa la sa la sogs pa gcig tu gyur to
[\[257b.6\]]zhes smra ste/_de dag gcig nyid ni ma yin no/_/de bzhin du 'dir yang ngo shes pas tha dad pa dag gcig tu sre bar byed pa yin gyi tha dad pa med pa'i rang bzhin dmigs pa ni ma yin te/_'di nyid de 'di'o zhes mngon sum dang lkog tu gyur ba 'dzin par mi 'thad pa'i phyir ro/_/tha dad pa med
[\[257b.7\]]pa'i rang bzhin 'dzin pa la yang skye ba la sogs pa'i khyad par 'dzin pa mi 'thad pa'i phyir ro zhes bshad zin to/_/de'i phyir 'di ni tha dad pa'i phyir don kho na la dmigs pa rang gi chos dang ldan pa dag bya ba 'ga' zhig la tha dad pa med par sgro 'dogs par byed pas 'jug pas na
[\[258a\]]
[\[258a.1\]]don med pa yin gyi mi 'dzin pa mngon sum ni ma yin te/_spyi snang ba med pa'i phyir ro/_/gang yang skad cig 'jig pa la ni rjes su dpag pas gnod pa yod do zhes brjod pa de yang ma 'brel te/_gang gi phyir tha dad pa'i ngo bo shes pa'i yul ma yin pas ma khyab po/_/
[\[258a.2\]]de lta yin dang rgyud gcig gi khongs su gtogs pa nye bar len pa dang nye bar len pa las byung bar gyur pa'i skad cig rnams tha dad pa yang yin la/_rgyud kyi nang du gtogs pa'i mthong ba'i yul la dmigs pa'i dran pa skyed par nus pa yang gal te yin mod 'di la mi 'thad pa ci yod des na bsal
[\[258a.3\]]zin pa 'di dag la skad cig 'jig par sgrub pa'i tshad ma nyon cig_/gang yod pa de thams cad ni mi rtag ste/_dper na bum pa la sogs pa bzhin no/_/rtsod pa'i gnas su gyur pa'i sgra la sogs pa yang yod pa ma yin no zhes bya ba'o/_/gang yang dngos po rnams yod pa yang yin
[\[258a.4\]]la skad cig ma yin pa yang yin mod ces smras pa de la brjod pa don bya ba byed pa'i bdag nyid can gyi yod pa nyid ni rim dang cig car dag gis khyab po/_/don bya ba byed pa ni rim gyis byed dam yang na cig car du byed pa yin gyi rnam pa gzhan ni med do/_/'di ltar dngos po rnams ni cig car ram
[\[258a.5\]]rim gyis bya ba dag la 'jug par nus pa mngon sum gyis dmigs so/_/cig car nyid ni cig car gyi bdag nyid du gyur par mngon sum gyis myong bas dmigs pa yin la/_rim pa yang de bzhin no/_/gal te rim dang rim ma yin pa'i rang bzhin rnam pa gsum pa yod na ni de'i
[\[258a.6\]]rim dang /_rim ma yin pa'i rang bzhin gnyis po yang da lta bdag cag gis mthong ba ci 'dra ba de 'dra ba kho nar 'gyur ro/_/de lta na yang snang bzhin pa'i rim dang cig car 'di dag kyang gcig gi bdag nyid can du mi 'gyur ro/_/de ltar gyur dang rim dang cig shos kyi rang bzhin la
[\[258a.7\]]cig car yang rim gyi rang bzhin du 'gyur ro/_/de lta na gnyis ka la yang phan tshun gyi rang bzhin dmigs pa dang /_rang bzhin gyi rgyu mtshan can don bya ba yang yod par thal bar 'gyur na rang bzhin nam don bya ba mthong ba yang med de/_'o na ci zhe na/_rim dang cig car ni mi slu ba
[\[258b\]]
[\[258b.1\]]dang ldan par re re'i bdag nyid mngon sum gyis dmigs so/_/de lta yin dang snang ba'i rim dang cig car gang yin pa de dag ni phan tshun tha dad pa'i rang bzhin yin pas 'di 'dra ba'i rim dang cig car dag gis gcig par ji ltar 'gyur te/_dngos po tha dad pa'i rang bzhin tha dad
[\[258b.2\]]pa'i mtshan nyid yin pa'i phyir ro/_/'di 'dra ba ma yin na ni rim dang cig car nyid du mi 'gyur ro/_/de ltar gyur dang gang cung zad mthong ba'am brtags pa'i rang bzhin gnyis po ni rang bzhin de dag dang ldan pa'i mi srid pa kho na'o/_/de bas na mngon sum gyi tshad ma rang bzhin gnyis
[\[258b.3\]]yongs su gcod par nus pa nyid rim dang rim ma yin pa dag las gzhan pa'i rnam pa med pas bstan pa yin no/_/de lta yin dang rim dang rim ma yin pa dag gis don bya ba byed pa nyid la khyab pa grub pa'o/_/skad cig ma ma yin pa nyid la ni rim dang rim ma yin pa'i mi 'thad
[\[258b.4\]]do/_/'di ltar dngos po rnams ni rang gi rang bzhin gyis don bya ba la nye bar sbyor ro zhes 'chad par 'gyur ro/_/gang gi phyir 'bras bu rjes su 'gro ba dang ldog pa gang yod pa dang med pa'i rjes su byed pa de ni 'bras bu skyed pas nus pa yin no/_/'bras bu rjes su 'gro ba dang
[\[258b.5\]]ldog pas rjes su byas pa yang dngos po rnams kyi rang bzhin yin te des na rang bzhin nyid nus pa yin no/_/skad cig ma ma yin pa'i rang bzhin gyis skad cig gnyis par 'byung ba'i 'bras bu'i rang bzhin gang yin pa de ni skad cig dang po yang nye ba yin pa/_de'i phyir skad cig
[\[258b.6\]]gnyis pa la sogs par bskyed par bya ba'i 'bras bu'i tshogs gang yin pa de skad cig dang por yang skye bar 'gyur ro/_/de ltar yin dang skad cig ma ma yin pa la rim pa mi 'thad do/_/tha dad pa dang tha mi dad pa'i khyad par sgrub par mi nus pa'i rang bzhin lhan cig byed pa'i
[\[258b.7\]]rkyen dag ni skad cig pa ma yin pa'i don gyis ltos par bya ba mi 'thad do zhes bya ba ni gzhan dag tu yang lhan cig ma yin par bshad zin to/_/des na 'dir mi spro'o/_/'di snyam du 'du byed skad cig ma nyid ma yin pa dag la ni rang las skye ba'i 'bras bu mtha' dag cig car
[\[259a\]]
[\[259a.1\]]skyed par byed do snyam na de yang mi 'thad do/_/gang gi phyir skad cig ma nyid ma yin pa des skad cig dang por cung zad rang gi bdag nyid kyis bskyed par bya ba'i 'bras bu ji snyed pa de thams cad ni skad cig gnyis pa la sogs par yang skyed par 'gyur ro/_/
[\[259a.2\]]'bras bu'i tshogs sgrub par rung ba'i bdag nyid de ni skad cig gnyis pa la sogs pa dag na yang nye ba'i phyir ro/_/des na 'di rnam grangs skad cig ma nyid ma yin pa ni rim dang cig car dag gis don byed par mi 'thad pa'i phyir mi mthun pa'i phyogs skad cig ma nyid ma yin pa las
[\[259a.3\]]khyab par byed pa med pas de las bzlog pa na skad cig ma nyid kyis khyab pa yin no zhes bya ba ni rang bzhin gyi gtan tshigs so/_/rigs pa pa chen po lta ba ngan pa'i rab rib ma lus pa 'joms par mdzad pa sa'i steng na rgyal ba'i mdzad pa la de nyid gnyis par gyur pa/_dpal slob dpon
[\[259a.4\]]chos kyi grags pa'i legs par bshad pa mchog gis thugs yongs su rgyas pa tshul khrims rin po che dang /_rtsom pa dam pa'i rgyan dang go chas rnam par mdzes shing mi bzlogs pa'i chos can/_slob dpon chos mchog gis sbyar ba skad cig ma 'jig pa grub pa zhes bya ba'i rab tu byed pa
[\[259a.5\]]rdzogs so//_//rgya gar gyi mkhan po skal ldan rgyal po dang /_lo tsA ba dge slong blo ldan shes rab kyis bsgyur ba'o//[ {D4254}]@##/_/rgya gar skad du/_k+Sha Na b+ha ga sid+d+hi ba nA ma/_bod skad du/_skad cig ma 'jig pa grub pa'i rnam par 'grel pa/_'jam dpal gzhon
[\[259a.6\]]nur gyur pa la phyag 'tshal lo/_/skad cig 'jig pa grub par byed pa'i tshad ma'i rgyu can 'gog pa'i thabs shes par bya ba'i phyir de brjod pa la gzhung nyung ngus bde blag tu gzung bar bya ba'i don du rab tu byed pa 'di brtsams so/_/de la grangs can la sogs pa rgol ba'i tshogs kyi phyogs snga mas
[\[259a.7\]]sun dbyung ba'i don du 'dus byas thams cad ces bya ba la sogs pa grub pa'i mtha' rjes su rjod par byed do/_/rgyu dang rkyen tshogs pas skyed pa'i phyir 'dus nas byas pa ni 'dus byas rnams te/_byas pa zhes bya ba'i don to/_/blo dang me lce la sogs pa dus gcig zhig pa ma yin pa de dag cung zad kyang logs
[\[259b\]]
[\[259b.1\]]par rtog pa med kyi bye brag med pa yin no zhes khyad par nye bar blangs pa yin no/_/da ni de la zhes bya ba la sogs pas skyon rnams kyi rim pa ston pa yin no/_/grub pa'i mtha' mngon par 'dod pa'i skad cig gis sgra'i don 'jig rten la rab tu ma grags na de'i rjes su 'gro ba skad cig ma'i sgra'i
[\[259b.2\]]don ma grub po/_/de'i phyir khyad par ma grub pa'i phyogs kyi skyon yin no zhes bsams pa'o/_/de dag gi gzhung zhes bya ba 'dis ni rigs pa dang bral bar ston par byed do/_/skyes pa'i don ni zhes bya ba la sogs pa skad cig gzhan du gnas par sgrub par byed do/_/bye brag pa dang rigs
[\[259b.3\]]pa can dag ni rang gi rgyud la yod pa dang 'du bar skye ba yin no zhes smra zhing grub pa dang 'brel pa dag kyang dus gcig pa nyid yin gyi dngos po skye ba las dus tha dad par yod pa dang 'brel ba ni ma yin no zhes lta ba ma yin nam/_dpyod pa po la sogs pa la ni 'du ba nyid 'ga' zhig
[\[259b.4\]]byed kyi 'on kyang yod pa tsam yin no zhe na/_de la kha cig gis smras pa/_bden te/_rdzas skye ba la phyis gzugs la sogs pa dang 'du ba yin no zhes bya ba'i lus 'di la bsams pa yin no zhes zer te/_yod pa'i sgra ni ci zhig ltar de dag nyid nye bar mtshon pa'i don du'o/_/'dis
[\[259b.5\]]ci zhig grub ce na/_'dis ni grub ste rdzas skyes pa ni gzugs la sogs pa dang 'du ba'i dus su sdod pas skad cig gzhan du gnas par 'gyur te/_de lta ma yin na rnam pa de ltar mi dmigs par thal bar 'gyur ba'i phyir ro/_/de ltar na rdzas kho na skad cig gzhan du gnas par
[\[259b.6\]]bstan par 'gyur gyi/_yon tan la sogs pa ni ma yin pa ma yin nam/_gal te de lta na 'di las cir 'gyur re zhig thams cad skad cig ma nyid du dam bcas pa btang bar 'gyur ro/_/de ltar brjod pa na grub pa'i mtha' la yod pa rtag par khas ma blangs pa'i skyon bsal ba yin no/_/
[\[259b.7\]]de'i phyir gzegs zan gyi slob ma kha cig nyid kyis 'di 'dod pa yin no zhes brjod pa yin no/_/des na byas pa skad cig ma yin no zhes bya ba'i ngag 'di la tshig dag phan tshun 'gal ba'i don nyid rjod par byed pa yin te/_nga'i ma mo gsham yin no zhes bya ba bzhin no/_/khyad par ma
[\[260a\]]
[\[260a.1\]]grub pa la sogs pa'i phyogs kyi skyon 'ba' zhig tu ma zad de de lta bu'i chos dang 'brel pa'i rgol ba gnyi ga la grub pa'i dpe yang yod pa ma yin no zhes smras pa ni des na zhes bya ba la sogs pas so/_/'di med mod ces ni brjod par mi bya ste/_de med na khyab pa sgrub
[\[260a.2\]]par byed pa'i tshad ma dran pa med pa'i phyir la/_khyab pa ma nges pa can gyi yod pa zhes bya ba'i gtan tshigs ni sgrub par byed pa'i yan lag ma yin no/_/des smras pa ni khyab pa zhes bya ba la sogs pas so/_/blo la sogs pa'i myur du 'jig pa yin na yang yod pa dang 'du ba'i dus
[\[260a.3\]]la ltos pa dang bcas pa yin pa'i phyir skye ba nyid na 'jig par ma grub po/_/yang na the tshom du gyur mod de la bsgrub bya nyid la the tshom za ba'i skyon yin no zhes bshad pa ni blo zhes bya ba la sogs pa'o/_/yod pa'i gtan tshigs kyang lhag ma dang ldan pa'i ma nges pa yin no zhes bshad
[\[260a.4\]]pa ni don bya ba byed pa'o/_/'di nyid kyi 'thad pa ni 'di ltar zhes bya ba'o/_/gzhan gyi dogs pa bsu ba ni 'di snyam du zhes bya ba'o/_/lhan cig byed pa rnams rim gyis nye bar len par gyur ba'i dngos po rim gyis 'bras bu'i tshogs byed do zhes bya ba'i lugs 'di la lan cig byed
[\[260a.5\]]pa rnams 'di la cung zhig byed pa yin te/_de ltar ma yin na de las gzhan pa bzhin du ltos pa med pa nyid du bral bar 'gyur ba'i phyir ro/_/tha mi dad pa 'ga' zhig byed pa ni ma yin te de ni rang gi rgyud la skyes pa'i phyir la/_byas pa la byed pa mi rung ba'i phyir ro/_/tha dad pa byed pa'i khyad par byed na yang de ltos pa med pa'i phyir
[\[260a.6\]]ro/_/de nyid kyi phyir rang bzhin gzhan byed na kho bo cag gi phyogs khas blangs pa'i phyir skad cig ma ma yin pa'i rim gyis byed pa ni mi 'thad do zhes bya ba'o/_/'di bdag nyid kyi lta ba'i dpe bstan pas sel ba ni/_de ni mi rigs te zhes bya ba rtsom mo/_/bum pa la sogs pa nye bar
[\[260a.7\]]len pa rnams ni thob la sogs pa bsnun pa'i khyad par gyi lhan cig byed pa'i rgyu nye bar blangs nas 'jig pa zhes bya ba'i 'bras bu skyed par byed de zhes grag go/_/tho bas bum pa'i 'jig pa skye ba la rjes su mthun pa'i khyad par 'ga' zhig byed pa ni ma yin no/_/tho ba la sogs
[\[260b\]]
[\[260b.1\]]pa 'jig pa'i rgyu ma yin no zhes kyang brjod par mi bya ste/_de ni tho ba la yod pa dang med pa'i rjes su byed pa'i phyir ro/_/de bshad pa ni rjes su 'gro ba zhes bya ba'o/_/yang dper na zhes bya ba 'dis rjes su 'gro ba dang ldog pa'i tshad ma can dngos po'i ngo bo'i rnam pa'i 'bras bu skyed
[\[260b.2\]]pa dper byed do/_/de bzhin du zhes bya ba ni de ma thag tu bstan pa'i dpe can mjug bsdu ba'o/_/de ltar re zhig tho ba la sogs pa bum pa la sogs pa la cung zhig mi byed kyang bdag nyid ldog pa la ltos pa yin no zhes sa bon la sogs pa bstan pa sgrub par byed do/_/des na lhan
[\[260b.3\]]cig byed pa rnams khyad par mi byed kyang ltos pa nyid du sngar bstan pa dpes bsgrubs pa yin no/_/ji ltar zhes bya ba la sogs pa la 'dres pa dang tha dad ma grub ces bya ba ni khyad par dang 'brel pa ma 'thob pa'o/_/des na zhes bya ba la sogs pas ni sngar dam bcas pa'i mi mthun
[\[260b.4\]]pa'i phyogs la ldog pa la the tshom za ba'i mtshan nyid kyi lhag ma dang ldan pa'i ma nges pa'i 'thad pa mjug sdud do/_/da ni gzhan yang zhes bya ba la sogs pas ni gtan tshigs de nyid ma grub par ston to/_/sngar ni grub par khas blangs nas ma nges par brjod pa yin te/_phyogs chos med
[\[260b.5\]]par ni the tshom skyed par byed pa nyid du 'thad pa ma yin te/_'brel pa med pa'i phyir rnam par dpyad par mi rigs so zhes gang bshad pa yin no/_/ma grub pa yang mthong ba'i dngos po dang 'brel pa 'di la bstan pa khyad par bral ba ni mngon sum gyis rtogs pa med do/_/gnas pa'i
[\[260b.6\]]khyad par du rtogs pa ni skad cig ma nyid las bzlog pa bstan pas khyab pa des na 'gal ba nyid do/_/'gal ba'i phyir nus pa med pas nye bar dgod par mi bya'o zhes brjod pa ni rnal ma'i bsgrub bya sgrub pa'i nus pa med pas 'gal bar brjod par 'dod nas bstan pa yin gyi bzlog pa
[\[260b.7\]]bsgrub pa la bsams pa ni ma yin no zhes kha cig blo 'khrul par 'gyur bas der ma gyur cig ces yang nye bar sbyar nas smras pa ni ci 'dra ba zhes bya ba'o/_/de bzhin du zhes bya ba ni dam bca' ba'i don la mngon sum gyis don gnod pa sdud pa yin no/_/gzhan dag mngon
[\[261a\]]
[\[261a.1\]]sum gyis grub pa'i dngos po skad cig ma nyid kyis phyogs su byed do/_/de ni spyi dang khyad par gyi bdag nyid do/_/spyi'i cha la ni ngo shes pa'i bdag nyid kyi mngon sum bstan par 'dzin par bsnyon du med do/_/des na des gnod do/_/de mngon sum ma yin pa yang ma
[\[261a.2\]]yin te/_rtog pa med pa dang mtshungs par brjod pa'i phyir te/_don nye ba'i yul can dbang po las skyes pa ni mngon sum mo zhes bya ba dang mtshan nyid khyad par med pa'i phyir ro/_/gsal ba dang 'du ba tha mi dad pa'i ngo bo ni spyi yin no/_/gzhan ni rtogs par sla'o/_/rjes su dpag
[\[261a.3\]]pas gnod pa'i phyogs kyi skabs su 'dir zhes bya ba la sogs pas de'i 'brel ba bstan pa'i don du bzlog pa bshad do/_/'dir gtan tshigs ni ngo shes pa dang dran par byed pa'o/_/sogs pa smos pas ngo shes pa po brjod par 'dod do/_/snga ma dang phyi ma'i dus dang 'brel pa'i rtsod gzhir
[\[261a.4\]]gyur pa rnams skad cig gis tha dad par bsgrub par bya ba la gsal bar tha dad pa'i lhas byin dang mchod sbyin dag ni mi mthun pa'i phyogs yin no/_/ngo shes la sogs pa de dag las ldog pa na rnam pa gzhan med pa'i phyir tha mi dad pas khyab par bya ba yin no/_/de bshad pa ni lhas
[\[261a.5\]]byin zhes bya ba'o/_/gzhan gyis mthong zhes bya ba 'di ni dran pa po'i dran pa'i bzlog pa bshad do/_/de ni byed pa po gcig gis myong ba la yin te/_byed pa po du ma la med pa'i phyir ro/_/ngo shes pa la yang 'di lta bu kho na'o/_/de bstan pa ni lta ba dang ngo shes par byed pa zhes bya ba'o/_/
[\[261a.6\]]gal te skad cig gi bdag nyid tha dad pa dgag pa bsgrub par bya ba la mi dmigs pa'i gtan tshigs blang bar bya ba ma yin nam/_dgag pa gang ji snyed pa de thams cad mi dmigs pa las yin no zhes rnam par gzhag pa yin na 'di la mi dmigs pa gang zhig yin zhes skabs tshol
[\[261a.7\]]zhing dogs pa la des na 'dir zhes bya ba la sogs pas khyab byed mi dmigs pa yin par bstan to/_/de ltar gtan tshigs kyi don bzhag nas sbyor ba la 'god par byed pa ni gang zhes bya ba'o/_/lta ba po du ma'i dbus na gnas pa'i gar ram gyad tha mi dad par the tshom med par
[\[261b\]]
[\[261b.1\]]cig car mthong ba ni chos mthun pa'i dpe'o/_/mthong ba po rnams phan tshun ngo shes pa'i mtshan nyid kyis mi slu ba de la yod pa'i phyir rjes su 'gro ba grub po/_/de bzhin du zhes bya bas phyogs kyi chos ston to/_/dngos po 'ga' zhig ces bya ba ni rtsod pa'i gzhir byas pa'i skad cig gi
[\[261b.2\]]bdag nyid snga ma dang phyi ma'i dus su tha dad pa phyogs su byas pa bstan to/_/rjes su 'gro ba 'phangs pa dang gtan tshigs kyi ldog pa sngar brjod pas tshul gsum tshang ngo /_/de ltar ngo shes pa nyid kyi gtan tshigs kyi sbyor ba nye bar bstan pas ngo shes pa nyid mgo bsgres te don gyis ston par
[\[261b.3\]]byed pa ni/_ngo shes pa po la ltos pa'i thabs zhes bya ba la sogs pas so/_/dran pa po nyid kyi gtan tshigs kyi sbyor ba yang mgo bsgres par bstan pa ni de bzhin du zhes bya ba la sogs pas so/_/'di ni ldog pa 'ba' zhig pa'i gtan tshigs kyi sbyor bar brjod par bya ste/_mthun
[\[261b.4\]]pa'i phyogs la med kyang mi mthun pa'i phyogs la ldog pa'i stobs kyis bsgrub bya sgrub pa'i phyir ro/_/des na de ltar zhes bya bas sngar bstan pa nye bar sdud par byed do/_/mngon sum dang rjes su dpag pa med par gang du brjod nas mjug sdud par byed ce na/_gtan tshigs ma grub
[\[261b.5\]]par ston pa'i skabs su mngon sum med par bstan la/_gtan tshigs la sogs pa'i skyon gyi rjes su dpag pa med par bstan pa yin no/_/dam bcas pa'i don 'jig rten pa thams cad kyi grags pa dang yang 'gal te/_ri bong can zla ba ma yin no zhes bya ba bzhin no/_/ci ste skyon
[\[261b.6\]]gcig gis spangs pa la gnyen po gzhan don med do/_/thal bar byas pa la me sbar ba bzhin no zhe na/_rtsod na bden te/_bstan bcos su ni thabs rnam pa sna tshogs nye bar bstan pas 'ga' zhig ci zhig ltar 'ga' zhig gi tshe nye bar bstan pa'i skyon med do/_/des na zhes bya ba la sogs
[\[261b.7\]]pas phyogs kyi don snga ma nye bar sdud par byed do/_/de'i phyir khyad par ma grub pa'i phyogs nyid dang /_rang gi tshig dang 'gal ba dang /_dpes bsgrub bya la the tshom za ba nyid dang /_gtan tshigs ma nges pa nyid dang /_ma grub pa'am 'gal ba nyid dang /_dam bcas pa'i don mngon
[\[262a\]]
[\[262a.1\]]sum dang rjes su dpag pas gsal ba dang /_'gro ba'i grags pa dang 'gal ba'i phyir dngos po 'jig par brjod pa nyid ni 'jig go zhes bya ba ni phyogs snga ma'i don to/_/grub pa'i mtha' nye bar dgod pa'i phyir slob dpon gzhan don du gnyer bar byed pa'am
[\[262a.2\]]yang na dus la bab nas 'di la lan nyon cig ces bya ba smos so/_/skad cig gi sgra'i don grub par bstan pas dang po bkod pa'i khyad par ma grub pa sel bar byed do/_/'jig rten skad cig gi sgra rab tu sbyor ba ni shin tu chung ba'i dus kyi dum bu la rjod par byed do/_/de bstan pa ni/_
[\[262a.3\]]'di ltar zhes bya ba'o/_/skar ma shes pa'i gtsug lag de nyid la 'di grags pa yin no zhes bstan pa ni skad cig thang cig ces bya ba la sogs pa'o/_/de la bstan bcos byed pa ni srog chags rnams kyis las sna tshogs byas pas 'bras bu sna tshogs pa skye ba dang bag mar 'gro
[\[262a.4\]]pa la sogs pa dus tha dad par ston pa yin no/_/des na dus tha dad pa rnam par phye bas dus shin tu nyung ba ni skad cig tu brjod do/_/'ga' zhig rdul phra rab gcig 'dus pa'i dus ni skad cig go zhes bya ba ni mtshon pa yin no/_/ji srid du rdul phra rab gcig gis rdul phra rab gcig
[\[262a.5\]]rgal ba'i dus cung zad pa de ni skad cig go/_/de ltar rdul gnyis la ltos nas ches phra ba rdul phra rab yin pa de bzhin du snga ma dang phyi ma'i cha dang ldan pa'i dus cung zhig pa la ltos nas cha dang bral ba'i shin tu nyung ba'i dus kyi cha ni skad cig yin pa'i phyir rnam pa du mas skad cig gi don
[\[262a.6\]]shes par bla bas de'i gnas skabs ni skad cig ma'o/_/de bas na khyad par ma grub pa nyid ma yin no/_/gnyi ga la grub pa'i dpe yod pa ma yin no zhes gang smras pa de la ci sgrub par byed pa'i chos kyis byas pa'i chos mthun pa'i dpes phyogs la bsgrub bya nges la de med pa'i phyir
[\[262a.7\]]rjes su dpag pa ma yin no zhes tshe dang ldan pas bsams sam/_kwa'i dpe nye bar len pa'i dgos pa mi shes par 'di skad du smra bar byed de/_khyab pa bsgrub pa'i tshad ma zhugs pa dran par bya ba'i phyir nye bar len pa yin gyi dpe'i phyir ni ma yin no/_/chos mthun pa ston pa ma
[\[262b\]]
[\[262b.1\]]yin no zhes bya ba la sogs pas bsgrub bya sgrub pa'i yan lag ma yin pa'i phyir ro/_/'di ni chos mthun pa nyid ni rnam pa gnyis te zhes bya ba la sogs pas tshad ma brtag par yang bstan zin to/_/khyab pa sgrub pa'i tshad ma dran pa de nyid kyis ci zhig bya zhe na/_khyab pa rab tu grub pa'i zhes bya ba
[\[262b.2\]]la sogs pa 'di smos so/_/ni zhes bya ba ni gtan tshigs kyi don to/_/de ltar na yod pa'i mtshan nyid kyi gtan tshigs skad cig ma nyid dang lhan cig tu de'i bdag nyid du sgrub par byed pa'i tshad ma khyab byed mi dmigs pa'i ngo bo gang la kha cig tu ston pa de ni dpe yin no/_/dpe med kyang
[\[262b.3\]]gnod par byed pa'i tshad ma dper byed do zhes gang bshad pa yin no/_/log par rtog pa med par rgol ba gnyi ga la de'i ngo bor rab tu grags pa med na yang 'brel pa sgrub par byed pa'i tshad ma rten du byas pa thams cad dpe yin no zhes bshad pa ni/_des na zhes bya ba'o/_/gal te de ltar na
[\[262b.4\]]zhes bya ba ni zur na gnas ba zhig rtsod par byed do/_/chos can sgra la sogs pa skad cig nyid dang ldan par bsgrub par bya ba la zlog pa la gnod par byed pa'i tshad ma nye bar sdud pa bsgrub bya dang 'brel pa sgrub par byed pa na bum pa bzhin du sgra la sogs pa skad cig ma la sogs pa'i bsgrub bya'i chos
[\[262b.5\]]dang ldan par stan par byed de/_de na yod pa la sogs pa'i gtan tshigs nye bar bsdu ba la dgos pa ci zhig yod ce na/_de la chos can nyid la zhes smos so/_/'di la snying po'i don ni 'di yin te gang la sgra la sogs pa sgrub par byed pa'i chos can nyid la khyab byed mi dmigs pa
[\[262b.6\]]la sogs pa gnod par byed pa'i tshad ma 'jug pa de brjod pa bsgrub bya'i chos can spyi mthar thug par 'jug pa de la bsgrub bya'i chos kyi blo skye ba des na don byas pa nyid kyi phyir sgrub byed nye bar sdud pa don phyir rjes su rjod par byed pa ni gang yang zhes bya ba'o/_/de'i lan 'debs pa ni 'du ba lta
[\[262b.7\]]re zhig ces bya ba la sogs pas so/_/gal te skye ba dang ldan pa rnams kyis yod pa dang 'du ba la sogs par rtog pa med na de las de'i gnas pa 'phangs pas skad cig ma ma yin pa nyid du brjod pa mdzes par 'gyur ro/_/yod pa nyid ni da 'dir gzhan gyis khas blangs pa'i rtog pa yod pa dang med pa'i phyi
[\[263a\]]
[\[263a.1\]]mo la brten pas 'du ba thag bsrings so/_/des ma grub pa gang zhig ma grub pas bsgrub par bya ba yin/_ji skad du zhes bya bas gtan tshigs la nges pa nyid du bsgrub pa'i phyir gzhan gyis 'jig pa'i rgyu'i dpe nye bar bkod pa sun dbyung ba'i ched du rjes su rjod par byed
[\[263a.2\]]do/_/de yang zhes bya ba la sogs pas sun 'byin par byed do/_/sA lu'i myu gu la zhing la sogs pa bzhin du bum pa ni 'jig pa'i rgyu'i dngos po la brten par 'gyur bar 'os pa ma yin no/_/des na lhan cig byed pa'i dngos po nye bar len pa la cung zad kyang ltos pa yin zhes bya ba'i
[\[263a.3\]]bum pa'i dpe ma grub pa'i phyir dpe las byung ba'i ma grub pas skad cig ma ma yin pa yang rim gyis byed pa po nyid du srid pa yin no zhes bya ba'i ma nges par brjod pa rtsa ba dang bcas te ston pa yin no zhes bya ba ni gzhung 'di'i bsdus pa'i don to/_/tho ba la sogs pa bum pa'i 'jig pa byed
[\[263a.4\]]do zhes brjod pa 'di'i don ci yin/_/ci bum pa nyid byed dam 'on te 'jig pa'i sgras brjod par bya ba'i dngos po de las tha dad pa zhig yin/_phyogs dang po ni ma yin te/_bum pa ni 'jim pa la sogs pa las grub pa'i phyir byas pa la byed pa mi rung ba'i phyir ro/_/gnyis pa yang
[\[263a.5\]]ma yin te/_'jig pa zhes bya ba dngos po gzhan byed na snam bu bzhin du bum pa snga ma ltar dmigs pa dang don byed pa dag tu thal bar 'gyur ba'i phyir ro/_/'di ni 'jig byed du mi 'thad do zhes bya ba'i bar gyi gzhung gis bshad do/_/grangs can gyi 'dod pa dgos par byed pa ni 'di snyam
[\[263a.6\]]du zhes bya ba'o/_/dmigs pa ni yod pa nyid mi snang ba'o/_/de yang zhes bya ba la sogs pas sun 'byin par byed do/_/dmigs pa gang yin de nyid ni mi dmigs pa ma yin te/_'gal ba'i phyir ro/_/de'i phyir mi dmigs pa'i dus na snga ma'i rang bzhin nyams pas 'dod par bya'o/_/
[\[263a.7\]]gzhan ni shes par sla'o/_/'di snyam du zhes bya ba gzhan gyi dogs pa bsu bar byed de/_'bras bu'i dngos po'i ngo bo nyid na gdon mi za bar tha dad pa dang /_tha mi dad pa nyid kyi rjes su bya ba yin no 'jig pa ni med pa yin pa'i phyir tha dad pa dang tha mi dad pa'i rnam par rtog pa mi 'jug
[\[263b\]]
[\[263b.1\]]go/_/grub pa'i mtha' can gyi dngos po med pa la rjes su 'brang bar byed pa ni dngos po med pa yang zhes bya ba'o/_/dngos po med pa gnyis nyid yin te/_ma yin par dgag pa dang /_med par dgag pa'o/_/ma yin par dgag pa ni bum pa las gzhan don gyi dngos po snam bu lta bu
[\[263b.2\]]ste/_de la ni tha dad pa dang tha mi dad pa'i rnam par rtog pa spangs pa ma yin no/_/med par dgag pa'i phyogs la rgyu ni rgyu ma yin pa kho na ste/_med pa ni med par dgag pa ngo bo nyams pa ci'i ngo bo yang ma yin pa de ni rgyu'i bya ba'i yul ma yin no/_/med pa ni gdon mi za bar 'bras bu ma
[\[263b.3\]]yin par 'dod par bya ste/_'bras bu nyid ni dngos po'i ngo bor khas blangs so zhes rim gyis sgrub par byed pa ni 'di ltar zhes bya ba la sogs pas so/_/kha cig tu sa bon la sogs pa myu gu la sogs pa skyed pa nye bar len pa sa bon gyi gnas skabs las gnas skabs tha dad pa dang
[\[263b.4\]]gzhan las kyang ldog pa'i lus med par 'gyur ro zhes bya ba'i skyon 'di ni nang gi khyab pa smra ba la yod do/_/de dag gi smra ba ni rigs pa'i rjes su 'gro ba ma yin te/_'di ltar nang gi khyab pa'i gnod par byed pa'i tshad mar rtogs pa'i rim pa 'di yin te/_gal te sgra skad
[\[263b.5\]]cig ma la sogs pa'i rang bzhin du 'gyur na rim dang cig car dag gis don byed pa 'di rigs pa ma yin no/_/des na khyab byed mi dmigs par thal bar 'gyur bas skad cig ma yin no zhes khas blang dgos so/_/'di la yang brjod na gzhan 'di dag smra bar byed do/_/'di
[\[263b.6\]]bstan pa yin yang bum pa bzhin du 'bras bu byed do zhes so/_/de la yang gnod par byed pa 'jug go zhes so/_/pha rol dmigs pa dang /_mi dmigs pa srid par byas nas de bzhin du bstan pas dngos po mtha' dag gi yul can gnod par byed pa nye bar 'god pas kha rog bsdad par
[\[263b.7\]]bya'o/_/de ltar yin dang phyi'i khyab pa 'ongs pa yin te/_bsgrub bya'i chos can las phyi rol du gyur pa'i bum pa la sogs pa rnams la gdon mi za bar de bstan par bya ba nyid kyi phyir ro/_/de nyid kyi phyir de dag dpe yin no/_/bsgrub bya nges pa med pa ma yin nam/_ji ltar de nyid yin zhe na/_
[\[264a\]]
[\[264a.1\]]rnam pa gzhan du sus brjod/_de la bsgrub bya ni gnod par byed pa'i tshad ma 'jug pas nges pa kho na yin la sgrub par byed pa yang mngon sum gyis so/_/des na de ltar tshad ma la rag las pa'i phyir ro zhes bya ba'i bar gyi gzhung gis snying po'i don bshad do/_/'di'i
[\[264a.2\]]bar gyi gzhung gis yod pa zhes bya ba'i gtan tshigs nye bar blangs pa'i don med pa'i klan ka nang gi khyab par lta ba de ni legs pa ma yin te/_gzhan gyis bkod pa'i gtan tshigs mi mthun pa'i phyogs la gtan tshigs 'jug pa'i dogs pa las bzlog pa'i phyir ro/_/de la bzlog
[\[264a.3\]]pa'i don du gzhan la 'jug pa'i phyir 'brel pa sgrub par byed pa'i tshad ma la nan gyis phyi'i khyab pa blangs pa yin no zhes nges par brjod pa yin no/_/'di la yang rgol ba ni yod pa'i gtan tshigs nye bar bsdu ba don med pa'i rtsod pa ma spangs par gyur te/_'di rtsod pa med pa ni gal te
[\[264a.4\]]zhes bya ba'o/_/gal te phyi'i khyab pa bsgrub bya'i chos can yongs su spangs te gnod pa byed pas dpe kho na la rjes su 'gro ba dang ldog pa'i mtshan nyid can gyi khyab pa sgrub par byed pa ni ma yin gyi 'on kyang spyi dang bye brag med par mthong ba dang ma mthong ba'i dngos po mtha' dag gi yul la dus gcig tu
[\[264a.5\]]byed pa yin no/_/phyi'i khyab pa zhes bya ba phyi rol nyid mi ldan pa rnam par gcad pas khyad par du byas pa yin gyi phyi rol kho na'i khyab pa ni phyi rol khyab pa'o zhes bya ba ni ma yin te/_nang gi khyab pa bzhin no/_/de ltar na 'brel pa sgrub par byed pa'i gnod par byed pa'i tshad ma nyid las bsgrub bya'i
[\[264a.6\]]chos can skad cig ma nyid du rtogs pa la gang gi don du yod pa'i gtan tshigs nye bar sdud pa yin de ltar yin dang go bar byed pa'i gtan tshigs tshul gnyis pa nyid du 'gyur ro zhes bya ba ni gzhan gyis bsams pa'o/_/bden te zhes bya ba la sogs pas lan 'debs par byed do/_
[\[264a.7\]]'di la bsdus pa'i don ni 'di yin te/_gnod par byed pa'i bya ba ni gang yod pa de ni skad cig ma yin no zhes bya ba 'di yin gyi des sgra'i yod pa dang dngos su 'dzin pa ma yin zhing shugs kyis len pa yang ma yin la yod pa'i rang bzhin skad cig mar sgra med par rtogs par nus pa yang ma
[\[264b\]]
[\[264b.1\]]yin no/_/de'i phyir tshad ma gzhan gyis grub pa'i yod pa nye bar bsdu bar bya ba kho na'o/_/skyon gzhan spang bar bya ba'i yul dang dus tha dad pa ni rgol ba gnyi ga la dngos po'i rang bzhin du grub po zhes grag go/_/gal te bum pa'i dngos po med pa yang med pa'i gnas skabs las tha dad pa'i gnas skabs
[\[264b.2\]]can tho ba la sogs pas lhan cig byas pa de'i nye bar len pas bskyed pas yul dang /_dus tha dad par khas len pa ni rung ste/_de ni dngos po nyid du 'gyur ro/_/dngos po'i ngo bo ni de'i mtshan nyid can yin pa'i phyir ro/_/de lta yin dang sngar gyi gnas skabs las tha dad pa dang /_tha mi dad pa'i
[\[264b.3\]]rnam par rtog pa las ma 'das so/_/gal te dngos po ni don byed nus pa yin la med pa ni de lta ma yin no zhes zer na/_de la de nyid don byed nus pa'i dngos po zhes bya ba 'di smras so/_/de nyid sgrub par byed pa ni don gzhan las tha dad pa zhes bya ba la sogs pa'o/_/'dir brjod par nus
[\[264b.4\]]zhes rjes su dpag pas zhes bya ba lhag ma'o/_/de nyid gsal bar byed pa ni gang byed pa zhes bya ba ni gtan tshigs kyi don to/_/rgyu dag gi khyad par zhes bya ba don gyis thob pa rjes su brjod pa'o/_/'di ni rang bzhin gyi gtan tshigs te byed bzhin pa ni don byed pa po bdag
[\[264b.5\]]nyid kyi rang bzhin yin pa'i phyir ro/_/de'i bdag nyid kyi 'brel pa ni 'og nas sgrub par 'gyur ro/_/gal te ji ltar zhes bya ba ni mi mthun pa'i phyogs la 'jug pa srid pa nyid kyi gtan tshigs ma nges pa nyid du dgos par byed do/_/rgyu'i nus pa rnams ni sna tshogs te/_
[\[264b.6\]]dper na kha cig dngos po'i ngo bo'i 'bras bu skyed par byed la/_yang gzhan ni med pa yin pa de ltar sa bon la sogs pa rnams gdon mi za bar 'bras bu byed par nus pa'i myu gu la sogs par byed do/_/bum pa dang dbyig pa'i tshogs phal cher 'bras bu mtha' dag gi
[\[264b.7\]]rgyur nus pa med pa'i dngos po med par skyed par byed do/_/'bras bu med pa byed pa ma yin na yang /_'ga' zhig tu 'bras bu byed pa 'di la 'gal ba ci yod/_gzhan gyi bsam pa blangs nas sel bar byed pa ni gang dngos po med pa'i ngo bo gdon mi za bar khyed kyis mngon par
[\[265a\]]
[\[265a.1\]]'dod pa rgyus skyed pa/_de yang 'og nas 'byung ba'i rigs pas khyad par gyi rnam pa dang ldan par 'dod par bya'o/_/gal te de ni bdag cag gis mngon sum gyis bzung ba'i mtshams las 'das pa'i yul can du 'gyur na yang rjes su dpag pa
[\[265a.2\]]la sogs pa rnam par rtog pa'i yul nyid du ni nam yang spang bar 'os pa ma yin no/_/de ltar yin dang rtog pa po gcig rgyud de yang dag pa'i khyad par mtshungs pa'i rnam par rtog pas yang nas yang du bslan pa'i mtshan nyid kyi bsgom pa rab kyi mthar thug pa las byung ba'i gsal
[\[265a.3\]]bar snang ba'i thams cad mkhyen pa'i ye shes kyi spyod yul du nges par 'gyur ba'i de nyid kyi rgyur 'gyur te/_rgyu ma yin pa yul ma yin pa zhes bya ba'i rigs pas so/_/des na 'di ni gdon mi za bar mthar thams cad mkhyen pa'i ye shes kyi 'bras bu byed par 'gyur ro/_/des na
[\[265a.4\]]thams cad mkhyen pa'i mngon sum gsol bar bya ba'am/_'bras bu med pa de'i 'bras bu byed pa nyid du khas blang bar bya'o/_/de spong bar byed pa'i rgyu yang dag par ni yod pa yin te/_dbang po las 'das pa nyid kyi rang bzhin mi dmigs pa'i bya ba ma yin la/_de ni rtsa ba nyid
[\[265a.5\]]yin pa'i phyir gzhan gyis yang ma yin no/_/sgrub par byed pa ni srid pa'i rjes su dpog par byed pa yod de/_yang goms pa las khyad par du 'gyur ba srid pa de ni gsal bar snang ba'i shes pa srid pa yin te/_'di lta ste dper na/_'dod pa dang mya ngan la sogs pa
[\[265a.6\]]goms pa'i gnas skabs kyi bur med kyi ngo bo lta bu'o/_/sgra dang /_rnam par rtog pa rjes su dpog pas yul du byas pa'i blang bar bya ba dang dor bar bya ba dang /_de'i thabs kyi tshogs 'dzin pa'i 'gro ba yang goms pa las khyad par srid do zhes bya ba la sogs pa'i rjes su dpag pa ni
[\[265a.7\]]gzhan du bstan to/_/de bshad pa ni sgrub par byed pa yang yod pa bzhin no zhes bya ba'o/_/lhag ma ni gsal lo/_/de ltar rgyu byas pa'i gtan tshigs ma nges pa nyid spangs nas 'grel pa nges par byas pa'i phyir mi mthun pa'i phyogs la ldog pa sgrub par byed pa'i tshad ma bshad pa ni des na
[\[265b\]]
[\[265b.1\]]don bya ba mtha' dag ces bya ba'o/_/dngos po med pa la bya bas don byed par nus pa bsgrub par bya ba la don byed nus pa thams cad dang bral ba ni de'i mi mthun pa'i phyogs yin no/_/de la bya ba nyid kyis ngo bo nyid dang 'gal ba med pa ngo bo ma yin pa ngo bo dang bral bar 'gyur la/_nus pa
[\[265b.2\]]thams cad dang bral ba ni ngo bo dang bral ba'i bya ba ngo bo dang ldan pa yul dang dus dang gnas skabs kyi khyad par gyi rgyus byed pa yin no zhes bstan zin to/_/des na bya ba nyid kyi ngo bo dang ldan pa dang /_'gal ba la ngo bo dang bral bar thal bar 'gyur bas bsgrub bya las bzlog pa don byed nus pa
[\[265b.3\]]dang bral ba las ldog pas don byed nus pa bsgrub bya dang de'i bdag nyid du sgrub pa'i phyir rjes su 'gro ba dang ldog pa grub po/_/bya ba nyid kyang pha rol pos khas blangs pa byas pa'i phyir mtshan nyid gsum tshang ngo /_/'di ni thal bar 'gyur ba'i gtan tshigs so/_/gang gi don du 'di brjod pa de
[\[265b.4\]]mjug sdud par byed pa ni de bas na don byed pa zhes bya ba'o/_/khyed kyis smras pa'i rnam pas bum pa med pa ni dngos po nyid du 'gyur te/_bshad pa'i rigs pas don byed par nus par 'gyur ba'i phyir ro/_/de ltar na de ni bum pa las tha dad pa'am/_tha dad pa ma yin pa zhes bya ba'i phyogs gnyis su thal bar 'gyur
[\[265b.5\]]ba'i skyon so na 'dug pa yin no/_/rang gi mngon par 'dod pa'i rnam pa bstan pa'i phyir des na dngos po med pa zhes bya ba smos so/_/bum pa med pa zhes bya ba rgyus bya ba ni ma yin te/_gang gis 'di yul dang dus dang rnam pa nges pa'i ngo bor 'gyur/_'on kyang ngo bo dang bral ba de bum pa'i ci'i
[\[265b.6\]]ngo bo yang ma yin pa rang gi ngo bo nyams pa yin no/_/de ni cung zad ma yin la ma yin pa 'ba' zhig go zhes gang bshad pa yin no/_/thal ba las bzlog pa ni 'di yin te/_gang don thams cad byed par mi rung ba de ni de'i 'bras bu ma yin te/_nam mkha'i me tog bzhin no/_/bum pa med pa yang don thams cad
[\[265b.7\]]byed par mi rung ba'i phyir zhes bya ba ni khyab par byed pa mi dmigs pa'o/_/'o na bum pa med pa byed do zhes bya ba smra ba 'di'i don ci yin/_de ston par byed pa ni dngos po med pa byed do zhes bya bas ni zhes bya ba la sogs pa'o/_/bshad pa'i rigs pas dngos po med pa byed ces bya ba las kyi don
[\[266a\]]
[\[266a.1\]]ni 'thad pa ma yin te/_don ji lta ba bzhin du so sor brtags na bum pa'i dngos po mi byed do zhes bya ba 'di nyid rigs pa'i rjes su 'gro'o/_/'o na de ltar byed do zhes bya ba'i don dang 'brel pa la ltos pa'i dgag pa ni tshig phyi ma lhan cig bsdu bar mi 'gyur te/_nus pa med
[\[266a.2\]]pa'i phyir ro/_/da ni ji ltar nyi ma mi mthong ba'i zhes bya ba la sogs par sbyar ro/_/de dag nyid la sbyar bar 'os so zhe na/_gzhan la ci ste mi 'gyur nus pa ni gzhung lugs kyi rjes su byed pa'i phyir ro/_/'o na ni nyi ma mi mthong zhes bya ba la sogs pa sbyar bar mi bya'o/_/de dag sbyor ba ni 'chad pa
[\[266a.3\]]po'i tshig yin pa'i phyir ro/_/de'i bshad par bya ba dang 'gal ba 'chad pa po'i tshig la gus par bya ba ni ma yin no/_/'chad pa po dag ni mdo byed pa las ches mngon par brtson pa'i phyir de'i tshig ni tshad ma yin no zhe na/_de dag gis ches khyad par 'phags pa 'ga' zhig ces khyad par mi
[\[266a.4\]]shes pa'i phyir 'jig rten sbyor na ni slu ba dang cig shos dag las khyad par shes pa yin no/_/de ltar gang nyi ma mi mthong ba'i zhes bya ba la sogs pa bzhin du dngos po med pa byed do zhes bya ba la sogs pa yang 'jig rten spyad pa sbyor bar 'os so/_/sbyor ba po dang rtogs pa po mtshungs par rtogs
[\[266a.5\]]pa ni yod de/_de la bstan bcos byed pas khas ma blangs pa'i byed pa can spong ba'i rgyu ni bstan par mi bya'o/_/de'i brang brdungs shing cho nges btab kyang 'jig rten mi ldog pa'i phyir ro zhes bshad zin to/_/gzhan yang skyes bus 'dod rgyal du yongs su sbyar ba'i brda tsam gyi rjes su byed
[\[266a.6\]]pa'i sgra rnams rang dbang du gnas pas sus zlog par byed/_zlog par byed na yang glang po che smyo ba bzhin du de dag 'pham par 'gyur ro/_/'di ni kho bos rab tu byed pa gzhan du brjod pa'i phyir 'dir mang po mi brjod do/_/de kyus ma la sbyor bar byed pa ni mi byed pa'i byed pa po de yang zhes bya ba'o/_/de lta
[\[266a.7\]]yin dang cung zad kyang mi byed pa'i lhan cig nyid nye ba'i rim gyis 'gyur bas skad cig ma ma yin par rim gyis 'bras bu byed pa yin te/_'jig pa'i rgyu bzhin no zhes gang smras pa de ni dpe ma grub pas bsal ba yin no/_/de ltar re zhig 'jig pa'i rang gi ngo bo dpyad pas tho ba la sogs
[\[266b\]]
[\[266b.1\]]pa'i rgyu'i dngos po bsal nas da ni gzhig par bya bar mngon par 'dod pa'i bum pa la sogs pa'i dngos po'i rang gi ngo bo dpyad pas de dag gi rgyu nyid bsal bar bya ba'i don du mi nus pa dang don med pa sgrub par byed pa ni gzhan dang gzhig par bya ba'i dngos po ci zhes bya ba la sogs pas so/_/
[\[266b.2\]]phyogs dang po la ni don med par bstan la phyi ma la ni mi nus pa'o/_/de rgyu nus pa med phyir dang /_/gang zhes der rang bzhin gyis 'gyur/_/zhes kyang bshad zin to/_/rnam pa gzhan dogs par byed pa ni 'di snyam du zhes bya ba'o/_/rdza mkhan la sogs pa rang gi rgyu las bum pa la sogs pa tho
[\[266b.3\]]ba la sogs pas 'jig pa'i rgyu nye ba'i dus tshun chad du mi 'jig par skye ba yin no/_/de bas na 'jig pa'i rgyus bskyed pa yod pa yin no zhes bya ba'o/_/des sel bar byed pa ni de yang zhes bya ba la sogs pas so/_/de ltar brjod pa na de dag dus cung zhig gnas pa'i rang bzhin can yin no
[\[266b.4\]]zhes khas blangs par 'gyur ro/_/dus cung zhig gnas pa'i chos can rnams la zhes bya ba ni dus cung zhig gnas pa gang dag la yod pa de dag go/_/dus yud tsam mam mig 'byed pa'i dus su gnas pa'am/_skad cig gnyis su gnas pa yang rung ste/_gang gi tshe skad cig gnyis pa'i
[\[266b.5\]]dus su de dag gi 'jig pa'i rgyu lhags pa de'i tshe sngar rang gi rgyu las skyes pa'i skad cig gnyis su gnas pa'i rang bzhin snga ma de yod dam 'on te med/_med pa'i phyogs la 'on te yang zhes bya ba la sogs pas phyis skyon ston par 'gyur ro/_/gal te yod do zhe na/_'o na de ni skad cig
[\[266b.6\]]gnyis sdod pa'i rang bzhin yin pa'i phyir skad cig gnyis pa dang gsum pa la gnas par 'phan par 'gyur ro/_/de ltar skad cig gnyis su gnas pa ma bsal ba'i phyir bzhi pa dang lnga par yang rga ba dang 'chi bar mi 'gyur ba kho na'o/_/'di bshad pa ni rnam grangs 'di zhes bya ba ste/_zol
[\[266b.7\]]brjod pas so/_/de nyid kyi phyir zhes bya bas phyogs gzhan skyon gyi gnas skabs mtshungs par ston par byed do/_/sngar ni 'jig pa'i rgyu nye ba la ltos pa'i dus la bsdad nas cung zad gnas pa ni srid par byas nas sun phyung la/_da ni yongs su brtsis pa'i skad cig cung zad kyi mtshams su
[\[267a\]]
[\[267a.1\]]mi 'jig par dngos po de'i rgyu las skyes pa yin no zhes bya ba ni bye brag go/_/skyon ni snga ma bzhin no/_/de bshad pa ni phyogs 'di yang zhes bya ba'o/_/des na de ltar 'jig pa'i rgyu nye ba'i dngos po sngar skyes pa'i skad cig gnyis su sdod pa'i rang bzhin de yod do zhes bya ba'i rnam pa la sun 'byin pa
[\[267a.2\]]brjod nas med do zhes bya ba'i phyogs 'di la yang brjod pa ni 'on te yang zhes bya ba smos so/_/de la bshad pa de ltar na ni sngar gyis zhes bya ba ste/_mthar phyis skyes pa'i rang bzhin gyis snga ma'i mtha' la'o/_/rtag pa'am mi rtag pa zhes bya ba ni bdag nyid kyis 'jig pa mi 'jig pa'i ngang can zhes bya ba'i
[\[267a.3\]]don to/_/phyogs gnyis ka la yang mi nus pa dang don med pa snga ma bzhin du brjod par bya'o/_/phyis skye ba la yang rnam pa de ltar brtag pa byas la rnam pa de lta bu nyid kyi skyon brjod par bya'o/_/'dir ni'i sgra ni gtan tshigs kyi don to/_/des na zhes bya bas mjug sdud par byed do/_/
[\[267a.4\]]gang phyogs snga ma smra bas dpe bsgrub par bya ba'i phyir dpe gzhan brjod pa tho ba la sogs pa bum pa la sogs pa'i 'jig pa'i rgyu rnams de'i 'jig pa skyed pa la rjes su mthun pa'i khyad par yang ma yin te/_'di lta ste dper na myu gu la sogs pa skyed pa'i rgyu sa bon la sogs pa la rnam
[\[267a.5\]]pa de skye ba'i rjes su mthun pa'i khyad par mi byed pa yin no zhes bya ba de rjes su brjod nas sun 'byin par byed pa ni de yang zhes bya ba la sogs pa ste/_dpe dang don dag shin tu mi mtshungs zhes bya ba'i tha tshig go/_/des ni gang gi tshe de nyid ni nye bar brjod pa med pa 'du bya ba'i snod ma
[\[267a.6\]]yin pa de'i tshe sa bon la sogs pa myu gu skyed pa'i sngar tha dad pa'am de lta bu ma yin pa mi byed pa nyid du rigs pa yin no/_/'o na de dag 'di'i ci byed pa yin zhes bya ba 'di la bshad pa 'di'i gzhan zhig byed pa ni ma yin gyi 'on kyang de nyid kyi snga na med pa'i 'jug pa skyed par byed pa
[\[267a.7\]]yin no/_/de bshad pa ni sa bon la sogs pa zhes bya ba'o/_/gzhig par bya ba dang 'jig par byed pa dag ni bskyed par bya ba dang /_skyed par byed pa dang mi mtshungs pa nyid du ston par byed pa ni gzhig par bya ba zhes bya ba'o/_/gzhig par bya ba mngon par 'dod pa'i dngos po'i
[\[267b\]]
[\[267b.1\]]ngo bo yin pa'i phyir 'jig pa'am de dang rjes su mthun pa'i khyad par tha dad pa'am rnam pa gzhan du zhes rnam par rtog pa gnyis las ma 'das so/_/de bzhin du gzhig par bya ba yang ci rang las ldog pa'i chos can nam 'on te de lta bur gyur pa ma yin pa zhes brgal zhing brtag pa'i rigs
[\[267b.2\]]so/_/de ltar brgal zhing brtags pa na ji ltar rigs par rgyu nus pa med pa dang /_don med par thal bar 'gyur ro/_/rtsod pa 'di mi nus pa dang don med pa'i khongs su 'dus par bstan par ni ci tho ba la sogs pa zhes bya ba smos so/_/gzhig par bya ba bskyed par bya ba dang mi 'dra bar brjod
[\[267b.3\]]par mjug sdud par byed pa ni gzhig par bya ba'i zhes bya ba'o/_/gang yang zhes bya ba ni tho ba la sogs pa 'jig pa nyid kyi rjes su 'gro ldog gi rjes su grub par byed pa sngar bstan pa rjes su brjod nas de yang zhes bya ba la sogs pas sun 'byin par byed do/_/'di skad du bstan pa yin
[\[267b.4\]]te/_rjes su 'gro ba dang ldog pa dag las gzhan ma yin pa nyid du grub na de'i 'bras bu skyed par nges pa yin te/_rnam pa gzhan du grub pas ni de dag bum pa la 'gog go/_/'jig pa'i rang bzhin byed pa la sngar brjod pa'i nyes pa bstan pas lhag mar gyur pa gyo mo'i rgyun bskyed pa
[\[267b.5\]]nyid kho bo'i rjes su 'gro ldog byed par 'thad pa de ni rigs pa dang ldan pa'i phyir kho bo cag gis khas blangs pa yin no/_/de bshad pa ni de yang zhes bya ba'o/_/gang gi don du 'di brjod pa de mjug sdud par byed pa ni des na zhes bya ba la sogs pa'o/_/'jig pa'i rgyu sel bar byed pa
[\[267b.6\]]'di yang sngon gyi slob dpon rnams kyis/_rgyu med phyir na 'jig pa ni/_/rang gi ngo bos rjes 'brel nyid/_/ces bya ba la sogs pa skad cig ma 'jig pa grub par rigs par gzhan gyis brjod do/_/gzhung byed pa 'di ni yod pa'i gtan tshigs nyid kyis stobs rtogs par bya la/_
[\[267b.7\]]de'i skyon bsal bar bya ba'i phyir nye bar bkod do/_/da ni gzhan rang gi mngon par 'dod pa'i grub pa'i mtha' la 'dod pa med par rtogs par byas nas grub pa'i mtha' smra ba g.yeng bar bya ba'i phyir skabs tshol bar byed pa ni gal te zhes bya ba la sogs pa'o/_/ji ltar bshad zin
[\[268a\]]
[\[268a.1\]]pa'i rigs pas skad cig ma ma yin pa don byed pa la lhan cig 'thad par 'gro ba ma yin pa de bzhin du 'chad par 'gyur ba'i rigs pa skad cig ma yang zhes dam bcas nas 'thad par smras pa ni 'di ltar zhes bya ba'o/_/sa bon skad cig ma yang zhing la sogs
[\[268a.2\]]pa'i lhan cig byed pa la ltos pa nas myu gu dang rjes su mthun pa'i rgyud mtshungs pa'i skad cig gzhan byed do/_/de la gal te sa bon zhing la sogs pa'i lhan cig byed pas byas pa'i khyad par la ltos pa med par myu gu dang rdzas su mthun pa'i khyad par skyed na myu gu skyed pa la'ang /_
[\[268a.3\]]de bzhin du 'gyur te/_khyad par med pa'i phyir ro/_/ci ste myu gu bzhin du des byas pa'i khyad par la ltos pa kho nas de la mngon du byas pa skyed na yang thug pa med do/_/ji lta zhe na/_sa bon gyis rang gi nye bar len pa las byung ba'i 'bras bu thams cad la chu la sogs pa lhan cig
[\[268a.4\]]byed pas byas pa'i khyad par la ltos par bya'o zhes khas len na myu gu dang rjes su mthun pa'i mtha'i skad cig gis mtshan nyid kyi khyad par bskyed par bya ba la de skyed pa'i rjes su mthun pa'i khyad par la ltos la de'i khyad par bskyed par bya ba la yang de'i rjes su mthun pa'i khyad par la ltos pa
[\[268a.5\]]de srid du sa bon chu la sogs pa dang phrad pa'i skad cig bskyed pa 'di ni gang yang rung ba gnas pa'i chu la sogs pa nye bas byas pa'i khyad par la ltos par 'dod par bya dgos pa'i phyir thug pa med do/_/de la 'di snyam du sa bon skye ba'i mtshams su lhan cig byed pas byas pa'i khyad par
[\[268a.6\]]brgyud pa yin pa'i phyir thug pa med pas byas pa'i skyon yod pa ma yin no snyam du sems na/_skyes pa nas zhes bya ba smos te/_ji ltar zhe na/_'di la bshad pa nges pa'i dus su zhes bya ba'o/_/skyon 'di spang ba'i phyir de 'dod par mi bya zhes bya ba'i don to/_/chu la sogs pa nye ba'i dus
[\[268a.7\]]tha dad pa'i rjes su byed pa'i phyir sa bon kha cig lo phyed kyi mthar thug pa'am/_kha cig lo'i mthar thug pa'i nges pa'i dus su skye ba'i myu gu de gtan du 'byung bar 'gyur ro zhes rang gi dus tshigs su zhes bya ba'i 'og gi dpyad pa dang rjes su 'brel par bya'o/_/de nyid 'byed par byed pa ni/_'di ltar
[\[268b\]]
[\[268b.1\]]zhes bya ba'o/_/bshad zin pa'i rab tu byed pas chu la sogs nye bas sa bon gyi bangs pa dang ches bangs pa la sogs pa'i khyad par byed pa dang phrad pa'i skad cig skye ba'i rjes su mthun pa'i khyad par shin tu ring ba ma yin par 'jug pas de'i gnas skabs dang rjes su mthun pa yang ring bar
[\[268b.2\]]'jug pa de ltar gang yang rung ba na gnas pa 'di dag rtag tu 'byung bar 'gyur ba'i phyir myu gu dang rjes su mthun pa dang ches rjes su mthun pa dang ches shin tu rjes su mthun pa la sogs pa'i khyad par 'byung ba'i rim gyis sa bon las nyi ma gnyis sam gsum na myu gu skye bar 'gyur gyi sa bon
[\[268b.3\]]la sogs pa lhan cig byed pa nye ba'i dus kyi mtshams tha dad pas kha cig zla ba'i mthar thug pa'am/_lo'i mthar thug pa'o zhes ni ma yin no/_/yang na myu gu thams cad kyi tshe 'byung bar nges te/_nyi ma gnyis sam gsum tshun chad du myu gu skye bar thal ba de ni nges pa'i dus su zhes bya ba 'di nyid kyi
[\[268b.4\]]don du'o/_/ci ste 'di skye ba'i dus kyi mtshams nyi ma gnyis sam gsum las yin no zhes gang las nges par bzung zhe na/_brjod pa gang gi tshe skye ba'i dus nyid na chu la sogs pa dag dang phrad par byed pa de'i tshe dus de tsam gyis myu gu skye bar mthong ba de 'di'i rang gi dus tshigs yin no zhes de'i tshe
[\[268b.5\]]shes so/_/sa la sogs pa nye ba'i sa bon gyi khyad par bskyed par bya ba'i khyad par 'ga' zhig la brten pa ma yin te/_gang yang rung ba na gnas pa byed pa po nyid du khas len pa'i phyir de 'dra ba rtag tu yod par 'gyur ro/_/thal bar 'gyur ba brjod nas de'i bzlog pa bshad pa ni/_de ltar
[\[268b.6\]]yang ma yin no zhes bya ba'o/_/phan par byed pa ma yin pa'ang /_/ltos par bya ba ma yin no/_/zhes bshad pa ni/_de med pa'i phyir zhes bya ba'o/_/de bzhin du sa bon yang ltos par bya ba ma yin no/_/de lta yin dang zhes bya ba ni sngar bkod pa'i rtsod pa mjug sdud par byed do/_/'di snyam du zhes bya ba ni
[\[268b.7\]]grub pa'i mtha' can gyi 'dod pa dogs par byed do/_/gang gis sngar brjod pa'i rim pas thug pa med pa la sogs pa'i nye bar thal bar 'gyur ba chu la sogs pa'i nang na gnas pa'i skad cig skyed pa ltos pa'i sa bon zhing la sogs pas byas pa'i khyad par ni khas mi len to/_/'o na ci
[\[269a\]]
[\[269a.1\]]zhe na/_nye bar 'du ba'i rkyen tshogs pa'i rgyun rnams kyis byas pa'i khyad par sa la sogs pa de dang phrad pa'i skad cig skyed par byed la/_phyis ni sa bon la sogs pa myu gu dang rjes su mthun pa'i khyad par gyi don nyid du byed do/_/nye bar tshogs pa'i rgyu dag rtag tu yod
[\[269a.2\]]pa yang ma yin te/_de dag kyang rang gi rgyu nye bas byas pa nyid yin pa'i phyir ro/_/des na sngar brjod pa'i skyon du 'gyur ba ma yin no/_/gzhan ni 'di la yang thug pa med par bstan par bya ba ni nye bar 'god par byed pa ni de la yang zhes bya ba'o/_/nye bar 'du ba rnams sa bon la sogs pa
[\[269a.3\]]bsre ba'i gnas skabs kyi khyad par skye ba nye bar 'du bar byed pa gzhan gyis byas pa'i khyad par nyid du ldan par rigs kyi de lta ma yin na res 'ga' byed pa mi rung ba'i phyir ro/_/de lta na yang thug pa med do/_/yin mod ce na/_'bras bu 'grub pa re re zhing rgyu btsal bar bya ba la nye bar 'du ba'i
[\[269a.4\]]rkyen 'di tsam brtag par bya bar nus pa ma yin no/_/'di la brjod pa zhes bya ba la sogs pas grub pa'i mtha' byad do/_/bsdus pa'i don ni 'di yin te/_gang zhig rang gi rgyud du gtogs pa'i nye bar len pa las byung ba'am/_lhan cig byed pa gzhan gyi rgyud du gtogs pa nyid kyis
[\[269a.5\]]'bras bu skyed par 'gyur ba rgyud gzhan gyis byas pa'i khyad par la rgyab kyis phyogs par 'jug par nye bar len pa'i rgyud 'ga' zhig ni srid pa ma yin no/_/'ga' zhig lhan cig byed par 'gyur ba chu la sogs pa rgyud gzhan gyis byas pa'i khyad par la ltos la/_kha cig ni nye bar
[\[269a.6\]]'du ba'i rkyen zhes bya ba rgyud gzhan gyis byas pa'i rjes su 'jug pa'i khyad par gyi don snod du byed do/_/dper na sa bon gyi rgyun chu la sogs pa'i rgyun gyis byas pa'i phangs pa la sogs pa'i 'du byed la ltos nas myu gu skyed par byed pa la sogs pa mtshams dang bcas pa'i yul du
[\[269a.7\]]'jug pa 'bras bu sa bon gyi skad cig gzhan skyed pa'i phyir sa bon gyi rgyun gang yang rung ba na gnas pa'i chu la sogs pa'i khyad par bdag gir byas pa srid pa ma yin na gang gis phyogs snga mas brjod pa'i skyon dang bcas par 'gyur/_'on kyang phan tshun nye bar 'du ba'i rgyu rlung dang
[\[269b\]]
[\[269b.1\]]'debs pa po la sogs pa rgyud gzhan nyid kyis de'i gnas skabs thob pa'i phyir ltos par byed do/_/nye bar 'du ba'i rkyen thug pa med par 'gyur ba yang sa bon dang myu gu thug pa med pa bzhin du gnod par byed pa ma yin no/_/de lta mod kyi lan rgyas par brjod par bya ste/_rlung la
[\[269b.2\]]sogs pa rang gi rgyu tshogs pa kho na las yang dag par skye ba thob pa'i khyad par skye ba de dag nye bar 'du ba gzhan la ltos pa ni ma yin no/_/ji srid du skye ba'i rgyu la thug pa de srid du zhing gi bdag po'i skyes bu'i lung las gnas skabs de lta bu'i brtson pa thob la zhing gi bdag po yang de'i
[\[269b.3\]]ngo bor brten pa ni gzhan las yin la/_de yang gzhan las yin la/_de yang gzhan las yin no zhes thug pa med do/_/'dir snga ma dang phyi ma'i gzhung rnam par dpyad pas ba lang dang glang gi tshul gyis sa bon la sogs pa lhan cig byed pa la nye bar 'du ba'i rkyen las tha dad pa'i sgra gzhung byed pas byas so
[\[269b.4\]]zhes bshad par bya'o/_/de la myu gu ni khyad par brgyud pa las skye ba'i chos can yin la zhes bya ba ni lhan cig byed pa sa bon la sogs pas byas pa'i khyad par brgyud nas skyes pa'i rang bzhin gang la yod pa de la skad cig ces bya'o/_/khyad par dang po ni zhes bya ba ni 'dir sa la sogs pa dang phrad pas brtsams pa de
[\[269b.5\]]dang tshogs pa'i sa bon gyi skad cig dang po la brjod par 'dod de/_de nyid thams cad kyi thog ma yin pa'i phyir ro/_/de ni lhan cig byed pa sa la sogs pa nye bas skyed pa phyi ma phyi ma'i khyad par brgyud pa la ltos nas myu gu dang rjes su mthun pa la brten pa ma yin te/_nye bar 'du ba byed pa
[\[269b.6\]]nyid las 'di skyed par byed do zhes bya ba'i don to/_/sa bon ni zhes bya ba ni nye bar len pas sa bon la sogs pa 'bras bu rtsom pa na rgyud gzhan gyis nye bar ma byas par ni rnam pa thams cad du mi rtsom ste/_gang gi phyir res 'ga' bar 'gyur/_rgyud gzhan la ltos pa med par 'gyur
[\[269b.7\]]na yang bye brag med par 'gyur ro zhes bya ba'i don to/_/lhag ma ni snying po bkrol ba'i phyir shes par sla'o/_/des na zhes bya ba ni ji skad du bshad pa'i don nye bar sdud par byed do/_/'bras bu la la chu la sogs pa dang phrad pa'i sa bon gyi gnas skabs kyi bdag nyid phan par byed pa ma
[\[270a\]]
[\[270a.1\]]yin pa'ang gang yang rung ba na gnas pa'i chu la sogs pa 'thad par rigs te/_de la ni nye bar 'du ba'i rgyu rnams kho na phan par byed pa nyid yin pa'i phyir ro/_/de nyid ni bangs pa dang ches bangs pa dang ches shin tu bangs pa'i gnas skabs la sogs pa 'bras bu gzhan la
[\[270a.2\]]myu gu'i mthar thug par sa bon gyi bogs byed par nus pa yin no zhes bya'o/_/des na de ltar bar na gnas pa'i rtsod pa yongs su bsal nas phyogs snga mas brjod pa'i skyon spang bar bya ba'i phyir gang yang zhes bya ba 'di smos te/_de yang dpyad pa'i skad kyi dbyings ni dpyad pa'i yan lag gi bsal ba
[\[270a.3\]]la 'jug go/_/de dpyad nas bsal bar bya'o zhes bya ba'i don to/_/'di la tshad ma ni thob par byed pa yin no zhes bya ba la brtsam par bya ba la tshad ma brtag pa'i gzhung shin tu mang ba 'dir tha snyad kyi dbang du blangs pa ni de nyid du bkrol ba'i phyir yang 'dir bshad par mi bya'o/_/de'i snying po'i
[\[270a.4\]]don ni 'di tsam yin te/_yod pa dag ni mngon sum gyis ma rtogs pa'i phyir ma grub pa yin no zhes gang smras pa de ni ngan par smras pa yin te/_mi slu bar byed pa'i shes pa ni tshad ma yin no/_/mi slu ba ni slu ba med pa'o/_/de ni thob par byed pa'o/_/de yang 'jug par byed
[\[270a.5\]]pa'o/_/shes pa ni ston par byed pa nyid 'jug par byed pa yin pa'i phyir ston par byed pa nyid 'jug par byed pa yin no zhes bshad zin to/_/des na de ltar tha snyad 'dogs pa po tha snyad la nye bar mkho ba'i shes pa ni tshad ma nyid du smras pa yin no/_/rjes su dpag pa ni rnam par rtog pa'i
[\[270a.6\]]rang gi rigs las skyes pa zhen pa'i bdag nyid yin pa'i phyir tha snyad 'dogs pas 'jug pa la sogs pa'i tha snyad kyi/_yan lag tu mi 'thad pa ma yin no/_/mngon sum yang don la lta ba tsam zhen par ma byas pa ni/_tha snyad 'dogs pa po tha snyad kyi yan lag nyid du nus pa ma
[\[270a.7\]]yin pa kho na'o/_/des na mthong ba nyid du zhen pa'i mthar thug pa 'jug pa'i yul ston par byed pa yin no/_/sgro 'dogs re re rnam par gcod pa'i yul can gyi zhen pa de dag zhen pa gcig tu ldog pa gcig gi mthar thug pa'i dngos po'i ngo bo rtogs pa ni ldog pa gzhan la brten nas
[\[270b\]]
[\[270b.1\]]'jug pa ma yin no/_/des na chos can sgra la sogs pa'i yul can gyi mngon sum gyi shes pa ni mi rtag pa nyid dang skad cig ma nyid kyi chos spangs nas yod pa ma yin pa las log pa'i bdag nyid kyi yod pa nyid kyis mthar thug go/_/de'i mthar thug pa'i yod pa ni med na mi 'byung ba nyid kyis skad cig
[\[270b.2\]]ma nyid 'phen pa'i phyir gzhan dag tshad ma'i byed pa'i yul mi shes pas ma grub pa la sogs pa brtsad pa de ni ji skad du bshad pa'i tshad ma'i bya ba'i bstan pas dor bar bya'o/_/skyon gzhan yang bsal ba'i phyir dran par byed pa gang yang zhes bya ba'o/_/de yang zhes smos pas bsal
[\[270b.3\]]ba yin no/_/'di la zhes bya ba la sogs pa'i don phal cher bshad zin pa'i phyir zos zin par za bar mi bya'o/_/de ni de nyid de'i yul yin zhes bya bas mngon sum gyi ngo bor brjod pa yin no/_/'di la gling gzhan zhes bya ba la sogs pa la slob dpon gyis 'di ni ba lang ste/_rkang pas reg
[\[270b.4\]]par mi bya'o zhes bstan zhes gling gzhan du 'ongs zhes de ltar go rims bzlog pa la sbyar bar bya'o/_/yul gzhan du ba lang mthong ba ngo shes pa skye'o zhes bya ba la yul gzhan gling gzhan du shes par bya ste/_gling gzhan dang ldan pa'i rigs pa'i phyir ro/_/de ltar yin dang ba lang gi gsal ba
[\[270b.5\]]gsal bar tha dad par bstan par 'gyur te/_gling gzhan nas de 'ong ba ni 'thad par dka' ba'i phyir ro/_/ngo shes pa skye zhes bya ba ni de nyid 'di yin no zhes sngar rtog pa la mngon du phyogs pa skye ba'o/_/des na tha dad par rtogs pa'i snying po can tha mi dad par rtogs pa ni rang nyid
[\[270b.6\]]nyams pa tshad ma ma yin te/_rab rib dang 'brel ba can gyi zla ba gnyis su shes pa bzhin no/_/des na bstan pa'i zla ba gcig shes pas mdun du byas pa gsal ba skyes kyang rab rib la sogs pa'i rgyu la bkod pas 'jig pa'i phyir nyams pa yin no zhes grag go/_/'di snyam du
[\[270b.7\]]zhes bya ba ni gal te yang gsal bar rtogs pa tha dad pa'i khyad par gyis tha mi dad pa 'jig pa der gtogs pa'i tha mi dad pa 'gal ba'i phyir de 'dzin par mi nus pa de lta na yang de dang 'brel pa'i spyi 'dzin pa la 'gal ba med do/_/gsal ba tha dad kyang de ni tha mi dad pa yin no/_/
[\[271a\]]
[\[271a.1\]]de sel bar byed pa ni de yang mi rung ste zhes bya ba la sogs pa'o/_/gang gi phyir khyed cag ngo shes pa mngon sum du 'dod pas de nyid mngon sum gyis rtogs so zhes brjod do/_/'di yang nye bar bkod pa'i gnas skabs nyid du 'di la de nyid mngon sum gyis
[\[271a.2\]]gzung ba yin no zhes bya ba 'dir smras zin to/_/mngon sum du mngon par 'dod pa'i ngo shes pa 'di ni ba lang nyid la sogs pa'i spyi mthong bar zhen par byed pa ma yin te/_skye ba la sogs pa dang rjes su 'brel pa'i kha dog dang dbyibs kyi khyad par dang ldan pa'i dngos po zhen par
[\[271a.3\]]nyams su myong ba'i phyir ro/_/'di snyam du zhes bya ba la sogs pa ni gnyi ga ngo shes pa'i yul yin no zhes gzhan gyi 'dod pa dogs par byas nas de ni ma yin te zhes lan 'debs par byed do/_/gzhan dag gi bsam pa ni 'di yin te/_spyi dang khyad par dag 'dres pas khra
[\[271a.4\]]bo la sogs pa rang gi mtshan nyid ngo shes pa'i mngon sum yang 'dres par snang ngo /_/gang gi phyir de nyid 'di yin no zhes de ltar skyes te/_de zhes bya ba ni tha dad pa'i cha la reg pa yin te/_yul dang dus tha dad pa ni ngo bo tha dad pa yin pa'i phyir ro/_/nyid do zhes bya ba ni tha mi dad
[\[271a.5\]]pa'i cha snang ba yin te/_sngar rtog pa gang yin pa de ni lkog tu ma gyur pa'i rnam pa la sogs pa 'di yin no zhes gzhan du 'dzin pa ma yin te/_'on kyang tha mi dad ces bya ba'i don to/_/de lta yin dang skye ba la sogs pa'i chos can snang ba dang 'gal ba yang med do zhes bya'o/_/grub
[\[271a.6\]]pa'i mtha' smra ba ni spyi snang ba mi dmigs pas sel bar byed de/_gal te spyi snang na de las da ltar yang ji lta ba bzhin du ma rtogs pa'i rgyal ba dang rgyal dpog pa'i slob ma dag spyi la brten pa'i rtsod par mi 'gyur ro/_/de'i phyir tha dad pa'i ngo bor snang ba'i dbang gis ngo shes pa las
[\[271a.7\]]nyams pas dus gzhan du gnas pa'i dngos po gzhag par mi nus pa ma yin no/_/'di snyam du zhes bya ba la sogs pas ku mA ra ri la sogs pa'i 'dod pa dogs par byed do/_/'ug pa pa dag mtha' gcig tu spyi gsal ba las tha dad de/_de dag ni spyi'i shes pa tha mi dad par snang
[\[271b\]]
[\[271b.1\]]ba dang 'gal te/_ma nges par smra ba la ni ci zhig ltar tha dad pa la ci zhig ltar tha mi dad de/_de la tha dad pa'i phyogs dang rjes su 'brel pa la ni tha mi dad pa'i phyogs kyis bsal la/_cig shos kyi phyogs ni tha dad pa'i phyogs la brten nas sel bar byed par 'gyur ba'i phyir tha dad pa'i
[\[271b.2\]]ngo bor snang ba 'gal bar 'gyur ba ma yin no/_/slob dpon ni mngon par mi 'dod pa'i spyi'i bdag nyid brjod par bya ba ma yin pa 'di tshig tsam gyis khas blangs/_tshad mas dgag par 'dod nas brjod par bya ba ma yin mod ces bya ba smos so/_/gang gi phyir tha dad pa'i rnams
[\[271b.3\]]las tha mi dad par snang ba shes pa dmigs pa dang bcas pa nyid du sgrub pa'i phyir gzhan dag de la brten pas/_gang gi phyir yul par ni blo/_/skye bar 'dod pa ma yin pa/_/des na de dag khyad par las/_/spyi ni gzhan du nges par 'dod/_/ces bya ba la sogs pa smras so/_/de las cir
[\[271b.4\]]'gyur zhe na/_des na gal te zhes bya ba smos te/_tha dad pa'i khyad par shes pa de la ci yang bsal ba med pa'i phyir gzhung 'di thams cad dang 'di'i rnam grangs so/_/gsal ba yang goms pa myur ba la sogs pa lhan cig byed pa'i skyon dang bral ba'i phyir nye bar mi mtshon no zhes bya
[\[271b.5\]]ba'i tshig ni rigs pa'i rjes su 'gro ba ma yin no/_/tha dad pa rnams la de'i rgyu mtshan gyi sgra 'jug par khas len pa'i phyir rgyu mtshan mi dmigs pas rgyu mtshan 'jug pa mi 'thad do/_/de las gzhan la blo dang ni/_/sgra 'jug phyir na mi rtog min/_/de las tha dad yod ma yin/_/
[\[271b.6\]]spyi yi blo ni tha dang phyir/_/zhes kyang bshad do/_/de lta yin dang tha mi dad pa'i rnam pa'i shes pa nyid med pas yul gang zhig brtags pas spyi tha dad pa'am/_tha mi dad pa'am tha dad pa dang tha mi dad pa yongs su rtog par byed/_des na gal te spyi'i bdag nyid ji ltar gyur pa de bzhin du/_
[\[271b.7\]]de'i dmigs pa mi ston pas de'i tshe spyi ngo shes pa log par khas blang bar byas pa'o/_/rang gi yul dang rjes su mi mthun pa'i phyir ro/_/spyi'i shes pa yang log pa yin te/_de'i rjes su byed pa'i shes pa med pa'i phyir ro/_/khyab pa'i ngo bo zhes bya ba ni tha mi dad pa'i zhes bya ba'i don to/_/
[\[272a\]]
[\[272a.1\]]tha mi dad pa cha nyid la rtsod pa srid pas de smos pa nyid kyis bsal ba byas pa yin no/_/gzhung phyi ma ni 'di nyid kyis spros pa'i don te shes par sla'o/_/de ltar rnam pa gcig pa can gyi shes pa bsal nas gzhan dag du ma la gcig yod pa'i dbang por gyur pa
[\[272a.2\]]sgra gcig ston par byed pa de dag la snang ba mi dmigs pa stobs dang ldan pas mi snang ba nyid du grub pa'i mtha' can sel bar byed pa bshad pa ni ba lang ngo zhes bya ba la sogs pas so/_/dmigs par bya ba'i spyi gzhan dag gis kun du brtags so/_/de la mngon sum las bla
[\[272a.3\]]lhag pas mtshon pa mdzes pa ma yin te/_glang po mthong ba la de'i rjes kyis rjes su dpog pa ma yin no zhes rigs pa la mkhas pa smra'o/_/gal te zhes bya ba la sogs pas ngo shes pa tha mi dad pa'i rnam pa bsal nas gzhan gyi sgo nas rjes su brjod do/_/lan brjod par
[\[272a.4\]]'dod pa'o/_/lan gyi skabs byed pa ni de ni mi 'thad do zhes bya ba'o/_/tha dad pa dag mtshams sbyor ba ni ngo shes pa'i don yin no/_/'di la rnam pa tha mi dad pa'i dri ba yang yod pa ma yin no zhes lan brgyar nges par byas so/_/shes pa skad cig ma ni bstan pa 'dzin par 'thad pa ma
[\[272a.5\]]yin no zhes bya ba'i rigs pa ni tshad ma brtag par dpyad zin to/_/kha cig ni rnam par rtog pa'i shes pa gsum po 'di nyams su myong ba'i bag chags la sogs pa'i tshogs las skyes pa'i tshig gsum po ni tha mi dad pa mtshon par byed do zhes rjod par byed do/_/de zhes bya ba ni
[\[272a.6\]]sngar nyams su myong ba'i lkog tu gyur pa dran pa'o/_/'di zhes bya ba ni lkog tu gyur pa ma yin pa zhen pa'o/_/nyid ces bya ba ni gnyi ga mtshams sbyor ba'i shes pa'o/_/ngo shes pa ni gsum po de dag la brjod do/_/yang na ji skad du bstan pa'i so so'i shes pa dang 'dra ba rgyu dang rkyen gyi
[\[272a.7\]]khyad par las skyes pa'i mi'i seng ge 'dra ba'i ngo shes pa gcig nyid yin no snyam du gzhan dag sems so/_/lta ba gnyi ga la'ang tha dad pa mtshams sbyor ba'i ngo shes pa cig shos kyi shes pa'i khyad par byed do/_/don gcig pa ni ma yin zhes bya ba ni gang las 'di skad cig ma ma yin pa nyid kyi
[\[272b\]]
[\[272b.1\]]tshad mar 'gyur ba snga ma dang phyi ma dag tha mi dad pa'i ngo bor snang ba ni ma yin no/_/mtshams sbyor ba nyid ni don gcig 'dzin pa ma yin no zhes dogs nas gzhan la 'dri bar byed pa ni mtshams sbyor ba zhes bya ba'i don ci zhe na zhes bya ba'o/_/slob dpon gyis bsams pa de
[\[272b.2\]]rig nas lan 'debs pa ni 'ga' zhig la zhes bya ba'o/_/tha dad pa dang snang ba yongs su ma spangs pa kho nar rnam pa gcig gi 'bras bu byed pa la sogs pa'i rgyu mtshan la ltos pa gcig tu brtags pa ni mtshams sbyor ba zhes bya ba'i don to/_/mngon sum dang lkog tu gyur ba'i yul rnam
[\[272b.3\]]par rtog pas sgro btags pa'i rnam pa tha dad par zhen pa'i rgyu mtshan yang mtshams sbyor ba 'thad pa ni gzhan sel du bstan pa bzhin no/_/lhag ma ni bsal lo/_/rjes su dpag pas gnod pa sel bar byed pa'i skabs kyi don bsdu ba ni spyi 'dzin pa mngon sum ni ma yin te zhes bya ba'o/_/
[\[272b.4\]]'di skad bstan pa yin te/_re zhig ji skad du bshad pa'i rigs pas mngon sum ltar snang ba'i ngo shes pas skad cig gis 'jig pa la gnod par mi nus so/_/ci ste ji ltar 'og nas ston pas rjes su dpag pa blangs nas 'di la gnod par nus so snyam du sems na/_'di la brjod pa
[\[272b.5\]]skad cig ma'i bdag nyid can gyis tha dad pa dgag pa bsgrub par bya ba la ngo shes pa po dang ngo shes par bya ba'i shes pa po dang shes bya dag sgrub byed du bstan pa yin la/_de dag ni mi mthun pa'i phyogs tha dad pa'ang srid pas lhag ma dang ldan pa'i ma nges pa nyid do/_/gal te yang rgyud tha dad du
[\[272b.6\]]gnas pa la de ma mthong ba de lta na'ang rgyu gcig tu gtogs pa'i nye bar len pa dang /_nye bar len pa las byung ba byed pa dag la yang de 'gyur ba'i phyir mi mthun pa'i phyogs la log pa la the tshom za'o zhes 'di la mi rigs pa ci yod ces bya ba'i gzhung 'di'i bar gyis de'i don bstan to/_/
[\[272b.7\]]gang yang grags pas gnod do zhes smras pa de ni kha cig la skad cig ma nyid du mthong ba yang grub pa'i phyir mi rigs so/_/des na zhes bya ba la sogs pas gzhan gyis brjod pa'i skyon bsal ba mjug sdud pa dang /_rang gi phyogs sgrub par brjod pa'i phyir dam bca' bar byed do/_/
[\[273a\]]
[\[273a.1\]]da ni de bsgrub pa brjod pa gang zhes bya bas sgrub byed rjes su brjod nas de zhes bsgrub bya sgrub po/_/dper na zhes bya bas khyab pa'i yul bum pa la sogs pa dper byed do/_/yod pa yin no zhes bya ba ni sgrub par byed pa yod pa sgra la sogs pa la phyogs kyi chos nyid ston
[\[273a.2\]]pa'o/_/de ni tshul gsum go bar byed pa'i rgyu can sgrub par byed pa'i ngag yan lag gnyis pa ni yan lag gcig gi rjes su 'gro ba dang ldog pa dag sgra'am don gyi nus pa dag la nye bar len pa'i phyir ro/_/phyogs chos smos pas phyogs chos nyid brjod do/_/'on kyang sgrub par byed pa'i yan
[\[273a.3\]]lag rjes su 'gro ba la sogs pa nus pa med pa'i phyir sgrub byed yan lag mi brjod pa'i rgol ba tshar bcad pa'i gnas su thal bar 'gyur ba de'i don du gzhan gyis brjod pa'i ma nges pa nyid kyis dogs pa sel bar nus pa'i rjes su 'gro ba dang ldog pa'i rtsa bar gyur ba'i rang bzhin 'brel
[\[273a.4\]]pa sgrub par byed pa'i gtan tshigs mi mthun pa'i phyogs la gnod par byed pa'i tshad ma khyab par byed pa mi dmigs pa'i mtshan nyid 'jug pa'i phyir nye bar 'god pa ni gang yang dngos po rnams zhes bya ba'o/_/phyogs kyi chos nyid kyang mngon sum gyis sgrub pas 'bad par bya ba ma
[\[273a.5\]]yin no/_/don bya ba byed pa'i bdag nyid kyis yod pa ni khyab par byed pa yin la/_rnam par brtag par bya ba rim dang cig car dag ni khyab par byed pa yin no/_/gal te zlas dbye ba ni rang gi don la mthong gi'am gzhan gyi don la ma yin pa ma yin nam de ji ltar rim pa'am cig car dag
[\[273a.6\]]ces bya ba'i don 'di la rim dang cig car dag gis zhes bya zhe na/_brjod pa/_'dir don go bas yod pa dang 'di dag la dang gi don yod pa kho na ste/_don byed pa la nye bar sbyor ba'i rnam pa re re yin gyi gnyi gas ma yin pas rnam par brtag pa yin pa'i phyir skyon med do/_/yang na
[\[273a.7\]]dang bzhin du 'am la yang zlas dbye ba mthong ba'i phyir ma Ni ni'i tshig la gdon mi za bar gus par bya ba ma yin no/_/de'i phyir brang brdungs shing cho nges btab kyang 'jig rten mi ldog pa'i phyir ro zhes kyang bshad zin to/_/lam gyi don la zlas dbye bas mthong ste/_'di lta ste/_dper
[\[273b\]]
[\[273b.1\]]na/_sgra rnams thams cad dag gi ni/_/dngos po nye bar dpyad pa na/_/rigs sam yang na rdzas nyid la/_/dngos por brtag tu brjod phyir ro/_/zhes bya ba lta bu'o/_/'dir zlas dbye bar mtshungs par mthong ba'i phyir gcig lhag ma yin no/_/des na 'di dag ji ltar yod pa'i khyab
[\[273b.2\]]par byed pa yin pa de ltar bstan pa ni rnam pa gzhan zhes bya ba la sogs pas so/_/rnam pa gzhan srid par 'gyur ba la ni khyab par nyams par 'gyur te/_/yod pa rnam pa gsum pa la srid pa'i phyir ro/_/de mi srid par 'gyur na gnyis nyid du nges pas de dag gis khyab po/_/ji
[\[273b.3\]]ltar rnam pa gzhan mi srid ces bya ba 'di la bshad pa ni 'di ltar zhes bya ba'o/_/rnam pa der 'gyur na rim dang cig car bzhin du dmigs par bya ba kho nar 'gyur na dmigs par bya ba yang ma yin te/_des na med do zhes bya ba'o/_/'di snyam du rnam pa de dmigs par bya ba ma yin
[\[273b.4\]]par 'gyur ro snyam du sems na/_de ltar ni rigs par 'gyur ba ma yin te/_rnam pa gzhan rim gyis phyogs las phyi rol du gyur na gcig gi sde tshan du nges par bab la cig car las phyir byung na rim gyis bdag nyid kyi nang du 'dus pa yin te/_de dag ni phan tshun spangs te
[\[273b.5\]]gnas pa'i mtshan nyid yin pa'i phyir ro/_/des na mi dmigs pa'i rnam pa gzhan ni med do/_/ci ste rim dang cig car dang rim dang cig car zhes bya ba'i rnam pa gsum po de dag kyang tha dad pa dang 'dus nas 'bras bu byed par grub par dmigs pa'i rang bzhin yin no zhes
[\[273b.6\]]smra'o/_/de bsal bar 'dod nas 'di ltar zhes bya ba smos so/_/don 'di yin te/_re zhig mthong ba'i dngos po rnams kyi 'bras bu'i rim pa mi slu ba dang ldan pa'i mngon sum gyis dmigs la/_de bzhin du cig car yang ngo /_/rim pa ni rim dang ldan pa du ma yin la cig car yang
[\[273b.7\]]gcig dang du ma yin no/_/gal te yang rim dang cig car gyi bdag nyid kyi rnam pa gzhan 'ga' zhig srid par 'gyur na/_de las rim dang cig car gyi ngo bo tha dad pa nyid ma 'dres pa nyid du mthong bar byed do/_/de las cir 'gyur zhe na/_de lta yin dang zhes bya ba smos te/_gang zhig
[\[274a\]]
[\[274a.1\]]gang rim pa dang gang yang cig car ba 'ba' zhig pa de nyid ni cig shos kyi ngo bo dang 'dres par dmigs par thal bar 'gyur ba dang /_'bras bu sna tshogs bskyed par yang thal bar 'gyur ro/_/'ba' zhig pa dang 'ba' zhig ma yin pa dag dmigs par ci'i phyir thal
[\[274a.2\]]bar 'gyur/_'ba' zhig pa dang 'ba' zhig pa ma yin pa dag ni rnam pa tha dad par khas len pa'i phyir ro zhe na 'di la de'i rim dang rim ma yin pa'i bdag nyid kyi rang bzhin gnyis po yang da ltar bdag cag gis mthong ba ci 'dra bar de tha dad pa de 'dra ba kho nar 'gyur ro zhes bshad zin to/_/
[\[274a.3\]]de las cir 'gyur zhe na/_de las 'dir 'gyur te/_ji ltar tha dad par 'dres pa dang 'dra bar de bzhin du 'dres pa'i ngo bo yang tha dad pa dang 'dra bar 'gyur te/_'dra ba ni gnyis la gnas pa'i phyir ro/_/de ltar gyur dang 'dres pa'i rnam pa la brten pa de dag ngo bo phan tshun 'du bas
[\[274a.4\]]dmigs pa nyid kyi phyir gang dang gang na gnas pa de dang der 'dres pa'i rang bzhin nyid du 'gyur ro/_/de ltar yin dang rim dang cig shos kyi ngo bo la cig car yang rim gyis ngo bor dmigs pas de 'dra ba'i don bya ba byed pa'i phyir ro zhes legs par 'brel to/_/rang bzhin nam zhes
[\[274a.5\]]bya ba la sogs pa'i thal ba las zlog pa'i gzhung ni go bar sla'o/_/de lta yin dang zhes bya ba ni phan tshun ma 'dres par dmigs pa nyid yin na dmigs pa'i tshad ma stobs dang ldan pas de dag phan tshun spangs pa'i rang bzhin kho na'o/_/de ji ltar de dag las 'dres pa'i rnam pa gzhan
[\[274a.6\]]tha mi dad pa'i rang bzhin du 'gyur bar 'os/_ngo bo tha dad pa 'dres na 'dres pa'i rnam pa rang gi ngo bo'i khyad par du 'gyur ro/_/ngo bo phan tshun nang du 'dus pa'i phyir tha dad pa ma yin te/_dngos po tha dad pa ni rang bzhin tha dad pa'i mtshan nyid can yin pa'i phyir ro/_/tha mi dad pa'i
[\[274a.7\]]phyogs la re re gnyi ga'i ngo bor dmigs par thal bar 'gyur ro zhes bshad zin to/_/rim dang cig car las tha dad pa 'dra ba gnyi ga'i ngo bo rnam pa gzhan ma rtogs pa ma yin nam/_gang gis na sngar gyi skyon dang ldan par 'gyur/_de ni 'dra ba ma yin pa'i ngo bo'i tha dad pa yin no
[\[274b\]]
[\[274b.1\]]zhe na/_des na lan smras pa ni 'di 'dra ba ma yin no zhes bya ba'o/_/gal te 'dra ba ma yin pa'i ngo bo tha dad pa de rnam pa gzhan yin par 'dod do zhes ni mi zer gyi 'on kyang de ni rim dang cig car gyi bdag nyid yin no zhes so/_/gzhan la yang rigs pa de mgo bsgre bar bshad pa de ltar
[\[274b.2\]]gyur dang zhes bya ba'o/_/mthong ba ni sngon po dang sngon po ma yin pa la sogs pa'o/_/brtags pa ni rtag pa dang skad cig ma nyid la sogs pa ste/_phan tshun 'gal ba brjod par 'dod do/_/des na zhes pa ni sngar gyi gnas skabs nye bar sdud par byed do/_/des na de ltar rim dang cig car
[\[274b.3\]]dag yod pa'i khyab par byed pa grub na bsgrub bya las bzlog pa skad cig ma ma yin pa nyid la/_de dag med par bstan pa'i phyir skad cig ma ma yin pa zhes bya ba smos so/_/'di ltar zhes bya ba 'dis ni rim pa'i rnam pa mi 'thad pa sgrub par byed do/_/de la snying po'i don ni 'di yin te/_
[\[274b.4\]]skad cig ma ma yin par smra ba rnams kyi dngos po rnams kyi gnas skabs ji snyed pa ni mi g.yo ba'i rang bzhin yin no/_/g.yo ba nyid yin 'jig par khas blang bar thal bar 'gyur ro/_/des na skad cig gzhan du 'byung ba'i 'bras bu'i rnam pa de nyid du 'byung bar 'gyur te/_thams
[\[274b.5\]]cad du rang bzhin gcig pa'i phyir dang /_rang bzhin gyis kyang 'bras bu byed pa'i phyir ro/_/des na 'bras bu byed pa ni de'i rjes su 'gro ba dang ldog pa'i rjes su byed pa'i phyir ro/_/mjug sdud par byed pa ni de lta yin dang zhes bya ba'o/_/lhan cig byed pa ni nye ba'i rim pa la ltos
[\[274b.6\]]nas rim gyis byed pa yang sngar bsal lo zhes bstan pa ni tha dad pa dang zhes bya ba'o/_/'di snyam du zhes bya ba ni cig car gyi phyogs bsal ba'i phyir rjes su brjod pa'o/_/de yang zhes bya ba la sogs pas sel bar byed pa ste/_'di ni bsal lo/_/khyab par byed pa med pa bshad
[\[274b.7\]]zin to/_/da ni khyab par byed pa mi dmigs pa'i gtan tshigs can gyi yod pa'i gtan tshigs mi mthun pa'i phyogs skad cig ma ma yin pa las ldog par bstan pas rnam pa gzhan med pa'i phyir snal ma'i bsgrub bya skad cig ma nyid dang /_de'i bdag nyid kyi 'brel pa'i rgyu can gyi
[\[275a\]]
[\[275a.1\]]khyab pa bsgrubs nas rab tu byed pa sdud par byed pa ni des na rnam grangs 'dis zhes bya ba la sogs pas so/_/gsar pa'i tshig med dang dngos po'ang gsar pa med/_/'dir ni kha cig 'dod pa mchog tu snying /_/de lta na yang lha yi spobs tshig gis/_/rab tu dang bas de
[\[275a.2\]]gsum sna tshogs byed/_/slob dpon bram ze mu tig bum pas mdzad pa skad cig ma 'jig pa grub pa'i rnam par 'grel pa rdzogs so//_//rgya gar gyi mkhan po bi na ya ka dang /_lo tsA ba dge slong grags 'byor shes rab kyis bsgyur ba'o//_//
[\[275a.3\]{D4255}]@##/_/rgya gar skad du/_sa ha a ba lam+ba nA ma/_bod skad du/_lhan cig dmigs par nges pa zhes bya ba/_'jam dpal gzhon nur gyur pa la phyag 'tshal lo/_/bde gshegs bde 'gro sbyin mdzad pa/_/gnyis med gsal dngos phyag byas nas/_/lhan cig dmigs
[\[275a.4\]]par nges pa ni/_/'di ni rgyas par bshad par bya/_/'dir gnyis su med par smra bas gzung ba dang 'dzin pa bye brag med par lhan cig dmigs par nges pa'i gtan tshigs kyis/_zla ba gnyis pa la sogs pa'i dpe las nye bar 'brel pa can yongs su gzung bas rtogs par byed
[\[275a.5\]]do/_/de ltar yang /_dus gcig nges par rig pa ni/_/nges par shes dang lhan cig tu/_/yul min de las gzhan du na/_/rnam pa gang gis grub par 'gyur/_/zhes gsungs so/_/gzhan dag gis smras pa/_/lhan cig dmigs par nges par ma grub ste/_'di ltar thog mar ni
[\[275a.6\]]yul dmigs la/_phyi nang shes pa ni shes pa gzhan gyis rang gi ngo bo yul du byed par nus pa'i phyir/_mngon sum gyi bdag nyid du shes pa dmigs pa yin te/_shes pa mngon sum du so sor rig par nus pa'i phyir ram don gyis go ba yin no/_/'di ltar yang /_'gas kyang
[\[275a.7\]]don ni ma rtogs par/_/shes pa dmigs pa yod min te/_/de shes pas ni rjes dpag las/_/rtogs pa ru ni gyur pa yin/_/zhes smras pa yin no/_/'di ltar shes pa'i ngo bo spangs nas/_dang por dkar po dang ser po la sogs pa'i don gyi rnam pa so sor snang ba dmigs kyi/_yang
[\[275b\]]
[\[275b.1\]]phyogs bcur bltas kyang shes pa'i rnam pa dmigs pa ni med pas lhan cig dmigs par nges pa nyid ma grub na/_ji ltar na ma grub pa grub pa dang ldan pa yin/_des ni lam phye mar byas so/_/'on te bde ba la sogs pa'i ngo bo nang gi 'gyur ba yin te/_shes pa'i rang gi ngo bo nyid
[\[275b.2\]]dmigs pa nyid yin no zhe na/_de ni mi rigs te/_bde ba la sogs pa'i rang bzhin 'dzin par byed pa med pa'i phyir ro/_/'dzin par byed pa nyid med pas sngon po la sogs pa'i gzung ba yod par mi 'gyur ro/_/'on te yang 'dzin par byed pa yin na de lta na yang lhan cig dmigs par nges
[\[275b.3\]]pa med de/_bde ba med kyang sdug bsngal dang lhan cig dmigs la/_sdug bsngal med kyang bde ba dang yin no/_/'on te bde ba la sogs pa dang lhan cig dmigs pa nges pa yin no zhe na/_ma yin te/_bsdus pa med pa'i phyir ro/_/rim gyis 'byung ba'i rang bzhin la bsdus
[\[275b.4\]]pa mi srid de/_lhan cig dmigs par nges pa nyid re zhig med pas bye brag med par ma grub po/_/sngon po dang ser po lhan cig dmigs par nges pa'ang tha dad par mthong ba'i phyir ro/_/'on te de dag la ni nges par med pas tha dad kyi 'dir yang ma nges pa nyid do zer na/_de ltar
[\[275b.5\]]yin na nges pa'i rgyu mtshan smros shig_/gang la nges pa yod pa de nyid la lhan cig dmigs par nges pa nyid kyi rgyu mtshan yod pas/_de nyid la 'bras bu las rgyu rjes su dpag go/_/'on te nges pa'i rgyu mtshan med pa'i phyir bye brag med pa yin no zhe na/_ma yin te/_de med pa'i ngo bo
[\[275b.6\]]yin par ma grub pa'i phyir de la the tshom za ba nyid do/_/gzhan yang nges pa'i rgyu mtshan yod pas bye brag yod la lhan cig dmigs par nges pa gzugs dang snang ba bzhin no/_/ji nges pa'i rgyu mtshan med pa'i phyir lhan cig dmigs par nges par bye brag med de zla ba gnyis pa la sogs
[\[275b.7\]]pa bzhin no/_/nges pa'i rgyu mtshan yod de/_tshogs pa gcig pa'i dbang nyid yin no/_/de ltar yang /_tshogs pa snga ma nyid kyis ni/_/shes dang yul gyi skad cig ma/_/snang bcas gzugs ni skyed byed bzhin/_/gang gi lhan cig myong ba yin/_/zhes gsungs so/_/'on kyang lhan cig
[\[276a\]]
[\[276a.1\]]rig pa yang tha dad par nges par rtogs pas tha mi dad par mi rigs so/_/gang gi rgyus grub ces sngar smras pa ma yin nam/_smras pa/_bden mod kyi smras pa tsam nyid kyis grub pa ni ma yin no/_/'di ltar mngon sum gyis tha dad pa nyid du rtogs pas de dang lhan
[\[276a.2\]]cig rig ste/_tha dad pa med na mi 'byung ba'i phyir tha dad pa nyid du sgrub par byed do/_/gtan tshigs de ni 'gal ba yin no/_/'on te zla ba gnyis su snang ba bye brag med kyang lhan cig dmigs pa srid do zhe na/_ma yin te/_de dang lhan cig dmigs pa 'khrul pa yin pa'i phyir ro/_/
[\[276a.3\]]'khrul pa yang zla ba gcig tu snang ba dus gzhan la sogs pas gnod pa'i phyir ro/_/de lta bas na 'khrul pa med par lhan cig dmigs pas tha dad pa nyid yin no/_/yang de lta bas na gtan tshigs 'gal ba yin no/_/de la dus gzhan la sogs par lhan cig tu snang ba med pas/_
[\[276a.4\]]gang gi phyir de bas na 'khrul pa yin par grub po/_/de ltar yang gnod pa can med na 'khrul par mi 'grub po zhes gsungs so/_/gzhan yang lhan cig dmigs par nges pa zhes bya ba 'di rang bzhin gyi gtan tshigs yin te/_rang bzhin gyi gtan tshigs kyang mngon sum gyis grub pas tha
[\[276a.5\]]snyad tsam sgrub par byed do/_/'dir mngon sum gyis bye brag tu grub pa med de des na 'di ji ltar na rang bzhin gyi gtan tshigs yin te/_de'i bdag nyid kyi 'brel pa ma grub na gzhan gang las rang bzhin gyi gtan tshigs su 'gyur/_gzhan yang bye brag med ces bya ba'i don gang zhig yin
[\[276a.6\]]par 'dod/_ci bye brag med pa tsam yin na/_'on te bye brag las bzlog pa nyid gcig yin/_gal te re zhig med pa sgrub na/_de'i med pa dang lhan cig dmigs par nges pa lhan cig 'bral ba ci zhig yod/_'di ltar bye brag tu snang bas des na lhan cig dmigs par 'dzin pa
[\[276a.7\]]med do/_/de'i snang ba med pa'i phyir ci ltar de'i gtan tshigs sgrub par byed/_sngon po dang shes pa gnyis so sor snang ba med na lhan cig dmigs par nges pa med do/_/'on te lhan cig dmigs par nges par zhes bya ba'i gtan tshigs gcig gi don yin na/_de'i tshe yang gcig nyid
[\[276b\]]
[\[276b.1\]]la dmigs pa yin nam/_rnam pa la yin/_de la rtog pa gnyis su 'gyur ro/_/de la gcig la dmigs pa yin na ni de nyid ma grub po/_/srog chags gnyis pa'i yang des dmigs pa'i phyir ro/_/'on te gnyis pa'i des dmigs pa med na rab rib can gyis skra
[\[276b.2\]]shad la sogs pa de bzhin du de dag gis dmigs pa med do/_/ma yin te/_de la 'dir 'khrul pa yin pa'i phyir rnam pa gzhan dmigs pa ni med do/_/'dir yang mig ma nyams pa la sogs pa'i shes rab la 'khrul pa med do zhes bsgrubs so/_/de lta bas na lhan
[\[276b.3\]]cig dmigs par nges pa gcig tu ma grub po/_/'on te nges par rig pas bye brag tu sgrub par byed na/_'di ltar gang nges par rig pa de rnam pa yin pa'i bdag nyid yin no/_/ji ltar rang rig pa ni gzhan gyi ngo bo ma yin pa ltar/_nges par rig pa'i nang du 'dus pa rang
[\[276b.4\]]rig pa zhes bya ba ni ma yin no/_/snang bar ma 'dus pa'i bum pa la sogs pa de snang ba nyid ces bya ba ni ma yin no/_/de lta bas na sngon po la sogs pa nges par rig pa nyid nges par rig par 'dus pa nyid ces bya bar grub ste/_nges par rig pa tha dad pa ma yin no zhe na/_de ni
[\[276b.5\]]mi rigs te snang ba'i nang du 'dus pa nyid bzhin du nges par rtogs pa nyid du sngon po la sogs pa so sor snang ba 'dus pa ni ma yin te/_phyi rol gyi ngo bo nyid du mngon sum gyis grub pa'i phyir ro/_/phyi rol gyi ngo bor rtogs pas de bas na bye brag med par mi rigs te/_bye
[\[276b.6\]]brag med par mngon sum dang 'bral ba'i phyir ro/_/'on te spyi'i ngo bor rtogs pa yang nges par rig par 'dus pa nyid de/_rmi lam du nges par rtogs pa'i sngon po la sogs pa bzhin no zhe na/_de ni mi rigs te/_nges par rig pa'i sngon po la sogs pa de dag kyang tha dad
[\[276b.7\]]pa nyid yin te/_thams cad du phyi rol dmigs pa yin te/_yul dang dus la sogs pa gzhan gyi bdag nyid yin par bstan to/_/'on te yul la sogs pa gzhan du ji ltar snang zhe na/_yul thag ring po na gnas pa'i zla ba'i dkyil 'khor shing gi rtse mo na snang ba bzhin
[\[277a\]]
[\[277a.1\]]no/_/de lta bas na lhan cig dmigs par nges pa yang ma yin la nges par rig pa yang ma yin pas bye brag med par mi sgrub ste/_mngon sum gyi sa bye brag nyid du grub pa'i phyir ro/_/de bas na rnal 'byor spyod pa'i gzhung legs pa ma yin no/_/de ltar na rnam
[\[277a.2\]]pa dang bcas pa'i shes rab ji ltar khas len zhe na/_spyi dngos po sngon po la sogs pa nges par rig pa'i shes pa rnam pa nyid du mi rigs so/_/de ltar na rnam pa med par ji ltar gzhag ce na/_gal te rnam pa nges pa yin na sngon po'i don sngon po'i rnam pa las dang /_ser po ser po'i rnam pa
[\[277a.3\]]las zhes bya ba la sogs pa rnam pa de rtogs pa las de'i don rtogs pa nyid du 'gyur te/_don so sor nges pa nyid yin no/_/gal te yang rtogs pa'i ngo bo tsam 'di yin na/_rtogs pa'i ngo bo thams cad kyi thun mong ma yin pa'i phyir sngon po dang ser po la sogs pa'i khyad
[\[277a.4\]]par rtogs par ni mi 'gyur te/_rtogs pa'i ngo bo tsam las ni gang gis 'di sngon po yin gyi ser po ni ma yin no zhes bya/_'dir smras pa/_de rnam pa dang bcas pa yin na gsal bar don mi 'grub ste/_don mthong ba med pa'i phyir ro/_/gang mthong ba de ni shes pa'i rnam pa nyid yin no/_/spyod
[\[277a.5\]]yul rnam pa la dmigs pas phyi'i don ni ma yin no/_/'dir smras pa/_rnam pa med na shin tu don rtogs pa nyid de/_don de'i rang gi ngo bo so sor nyams su myong ba'i phyir ro/_/ji ltar so sor snang ba thun mong nyid rtogs pa yin par ni mi 'gyur te/_so sor nges pa nyid du so sor snang ba
[\[277a.6\]]las ngo bo so sor nges pa grub po/_/de lta na las so sor nges pas 'di thams cad legs par gnas so/_/don gyi rang gi ngo bor nges par rig pa la sogs pas kyang shes pa las tha mi dad par rtogs pa med de/_rang gi ngo bor nges par rig pa mngon sum gyi bdag nyid kyis lhan cig
[\[277a.7\]]dmigs par nges pa rjes su dpag pas bsgrub par bya ba la gnod pa'i phyir ro/_/de bas na lhan cig dmigs par nges pas bye brag med pa ni ma yin no/_/'dir lan gdab par bya ste mngon par gyis phyi'i don dkar po dang ser po la sogs pa'i ngo bo rtogs nas shes pa yang
[\[277b\]]
[\[277b.1\]]dus phyis shes pa gzhan gyi shes pa'i ngo bo bzung nas mngon sum du byed do zhes 'dir re zhig gang smras pa de ni mi rigs te/_nges par rig pa'i yul can dus phyis byung ba'i mngon sum ma dmigs pa'i phyir ro/_/don gyi rnam pa las tha dad pa'i shes pa snang ba ni
[\[277b.2\]]med do/_/yul mi snang ba can la mngon sum zhes mi bya'o/_/de bas na nges par rig pa'i yul rtogs pa med pas/_mngon sum mi dmigs so/_/'dis ni don gyis go ba'i lan yang btab pa yin te/_don gyis go ba la don las tha dad pa'i shes pa ni mi snang
[\[277b.3\]]ngo /_/yul gyi rnam pa mi snang ba can/_ji ltar don 'dzin par byed de don gyis go ba yin/_de lta bas na don rtogs pas nges par rig pa nyid kyang don rtogs pa yin te/_gzhan du na don rtogs pa nyid med do/_/nges par rig pa med na don gyis go ba nyid mi srid do/_/de ltar yang /_
[\[277b.4\]]'dres pa dag ni mthong 'gyur las/_/mthong ba zhes ni bya bar nges/_/de ltar gang phyir 'dis de yang /_/gzhan gyi mthong ba zhes byar brjod/_/ces gsungs so/_/de lta bas na lhan cig dmigs par grub pa yin no/_/lhan cig dmigs par nges su zin kyang /_/ngo bo tha dad
[\[277b.5\]]par rtogs pa ma yin nam/_ji ltar bye brag med pa yin/_/de ltar na yang /_ngo bo dbyer med mthong ba yis/_/blo ni dbyer med pa ru gzhag_/ces gsungs so/_/'dir smras pa/_don tha dad par snang ba sngon po'i ngo bo nyams su myong ba las gzhan pa nyid ma
[\[277b.6\]]yin no/_/de gnyis lhan cig dmigs par nges pa ni/_zla ba gnyis pa la sogs pa bzhin du 'khrul pa yin pa'i phyir zhes smras pa ma yin nam/_gnyis kyi ngo bor dmigs pa nyid ni med de/_'dir ji ltar 'khrul pa dmigs pa de ltar tha dad pa yang yin te/_gnod sbyin ji ltar de ltar gtor
[\[277b.7\]]ma yang de lta bur rigs pa yin no/_/de lta bas na dpe med pa'i phyir rjes su dpag pas bsgrub bya ma grub po/_/'dir smras pa/_bye brag tu dmigs pa nyid ces bya ba gang la ltos nas brjod/_nges par rig pa la ltos pa yin no zer na/_sngon po la sogs pas tha dad pas nges
[\[278a\]]
[\[278a.1\]]par rig pa rtogs pa nyid sngar bsgrubs zin to/_/'on te bde ba la sogs pa'i ngo bor nges par rig pa tha dad par nges par rig go zhes smras na/_de la yang smra bar bya ste/_bye brag tu smra ba med do zhes bya ba la sogs pa de'i don ni 'dir/_lhan cig dmigs
[\[278a.2\]]par nges pa dag phan tshun phan par byed pa dang /_phan par bya ba'i ngo bo nyid med pas/_gzung ba dang 'dzin pa yang med do/_/gang cung zad byed pa med pa ni 'dzin par gyur pa yin no/_/lhan cig dmigs pa la ni 'dzin par byed pa cung zad kyang med do/_/rang gi ngo bo grub pa nyid kyi
[\[278a.3\]]phyir rnam par 'gyur ba yang mthong ba med do/_/gzhan du mthong ba med pa'i phyir ro/_/shes pa'i phyir ro zhes zer na/_shes pa nyid ces bya ba 'di ci zhig yin/_ci skyes pa yin nam/_rnam par 'gyur ba yin nam/_thob pa yin zhes bya ba rnam par rtog pa gsum du 'gyur ro/_/
[\[278a.4\]]re zhig skyes pa ni ma yin te/_'dzin pa don las skyes pa med pa'i phyir ro/_/rnam par 'gyur ba yang mi srid de/_sngon mthong ba las gzhan nyid du mthong ba la rnam par 'gyur ba nges par brjod do/_/'on te mi shes pa shes pa skyes pa nyid rnam par 'gyur ba ste/_'di ltar 'on kyang
[\[278a.5\]]'dzin par byed pa'i shes pa bskyed pa ni thob pa zhes bya'o/_/de yang don las tha dad pa yin nam/_/don las tha dad pa ma yin/_gal te tha dad pa yin na don gyi rnam par 'gyur ba zhes bya bar 'brel ba ci zhig yod shes pa de ni don gyis bskyed do zhes zer na/_de ltar na shes pa ci
[\[278a.6\]]zhig yod/_bskyed bya dang lhan cig rten dang brten pa'i ngo bo yin no zhe na/_mi rigs te/_'dam du lhung ba la snyam sa'o snyam pas gnas skabs der 'grub pa ni med do/_/rten dang brten pa'i ngo bo'i nus pas/_las kyi ngo bor nus par 'gyur ba ni med do/_/'on te bskyed
[\[278a.7\]]bya'i shes pa de yang shes pa'i dngos pos bskyed na/_de yang tha dad pa'i nyid yin na/_yang shes pa bskyed pas thug pa med par 'gyur ro/_/don te don las shes pa tha dad na/_shes pa las don tha dad pas/_don dang shes pa tha dad pa las thal bar 'gyur ro/_/de lta bas na
[\[278b\]]
[\[278b.1\]]nges par rig pa'i bdag nyid yin pa'i phyir ro/_/shes pa las tha dad pa med pas/_lhan cig dmigs par nges pa las mngon par 'dod pa'i don grub po/_/'dzin pa'i rnam pa nyid ji lta ba de bzhin du gzung ba'i rnam pa yang yin te/_bde ba la sogs pa bzhin du sngon po'i
[\[278b.2\]]rnam pa yin pas rang rig pa kho na yin pa'i phyir rnam par rig pa tsam du grub po/_/'di ltar bde ba la sogs pa yod pas sngon po la sogs pa rnams las tha dad par 'dzin par byed pa nyid tha dad pa ni ma yin te/_lhan cig dmigs par nges pa med pa nyid kyis lhan cig tu gyur
[\[278b.3\]]pa la bya ba med pa las/_de gnyis tha dad pa med par ma grub ste/_tha dad par rtogs pa nyid ma yin nam/_'dir smras pa/_bde ba la sogs pa dang /_sngon po'i rnam pa tha dad pa med par bsgrub pa 'ba' zhig tsam gyi skabs ma yin te/_'on kyang bde ba la sogs pa'i rnam pa
[\[278b.4\]]rang rig pa nges par rig pa dang /_lhan cig sngon po'i rnam pa dang bye brag med do zhes bya ba ni tshad ma'i don yin no/_/de bas na de nyid kyi phyir sngon po de shes pa de zhes bya ba la/_de zhes bya ba 'di ni sngon po nyid la 'jug ste/_de bas na sngon po'i shes pa dang /_sngon por bye brag med
[\[278b.5\]]do/_/bde ba'i rnam pa'i shes pa ni sngon po'i bde ba nyid ma yin te/_bde bar shes pas nges par rig par bya'o/_/de lta bas na bde ba'i 'dzin par byed pa bde bar 'dus la/_de bzhin du sngon po la sogs pas 'dzin par byed pa sngon por 'dus pa nyid kyis/_de gnyis lhan
[\[278b.6\]]cig dmigs par nges pa yin no/_/sngon por dmigs pa spangs nas dmigs par nus pa med do/_/dmigs par dmigs pas de'i dmigs pa las tha dad na/_gzhan du dmigs par 'gyur bas/_tha dad pa med par lhan cig dmigs pa yin te/_chu dang 'o ma
[\[278b.7\]]bzhin no/_/de bas na gang lhan cig dmigs par nges par de tha dad par ma dmigs te/_de bas na de tha dad pa ma yin no/_/gzhan du na dngos po thams cad kyi tha dad pa dang tha dad pa med par gzhag pa nyams te/_dngos po thams cad 'dres pas rnam par dbye ba med de/_me
[\[279a\]]
[\[279a.1\]]dang lcags kyi gong bu bzhin no/_/de lta yin na tha dad par snang ba nyid kyang sngon po'i ngo bo nyams su myong ba las/_don gzhan nyid ma yin par ci ltar de skad smras/_bde ba la sogs pa nges par rig pa rnams dang sngon po la sogs pa gzung ba dang 'dzin
[\[279a.2\]]par gzhan dag 'dod pas de'i bsam pa las lhan cig dmigs par nges pas tha dad pa med par bsgrubs pa la nyes pa med do/_/'di ltar lhan cig dmigs par nges pa yin na phan tshun phan pa byed pa med pas rang rig pa yin te/_tha dad pa yang tha dad pa ma yin te rang rig pa'i
[\[279a.3\]]bdag nyid yin pa'i phyir ro/_/de ltar na/_rang rig gi ngo bor 'dus pas de gnyis tha dad par 'dzin pa mi srid pa'i phyir thams cad kyi bdag nyid kyang tha dad pa nyid ma yin no/_/'dis ni ma grub pa dang 'gal ba dang ma nges pa nyid kyis nges pa thams cad spangs so/_/bye brag tu rig
[\[279a.4\]]pa med pas tha dad pa yin no zhes brtag par mi nus so/_/de ltar na rang rig pa de rang rig ngo bo 'dus pas gzhan rig par gyur pa mi rigs so/_/de las gzhan ni cung zad med/_/ces gsungs so/_/bde ba nyams su myong ba'i dus su de'i sdug bsngal nyams su myong ba med de/_de bzhin
[\[279a.5\]]du sngon po la sogs pa yang yin te zhes bya ba ni tshad ma'i don yin no/_/de ltar gnyis med pa yin na ci ltar rjes su dpag par 'gyur/_gal te tha dad pa la brten pa rjes su dpag pa yin na/_de'i tshe gnyis med pa dang yang 'gal ba yin no/_/gang zhig yang tha mi dad pa la
[\[279a.6\]]brten pa yang gzhan gyi mtshan nyid dang mi dmigs pa'i mtshan nyid dang /_bdag nyid gcig par shin tu rig pa nyid yin te/_de bzhin du gang mngon sum gyi tha dad pa las ldog par nyams su myong ba de dag ni tha dad pa med pa nyid yin te/_dper na sngon po de nyid la sogs
[\[279a.7\]]pa'i rang gi ngo bo la ltos nas/_tha dad pa las log par nyams su myong ba bzhin no/_/de bzhin du yang dngos po thams cad rang dang gzhan gyi ngo bo ltos nas tha dad pa las log pas mngon sum gyis rtogs pa ni rang bzhin gyi gtan tshigs yin te/_tha dad pa las log
[\[279b\]]
[\[279b.1\]]par rtogs pa tsam dang 'brel pa thams cad tha dad par rtogs pa med do/_/de lta bas na rang bzhin gyi gtan tshigs kyi mtshan nyid rjes su dpag pa grub po/_/de bzhin du gang zhig ma dmigs pa de ni de ltar tha snyad du bya ba ma yin te/_dper na ka ba la sogs pa mi dmigs
[\[279b.2\]]pas bum pa la sogs pa bzhin no/_/dngos po thams cad bye brag tu mi dmigs pa ni mi dmigs pa'i mtshan nyid rjes su dpag pa zhes bya'o/_/'on te 'bras bu'i mtshan nyid med do zhes zer na/_de lta yin na rnam par rig pa tsam la ji ltar phyi'i don grub ces bya ba'i yang
[\[279b.3\]]'gal bar 'gyur ro/_/'on kyang rnam par rig pa tsam gyi phyogs la phyi'i don 'gegs pa nyid kyi phyir de'i sgo nas rgol ba ni ma yin te/_gang zhig gis gang sun phyung ba de dang de'i sgo nas rtsod pa sbyor ba ni ma yin te/_gzhan du na gang cung zad rtsod pa mi sbyor ba med par 'gyur
[\[279b.4\]]ro/_/de mod kyi gnyis su med par smra bas kyang rgyu dang 'bras bu'i ngo bo bkag pa kho na yin te/_de dag kyang sgo de nas rtsod do zhes bya ba de ni gang cung zad kyang ma yin no/_/gzhan yang gnyis su med par smra ba rnams bye brag 'di dag thams cad kun rdzob tu khas len te/_
[\[279b.5\]]gal te de ltar yin na mngon sum dang rjes su dpag pa'i bye brag yod pas 'dir ci zhig 'gal ba yod/_de ltar re zhig spyir lan btab pa bstan nas/_da ni rgol ba tha dad pa'i lan gdab par bya ste/_lhan cig dmigs par ma grub ste/_'di ltar sngar yul dmigs nas phyis
[\[279b.6\]]nges par rig pa 'di rtogs pa'i mngon sum las don gyis go ba yin no zhes re zhig gang smras pa de'i lan gdab ste/_yul gyi rnam pa spangs nas/_shes pa tha dad par rtogs pa'i mngon sum mam/_don gyis go ba de bzhin du mthong ba ni med pa kho na'o/_/don dang 'brel
[\[279b.7\]]zhing shes pa nyams su myong ba mthong na yul gyi don ji ltar rtogs te/_de'i tshe sngon po'i don rtogs pa med pa'i phyir ro/_/nges par rig pa'am/_don nges par rig pa ste ji ltar shes pa rtogs pa yin/_'on te blo yang de'i tshe nges par rig na shes pa rig pa yin no/_/yul
[\[280a\]]
[\[280a.1\]]nges par rig pa'i dus na yul las tha dad pa'i shes pa'i rnam pa nges par rig pa med pa'i phyir ro/_/gang yang 'ga' zhig gis yul shes pa med pa zhes bya ba la sogs pa smras pa de dpyad par bya ste/_yul las tha mi dad pa'i blo ma rtogs te don
[\[280a.2\]]mi dmigs pa zhes bya ba yin na 'dir grub pa bsgrub pa kho na'o/_/'on te tha dad pa min na de ma shes pas de yang mi dmigs so/_/rjes su dpag pas shes so zhes zer na/_yul gyi rnam pa dang bral bas rjes su dpag pas kyang nges par rig pa ma yin no/_/bde ba la sogs
[\[280a.3\]]pa 'dzin par byed pa ma yin no zhes gang smras pa de las tha dad pa'i sngon po la ltos nas rigs pa kho na yin no/_/nges par rig pa dang tha mi dad na ni yang sngon po la sogs pa gang dag yin pa thams cad kyi 'dzin par byed pa nyid yin te/_gang cung zad gzhan gyis smras pa bzhin no/_/
[\[280a.4\]]gang lhan cig dmigs par nges pa nyid du bsgrubs pa re zhig bye brag med pa ni ma yin te/_sngon po dang ser po gnyis tha dad par yang lhan cig nges par dmigs pa'i phyir ro zhes smras pa de mi rigs te/_de la nges par mthong ba med pa'i phyir ro/_/bde ba la sogs pa nges pa de nges par
[\[280a.5\]]rig pas sngon po la sogs pa de nges par rig pa yin pas lhan cig dmigs par nges pa med pa ni ma yin te/_sngon po dang ser po bzhin no/_/nges par rgyu mtshan de smros shig ces gang smras pa de la/_lhan cig dmigs par nges pa'i rgyu mtshan yin no zhes rtogs par bya'o/_/
[\[280a.6\]]de ltar yang tshogs pa snga ma'i zhes bya ba la sogs pa smras pa de rigs pa ma yin te/_tha dad par grub pa yin na tshogs pa gcig pa'i dbang gis lan gdab par rigs na/_'dir yang sngon po dang ser po nges par rig pa tha dad pa med par dmigs pa med par nges pa nyid do/_/
[\[280a.7\]]gzugs dang snang ba gnyis kyang gang zhig tha dad pa med par dmigs na gang cung zad kyang tha dad pa med par 'dod do/_/lhan cig dmigs par nges pas tha dad pa med de zla ba gnyis pa bzhin no zhes bya ba de la zla ba gnyis pa dang /_de nges par rig pa gnyis 'dir tha dad pa nyid du cung zad kyang mi 'dod
[\[280b\]]
[\[280b.1\]]de bzlog par 'khrul pa mi srid pa'i phyir ro/_/ji ltar rig pa de bzhin du don med pa'i phyir ro/_/lhan cig rig pa yang bye brag tu rig na bye brag med par mi rigs so zhes gang smras pa de yang dgag par bya ste tha dad par rtogs so zhes bya ba de nyid ma grub ste/_gzung ba dang 'dzin pa gnyis mngon sum gyis tha dad par
[\[280b.2\]]rtogs pa med do zhes bsgrubs zin to/_/lhan cig nges par rig pa dang med na mi 'byung ba'i phyir tha dad par sgrub par byed pa yin no zhes gang smras pa de yid la re ba tsam mo/_/lhan cig pa'i don ni tha dad pa las bzlog par 'dod pa'i phyir ro/_/lhan cig pa ni lhan cig kho nar dmigs pa ste/_tha dad pa med
[\[280b.3\]]ces bya ba'i bar du'o/_/'o ma dang chu lhan cig pa'i gnas skabs bzhin no/_/de lta bas na mngon sum gyis tha dad pa med par grub pa la rang bzhin gyi gtan tshigs kyis tha snyad tsam bsgrub po zhes bya ba de nyid ni rigs pa yin no/_/gang sngar lhan cig dmigs par nges pa'i phyir zhes
[\[280b.4\]]bya ba'i don gang yin par 'dod ces bya ba la sogs pa bsgrubs pa/_de yang rnam par rtog pa'i spros pa tsam 'ba' zhig ste/_tha dad pa med pa nyid lhan cig dmigs par nges pa ste/_tha mi dad par bsgrubs pa la gnod pa can med do/_/gang lhan cig dmigs par nges pa'i phyir zhes
[\[280b.5\]]bya ba'i gtan tshigs kyi don de la yang brtag pa rnam pa gnyis te/_gcig dmigs par byed pa yin nam/_nges pa gcig dmigs pa zhes bya gal te rnam pa gcig yin na des de ma grub ste/_gzung ba dang 'dzin pa dag tha dad par rtogs pa'i phyir ro/_/'on te skyes bu gcig dmigs
[\[280b.6\]]pa lhan cig dmigs pa yin na/_de'i tshe yang gsal ba kho nar gsung ba'i rnam pa rtsig pa la sogs pa dang /_skyes bu gzhan yang rtogs pa'i phyir ro zhes smras pa/_de lta bu de dag thams cad ni nam mkha' ldang ba yin te/_rnam pa gcig tu dmigs pa la gnod pa med pas/_bye
[\[280b.7\]]brag med par bsgrub par bya ba la gnod pa med do/_/'dis ni skyes bu gcig pa dmigs pa zhes bya ba'i lan yang btab ste/_skyes bu gzhan dmigs par ni rang rig pa'i mngon sum gyis gnod pa las na/_skyes bu gzhan dmigs par rang rig pas ni mi dmigs pa'i phyir ro/_/
[\[281a\]]
[\[281a.1\]]rjes su dpag pa yang mngon sum mi 'jug par 'jug pa med pa'i phyir ro/_/yang spyi yul nyid yin pa'i phyir/_rang gi mtshan nyid gzhan nges par rtogs pa rjes su dpag pas ni bsgrub par mi nus so/_/gzhan nges par rtogs pa la mi slu ba ni ma yin te/_rmi
[\[281a.2\]]lam na yang de lta bu'i tha snyad kyis rjes su dpag pa mthong ba'i phyir ro/_/'on te nges par tha dad pa med par sgrub na zhes bya ba la sogs pa sun 'byin pa phyi'i ngo bor rtogs pa'i phyir zhes gang smras pa de ni mi rigs te/_phyi'i ngo bor rtogs par ma grub pa'i phyir ro/_/dkar po dang bde ba
[\[281a.3\]]la sogs pa'i ngo bo 'dzin par byed pa nyid las phyi'i ngo bor rtogs pa ni med do/_/dkar po dang bde ba la sogs pa'i 'dzin par byed pa ni dkar po dang /_bde ba la sogs pa rig bya dang /_bdag nyid gcig pas na nang du 'dus pa'i phyir ro/_/gang dang gang nang du 'dus pa de dang /_de
[\[281a.4\]]ni phyi'i ngo bor rig bya yin par mi rung ste/_de lta bas na nges par rig pa dang /_sngon po la sogs pa gnyis dbyer med do zhes bya ba ni grub pa'i mtha' yin no/_/mngon sum gyi tha dad pa nyid du grub po zhes gang smras pa/_de'i lan yang btab pa kho na yin te/_gzung ba las mngon sum
[\[281a.5\]]gyis bye brag ma grub pa'i phyir ro/_/lhan cig dmigs par nges par grub pa zhes bya ba/_rtsod par smra ba'i mchog slob dpon dpal shes rab 'byung gnas sbas pa'i zhal snga nas kyis mdzad pa rdzogs so//_//bal yul gyi paN+Di ta tsa haM du shAn ti b+ha dra'i zhal snga nas dang /_bod kyi
[\[281a.6\]]lo tsA ba 'bro seng dkar dge slong shAkya 'od kyis bsgyur ba'o//_//[{D4256}]@##//rgya gar skad du/_A po ha sid+d+hi/_bod skad du/_sel ba grub pa/_thams cad mkhyen pa la phyag 'tshal lo/_/kun mkhyen 'khrul bral dus gsum gnas pa yi/_/
[\[281a.7\]]don rnams ji bzhin gzigs pa la btud de/_/brtse la gnas nas sel ba la brten pa'i/_/bdag gzhan rab tu smra ba'i 'khrul bsal bya/_/sel ba gzhan gcod don la ni/_/sgrub pa med pa las byung ba'i/_/shes pa'i bya ba de rnam gnyis/_/de dag la ni brjod pa yin/_/
[\[281b\]]
[\[281b.1\]]sgrub pa dang rnam par gcod pa dag gi don la shes pa bya ba gnyis dang ldan pa yin pa'i phyir sgrub pa'i bdag nyid kyi byed pa med na zla ba gnyis la sogs pa'i shes pa bzhin du don la rnam par rtog pa rnams 'bras bu med pa nyid ni ma yin te/_rnam par gcod pas 'jug pa'i phyir ro/_/
[\[281b.2\]]rnam par gcod pa nyid ni gzhan sel ba yin no/_/de la sgrub pa myong nyid rnam gcod ni/_tha dad dngos po la rnam par shes pa'i bsgrub pa'i bya ba ni don myong ba nyid bya ba yin la/_rnam par gcod pa ni rang bzhin gzhan du gyur pa dang 'dres pa tha dad pa'o/_/'di ltar de ni rang rgyu
[\[281b.3\]]las/_/byung yang sgro btags pa las ni/_/gzhan du gyur pa bsal bya yin/_/don rnams rang gi rgyu las tha dad par sgrub pa yin yang dngul la sogs pa'i shes pas nya phyis la sogs pa dag la bzhin du sgro btags kyi rang bzhin gzhan sgro btags pas tha dad pa med par byas pa dag
[\[281b.4\]]rnam par gcod par byed pa'i shes pas tha mi dad pa sel bar byed do/_/ji ltar na shes pa 'khrul pa'i dbang gis de lta bu'i ngo bor gyur pas rnam pa de lta bu ma yin pa'i don yang de ltar 'gyur zhing /_gang gis sgro btags pas don rnams tha mi dad par 'gyur zhe na/_don nyid de
[\[281b.5\]]ltar gyur par ni mi smra ste/_sgro btags pa nyid med par thal ba'i phyir ro/_/'on kyang /_don la shes pa'i byed yod pa/_/de la cung zad byas pa med/_/shes pa bzhin du der yang ni/_/rtogs pa'i 'bras bu la ltos yin/_/don la rtogs pa 'jug pa na/_/phyi rol gyi don la ni cung zad
[\[281b.6\]]byas pa med pa nyid de/_de la 'ga' zhig yod pas rang bzhin gyis khyad par grub pa med pa'i phyir ro/_/gal te shes pas don rtogs par byed pa'i phyir ji ltar cung zad kyang mi byed pa nyid ce na/_ma yin te/_rtogs pa zhes bya bas ni rtogs pa po nyid kyis ci zhig ltar gyur pa brjod pa
[\[281b.7\]]yin gyi don gyi ngo bor gyur ba'i khyad par ni/_'ga' yang ma yin pa'i phyir/_rtogs par byas pas don la 'ga' zhig byas pa ni ma yin no/_/don rig pas don yul du byed do zhe na/_yul du byed pa zhes bya ba rang bzhin gyi khyad par sgrub pa ni ma yin no/_/ci ltar mi sgrub/_gang gi phyir
[\[282a\]]
[\[282a.1\]]gsal bar byed pas dngos po gsal bar byed do zhe na/_gal te de lta na gzhan rtogs pa'i don du gzhan gyi dbang po la sogs pa'i byed pa la mi ltos par 'gyur te/_dper na byas pa yang gzhan gyis mi byed pa bzhin no/_/don gyi bdag nyid thams cad la thun mong
[\[282a.2\]]yin pa'i phyir gsal ba'i bdag nyid kyang tha dad pa med par thal ba'i phyir ro/_/'o na ci ltar don la 'jug ce na/_de la brten nas rtogs pa po la 'bras bu grub pa'i phyir ro/_/de'i phyir ci ltar rtogs pa po de ni khong du chud pa don la bya ba 'jug pa yin pa de bzhin du rnam pa gzhan du 'gyur ba yang
[\[282a.3\]]yin no/_/'di ltar/_de yi ngo bo ma spangs par/_/ngo bo gzhan rig byed pa de/_/rnam gzhan 'bras can don rnams ni/_/rnam pa gzhan du rig phyir ro/_/nya phyis la dngul du shes pas nya phyis kyi rang bzhin gyi yul yongs su spangs nas gam du dngul rtogs par byed pa ni ma yin gyi/_'on kyang
[\[282a.4\]]nya phyis kyi rang gi ngo bo'i yul non pas nya phyis kyi rnam par rjes su zhugs pa bzhin du rtogs so/_/de'i phyir nya phyis 'di la dngul nyid du rtogs par byed do zhes brjod do/_/de bzhin du 'di rtogs par byed pa na rtogs pa po la gzhan rnam pa gzhan gyi ngo bor byed pa'i phyir de la 'dis de tha mi dad pa'i
[\[282a.5\]]'bras bu yin no/_/de lta ma yin na nya phyis kyi rang gi ngo bo mngon sum yin yang mi snang bar mi 'thad do/_/de'i rnam pa 'dres pa tha dad pa med pas na shes pas rtogs pa po la rnam pa gzhan du gyur par byas pas na rang gi ngo bo so sor mi snang bar 'thad pa yin no/_/gal te don gzhan gyi ngo bor rtogs
[\[282a.6\]]par byed kyi rnam pa gzhan du byed pa ni ma yin pa ma yin nam zhe na/_lha rnams dga' ba rang gis smras pa yang nges par mi zin pa ni khyad du gsad par bya ba nyid de/_tha dad pa med par phyed pa ni gzhan du rtogs par byed pa la khas blangs pa'i phyir ro/_/de'i phyir des rtogs pa po la don tha mi
[\[282a.7\]]dad par byas so zhes brjod kyi/_dngos po la ni ma yin no/_/'di'i de tha dad pa med par byed pa'i 'bras bu ni de nyid la yin gyi dngos po la ni ma yin te gzhan du rtogs pa nyid kyis don bsre bar byed pa'i rang bzhin yin pa'i phyir ro/_/de bzhin de ni de nyid la/_/bsal ba rnam dpyod blo 'bras
[\[282b\]]
[\[282b.1\]]yin/_/de ji ltar shes pa'i don gyi khyad par du byed pa'i rtogs par byed pa ni 'jal bar byed pa po la yin gyi don la ni ma yin la/_sgro 'dogs kyi 'bras bu gzhan du rtogs pas tha dad pa med par byas pa yang de nyid la yin pa de bzhin du rnam par gcod pa'i blo'i dgos pa de las gzhan
[\[282b.2\]]du gyur pa nyid bsal ba yang 'jal bar byed pa po nyid la yin no/_/shes pa lta bur sgrub pa'i 'bras bu dang /_rnam par gcod pa'i gzhan las tha dad pa de yang rtogs pa po la yin no/_/rang bzhin gzhan du rtogs par bya ba'i dngos po de'i rang bzhin dang tha mi dad par gyur pa rtogs
[\[282b.3\]]pa po'i de nyid du rtogs pa bzlog pas de las ldog pa gang yin pa de/_gal te bzlog nas rang gi ngo bo rtogs pa de lta na yang bzlog pa yang rtogs pa yin pa'i phyir/_gnyis po 'di bya ba yin te/_sgrub pa dang rtogs par khyad par med pa'i phyir ro/_/tha dad par byed pa nyid ni rnam par
[\[282b.4\]]gcod pa'i byed pa thun mong ma yin pa yin no/_/des na gal te rtogs par gyur pa yang ldog pa'i sgo nyid nas 'jug pas khyad par can du gyur pa yin no zhes kyang bstan par bya'o/_/de'i phyir tha mi dad pa sel ba nyid don la rnam par gcod pa'i blo'i dgos pa'i gtso bo yin no/_/de'i
[\[282b.5\]]phyir gcig na'ang tha dad phyir/_/don rig pa las nyams pas na/_/blo don tha dad gcig la ni/_/'khrul pa tha dad srid phyir ro/_/gang gi phyir don la don gyi mthar thug pa'i shes pa'i byed pa sgrub pa dang /_rnam par gcod pa gnyis yin pa de'i phyir don rig pa'i bdag nyid can
[\[282b.6\]]sgrub pa'i byed pa nyams pa na/_sngon po la sogs pa'i shes pa dag rnam par gcod pa'i don nyid kyis don la 'jug pa yin gyi ngo bo rtogs par bya ba'i don du ni ma yin no/_/yang ji ltar na don rig pa med ce na/_de yod na shes pa de don ci lta ba de lta ba nyid du thal bar 'gyur ba'i phyir ro/_/'di
[\[282b.7\]]ltar gang zhig gang rig par byed pa de/_gal te de'i rang bzhin ma yin par rig par byed na ni de rig par byed pa ma yin pa nyid du 'gyur te/_dung ser por shes pa la sogs pa bzhin no/_/rnam par rtog pa'i shes pa ni don tha dad pa med na yang tha dad pa'i rnam pas 'jug ste/_ba lang
[\[283a\]]
[\[283a.1\]]dkar po rags mo thung ngu zhes bya ba lta bu'o/_/de bzhin du ba lang ba lang zhes khra bo la sogs pa la blo tha mi dad na yang /_de thun mong ma yin pa nyid kyis tha dad pa'i phyir ro/_/de'i phyir don la tha dad pa dang 'dres pa dag tu rtogs par byed pas de'i rtogs pa'i byed
[\[283a.2\]]pa bsal bar gyur pa/_'di ci srid du byed pa gzhan dang ldan pa bsal bar ma gyur gyi bar du da rung yang dngul la sogs pa'i shes pa bzhin du zla ba gnyis la sogs pa'i nang du gzhug par mi bya'o/_/dngul gyi blo ni nya phyis rtogs pa'i byed pa dang bral yang nya phyis nya phyis ma yin pa
[\[283a.3\]]las tha dad pa la byed pa yod pa ma yin no/_/des na de'i ngo bo la ma rig par don la sgro 'dogs pa'i rang bzhin can 'di 'khrul pa kho na yin pa de bzhin du sngon po la sogs pa'i shes pa ni de lta ma yin te/_rnam par gcod pa'i 'jug pa grub pa'i phyir te/_de ni 'di'i shes pa dang rjes
[\[283a.4\]]su mthun pa'i phyir ro/_/de bzhin du cha med pa nyid kyi don gyi rang bzhin tha dad pa med pa'i bdag nyid yin na yang /_de thun mong ma yin pa'i phyir dang /_gang dang gang las de thun mong ma yin pa de dag kyang mang po'i phyir de la 'khrul ba tha dad pa mang po skye bar 'thad pa yin te/_de ni zlog pa sgro
[\[283a.5\]]'dogs pa'i bdag nyid can yin pa'i phyir dang /_de dag kyang mang po nyid yin pa'i phyir ro/_/yang dag pa'i shes pa ni cha med pa la rnam pa du mar snang bar mi 'gyur gyi phyin ci log ni ma yin no/_/de'i phyir 'khrul ba sel ba nyid kyis don tha dad pa can dag ni gcig la ste/_tha mi dad
[\[283a.6\]]par 'gyur ro/_/'khrul ba tha dad pa dag ni shes pa tha dad pa dag kho nas bzlog pa'i phyir ro/_/de'i phyir don tha mi dad na yang shes pa tha dad pa thun mong ma yin pa'i 'bras bu can rnams rnam par gcod pa'i don can nyid kyis phyin ci ma log pa yin yang 'jug par 'gal lam/_phyin ci
[\[283a.7\]]ma log pa de yang gang yin zhe na/_dper na sgrub pa don ci lta ba de ltar shes pa de bzhin du rnam par gcod pa yang don ji lta ba kho nar zlog par byed pa yin te/_dngul la sogs pa'i shes pa ltar log pa ni ma yin no/_/de bzhin du rang gi mtshan nyid rnam pa tha dad pa la 'khrul ba tha
[\[283b\]]
[\[283b.1\]]dad pa ni khyad par te/_skabs kyi tha dad pa la ltos pa nyid do/_/de yang gal te tha dad pa de dag la tha mi dad par 'gyur ba de ltar na 'gyur ba yin no/_/de'i phyir na bdag nyid tha dad pa'i khra bo la sogs pa so so re re zhing ba lang ma yin pa'i sgro 'dogs dang 'brel pa dag la de bzlog pa'i phyir
[\[283b.2\]]pa lang gi shes pa gcig 'jug pa srid pa yin no/_/de dag la yang dag pa'i shes pa ni rang bzhin gcig par mi 'gyur gyi 'khrul ba dang /_de bzlog pa'i 'bras bu can rnam par gcod pa'i shes pa ni ma yin no/_/de'i phyir de med na rtogs pa dang 'dra ba'i rnam par gcod pa nyid kyi
[\[283b.3\]]ni don rnams la rnam par rtog pa'i byed pa yin no/_/gang gi tha dad pa'i sgro 'dogs pa dag tha dad pa la rnam par gcod pa tha dad par 'gyur pa brjod du med pa'i rang bzhin can gyi rang bzhin la bdag nyid gang gis mi 'dra ba ci zhig yod/_don tha mi dad pa la ni mi rtag pa dang byas pa la sogs pa'i chos
[\[283b.4\]]yod pa ma yin na de ji ltar 'di rtag pa'am ma byas pa las dbye bar 'gyur zhe na/_khyed kyis yang dag par ma rtogs te/_de tha mi dad kyang byas pa nyid la sogs pa tha dad par mi 'gyur gyi/_med pa nyid du ni ma yin no zhes bshad par bya'o/_/de'i phyir de las de'i ngo bo tha dad pa med pa can
[\[283b.5\]]ji ltar mi dbye bar 'gyur/_gal te 'di ni sngon po ma yin pa ma yin no zhes rnam par gcod par bya ba la brten pa'i dgag pa'i don gcod par byed pa'i shes pa nyid rnam par gcod par byed pa brjod pa ma yin nam/_sngon po'o zhes bya ba ni ma yin te/_des na rnam par gcod pa sgrub pa
[\[283b.6\]]las gzhan pa'i shes pa'i bya ba yin yang dgag pa'i don gcod par ma rtogs pa'i shes pa ni rnam par gcod pa'i yul can ma yin no zhe na/_'di ni gtan du grags pa yin te/_'di ltar/_dgag don sgrub pa ma yin gyi/_/bkag nas khyad par byed min te/_/khyad par la ni
[\[283b.7\]]rten phyir yang /_/'di la 'di ni sngon po ma yin pa yang ma yin no zhes sngon po ma yin pa la brten pa'i dgag pa'i don gyis ni rnam par gcod pa'i rten du gyur pa 'di ni sngon po'o zhes rtogs par 'gyur ba gcod par nus pa ma yin te/_dgag pa'i don ni dgag par bya ba med pa tsam
[\[284a\]]
[\[284a.1\]]yin pa'i phyir ro/_/de'i phyir sngon po ma yin pa ma yin no zhes bya bas sngon po ma yin pa med do zhes bya ba de tsam zhig rtogs pa na bzlog nas 'di zhes bya bar rtogs pa dang de 'brel par khong du chud par nus pa ni ma yin no/_/gang gis de khyad par du byed par 'gyur/_
[\[284a.2\]]ji ltar mi 'gyur zhe na/_sgrub pa ma yin pa'i phyir ro/_/de ma yin no zhes rtogs kyi gzhan cung zad cig yin no zhes ni ma yin pa'i phyir 'dir gang zhig khyad par du byed pa yin/_dgag pa'i don bsgrubs pa ni bkag pa ma yin gyi/_'on kyang dgag bya med par rtogs pa tsam yin no/_/
[\[284a.3\]]de'i phyir sngon po ma yin pa bkag pa na dgag pa'i don 'di'o zhes rtogs par rung ba rtogs pa nyid khyad par nyid du bzod pa ni med de/_/de ma yin no zhes bya ba de tsam zhig rtogs pa'i phyir ro/_/sgrub na ni dgag pa ma rtogs par 'gyur ba'i phyir ro/_/dper na dngos po med pa byed pa la/_de byas pas
[\[284a.4\]]gzhan la cir 'gyur zhes brgal zhing brtags pas dngos po med par mi 'grub pa de bzhin du/_shes pa las gzhan bsgrubs pas dgag pa rtogs par ni mi 'gyur ro/_/de med do zhes rtogs par bya ba la sgrub pa khong du chud pa med pa'i phyir ro/_/'dir sngon po la 'di ni sngon po ma
[\[284a.5\]]yin pa'o zhes sngon po ma yin pas khyad par can du snang ba ma yin te/_mdun na snang ba la sngon po ma yin no zhes bya bar rtogs pa'i phyir ro/_/dgag pa'i don yang sngon po ma yin pa la brten pa yin no/_/khyad par la brten pa'i chos kyis ni khyad par can rtogs par byed pa ma yin te/_
[\[284a.6\]]'di ni ba khra mo can no zhes rtogs pas na lhas byin la yon tan khra bo nyid yin no/_/ji ltar de la yon tan de dang ldan pa'i rdzas gcod pa de bzhin du/_'di la dgag pa'i don gyis nye bar bsgyur ba'i sngon po ma yin pa gcod par ni khong du chud par mi bya ste/_de'i bdag nyid sngon po ma yin
[\[284a.7\]]pa dgag par bya ba yin pa'i phyir ro/_/de la brten pa'i dgag pa de yang sngon po'i khyad par du 'gyur ba ni ma yin no/_/de'i phyir rnam par gcad par bya ba la brten pa'i dgag pa'i don gcod pa'i shes pa ni rnam par gcod par byed pa ma yin no/_/'o na 'dir rnam par gcod pa
[\[284b\]]
[\[284b.1\]]rtogs pa ci ltar yin zhe na brjod pa/_dgag bya tha dad med gnod byed/_/sgro 'dogs kyis ni dben pa 'dir/_/rnam gcod gzhan du ji ltar yin/_/sngon po yod do med do zhes bya ba'i sgrub pa dang dgag pa dag las gzhan pa 'di ni sngon po ma yin pa ma yin no zhes bya ba ni rnam par
[\[284b.2\]]gcod pa'i byed pa yin no/_/de la rtogs pa tsam ni sgrub pa'i byed pa yin la de med par rtogs pa tsam ni dgag pa yin no/_/de'i phyir 'di zhes sngon po rtogs pa tsam ni sgrub pa 'ba' zhig tu 'gyur la/_sngon po ma yin pa ma yin no zhes bya ba ni dgag pa 'ba' zhig tu 'gyur ro/_/
[\[284b.3\]]sngon po ma yin pa bkag pas kyang sngon po la byed pa dang ldan pa'i shes pa sngon po'i yul can du gyur pa ni rnam par gcod pa'i yul can yin no/_/de'i phyir sngon po ma yin pa la brten pa'i dgag pa'i don nye bar sgyur bar byed pa nyid kyis sngon po la ni de'i 'di mi 'thad do/_/des na
[\[284b.4\]]sngon po ma yin pa la brten pa'i dgag pa'i don rtogs pa na/_sngon po la 'di ni sngon po ma yin no zhes bya bar tha dad pa med pa gang yin pa de/_de'i shes pa log pa bsal ba de nyid kyis 'di'i sngon po'i mthar thug pa dang /_sngon po ma yin pa rnam par gcod pa yin gyi/_de bkag
[\[284b.5\]]pas ni sngon po la rnam par rtog par bya ba cung zad kyang yod par 'gyur ba ma yin no/_/rnam gcad la brten dngos med pa/_/rtogs pa'am yang na 'gal ba las/_/'khrul sems rnam gcod de med pa'i/_/shes pa la yang khyad par med/_/sngon po la 'di ni sngon po ma yin
[\[284b.6\]]pa ma yin no zhes rnam par gcod pa'i shes pa ni sgro 'dogs kyis shes pa bzlog pa nyid bya ba yin pa'i phyir 'di ni dngul ma yin no zhes bya ba ltar de'i yul rtogs pa las kyang der 'gyur ba yin no/_/de la dngul med par rtogs na de las dngul gyi shes pa ldog par 'gyur ro/_/
[\[284b.7\]]gal te de la dngul med par shes pa rnam par gcod pa yin par 'gyur ro zhe na/_gal te de med pa la gzhi grub na ni 'gyur ro/_/de la ni dngul yin pa de la yang dngul ma yin no zhes dgag pa'i don yin no/_/de ltar na nya phyis rtogs par ci ltar 'gyur te/_des na 'di ci
[\[285a\]]
[\[285a.1\]]ltar nya phyis kyi yul can yin/_'dis ni dngul gyis dben pa dang dngul las ldog par shes pa la sogs pa yang bstan pa yin no/_/chos gzhan sgrub na ni dngul lo ltos nas cung zad kyang ma rtogs par 'gyur la/_de ldog pa tsam gyi rang bzhin
[\[285a.2\]]nyid yin na yang nya phyis sgrub pa med pa'i phyir ro/_/des sgro 'dogs kyis shes pa ldog pa nyid bya ba yin la/_de ni dngul bkag pa'i don rtogs pa'am/_nges pa dang sgro 'dogs dag 'gal ba las kyang 'gyur ba yin no/_/dngul med par ma rtogs kyang nya phyis shes na dngul du
[\[285a.3\]]shes pa med bar 'gyur ba'i phyir nya phyis shes pa ni/_'di dngul ma yin no zhes bya ba 'di las rnam par gcod par byed pa nyid du khyad par yod pa ma yin no/_/gal te de sel ba ni 'khrul pa yod pa la ltos pa ma yin nam/_de med par ni ma yin no zhe na/_de ni med de/_sgro
[\[285a.4\]]'dogs gnas la de ltos min/_/sgro 'dogs yod pa la ltos te/_/sgro 'dogs par byed pa zlog pa nyid ni gzhan rnam par gcod par byed pa ma yin te/_thug pa med par thal bar 'gyur ba'i phyir ro/_/rnam par rtog pa'i sgro 'dogs nyid rnam par rtog pas bzlog par bya ba yin gyi/_
[\[285a.5\]]rnam par rtog pa med pa zla ba gnyis la sogs pa ni ma yin no/_/rang gi rgyu'i dbang gis bzlog pa rtogs kyang mi zlogs pa'i phyir ro/_/de yang rnam par rtog pa nyid kyis rnam par gcod pa'i yul can yin pa'i phyir de yang sgro 'dogs gzhan la ltos pas na thug pa med par 'gyur
[\[285a.6\]]ba'i phyir ro/_/'on ji ltar zlog par byed pa nyid yin zhe na/_gzhan gyi don rtogs nus pa dag_/ji ltar gnas bzhin 'byung gyur pa/_/de ltar gzhan du rig pa spongs/_/shes pa skad cig ma dag ni shes pa gzhan gyis zlog par mi 'thad do/_/de nyid kyi phyir 'gal ba'i don mngon
[\[285a.7\]]sum du byas kyang /_mngon sum rtog pa med pa gzhan gyis zlog par byed pa ma yin te/_mgal me 'khor ba med pas 'khrul pa ldog cing /_rang gi ngo bo ji lta ba bzhin mngon du byed pa'i shes pa skyes pa na des 'khor lor 'khrul pa med pa bsal ba'i phyir te/_gcig rang
[\[285b\]]
[\[285b.1\]]gi rgyu med pas log pa na rgyu gzhan gyi dbang gis gzhan skye ba'i phyir phan tshun bzlog pa ma yin pa'i phyir ro/_/rnam par rtog pa ni de lta ma yin te/_'gal ba'i rnam par rtog pa skyes pa na yang rnam par rtog pa gzhan 'byung ba srid pa'i phyir ro/_/de lta ma yin na ni 'di dngul ma yin no
[\[285b.2\]]zhes bya bar mi 'gyur ro/_/de'i phyir nya phyis kyi rnam par rtog pa'i sngon rol bzhin du de ltar yang dngul gyi shes pa yod pa yin te/_de lta ma yin na dgag pa med par 'gyur ba'i phyir ro/_/dngul du shes pa'i yul rnam par dpyod par nus pa nya phyis kyi shes pas dngul gyi rnam pa snang
[\[285b.3\]]bar ma rtogs shing /_rang gi yul rnam par rtog pa las dngul du shes pa'i spong bar byed de/_de las bzlog pa'i rang gi yul bden par nges na/_de bden par mngon par zhen par mi srid pa'i phyir ro/_/dngul la mi bden par nges ba dag la dgag bya'i yul nye bar 'jog pa nyid
[\[285b.4\]]kyis de yod pa yin yang nye bar brtags pa'i don dang yid kyis rgyal srid la sogs pa ltar rtogs bzhin pa mi bden pa'i ngo bo nyid du 'gyur ba yin/_de nyid kyi phyir sgro 'dogs pa'i dus su de las bzlog pa'i dngos po mi bden par shes pas na nya phyis kyi shes pas nya phyis
[\[285b.5\]]shes pa ni rnam pa ji ltar dngul rtogs pa de lta bur 'gyur ro/_/de'i phyir 'gal ba'i shes pa bstan par 'gyur na gzhan dag 'bad pas mngon sum du grub kyang zhen par 'jug pa gang yin/_'di nyid de dag gis gnod par byed pa nyid yin no/_/de nyid kyi phyir snang ba'i rtsa
[\[285b.6\]]ba can nyid kyis bstan par rtogs par khas blangs na sgro 'dogs yod na nges pa med la/_nges pa yod na sgro 'dogs med do zhes brjod pa yin no/_/des na rtogs pa phal pa la rtag pa'i shes pa spang bar mi nus kyang /_skad cig ma nyid rjes su dpog pa'i dus su tshad ma can ma yin
[\[285b.7\]]par shes pa ni bzlog par brjed pa can yin no/_/slar skye ba'i chos can yin yang de'i dus su med pa yin no/_/de lta na 'o na ni zla ba gnyis su sgro 'dogs pa rnam par rtog pa med pa la yang /_rgyu'i skyon rtogs pa'i rtsa ba can gyis shes pa zlog par byed pa yin par 'gyur ro
[\[286a\]]
[\[286a.1\]]zhe na/_ma yin te/_shes pa de'i rtsa ba can de lta bu'i rnam par rtog pas byas pa tha mi dad pa'i zlog par byed pa nyid de/_de log na yongs su gcod pa'i rang bzhin gcig tu sbyor bar byed pa dbang po'i bslad pa yod kyang sbyor bar byed pa ma yin pa nyid do/_/de'i phyir
[\[286a.2\]]dbang po'i shes pa yang rnam par rtog pa can du gyur pa rnam par rtog pas bzlog par bya ba yin la/_rnam par rtog pa can du gyur pa'i dbang po shes pa gsal bar snang bas kyang rnam par rtog pa zlog pa yin pa'i phyir mngon sum ni sgro 'dogs sel ba'i byed pa can ma yin no/_/de
[\[286a.3\]]bzhin du brtag pa'i shes pa rjes su 'jug pa rgyun ma chad kyang /_de'i dus na bden pa nyid du mngon par zhen pa med pa yin no/_/tha dad sgrub pas don la ni/_/byed bcas grub 'di'i rtogs pa ni/_/rnam phye'i don gyis mthar thug phyir/_/ldog pa'i yul can yin par brjod/_/de'i
[\[286a.4\]]phyir de ltar tha dad pa'i 'bras bu can du grub pa'i shes pa dag kyang sgro 'dogs rnam par gcod pa nyid kyis tha dad par byed pa yin pa'i phyir dang /_de'i 'bras bu can nyid du yang 'thad pa'i phyir sngon po la sogs pa'i shes pa dag ni tha dad pa sgrub pa nyid kyis don gyi yul la byed pa
[\[286a.5\]]dang bcas par grub po/_/sgro 'dogs par byed pa'i shes pa'i dbang gis sbyar ba'i rigs mi mthun pa dang tha mi dad par gyur pa'i dngos po sgro 'dogs sel bas ldog par byed pa yul du gyur pa'i phyir rigs pa'i byed pa can yang 'di dag ldog pa'i yul du brjod de/_dper na
[\[286a.6\]]nya phyis kyi rnam par rtog pas nya phyis ma yin pa dang tha mi dad par gyur pa'i nya phyis ldog par byas pa ldog pa'i tshul gyis nya phyis kyi rang bzhin yul du byed pa bzhin no/_/gzhan dang ma 'dres pa'i dngos po'i rang bzhin yul du byed pa tsam gyis ni ldog pa'i yul can nyid ma yin
[\[286a.7\]]te/_mngon sum la yang thal bar 'gyur ba'i phyir ro/_/bsal nas rtogs pa go sel ba'i yul can du ji ltar mi 'gyur/_mngon sum ni sel bar byed pa ma yin te/_rtag pa'i sgro 'dogs yod kyang skad cig ma dang /_dngul gyi sgro 'dogs yod kyang nya phyis rtogs pa'i phyir ro/_/
[\[286b\]]
[\[286b.1\]]gal te ba lang la ba lang ma yin pa med pa ldog pa yin gyi/_ba lang nyid ni ma yin ba ma yin nam/_de'i phyir ji ltar bsal nas ba lang rtogs pas ldog pa rtogs par 'gyur zhe na/_tha dad don shes bzhin/_dper na 'di ni sngon po ma yin no zhes bya ba tha dad pa'i don can gyis
[\[286b.2\]]shes pa rgol ba gnyi ga la grub pa ldog pa'i yul can du/_brjod pa de bzhin du 'di yang yin no/_/de yang 'di'o zhes rtogs pa'i don gyis mthar thug pa'am/_sngon po ma yin pa zhes bya ba 'di'i mthar thug pa yin grang /_de la gal te phyogs phyi ma ltar na ni 'di dgag pa'i
[\[286b.3\]]shes pa nyid du 'gyur ro/_/des na ji ltar shes pa ldog pa'i yul can du yang 'gyur la/_dngos po gzhan gyi yul can du yang brjod par bya/_shes pa 'di ni sngon po'i yul can nyid kyi 'jug pa yin no/_/sngon po ma yin pa bkag pa zhes bya ba 'di ni sngon po'i ci yang ma
[\[286b.4\]]yin pa'i phyir ji ltar de rtogs pas sngon po'i yul can nyid du 'gyur/_de ni sngon po ma yin pa nyid kyi yin la/_de yang sngon po la sbyar ba yin no/_/de la sngon po ma yin pa nyid rtogs par bya ba ni ma yin la/_dgag pa yang ma yin te/_de'i rang bzhin ma yin pa'i phyir ro/_/
[\[286b.5\]]'di ni ldog pa'i yul can yin la ldog pa gang yin pa de nyid log pa yin no/_/'di ni rigs pa yin te/_de tshad ma'i yul nyid yin na dngos po gzhan nyid dngos po med pa yin pa'i phyir ro zhes ma dmigs pa'i skabs su bstan zin to/_/de'ang 'dir/_de bzhin du kho nar
[\[286b.6\]]rtogs par byed/_/ji ltar tha dad pa'i yul can gyi shes pa de tha dad pa'i sgo nas rtogs par byed pa de bzhin du/_sngon po la sogs pa'i shes pa yang yin te/_'di ltar de dag gis kyang rnam par gcod pa yul du byed pa yin no/_/rang gi don la tha dad blo/_/bye brag med
[\[286b.7\]]phyir 'jug khyad yin/_/tha dad pa zhes bya ba dngos po'i rang gi bdag nyid rnam par gnas pa las gzhan pa ni med do/_/de la dngos po gzhan med do zhes bkag kyang de'i khyad par 'ga' yang brjod pa med pa'i phyir te/_rang gi bdag nyid la rnam par gnas pa'i dngos po
[\[287a\]]
[\[287a.1\]]nyid la de skad brjod pa'i phyir ro/_/des na tha dad pa rtogs pas rang bzhin nyid rtogs par bya ba yin pa'i phyir don tha mi dad pa nyid na rtogs pa du mar mi 'gyur ro/_/'o na ji ltar tha dad ce na/_byed pa tha dad pa'i phyir ro zhes smra'o/_/rang gi bdag nyid tsam
[\[287a.2\]]la rnam par gnas pa'i dngos po gzhan dang ma 'dres pa'i lus kyi dngos po rang gi rgyu nyid las byung yang /_log pa'i shes pas rnam pa gzhan du rtogs pas dngos po gzhan gyi bdag nyid du byas pa gang yin pa de bsal bas rtogs par byed pa yin pa'i phyir ro/_/de'i phyir de
[\[287a.3\]]ltar sre bar byed pa'i shes pa sel bas rang bzhin rtogs pa ni gzhan sel ba'i yul can yin no/_/gal te don tha dad pa med pa dang tha dad pa la 'khrul ba la ltos te shes pa tha dad pa dang tha mi dad pa skye ba na/_rtogs par 'gyur ba'i rang bzhin la tha dad pa'am tha mi dad par ji ltar
[\[287a.4\]]rtogs te/_de ni de la med pa'i phyir ro/_/gcig la du ma'am/_du ma la gcig yod pa ni ma yin no/_/tha mi dad pa la tha mi dad par rtogs na yang tha mi dad pa'i shes pa tha dad pa'i sgo 'dogs rnam par gcod pa'i 'bras bu can de mi 'gyur ba ni phyir tha dad pa'i yul can nyid ma yin no/_/de bzhin du
[\[287a.5\]]tha dad pa tha dad pa nyid du rtogs pa tha dad pa'i shes pa'i rten du gyur pa la tha mi dad pa'i sgro 'dogs rnam par gcod par byed pa nyid kyis tha dad pa'i don can nyid ma yin no zhe na/_'dir brjod pa/_tha dad rjes mthun lag pa'i don/_/tha dad 'dres pa'i rang bzhin chos/_/der brten bdag
[\[287a.6\]]gis rtogs zhes 'brel to/_/rnam par rtog pas brtags pa'i chos ba lang dang /_dkar po dang 'gro ba zhes bya ba de lta bu la sogs bdag ni log pa'i don yin te/_phyi rol med pa'i phyir dang /_rtog pa tsam la brten pa yin pa'i phyir ro/_/tha dad pa'i rjes su mthun pas na tha dad
[\[287a.7\]]pa dang 'dres pa'i rang bzhin gyi chos de dag gis shes pa de ldog pa'i yul can yin no/_/ji ltar 'khrul pa tha dad pa las gcig la tha dad pa tha dad pa dag dang /_'khrul pa gcig las tha mi dad pa yin pa de bzhin du ngo bo yang tha dad pa dang 'dres par rtogs pa yin no/_/'di ltar
[\[287b\]]
[\[287b.1\]]dkar po ma yin pa dang ba la dam yin pa'i 'khrul pa'i gzhir gyur pa gcig nyid la de bzlog pa'i 'bras bu can gyi shes pa tha dad pa 'jug pa dag rnam pa tha dad pa med par ni tha dad par mi 'gyur ro/_/rtogs pa'i bdag nyid kyis ni blo tha dad pa ma yin te/_'on kyang 'dzin pa tha dad pa nyid las
[\[287b.2\]]yin no/_/de'i phyir 'di rtogs par bya ba tha dad pa 'gog pas tha dad pa tha dad pas na/_tha mi dad pa la tha dad pa'i 'khrul pa bzlog pa yin no/_/tha dad pa la tha mi dad pa yang de bzhin no/_/de'i phyir tha dad pa dang 'dres pa dag de ltar tha dad pa'i rjes su mthun pa yin la/_rnam par
[\[287b.3\]]dbye bar bya ba dang mi mthun par rtogs pa'i phyir yang tha dad pa'i rjes su mthun pa yin no/_/'byed par byed pa ni rnam pa gang zhig brtags pas 'khrul pa sel bar nus pa de'i bdag nyid can du 'gyur dgos so/_/des na ba lang ma yin par sgro 'dogs pa zlog par byed pa ni ba lang
[\[287b.4\]]du rtogs par byed pa yin te/_de'i phyir rnam pa gcig la ba lang gi rnam pa nyid tha dad pa yin la/_tha dad pa 'dres pa de nyid yin no/_/de'i phyir tha dad pa dang tha mi dad par rtogs pa dag ni tha dad pa'i sa bon can yin te/_gang zhig gang la med pa de sgro 'dogs par byed pa ni 'khrul
[\[287b.5\]]pa yin la/_de zlog pa yang rnam par rtog pa yin pa'i phyir tha dad pa'i sa bon can yin no/_/de skad du phan tshun du tha dad pa 'di'i sa bon yin zhes bshad do/_/de lta na yang 'khrul pa'i rnam pa'i gnyen po nyid kyis de zlog par byed pa tha dad pa dang 'dres pa lta bu'i khyad par can gyi rnam
[\[287b.6\]]pa rtog par byed pas de las bzlog pa'i dngos po de'i bdag nyid kyis rtogs par ji ltar 'gyur/_don ji lta bu de lta bu'i rnam pa can gyi shes pa ni de gsal bar byed pa'i rang bzhin nyid kyis de rtogs par 'gyur ba yin na/_tha mi dad pa'i don la tha dad par 'dzin pa dang /_tha dad pa
[\[287b.7\]]la tha mi dad par shes pa go ci ltar de'i yul can yin/_de'i phyir ji ltar gzhan bzlog pa'i sgo nas rtogs pa 'di don gyi yul can yin zhe na/_de ni bden te/_de nyid kyi phyir/_de ni de don can min te/_/de dag tu 'khrul der nges pa/_/de yi blo la brten phyir ro/_/shes pa de ni tha dad pa
[\[288a\]]
[\[288a.1\]]dang 'dres pa'i rnam pa'i bdag nyid kyis na de las bzlog pa'i dngos po'i yul can bsal pa yin te/_tha dad pa dang 'dres pa'i rang bzhin du 'khrul pa nyid do/_/de lta mod kyi nya phyis la dngul gyi rnam pa ltar 'di de la de'i bdag nyid rnam pa thams cad du 'khrul
[\[288a.2\]]pa ni ma yin te/_yod pa'i don gyi blo la brten pa'i phyir ro/_/'di ltar sngon po nyams su myong ba'i 'du byed kyi mthu las byung ba'i sngon po'i rnam par rtog pa ni/_tshal dmigs pa dang /_dngos po gzhan dang 'dres pa de'i rang bzhin yul du byed pa yin no/_/de'i phyir 'di ni sngon po nyid
[\[288a.3\]]rtogs pa yin no/_/de'i phyi rol gyi sngon po dang ni mi mthun te/_tha dad pa dang 'dres pa dag dang /_long ba dang 'on pa la sogs pa med par thal bar mi 'gyur ba'i rgyu mtshan sngon po rtogs par khyad med kyang /_mngon sum dang mngon sum ma yin pa'i rgyu snang ba tha dad pa'i yang phyir ro/_/
[\[288a.4\]]dper na mig ser gyi nad dang ldan pas dung nyid rtogs pas de la ser por gcod pa phyi rol gyi dang mi 'dra ba'i phyir de rtogs pa ma yin pa bzhin no/_/gal te sngon po'i rnam par rtog pa dang ser por snang ba de'i dngos po'i yul can ma yin pa de lta na yang /_ser por snang ba ni phyi rol gyi
[\[288a.5\]]dngos po'i yul nges par byed pa ma yin no/_/sngon po'i rnam par rtog pa ni de lta ma yin te/_mthong ba'i dngos po'i rang bzhin du zhen pas rang gi yul la 'jug pa'i phyir ro/_/de'i phyir 'di ni sngon po nyid rtogs pa yin la/_phyi rol yang sngon po yin no/_/mthong ba dang mi
[\[288a.6\]]mthun pa ni de la mthong ba nyid du zhen pas bsgribs pa des na de la phyi rol rtogs par brjod kyi dngos po la ni ma yin no/_/dud ser po la yang gnod byed skyes pa'i sngon rol du don gyi yul can nyid du zhen pa ma yin nam zhe na/_bden mod kyi/_de lta bu ni yod pa ma yin gyi/_ser por
[\[288a.7\]]zhen pa'i phyir dang /_de yang med pa'i phyir ro/_/'dir mthong ba'i sngon por zhen par byed pa de la yang de kho na ltar yin no/_/de la ni gnod pa yod pa'i phyir tha dad du rtogs kyi/_'dir ni de lta ma yin no/_/de'i phyir sngon po tsam rtogs pa dang /_ji lta ba bzhin du zhen pa la ltos te/_
[\[288b\]]
[\[288b.1\]]dngos po rtogs pa nyid do/_/tha dad rjes 'gros stong pa yi/_/phyi don yod phyir/_don la ba lang dkar po dag tha dad pa med kyi rang gi ngo bo ni ma yin no/_/ji lta bu zhig chos nyid gcod pas rtogs pa de lta bu dngos su gcig pa yin pa'i phyir ro/_/rnam pa de lta bu'i rang bzhin can de ni pa
[\[288b.2\]]lang nyid yin te/_tha dad pa'i 'khrul pa sel ba nyid kyis tha dad par gyur pa'i rnam par rtog pas de'i rang bzhin tha dad par byas pa yin no/_/ba lang ma yin pa 'khrul pas ni rta la sogs par sgro 'dogs pa yin la/_dkar po ma yin par 'khrul pas ni/_de la ba lang nag
[\[288b.3\]]po la sogs pa yang yin no/_/de bzhin du khra bo dang ser po la sogs pa dag tha mi dad pa'i ba lang gi bdag nyid kyis mi bden pa yin gyi/_ba lang gi rang bzhin nyid ni ma yin no/_/de thams cad la ba lang ma yin pa ma yin par sgro 'dogs par bzod pa'i phyir re re zhing
[\[288b.4\]]'khrul pa tha dad pas 'khrul pa zlog par byed pa'i rnam par rtog pa yang /_rnam pa tha mi dad pa'i phyir tha mi dad par 'gyur ba yin no/_/gzhan du na/_de yi tha dad kyang med 'gyur/_/gal te bde bar gshegs pa dag tha dad pa dang 'dres pa dang bral ba'i ba lang nyid dkar po nyid
[\[288b.5\]]kyang mi 'dod na ni/_/de la ba lang ma yin pa las tha dad pa'am/_dkar po ma yin pa las tha dad par yang mi 'gyur te/_ba lang ma yin pa nyid ba lang ma yin pa las ldog pa 'am/_/dkar po ma yin pa nyid las zlog pa ni med do/_/de nyid kyi phyir dngos po med pa'i chos nyid
[\[288b.6\]]kyang ma yin te/_de'i rang gi ngo bo nyid de ltar snang ba'i phyir ro/_/dngos po la gcig dang du mar 'dzin pa ni 'khrul pa yin no zhes bshad do/_/don la brten pa yin na yang /_/des stong ma yin phyir te yang /_/gal te tha dad pa dang 'dres pa dag nyid 'khrul pa nyid kyi rang
[\[288b.7\]]gi ngo bo la ma yin pa dang /_der rtogs pa yang zhen pa la ltos nas yin na/_de'i phyir zhen pa la ltos nas sgrub pa nyid rang gi sgra'i don du 'gyur mod/_'thad par dka' ba'i gzhan sel ba'i yul can gyis ci zhig bya snyam na/_de la brjod pa/_dngos po la brten nas
[\[289a\]]
[\[289a.1\]]'jug pa'i rnam par shes pa don la brten pa yin yang de gtong ba ma yin pa'i phyir ro/_/don rig pa/_yod kyang de ni gnas phyir ro/_/sgro 'dogs rnam par gcod par byed pa nyid kyang rtogs pa'i phyir dang /_/rnam par gcod pa'i shes pa rnams kyi rnam par gcod
[\[289a.2\]]par byed pa nyid kyang /_de nyid las sgrub pa'i phyir 'di sngon po ma yin no zhes bya ba'i shes pa dang khyad par med pas na/_sngon po la sogs pa'i shes pa gal te don gyi yul can yin yang sel ba'i yul can kho na'o/_/tha dad pa dang rjes su 'gro ba 'gal ba'i phyir dang /_rnam par
[\[289a.3\]]gcod pa'i yul can nyid du yang de 'thad pa'i phyir/_de'i yul can nyid ma yin na ni/_rnam par gcod pa'i yul can nyid du gsal ba nyid do/_/gal te 'di dag gi don la brten pa'i byed pa 'di med na ni ji skad bshad pa'i tshul gyis bsgrubs pa'i yul can du 'gyur ba kho na'o/_/
[\[289a.4\]]gal te gang gi rnam bcad kyi bdag nyid de rang rig pas rtogs pas na gang gi rnam pa 'dzin pa de la don rig par 'gyur ba ma yin na/_snang ba tha dad pa la sogs pas dngos po dang mi mthun pa'i rnam pa can gyi rnam par rtog pa'i shes pa ni dngos po snang ba can ma yin pas ji ltar dngos po des
[\[289a.5\]]pa'i rang bzhin du 'gyur zhe na/_nyes pa 'di ni med de/_'di ltar/_don nges pa ni myong ba min/_/de nyid min pa myong ba ni/_/ci bzhin myong bya gnas pa'i phyir/_/med par rtogs 'gyur chu sogs bzhin/_/gang gi de mi snang na de ma nges par 'gyur ba don nges pa zhes bya ba don myong pa yin par mi brjod do/_/
[\[289a.6\]]de ci'i phyir zhe na/_re zhig yul med par smra ba'i sha za nyid ldang bar 'gyur ba'i phyir ro/_/des ni re zhig 'di nyid bzlog pa na myong ba'i rang bzhin nyid gzhag par bya ste/_des na de'i 'dod pa brjod do/_/gang gi phyir don myong ba yin na gang myong ba de nyid yul du 'gyur te/_myong ba ni myong
[\[289a.7\]]bar 'gyur ba'i chos las lhag pa med par rig par byed pa yin pa'i phyir ro/_/de bdag nyid don du zhen par byed pa'i phyir bdag nyid yul du byed par ni mi nus te/_bdag nyid ni don las gzhan yin pa'i phyir don rig pa'i yul bdag nyid ma yin pa'i phyir ro/_/dper na
[\[289b\]]
[\[289b.1\]]smig rgyu la chur rig pa'i yul ni chu nyid yin no/_/'on kyang smig rgyu la nyams su myong ba nas chur zhen pa yin pa'i phyir gang las smig rgyu la chur nges so zhes bya ba'i tha snyad du 'gyur ba de la de sgro btags par brjod pa yin no/_/de ltar bdag nyid nyams su myong ba nas don du sgro
[\[289b.2\]]'dogs pa ni ma yin te/_skad cig gnyis su gnas pa med pa'i phyir ro/_/de'i phyir bdag nyid nyams su myong ba dang dus mtshungs par nges pa'i yul ni dngos po med pa yin no/_/de bdag nyid du gyur pa'i yul gyi rnam pa las tha dad par ma nges pa nyid kyis bdag la sgro btags
[\[289b.3\]]pa yin du chug kyang /_'di de bzhin du myong bar ni mi brjod do/_/bdag nyid ces nges pa ni ma yin gyi/_'on kyang don no zhes nges pa yin no/_/de'i phyir rnam par rtog pa ni bdag nyid dang 'gal ba'i don myong ba'i rang bzhin yin no/_/de yang gal te rnam pa de lta bu'i don yod na ni/_
[\[289b.4\]]don gyi yul can nyid du 'gyur ba yin na/_de med pa'i phyir yul med pa nyid du 'gyur ro/_/'di ni zla ba gnyis sogs bzhin/_/snang ba med phyir myong min te/_/lugs ngan sel bar byed pa dag/_/rang bdag rig byed yin par 'dod/_/gal te nges pa don rig pa yin na de de ltar 'gyur
[\[289b.5\]]ba zhig yin na/_rig pa ma yin pas ji skad brjod pa'i lta ba ngan pa zlog par byed pa dag rang gi bdag nyid rig par byed par 'dod do/_/ji ltar rig pa ma yin na/_zla ba gnyis la sogs pa ltar snang ba med pa'i phyir ro/_/don rig par byed pa rnam par rtog pa med pas don
[\[289b.6\]]rtogs pa ni rnam pa gzhan yin la/_rnam par rtog pas rtogs pa yang gzhan yin te/_de lta ma yin na mngon sum dang mngon sum ma yin par rtogs pa med par 'gyur ro/_/de'i phyir rig par bya ba ji lta ba bzhin gyi don la don du rtogs par byed pa de nyid don rtogs pa yin te/_dper
[\[289b.7\]]na gang la sngon po gsal ba de nyid sngon po rtogs pa yin pa bzhin no/_/'di ltar/_de lta'i don ni med kyang bla/_/don gyi yul can grub pa yin/_/shes las rnam gzhan rtogs pa ni/_/de lta'i don kyang dngos blo min/_/don gyi yul gyi dngos po la gnod pa med pa'i rtogs pa gang
[\[290a\]]
[\[290a.1\]]yin pa de ni ci ltar snang ba'i don yod pas de rtogs pa nyid du grub pa ni yod pa'i don rtogs par 'gyur ba yin no/_/med na ni don rtogs pa nyid 'khrul pa yin te/_don med par rab rib la sogs pas de ltar bskyed pa'i phyir ro/_/rtogs pa de dang mi mthun
[\[290a.2\]]par snang ba ni de lta bu'i don yod kyang don rtogs pa ma yin te/_rjes su dpag pa'i shes pa bzhin no/_/de'i phyir gal te rnam par rtog pa don med kyang don du zhen pa'i rang bzhin don rtogs pa nyid yin na rmi lam du dmigs pa'i rnam par rtog pa med pa sngon po gsal ba ltar sngon
[\[290a.3\]]por rnam par rtog pa sngon por rig par 'gyur ba yin no/_/de'i phyir 'di la ni 'khrul kyang don rtogs pa med do/_/blo la ji ltar don snang ba/_/de ltar sngon po dngos po nyid/_/de yod na yang ci bzhin du/_/snang dang 'gal te dngos blo min/_/ci ste yang sngon po ni don byed nus
[\[290a.4\]]pa'i dngos po yin la/_rnam par rtog pa la yang de ltar rtog pa yod pa'i phyir de nyid dngos por zhen pa yin no/_/bdag ni de lta ma yin pa'i phyir te bdag gi yul can ma yin la/_de lta bur gyur pa yang med pa'i phyir med pa snang ba yin no/_/de ni ma yin te/_gang gi phyir
[\[290a.5\]]sngon po don byed par nus pa'i dngos po yin no zhes gang las rtogs/_/'di de ltar tshad mas rtogs pa'i phyir ro zhe na/_'o na de la ci lta bur gyur pa nyid du snang ba de lta bur gyur pa nyid dngos po de yin la de lta bur gyur ba nyid ni snang ba'i blo yin no/_/rnam par rtog pa'i blo la ni de ltar snang
[\[290a.6\]]ba med de/_de'i phyir de dngos po ma yin pa la de dngos po shes pa yang ma yin no/_/rmi lam na ni de ltar snang ba yod pa'i phyir de dngos po shes pa yin no/_/gal te dngos po grub na ni dngos po yod pa la yin la/_de med pa'i phyir ni dngos po med pa la rnam par shes pa 'khrul
[\[290a.7\]]ba nyid do/_/rnam par rtog pa'i shes pa pa de ltar snang ba dang mi mthun pa nyid kyis dngos po rtogs pa ma yin pa las/_gal te sngon po yod pa la de ltar 'dzin nus na 'di dngos po'i blor 'gyur ro/_/de ltar ni ma yin te/_de snang na rang gi ngo bo ci lta ba bzhin snang ba'i phyir/_
[\[290b\]]
[\[290b.1\]]gsal ba mtshon pa'i snang ba skye bar thal bar 'gyur ro/_/rgyu tha dad pa'i phyir snang ba tha dad do zhe na/_rgyu tha dad la 'gal te de/_/snang na blo dbye gang las yin/_/gal te sgra'am blo las rig par bya ba la blo tha dad par byas na de snang ba med par thal bar 'gyur ro/_/de'i blo
[\[290b.2\]]skyes pa la de snang ba'i phyir de yul du 'gyur ba yin no/_/gal te de snang na blo tha dad pa ga las yin/_des na gang gi tshe snang ba'i don snang bar mi bzod pa des na 'di dngos po'i blo ma yin no/_/dngos po rtogs pa med na ni/_/gang las rang bdag dmigs ma yin/_/gang gi tshe de ltar dngos
[\[290b.3\]]po'i blo med pa de'i tshe dngos por zhen pas nyams su myong bas grub pa gang zhig yin/_gang gis bdag gi yul can nyid du mi 'gyur/_des na/_gang snang de 'dir bdag nyid de/_/gzhan gang de ni mi snang nyid/_/dngul sogs snang dang nyi phyis las/_/gzhan nyid du yang
[\[290b.4\]]rtogs pa yin/_/sngon po'i rang bzhin de la snang ba'i phyir de shes pa nyid du mi 'gal lo/_/phyi rol du zhen pa gang yin pa de ni rig par bya ba ma yin pa'i phyir de lta bur gyur pa med pas med pa'i yul can nyid du mi 'gyur ro/_/gal te mi gsal bar snang bas dngos po rig
[\[290b.5\]]pa ma yin na/_thag ring por don rnams de ltar rtogs pa'i phyir dbang po'i shes pa dngos po'i yul can ma yin par 'gyur ro/_/dngos po'i yul can ma yin pa kho na'o zhe na/_mi gsal bar snang bas zla ba gnyis la sogs pa dang mi mthun par shes pa 'di rnam par rtog pa
[\[290b.6\]]bzhin du 'khrul pas dngos po rig par yang mi 'gyur ro/_/ma yin te/_thag ring po ma yin pa dang bskal par mi gsal bar snang ba nyid kyis nye bar mtshon pa'i phyir ro/_/'di 'ba' zhig ni khyad par ma yin te/_'dir mi mthun pa nyid ni nyams su myong bas grub pa nyid do/_/de
[\[290b.7\]]lta ma yin na/_thag ring po nas sdong po dmigs pa dang /_de nyid du rtog pa dbang po'i byed pa 'jug pa la mthong ba dang brtags pa nyid du rnam par phye nas rtogs par mi 'gyur ro/_/de'i phyir mi gsal bar snang yang rnam par rtog pa dang mi mthun pa zla ba gnyis bzhin du 'di ni sngon po
[\[291a\]]
[\[291a.1\]]rtogs pa nyid yin no/_/de ltar rnam par rtog pa la dngos po rtogs pa 'ga' yang med pas na rnam pa de lta bu'i dngos po med pa'i phyir med pa'i yul can nyid ma yin no/_/dngul la sogs pa la ni dngul snang ba dang /_nya phyis la sogs pa las gzhan yin pa'i
[\[291a.2\]]phyir myong ba de nya phyis kyi yul can ma yin te/_'on kyang dngul gyi yul can nyid do/_/nya phyis kyi yul nyid du de ltar rtogs pas phyin ci log tu rtogs par brjod kyi nyams su myong ba nyid kyis de ltar rtogs pa'i phyir ni ma yin te/_khyad par dang khyad par can gyi ngo bo rtogs pa
[\[291a.3\]]med pa'i phyir ro/_/rnam par rtog pa'i sngon po'i rnam pa ni shes pa la yang srid pa dang /_don du nges pa don myong ba yang ma yin pa de'i phyir 'di med pa'i yul can nyid 'jug pa ma yin no/_/gzhan yang /_de yi ngo bor snang ba las/_/myong ba gzhan 'ga' yod ma yin/_/don gyi
[\[291a.4\]]ngo bor snang yang ni/_/de ni blo yi 'dra nyid yin/_/lhag par zhen pa don rig pa nyid yin na bdag nyid ma nges pa'i phyir yul ma yin la/_don nges pa'i phyir don nyid yul yin zhing /_de lta bu yang yod pa ma yin pa'i phyir med pa'i yul can nyid du 'gyur te/_de lta ma yin na de'i yul can
[\[291a.5\]]nyid du yang mi 'grub pa'i phyir ro/_/don myong ba nyid yin yang bdag yul yin par ni mi 'gal te/_zla ba gnyis la sogs pa'i shes pa bzhin no/_/'di ltar myong ba zhes bya ba don gsal ba nyid ma gtogs pa gzhan ni 'ga' yang med do/_/de'i phyir gsal ba de ni don yin la/_
[\[291a.6\]]bdag ni de las gzhan yin pa'i phyir bdag yul ma yin zhe na/_de lta bu med pa'i phyir yul med pa nyid yin no/_/shes pa yang don ci lta bur gyur pa rnam pa de lta bu'i gzugs brnyan dang 'brel pas gang snang ba na snang ba 'di ni don yin no zhes brjod de/_de ltar snang ba de
[\[291a.7\]]shes pa las yang mi srid pa ni ma yin no/_/gal te de ltar snang ba de don gyis byas pa yin pa de lta na de ltar snang ba de don gsal ba'i rang bzhin yin pa'i phyir don rtogs pa nyid do/_/gtod par byed pa don gyi byed pa med na ni de shes pa de tsam snang bar byed de/_zla ba gnyis la
[\[291b\]]
[\[291b.1\]]sogs pa'i shes pa bzhin no/_/de lta ma yin na ni rnam par rtog pa med pa'i shes pa yang don gyi rnam pa can du mi 'gyur ro/_/gal te rnam par rtog pa med pa ni snang ba don gyi rjes su 'gro ba dang ldog pa'i rjes su byed pa can yin gyi/_'ga' yang nges pa ni ma yin no/_/des na 'di'i
[\[291b.2\]]'dzin pa dang mi 'dzin min snang ba la ltos pa yin no/_/rnam par rtog pa ni phyi rol gyi sreg pa dang rjes su 'brel ba yod pa dang med par snang ba ma yin yang phyi rol nges pa yin te/_de'i phyir nges pa nyid de'i bzung ba yin no/_/de yang phyi rol nyid yin gyi rang gi ngo bo ni ma yin zhing /_
[\[291b.3\]]rnam pa de lta bu yang med pa'i phyir yul med pa nyid do zhe na/_'di la bshad zin to/_/zhen pa zhes bya ba gal te rig par byed pa ma yin na/_de las yul gnas pa med pa'i phyir de la ltos nas 'dzin pa dang /_'dzin pa ma yin no/_/'on te myong bar byed pa yin na de myong ba zhes bya ba ni
[\[291b.4\]]zhig_/de lta bur gyur pa'i don gsal bar byed pa'o/_/ji lta bur gyur pa gsal bar byed pa de lta bu nyid du gyur nas rang nyid snang ba'i phyir gang gis med pa'i yul can du 'gyur ba/_blo gros ngan pas brtags pa'i dngos po med pa snang ba zhes bya ba 'di bzung ba'i rnam pa las dpag
[\[291b.5\]]pa ci yod/_gal te de lta na rtog pa med pa dang khyad par med par thal bar 'gyur ro/_/bden te myong ba'i bdag nyid kyis yin no/_/khyad par ni myong ba'i rang bzhin ma yin pa zhen pa nyid las yin no zhes 'chad par 'gyur ro/_/gal te shes pa'i rnam par shes pa dang tha mi dad
[\[291b.6\]]pa'i phyir de'i dus pa nyid kyis snga ma dang phyi mar yod pa ma yin pa'i phyir dang /_rang gi mtshan nyid kyi rang bzhin yin pas rjes su 'gro ba med pa'i phyir mtshams sbyor ba'i rang bzhin gyis rtogs pa mi 'jug pas rnam par rtog pa nyid du mi 'thad do/_/gal te 'di rang rig pas
[\[291b.7\]]rang gi bdag nyid ji lta ba bzhin snang ba de tsam gyis mthar phyin pa yin na ni de'i tshe zla ba gnyis kyi shes pa bzhin du rang gi bdag nyid la rnam par rtog pa med pa nyid do/_/'on te sngon po la sogs pa'i shes pa bzhin du myong ba'i rang bzhin de don gyi mthar thug pa nyid yin na/_de'i tshe
[\[292a\]]
[\[292a.1\]]ji ltar snang ba de dang tha mi dad pa'i phyir rang gi ngo bos de lta bu'i rnam pa can yin pas de gsal ba nyid du 'gyur ba'i phyir/_de lta na yang rtog pa med pa nyid do/_/de'i phyir sngon po'i rnam pa yod kyang rnam par rtog pa ni tha dad par snga ma dang phyi ma dang /_phyi rol gyi
[\[292a.2\]]rang bzhin du snang ba dang rjes su 'gro ba rig pa'i rang bzhin nyid du 'dod par bya ba kho na'o/_/des na rnam par rtog pa 'di'i de rnam pa can ma yin yang de'i rig pa yin la de'i yul de 'dra ba de yang med pa'i phyir bdag nyid du gyur pa ma yin pa nyid 'di ni sgro 'dogs pa zhes bya'o zhe na/_
[\[292a.3\]]'di la smras pa/_shes pa'i dngos por mi 'thad rnams/_/gal te rig na 'khrul ma yin/_/min na de dag shes par yang /_/rnam par rtog pas ni snga ma dang phyi ma mthong ba nyid dang /_tha mi dad par yul rtogs par bya ba yin te/_de lta ma yin na de sgra'i yul nyid du mi 'grub
[\[292a.4\]]pa'i phyir ro/_/brjod par bya ba ma yin pa'i yul can nyid yin na ni rnam par rtog pa med pa nyid du thal bar 'gyur ba'i phyir ro/_/de'i phyir gal te shes pa'i ngo bor mi 'thad pa'i chos de dag rig par 'dod na ni de shes pa'i ngo bor mi srid par 'gyur ba yin no/_/gal te 'dir ni sngar
[\[292a.5\]]mthong ba nyid rig par bya ba yin no/_/shes pa ni da ltar byung ba yin pa'i phyir sngar mthong ba ma yin pas de de'i rnam par rig par mi 'gyur ro/_/de lta yin dang rnam par rtog pa 'khrul pa zhes bya bar mi 'thad par 'gyur ro/_/de'i phyir don med par ga la 'gyur/_/gal te don
[\[292a.6\]]sngar mthong ba de ltar rig na don nyid rig par 'gyur ro/_/rig pa de ltar zhugs kyang don gzhan rig pa zhes bya ba ni ma yin no/_/des na mthong ba snga mas yul du byas pa rtogs pas sngon mthong zhing yul du byas pa nyid rtogs pa yin no/_/'on te 'di de ltar rtogs pa ni ma yin te/_
[\[292a.7\]]de'i yul can nyid du thal bar 'gyur ba'i phyir ro/_/'o na sngar ma mthong ba'i rang bzhin du rtogs pa yin no/_/de lta yin dang de nyid kyis gsal ba nyid mi 'thad pa ci yod sgro 'dogs pa sngon ma mthong ba'i rang bzhin nyid la sngon mthong ba nyid du rtogs pa yin no zhe na/_de ni ma yin te/_
[\[292b\]]
[\[292b.1\]]gang gi phyir/_'khrul pa yin yang mi tshor min/_/sgro btags la sngon mthong ba nyid du rtogs par 'dod pas kyang sngon mthong bar rtogs pas sngon mthong ba nyid rtogs pa yin no zhes 'dod par bya'o/_/de lta ma yin na 'di sngon mthong ba nyid du rtogs par mi 'gyur gyi/_'on kyang sgro
[\[292b.2\]]btags pa'i yul can nyid do/_/'khrul pa yang rnam pa ci ltar 'khrul pa de'i ngo bor rig pa yin te/_dper na nya phyis la dngul du rtogs pas dngul tshor ba med pa ni rtogs pa ni ma yin te/_dngul nyid du ma rig par thal ba'i phyir ro/_/'o na dngul gyi shes pa dngul gyi yul can nyid du 'gyur
[\[292b.3\]]ro/_/dngul gyi shes pa yang yin la/_dngul gyi yul can yang ma yin no zhes gang gis de ltar brgal zhing brtag par bya ba/_de de'i shes pa yin pa'i phyir de'i yul gzhan gang zhig yin par 'gyur/_'o na ji ltar bdag nyid snang ba yin/_yul dang dus des rnam par bcad pa'i phyi rol
[\[292b.4\]]gyi dngul med pa'i phyir shes pa'i bdag nyid dngul gyi rnam par snang ba yin no zhes de rig pa dag 'dzin to/_/'di ni phyi rol gyi ngo bo nyid dang /_snga ma dang phyi ma'i rang bzhin du rig pa gang yin pa de shes pa'i rang bzhin la mi srid pa'i phyir/_yul med pa nyid du blo gros ngan pa dag 'khrul
[\[292b.5\]]pas de la de skad brjod pa yin no/_/gal te 'di snga ma dang phyi ma phyi rol gyi rang bzhin nyid rtogs pa yin na rang gi yul can du mi 'gyur ro/_/de lta na yang rang gi mtshan nyid yul yin par thal lo/_/de yang 'thad pas spang bar bya ba yin no/_/ci ste de ltar rig pa ma yin na 'di shes
[\[292b.6\]]pa'i ngo bo dang mi 'gal lo/_/de nyid kyi phyir sgro btags pa la phyi rol nyid du zhen pa yang 'thad pa ma yin te/_phyi rol du rig pa ni phyi rol gyi yul can ma yin par mi 'thad pa'i phyir ro/_/phyi rol dang mi mthun pa'i rang bzhin can yin pa'i phyir te sgro btags pa yin par 'dod pa gang yin pa
[\[292b.7\]]phyi rol dang mi mthun pa'i phyir de lta bu'i dngos po shes pa nyid du yang mi 'thad pa ni ma yin no/_/gal te de la phyi rol nyid du rtogs na shes pa nyid las 'gyur mod/_/'on te sgro btags rtogs pa nyid phyi rol rtogs pa yin na phyi rol dang mi mthun pa'i yul can yin pa'i phyir phyi rol rtogs pa
[\[293a\]]
[\[293a.1\]]ma yin par 'gyur ro/_/gal te rnam par rtog pa'i yul shes pa'i rnam pa nyid yin na rnam par rtog pa nyid med par thal bar 'gyur ba'i phyir/_bdag gi yul snang ba las khyad par du gyur pa'i rig pa'i bdag nyid du khas blang bar bya ba yin nam zhe na/_de ni
[\[293a.2\]]bden mod kyi de lta na yang /_/rnam pa ji lta'i don rig pas/_/rtogs yin de rig med pa'i phyir/_/shes chos mngon par slob pa la/_/nges par brjod de bde sogs bzhin/_/gal te de'i rnam pa tsam gyis de gsal ba yin na rtog pa med par thal ba'i phyir ro/_/rig pa bla lhag pa
[\[293a.3\]]nyid kyis rtogs pa dang bcas par brjod par bya ba yin yang /_de'i rnam pa ma yin par rig pa ni med de gzhan du ji skad bshad pa bzhin no/_/rig par bya ba dang rig par byed pa dag tha dad par snang ba yang med do/_/de lta mod kyi khas blangs nas kyang brjod par bya ste/_rnam pa ji lta bu'i
[\[293a.4\]]rang bzhin rig pa 'di rnam par rtog pa yin par 'dod pa de lta bu ni 'dir rig pa med do/_/'dir don rig pa nyid kyis rnam par rtog par 'gyur ro/_/de yang gal te don snang ba nyid kyis rig pa min na rtog pa med par 'gyur ro/_/gang gi tshe snang ba'i rang bzhin spangs nas sngon po dang
[\[293a.5\]]phyi mar mthong ba'i rang bzhin du de rig par byed pa de'i tshe ni de'i yul can nyid du 'gyur na de yang rig pa ma yin te/_de ltar rig pa med pa'i phyir ro/_/de lta bu'i don ni yod pa yang ma yin te/_tha dad pa dang tha mi dad pas dbang du byas pas don zhes rtogs pa'i rang bzhin pha rol po rang
[\[293a.6\]]nyid kyis de ltar khas ma blangs pa'i phyir ro/_/phyi rol gyi don ni dngos po dang dngos po med pa la ltos pa dang bcas pa ma yin la/_rnam par rtog pa la snang ba de ni sngon dang phyis mthong ba nyid kyis de ltar bsgrub par bya ba yin pa'i phyir de la ltos pa dang bcas pa yin no/_/de'i phyir don
[\[293a.7\]]rig par bya ba med pa'i phyir 'di don rig pa ma yin no/_/rig par bya ba gang yin pa de don ma yin no/_/de ltar rig pa med pa ni ma yin no/_/gal te don ma yin na 'di don rig pa yang ma yin no zhe na/_lha rnams dga' bas 'di lta bu nyid du nges par byas pa yin te/_dngul snang
[\[293b\]]
[\[293b.1\]]ba nyid la dngul rig pa ni dngul rig pa yin pa'i phyir ro/_/don ji lta bur 'gyur ba de lta bur rig pa ma yin na de don rig pa ji ltar yin/_gal te shing gi don phyi rol du nges pa nyid yin la/_don zhes ci 'dra bar 'dris pa de 'dra ba yod pa ma yin pa'i phyir yul med par brjod do/_/de
[\[293b.2\]]tsam gyi don rig pa med pa ni ma yin no/_/yul dang dus gang gis khyad par can gyi dngul du nges pa de'i yul dang dus de med dngul du rig pa yang med pa ni ma yin te/_de'i phyir rnam pa de lta bu'i don med pas don rig pa ma grub pa ni ma yin no zhe na/_mi mthun pa nye bar bkod pa
[\[293b.3\]]ste/_dngul ji ltar gyur pa de lta bur gsal ba de na med pa'i phyir med pa 'di dngul rig par 'gyur ro/_/de bzhin du don ji lta bur gyur pa rnam pa de lta bur rig pa yod pa las yul dang dus 'ba' zhig med pa yin pa'i phyir med pa'i yul can nyid du 'gyur ba yin no/_/gang gi tshe don
[\[293b.4\]]dang rjes su mthun pa 'ga' yang rig pa med pa'i phyir don ci ltar gyur pa de lta bur rig pa med pa nyid yin pa de'i tshe de las bzlog pa bdag nyid kho na rig pa yin no/_/de bzhin du nya phyis la dngul du rig pa yang bdag gi yul can nyid de de yang rnam par rtog pa dngul gyi rang bzhin ji lta
[\[293b.5\]]ba bzhin rig pa med pa'i phyir ro/_/de'i phyir 'di la don rig pa yod pa ma yin no/_/de ltar na yang 'di ltar 'gyur ba yin te sngon mthong ba sgra la sogs pa sbyor ba'i phyir/_don byed pa dang ldan pa bzhin du mthong ba la ltos pa med pas de dang ldan par mthong ba'i don la yang 'jug pa'i phyir ro/_/
[\[293b.6\]]des na de ltar rig pa med kyang der mngon par rlom pa yod pa'i phyir de la de ltar tha snyad byed do zhes smra'o/_/mngon par rlom pa yang shes pa'i chos yin te/_bde ba la sogs pa bzhin no/_/dper na rig pas mngon par rlom mo/_/rigs btsun pas mngon par rlom mo zhes bya ba de
[\[293b.7\]]rig pa tsam la ni brjod pa ma yin pa bzhin no/_/rigs btsun pa'am rig pa rig go zhes bya ba nyid kyis ni de ltar tha snyad byed pa yin no/_/de'i 'dod chags la sogs pa bzhin du shes pa'i khyad par mngon par rlom pa zhes bya ba ni yod pa yin no/_/des na ma grub pa'i phyir dang /_
[\[294a\]]
[\[294a.1\]]'gal ba'i phyir rig pa yod kyang rig pa ma gtogs par mngon par rlom pa gdon mi za bar khas blang bar bya ba yin pas/_rnam rtog rjes su 'brel 'jug pa/_/rang bdag mthar thug nges par rtog_/mngon par rlom pa de nyid kyis/_/rnam rtog yul rnams
[\[294a.2\]]can yin pa/_/de phyir med pa rig min bshad/_/thams cad kyi rig pa ni don mi 'dra ba'i rnam par shes pa nyid yin pa'i phyir rtog pa'i ngo bo rnam par rtog pa ni de nyid kyis yul gyi rnam pa can yin no/_/de yang ji ltar nyams su myong ba bzhin du rang bzhin de tsam gyis ni de ma yin te/_
[\[294a.3\]]'on kyang de nyid rnam par rtog pa'i chos dang ldan pa'i phyir lhag par zhen pas yin no/_/de yang 'jug pa ni mi gsal ba'i rang bzhin la ni 'jug pa ma yin te/_ma rtogs pa 'ga' la yang mngon par rlom pa med pa'i phyir ro/_/'di la don rig pa ni med pa'i phyir rang gi bdag nyid
[\[294a.4\]]gsal ba nyid na don nges par brjod do/_/de yang don gyi rang bzhin gyis 'jug pa'i phyir phyin ci log yin no/_/gang gi yul med par 'gyur ba ji ltar nya phyis la dngul bzhin du bdag nyid don med pa la don du rig par byed pa ma yin pa'i phyir don gyi yul can ni ma yin no/_/'on
[\[294a.5\]]kyang don rig pa dang rjes su mi mthun pa'i rig pa'i chos med pa la 'jug pa yin te/_rmi lam gyi bud med kyi rnam pa 'khrul pa'i yul la de ltar zhen pa bzhin no/_/de'i phyir rang gi snang ba don med pa la don du zhen nas 'jug pa'i phyir ro zhes bya ba sgra ji lta ba bzhin du 'thad pa yin
[\[294a.6\]]no/_/des na 'di rang gi bdag nyid la sngon dang phyi ma phyi rol gyi rang bzhin du 'jug pas rnam par rtog pa'i chos kyis 'jug par brjod pa yin no/_/de'i phyir rang gi bdag nyid la sngon dang phyis mthong ba'i rang bzhin du/_rnam par rtog par byed pas rnam par rtog par brjod do/_/de
[\[294a.7\]]ltar mngon par zhen na sgras 'brel par rung ba'i yul yin pa'i phyir ro/_/ji ltar zhen pa bzhin du de'i/_/don gyi rang bzhin gsal ba'i phyir/_/brtags med rnam par rtog pa'i shes pa ni zhen pa nyid kyi yul gyi rnam pa can ma yin pa'i phyir 'dis ji ltar zhen pa de nyid rnam par rtog
[\[294b\]]
[\[294b.1\]]pa'i yul yin no/_/rnam par rtog pa'i rang bzhin ni sngon dang phyis mthong ba'i don du zhen pa yin no/_/'ga' yang myong ba med pa ni zhen pa ma yin pa'i phyir/_rang gi bdag nyid de ltar snang ba nyid na 'jug pa yin te de'i phyir rang gi bdag nyid la sgro 'dogs pas/_de ltar btags pa don zhes
[\[294b.2\]]brjod do/_/shes pa la ni phyi rol gyi rang bzhin dang /_sngon dang phyis mthong ba 'ga' yang yod pa ma yin pa'i phyir btags pa med par brjod do/_/de ltar med pa snang ba ni ma yin te/_zhen pa ni snang ba'i bdag nyid ma yin pa'i phyir ro/_/des na myong ba gang yin pa de ni rnam par shes pa rang nyid
[\[294b.3\]]do/_/des na zhen pa'i 'jug pa dpyad na/_mi snang ba la mi 'jug pa'i phyir/_rang gi bdag nyid kho na rnam par rtog pa'i yul yin te/_ji skad du/_sgra las shes pa tha dad ltar/_/don gyi gzugs brnyan snang ba gang /_/zhes bshad pa yin no/_/zhen pa'i rang gi ngo bos brtags na ni med
[\[294b.4\]]pa nyid de/_ci skad du/_sgra don 'di dang gzhi mthun nyid/_/yod pa min yang ji lta bur/_/grags pa bzhin du brjod pa ste/_/dngos po la 'di mi srid do/_/zhes bshad do/_/tha snyad byed pa po'i blo la ltos nas ni gang gis sgrub pa'i yul can nyid gsal ba yin te/_gzhan sel ba'i sgo nas don
[\[294b.5\]]la 'jug par brjod pa/_phyi rol gyi don nyid de/_ci skad du/_de mi byed/_yongs spong yan lag ngo bo'i phyir/_/dngos po tha dad rten can phyir/_/don la mi slu yin par 'dod/_/ces bshad pa yin no/_/'di'i tha dad dang /_'dres pa'i rang bzhin ngo bo min/_/phyi dang nang gi ngo bor ni/_'gal phyir/_
[\[294b.6\]]btags pa ji ltar zhen pa bzhin med pas shes pa la sngon dang phyi ma dang /_phyi rol med pa'i phyir/_cig rnam pa thams cad du/_med pa yin nam zhe na/_ma yin no zhes brjod do/_/rang bzhin ni med pa ma yin no/_/mi gsal bar snang ba'i dngos po ni med pa ma yin te/_rnam par shes pa'i
[\[294b.7\]]rang bzhin yin pa'i phyir ro/_/de ni ji ltar zhen pa'i phyi rol nyid du med pa yin gyi/_rang gi ngo bor ni yod pa nyid de/_rmi lam dang zla ba gnyis la sogs pa'i rang bzhin no/_/gal te rang bzhin yod pa yin na de shes pa'i bdag nyid du gnas pa thob pas/_ba lang dkar po zhes tha
[\[295a\]]
[\[295a.1\]]dad pa yang gcig gi rnam pa dang /_de bzhin du 'di yang ba lang zhes 'dres pa'i rnam pa'i spyi bzhin nyid du yod pa kho na ste/_phyi rol gyi rang bzhin 'ba' zhig gis med par 'gyur ro/_/des na shes pa'i rang bzhin chos du ma'i bdag nyid du gyur pa'i chos can
[\[295a.2\]]dang spyi yod pa yin te/_zla ba gnyis la sogs pa bzhin no/_/zla ba gnyis phyi rol du med kyang shes par med pa ni ma yin no/_/de bzhin du spyi'am ba lang nyid dang /_dkar po nyid dang 'brel ba'i bdag gis don kyang 'gyur ro zhe na/_ma yin zhes smra ste/_btags pa ni phyi rol nyid
[\[295a.3\]]bzhin du tha dad pa dang 'dres pa'i rang bzhin nyid du yang med pa yin no/_/ba lang dkar po zhes shes pa la tha dad par snang ba sgra tha dad pa'i bzung ba rang bzhin du ma shes pa gcig gi yul du byas pa dag phan tshun 'dres pas ngo bo gcig tu gyur pa ni rnam par shes pa'i rang gi ngo bor gyur pa ma
[\[295a.4\]]yin no/_/spyi yang de bzhin no/_/ji ltar yang ma yin zhe na/_phyi dang nang du 'gal ba'i phyir te/_gnyi gar yang med pa'i phyir ro/_/de'i phyir ba lang 'ba' zhig gi rnam par rtog pa ba lang zhe'ang de'i rtogs pa tsam la dkar po zhes bya ba tsam du rtogs pa de tsam nyid rnam par shes pa'i rang
[\[295a.5\]]bzhin yin gyi/_de lta bu shes pa gcig tu rjes su 'brel ba'am khyad par gzhan las rjes su song ba'i spyi ni ma yin no/_/yang ci'i phyir 'gal zhe na/_bshad pa phyi rol tha dad kyang /_/rjes 'brel med phyir gcig na yang /_/rnam kun gcig tu rtogs phyir ro/_/gang gi rnam pa de
[\[295a.6\]]lta bu gcig gi rnam pa 'di blo la yod par 'gyur ba ba lang dkar po zhes rnam pa tha dad pa nyid du snang ba dag rjes su 'brel pa las rang bzhin gcig tu gnas pa ni ma yin no/_/don de ni de ltar zhen pa yin te/_des na gal te tha dad kyang gzhan gyi rang bzhin du 'gyur ba don la yod na/_de'i tshe
[\[295a.7\]]ba lang yon tan dkar po'i rang bzhin yin pa'i phyir ba lang zhes rtogs pa na/_rang bzhin re bar 'gyur la/_de lta yin par gyur dang re bar gyur pa de nye bar rung ba yin pas ba lang nyid dkar po'i rang bzhin du rtogs par gyur pa na de lta yang ma yin no/_/gzhan ni gzhan gyi rang bzhin du 'gyur
[\[295b\]]
[\[295b.1\]]ba ma yin te/_gnyi ga yang rang gi bdag nyid kho na la rnam par gnas pa'i phyir ro/_/des na de'i rang bzhin ma yin pas ba lang dkar po'i rang bzhin du rtogs pa ma yin pa'i phyir ba lang zhes rtogs pa na yon tan dkar po re ba ma yin la/_'di de ltar rung ba yang ma yin no/_/de'i phyir nye ba
[\[295b.2\]]yang ma yin no/_/de lta yin dang bum pa dang snam bu zhes bya ba bzhin du rtogs par 'gyur ro/_/sgra nyid kyis de de'i rang bzhin nyid du sgrub par byed do zhe na/_ma yin te/_de ltar rtogs pa nyid la de ltar sbyar na de ltar rtogs pa'i phyir ro/_/ma rtogs na ni mi sbyor ba'i phyir ba lang bum pa
[\[295b.3\]]zhes bya ba ltar rtogs par mi 'gyur ro/_/de'i phyir tha dad pa dag la rjes su 'brel pa med pas rjes su 'brel pa'i rang bzhin gyi dngos po ngag gi don gcig ni yod pa ma yin no/_/de bzhin du ba lang skul cig ces bya ba yang rjes su 'brel pa ma yin te/_bya ba dang byed pa po med pa'i phyir ro/_/'on te ba
[\[295b.4\]]lang nyid dkar po'i bdag nyid can yin pa'i phyir de'i rang bzhin de de ltar rtogs so/_/de bzhin du rnam par rtog pa la yang de ltar rtogs pa'i phyir de'i ngo bor rtogs so zhe na/_de ltar ni nus pa ma yin te/_tha dad pa med na ba lang zhes bya ba rnam pa thams cad rtogs par thal ba'i phyir te/_dkar po
[\[295b.5\]]nyid la sogs pa ma rtogs pa'i rnam pa med pa'i phyir ro/_/tha dad rten pas gcig la ni/_/tha dad la yang brda las ni/_/nges phyir rang bzhin gcig nyid de/_/blo rnams gcig pa nyid kyis min/_/ci ste rnam par gcod pa'i don nyid kyis na rtogs pas de dang rjes su mthun par rang bzhin du ma
[\[295b.6\]]brtags pa yin gyi dngos por ni ma yin la/_sgra ni de la brten pa yin no zhes brjod na yang de la ba lang dkar po'i bdag nyid yin pa'i phyir sgra rnams dngos po'i yul can ma yin pas gcig gis thams cad rtogs pa ma yin pa'i phyir/_ba lang zhes rtogs pa na rang bzhin re bar 'gyur ro/_/
[\[295b.7\]]des na tshig gi don rtogs pa bzhin du rjes su 'brel pa yang brda las 'byung bar 'gyur ro/_/ji ltar dkar po'i sgras dkar po'i don brda las rtogs par byed pa de bzhin du/_gang gi rang bzhin du mngon sum gyis rtogs pa de'i rang bzhin tha dad par bstan na de'i rang bzhin nyid du 'gyur te/_de
[\[296a\]]
[\[296a.1\]]ltar brdar byas pa'i phyir ro/_/de la tshig gi don gnyis gcig gi rang bzhin du gyur pa rnam par shes pa'i rnam pa gcig nyid ni ma yin gyi/_'on kyang dkar po zhes rtogs pa ni phyi rol ltar ba lang gi rang bzhin nyid du nges par byed de/_des na tha dad pa'i bdag nyid ni gcig
[\[296a.2\]]la yod pa ma yin no/_/da ni 'dres pa ci ltar med pa ston te/_rjes 'brel med phyir tha dad dam/_/gzhan gyis 'dri ba yod ma yin/_/gal te dngos po rnams tha dad pa'am tha dad pa med pa'i bdag nyid kyis 'dres par snang na de'i tshe 'di phyi rol bkag pas shes pa'i bdag nyid du 'gyur ba'i
[\[296a.3\]]phyir/_kun rdzob tu yod par yang 'gyur ba yin no/_/zla ba gcig la brten nas zla ba gnyis su snang ba de lta bu ni gcig la med pa'i phyir phyi rol du mi 'thad do/_/de'i rang bzhin can ma yin pa'i rnam par shes pa ni de ltar snang ba ma yin pa'i phyir/_zla ba gnyis shes pa'i bdag nyid du
[\[296a.4\]]yod pa yin no/_/de bzhin du spyi yang gsal ba rnams la tha dad pa'am tha mi dad par rig na/_de yang gsal ba rnams la srid pa bkag pas shes pa'i bdag nyid du yod par 'gyur te/_de'i rnam pa can ma yin na rnam par shes pa de ltar snang ba med pa'i phyir ro/_/'di ltar ba lang
[\[296a.5\]]ba lang zhes gsal ba rnams la rnam par shes pa skye'i/_gang gi phyir tha dad pas 'di dag 'dre bar 'gyur ba khra bo la yod pa'i rang bzhin gang yin pa de nyid khu yu la yang yod do zhes de la tha dad pa rjes su song ba rjes su 'brel bar byed pa ni med do/_/khra bo gang yin pa de nyid khu yu
[\[296a.6\]]yin no zhes tha dad pa med par yang ma yin no/_/de'i phyir tha dad pa dang tha mi dad pa dag tu spyi rig pa med pa'i phyir spyi ni rnam par shes pa'i rnam pa ma yin no/_/gang gi phyir tha dad pa dang tha mi dad pa dag gis gsal ba rnams la rjes su 'brel par byed pa med pa de'i phyir spyi med do/_/
[\[296a.7\]]rtogs par bya ba ni rtogs pa'i tshad ma can yin pa'i phyir tha dad pa'am tha mi dad pas de ltar rtogs pa med pa'i phyir/_tha dad pa'am tha dad pa med pa'i spyi yod pa ma yin no/_/gal te khyad par phan tshun mi 'dra ba rnams la yang ba lang ba lang snyam pa'i shes pa tha mi dad pa ni khyad
[\[296b\]]
[\[296b.1\]]par gcig dang 'brel pa med par mi 'thad do/_/'di dag gi rang gi bdag nyid la ni rigs mi mthun par mngon par 'dod pa dang /_tha dad par mi 'dra ba yod pa ma yin no/_/des na khra bo la ltos nas khu yu dang bum pa dag khyad par med kyang khra bo khu yu dag la ni ba lang ba lang snyam du
[\[296b.2\]]rtogs la/_bum pa la ma yin pa gang yin pa de ni de dag la ba lang nyid gcig dang 'brel pa'i phyir ro/_/de'i phyir 'di dag don gcig dang 'brel pa'i phyir rnam pa gcig tu rtogs pa'i yul yin gyi/_gzhan dag ni ma yin no/_/des na don rnams la tha dad pa med par rtogs pa ni
[\[296b.3\]]'di kho na ste/_gang zhig des yul du byas pa de dag la rigs mthun pa nyid du rnam par gzhag pa'i rgyu ci zhig yod pa'o zhe na/_de ni de lta ma yin te/_gang gi phyir/_khyad par gzhan gyi rnam phye med/_/de las gzhan dang tha mi dad/_/rigs 'jug gegs kyi bdag nyid do/_/ba lang
[\[296b.4\]]shes pa'i spyod yul yin/_/ba lang ba lang snyam pa'i rnam par shes pa ni don tha dad pa med pa'i sgrub byed du mi 'thad de/_rnam par shes pa de'i spyod yul ni yul dang dus dang bdag nyid tha dad pa'i khyad par yin pa'i phyir te/_'di na da ltar 'di dang 'di la'o zhes rtogs pa'i phyir dang /_rtag pa
[\[296b.5\]]pa khyab pa gcig pu la ni de med pa'i phyir ro/_/khyad par nyid yin pa de ni bden mod kyi/_'on te ba lang nyid kyi mtshan nyid khyad par gcig gi sgo nas yin no zhe na/_ma yin no zhes brjod do/_/gzhan gyi rnam phye med/_ba lang nyid kyi khyad par can du khyad par rtogs pa med pa'i phyir
[\[296b.6\]]'di gzhan gyi sgo nas gzhan yul du byed pa ni ma yin no/_/dper na dbyug pa can dbyug pa'i khyad par can du shes pa de bzhin du khra bo ni ba lang nyid kyi khyad par can du ma yin no/_/rtogs pa'i yul gang ji ltar rtogs pa med pa de ni de ltar rnam par shes pa'i yul du 'gyur ba ma yin no/_/
[\[296b.7\]]ba lang snyam pa'i shes pas kyang gcig nyid rtogs kyi de la 'brel pa med pa'am/_khyad par dang khyad par can du gyur pa gnyis rtogs pa ni med de/_de'i phyir 'di ba lang nyid kyi sgo nas rdzas rtogs pa ni ma yin no/_/ba lang nyid rdzas dang tha mi dad par rtogs pa'i phyir rnam par
[\[297a\]]
[\[297a.1\]]bcad pa yin te/_de nyid kyi phyir tha dad par ma rtogs so zhe na/_ma yin te/_tha mi dad par nye bar 'dogs pa ni gnyis rtogs pa nyid yin na srid pa'i phyir te/_khur bu pa la ba lang zhes bya ba bzhin no/_/rdzas nyid rnam pa gcig tu rtogs par 'gyur ba'am/_
[\[297a.2\]]spyi nyid la yin gyi/_spyi'i khyad par gyi rdzas rtogs pa ni ma yin no/_/spyi nyid rtogs pa ni ma yin te/_khyad par gyi chos su rtogs pa'i phyir ro/_/gzhan yang ba lang snyam pa'i shes pas yul du byas pa'i rang bzhin ni ba lang dkar po/_/ba lang khu yu zhes khyad par dang gzhi mthun
[\[297a.3\]]par snang gi 'di la ba lang nyid yod la/_'di yang ngo zhes ni ma yin no/_/khyad par yang khyad par gzhan la yang tha mi dad par rig pa 'jug pa'i gegs byed pa yin no/_/'di'i khyad par gzhan la yang tha mi dad par rig pa ni rjes su 'brel par byed pa nyid yin no/_/de la khyad
[\[297a.4\]]par tha mi dad par snang ba ni 'di ni 'di la yin la 'di la yang ngo zhes tha dad pas rjes su 'brel par byed mi nus so/_/de nyid 'di yin no zhes tha mi dad pas kyang ma yin te/_khyad par yang rjes su sbyor bar thal ba'i phyir ro/_/khyad par ni khyad par gzhan gyi bdag nyid can ma
[\[297a.5\]]yin no/_/de dang tha mi dad par snang la tha dad pa dang rjes su 'brel pa ni de spangs nas rjes su 'brel par nus pa ma yin no/_/rtogs pa gzhan gyis de'i bdag nyid kyi dngos po spangs pa yin na yang de la yod pa yang yod pa ni 'di na'o zhes tha dad pa nyid kyis rjes su 'brel bar 'gyur na/_de
[\[297a.6\]]ltar ni rtogs pa med la khas kyang mi len te 'brel pa rtogs par dka' bas spyi dang khyad par dag tha dad par rtogs pa med pa'i phyir ro/_/de'i phyir gang gi yul du gyur pa spyi yin par 'gyur ba tha mi dad pa yin par rtogs pa ni yod pa ma yin pa nyid do/_/'di la ba lang ngo
[\[297a.7\]]snyam pa'am/_ba lang ngo snyam pa nyid kyang khyad par dang gzhi mthun pa nyid de/_de la yang khyad par gzhan la rjes su sbyor ba ni med do/_/des na spyi'i shes pa med pas 'di zla ba gnyis bzhin du shes pa'i rnam pa nyid ma yin no/_/gal te 'di la ba lang ngo snyam pa
[\[297b\]]
[\[297b.1\]]rjes su 'brel par byed pa ma yin mod/_rigs mi mthun par mngon par 'dod pa'i khyad par spangs nas khyad par gzhan la 'jug pa'i shes pa de nyid de las gzhan rnams kyis rigs gcig go bar byed pa yin no/_/de ltar ni mi nus te/_'di ltar/_phan tshun log par
[\[297b.2\]]gyur pa yi/_/rang rten rnam par rig pa ni/_/khyad par khyad par can tsam la/_/nus yod dngos gcig la ma yin/_/'di ni bshad zin te/_gzhan tha mi dad par nye bar btags pa las sam/_khyad par can dang khyad par can gyi dngos po yin pa'i phyir/_'di ba lang zhes rnam pa
[\[297b.3\]]gcig tha dad par rtogs pa ni cung zad kyang med do/_/de bas na 'di ni ba lang gcig yin la/_'di gzhan yin no zhes rang bzhin de nyid de ltar rtogs pa gzhan dang tha dad par rtogs pas phan tshun log par rtogs pa yin te/_de lta ma yin na/_ba lang gzhan yin no snyam du
[\[297b.4\]]shes par mi 'gyur ro/_/khyad par la ltos nas gzhan nyid do zhe na/_ma yin te/_rnam pa gzhan snang ba med pa'i phyir ro/_/ba lang zhes gzhan nyid du rtog pas na rtog pa gcig gi yul du byas pa'i phyir dang khyad par dag las gcig dang 'brel pa zhes bya bar nus pa ma
[\[297b.5\]]yin te/_snam bu dkar po ring ngo zhes bya ba lta bu'o/_/de'i phyir 'di ba lang /_'di yang ba lang zhes ba lang gi rnam pa nyid kyis ba lang ba lang gzhan las log par snang ba na khyad par bye brag can rtogs par byed kyi/_tha mi dad pa 'ga' zhig tha dad du snang ba las 'di ma
[\[297b.6\]]yin no/_/des na khra bo dang bum pa gnyis khu yu las tha dad par khyad par med kyang /_gang las de la ba lang nyid yin pa na ba lang las tha dad par 'gyur la/_bum pa ni ma yin par 'gyur ba nyams su myong bas grub pa'i khyad par yod pa yin te/_phan tshun rnam par
[\[297b.7\]]dbye bas tha dad pa'i bdag nyid ba lang dang rta'i tshogs gnyis tha dad par snang ba'i phyir ro/_/des na slob dpon gyis 'di nyid tha dad pa rnams 'bras bu gcig la nus par sgrub pa'i sgo nas de dang der bstan pa yin no/_/de'i phyir rtogs pas ni gang las ba lang ma yin pa
[\[298a\]]
[\[298a.1\]]las log par tha mi dad par 'grub pa khyad par bye brag tu gyur pa tsam nyid 'grub kyi spyi ni ma yin no/_/gsal ba tha dad med gcig dang /_/tha dad tha dad min pa'ang med/_/tha dad rig dang tha dad kyi/_/rang bzhin can chos der gcig phyir/_/gsal ba rnams
[\[298a.2\]]las tha mi dad par gcig gam/_tha dad pa dang tha mi dad pa gcig ni de dag la med do/_/gang las she na/_rtogs pa dpyad pa ji skad bshad pa nyid las so/_/'di ltar khyad par rnams ni tha dad par rig pa yin gyi/_tha dad par ni ma yin no zhes brjod pa yin no/_/khyad par
[\[298a.3\]]gyi bdag nyid kyis tha dad kyang spyi'i bdag nyid kyis tha mi dad do zhe na/_de lta na 'o na spyi dang khyad par dag tha dad pa tha mi dad pa'i rang bzhin du 'gyur ro/_/gang gi phyir tha mi dad pa med par ni spyi tha mi dad pa med par mi 'thad la tha dad pa med na yang spyi'i bdag nyid kyis tha mi dad cing khyad
[\[298a.4\]]par gyi bdag nyid kyis tha dad do zhes bya ba mi 'thad pa'i phyir ro/_/tha dad pa dang tha mi dad pa'i rang bzhin du rtogs pa ni med de/_ba lang khra bo zhes ba lang nyid dang khra bo nyid la sogs pa'i chos rnams kyi rig pa tha dad pa med pa'i phyir ro/_/gal te ldog pa tha dad pa la brten pa'i
[\[298a.5\]]chos tha dad pa khas blangs pa ma yin nam zhe na/_bden te/_rtogs pa dang ma rtogs pa'i rgyu mtshan can bsgrub bya sgrub byed kyi de ni yod pa yin te/_ba lang zhes gcig gi bdag nyid du rtogs pa na de'i bdag nyid kho na'i rang bzhin ma rtogs par bsam pa'i rang bzhin la re bar rig pa'i
[\[298a.6\]]phyir te/_dkar po zhes rtogs pa na de'i bdag nyid du rtogs pa'i phyir ro/_/'di ni ji ltar rtogs pa de ltar der de nyid yin par khas blang bar bya ba yin na/_ba lang dkar po'o snyam pa la ni tha dad par rig pa med do/_/de'i phyir spyi tha dad pa dang tha mi dad par smra ba yang rtogs
[\[298a.7\]]pa'i tshad ma can ma yin gyi/_khyad par bye brag can sgrub par byed pa nyid do zhes brjod do/_/spyir smra ba rtogs pa nyid gtsigs so cher bzung ste/_bde bar gshegs pa dang 'gran pa'i phyir rang gi phyogs kyang rtogs pa nyid kyis bsgrub pas rtogs pa nyid med pa'i sgo nas
[\[298b\]]
[\[298b.1\]]lan btab pa yin te/_ci skad du/_blo yi snang ba tha dad de/_/de dag mtshungs zhes 'dzin phyir ro/_/zhes bya ba la sogs pa bshad pa yin no/_/dngos po rnam par dpyad pa ni rgyas par rnam 'grel nyid dam/_rnam 'grel gyi rjes su 'brang ba las khong du chud par bya'o/_/
[\[298b.2\]]'bras bu de byed gcig nyid la/_/de ltar rtogs la ltos te yang /_/blo 'gyur phyir na myong ba las/_/tha dad med min nges rten yin/_/ci ste yang gal te ba lang ngo zhes bya ba de lta bu la sogs pa'i shes pa khyad par gyi yul can nyid yin te/_zla ba gnyis la sogs pa bzhin du yod
[\[298b.3\]]par thal ba'i phyir spyi snang ba med pa nyid yin na/_'o na ji ltar rnam par rtog pa spyi'i yul can nyid dang /_gzhan sel ba spyi'i tha snyad du brjod ce na/_'dir bshad pa/_'dir me la sogs pa du ba la sogs pa'i 'bras bu byed pa can dag mngon sum dang mi dmigs pa dag
[\[298b.4\]]las du ba la sogs pa rang gi 'bras bu dang 'brel pa ma rtogs par ni 'bras bu de byed pa nyid du nges pa ma yin no/_/des na 'bras bu de byed pa nyid rtogs pa la ltos te 'bras bu de byed pa nyid kyi blor 'gyur ro/_/de yang gsal ba gcig nyid la de ltar rtogs pas bsal
[\[298b.5\]]ba gzhan la yang mthong ba la ltos pa med par rtogs par 'gyur ro/_/des na gsal ba de ni gsal ba de'i rang bzhin can nyid du nges pa yin te/_gsal ba rigs mi mthun pa dag 'bras bu gcig byed pa yin yang gcig la ltos pas gzhan la rtogs pa med pa'i
[\[298b.6\]]phyir ro/_/sle tres la rims sel ba'i nus pa rtogs pas sle tres kyi gsal ba gzhan la de ltar rtogs kyi/_sha ri ba la ni ma yin pa bzhin no/_/de nyid kyi phyir tha dad pa 'dres pa'i rnam pa can gyi spyi'i rtogs pa 'khrul pa yin yang don la mi slu bar srid pa yin no/_/
[\[298b.7\]]de lta ma yin na gzhan nyid la de ltar rtogs pa'i phyir nya phyis la dngul du rtogs pa ltar tshad ma ma yin pa nyid du 'gyur ro/_/de ltar tha mi dad pa'i rang bzhin rig pa ni ma yin te/_tha dad pa'am tha mi dad pas de ltar rtogs pa bkag pa'i phyir ro/_/de'i phyir spyi rtogs
[\[299a\]]
[\[299a.1\]]pa grub pa ni ma yin gyi/_ma rtogs kyang 'di phyi rol gyi don bzhin du nges pa yin no/_/des na brjod du med pa spyi'i rtogs pa 'di ni 'jug pa tha mi dad pas dpag pa yin no/_/de nyid kyi phyir/_de la bsam pa'i dbang gis ni/_/spyi yod par ni rab
[\[299a.2\]]tu bsgrags/_/de yi ji ltar kun brtags pa/_/de ni dam pa'i don du med/_/ces bshad do/_/de ltar rang gi bdag nyid tha dad pa med par shes par byas pas don 'dres par 'gyur ba yin te/_don de dang tha mi dad pa med par brtags pa'i phyir dang /_lhag par zhen pa'i ngor
[\[299a.3\]]don gyi yul can nyid du khas blangs pas de la yang don nyid du yang brjod pa'i phyir ro/_/de'i phyir/_de ltar shes pa'i rnam pa nyid/_/ci zhes bya bar brjod pa yin/_/ji skad du/_gang gi rang gi ngo bo yis/_/gzhan gyi ngo bo sgrib byed pa/_/zhes bya ba dang de bzhin du/_/gal te
[\[299a.4\]]spyi ni shes pa yi/_/rang bzhin nyid du thal bar 'gyur/_/de ltar 'dod phyir skyon yod min/_/don gyi ngo bo nyid kyi spyi/_/zhes bshad do/_/de'i phyir tha dad pa'i rang bzhin gyi don tha dad pa'i sgo nas brtags pas rnam par rtog pa gzhan sel ba'i yul can yin gyi/_blo chung zhing
[\[299a.5\]]phyin ci log tu gyur pa rnam 'grel gyi rjes su 'brang bar mi nus pa dag gis ji ltar brtags pa gang yin pa de ni 'thad pa ma yin te/_'di ltar/_med sgro 'dogs na dngos po dang /_/dngos med de yang 'dod ma yin/_/de dag de lta nyid yin na/_/rang bzhin rang bzhin med
[\[299a.6\]]gang las/_/don ni dngos po'am dngos po med par nges pa yin no/_/gang na 'di yod pa des ni yod pa nyid yin la/_gang na med pa de ni med pa nyid de/_yod dam med ces ma nges pa ni ma yin no/_/yod na bdag nyid thams cad kyis yod pa dang /_med na med pa
[\[299a.7\]]yin no/_/de la gal te yod pa de rnam par rtog pas brtags pa yin na shing yod do zhes yod pa'i don dang 'brel par mi 'gyur te/_yod pa'i don lhag pa la mi ltos pa'i phyir/_dper na shing yod do zhes rtogs pa 'brel par mi 'gyur ba bzhin no/_/'on te
[\[299b\]]
[\[299b.1\]]med pa de'i phyir dgag pa'i don dang 'brel par mi 'gyur te/_dper na med do zhes rtogs pa yang dgag pa'am/_sgrub pa gzhan dang 'brel par mi 'gyur ba bzhin te/_med pa ni yod pa nyid du 'gal ba'i phyir ro/_/de bzhin du gzhi mthun pa'i chos gcig bkag na de'i bdag
[\[299b.2\]]nyid kyis med pa yin gyi/_bdag nyid thams cad kyis ni ma yin te/_dper na sgra rtag pa ma yin no zhes bya ba bzhin no/_/'di la de'i bdag nyid yin yang rtag pa nyid med ces bya bar rtogs kyis/_sgra yang ni ma yin no/_/de bas na rnam par rtog pa phyi rol ji ltar gyur pa de lta
[\[299b.3\]]bu nyid sgro 'dogs pa ma yin pa'i phyir bsgrub pa'i rang bzhin sgro 'dogs pa ma yin no/_/rnam par rtog pa de sgro 'dogs par byed pa'i rnam pa ni rab tu grub pa yin no/_/phyi rol ji ltar gyur pa de lta bur gyur pa sgro 'dogs pa yin pa sgrub pa'i rang bzhin sgro 'dogs par byed par
[\[299b.4\]]'gyur na/_de lta ni ma yin no/_/de'i phyir shing la sogs pa mthong ba la bsgrub pa'i rang bzhin shing gi yod pa nyid dang /_med par dgag pa'i rang bzhin shing med na yod pa yin no/_/de'i phyir de'i bsgrub pa'i rang bzhin sgro gdags par mi nus pas/_med par dgag pa'i
[\[299b.5\]]rang bzhin sgro 'dogs pa yin te/_phyi rol med par dgag pa'i mthar thug pa med par dgag pa'i khyad par can shing gi rnam pa lhag par sgro 'dogs pa'i phyir ro/_/de lta yin dang dngos po dang dngos po med pa thun mong ba nyid 'thad pa yin no/_/shing ma yin pa las log pa sgro
[\[299b.6\]]'dogs pa'i phyir te/_med pa las log pa ni ma yin zhes des gang brjod pa de ni ma 'brel ba yin te/_sgrub pa'i rang bzhin phyi rol gyi rnam pa las gzhan nyid yin na yod do zhes rtogs pa la yang bsgrub pa'i rang bzhin nyid do/_/des na rnam par rtog pas yod do zhes rtogs pa
[\[299b.7\]]gang yin pa de ni yod pa'i don ma yin te/_ci yod ces de yang chos can la ltos pa yin pa'i phyir dper na shing zhes rtogs pa shing ma yin pa bzhin no/_/de'i phyir de la ltos pa'i phyir shing gi don phyi rol dang /_mi mthun par mi 'gyur ro/_/phyi rol ni yod pa'i bdag nyid
[\[300a\]]
[\[300a.1\]]can nyid kyis yod pa gzhan la ltos pa med pa'i phyir 'di mtshan nyid mi mthun par brjod pa yin no/_/rnam par rtog pa'i yul ni yod pa'i don la ltos pa yin yang /_yod pa'i don la ltos pa nyid du mi 'gyur te/_de de las gzhan yin pa'i phyir ro/_/
[\[300a.2\]]de bas na 'di mi mthun pa'i sgrub par byed pa ma yin no/_/de nyid yod pa'i don ma yin mod de/_'di'i de la ltos pa nyid ni yod pa ma yin no/_/de yang dngos por 'gal ba yin te/_de'i rang bzhin yin pa'i phyir ro zhe na/_ma yin te/_de nyid ltos par bya ba yin pas yod
[\[300a.3\]]pa'i don la ltos pa nyid ma grub pa'i phyir ro/_/de ni rnam par rtog pa las snang bar nus pa ma yin pa'i phyir ji ltar nges pa ltos par 'gyur te/_sngon shes pa ma shes pa nyid ltos par bya ba yin pa'i phyir ro/_/de ni nam yang rtogs pa med do/_/mngon sum gyis shes pa
[\[300a.4\]]nyid do zhe na bden mod kyi/_rnam par rtog pa la zhugs pa med pa'i phyir rnam par rtog pa'i gnas skabs su ltos par bya ba ma yin par 'gyur ro/_/de bzhin du phyi rol gyi dngos po med pa yang rnam par rtog pa'i yul ma yin te/_de ni rang bzhin med pa nyid kyis rtogs
[\[300a.5\]]pa'i yul ma yin pa'i phyir ro/_/'di'i mtshan nyid mi mthun pa ni rtogs pa'i yul nyid yin no/_/ci ste dngos po dang dngos po med pa de dag nyid kyang rnam par rtog pa'i yul du yang 'gyur na/_'o na shing yang shing nyid yin pa'i phyir ji ltar sgrub pa'i rang bzhin sgro mi 'dogs pa zhes
[\[300a.6\]]bya/_shing min bkag pa shing gi ni/_/rang bzhin ma yin de rtogs na/_/shing rtogs mi 'gyur gal te der/_/'gyur na de ltar 'gyur ba yin/_/de dag phyi rol sgro 'dogs par bsgrub pas de ltar 'khyams pa yin te/_der gyur pa'i grub pa'i rang bzhin sgro mi 'dogs kyang
[\[300a.7\]]med par dgag par sgro 'dogs par khas blangs pa'i phyir ro/_/de lta ma yin na ni sgro 'dogs pa bkag pa nyid kyis rtsod pa 'di rdzogs pa'i phyir gzhan sel ba yul nyid du mi 'gyur ro/_/de la yang gal te shing ma yin med par bkag pa'i rang bzhin shing gi rang bzhin no zhes
[\[300b\]]
[\[300b.1\]]bya bar grub na de'i tshe de sgro btags par 'gyur ba yin no/_/de ni yod pa ma yin no/_/shing la ni shing ma yin med kyi/_de med pa yod pa ni ma yin no/_/des na 'di rtogs pas shing la ci zhig rtogs par 'gyur ro/_/yang na shing la shing ma yin/_/bkag pas yod pa yin du chug
[\[300b.2\]]pa de lta na yang /_gal te de bsgrub pa'i rang bzhin nyid yin na de'i tshe sgro 'dogs pas na de nyid sgro btags par 'gyur ba'i phyir sgrub pa'i rang bzhin du sgro mi 'dogs pa ma yin no/_/ci ste yang bsgrub pa'i rang bzhin tsam ma yin na/_de lta na 'o na shing zhes med par bkag pa
[\[300b.3\]]sgro btags kyang shing la ci zhig sgro btags par 'gyur te/_gzugs sgro btags pas ro bzhin no/_/gzhan yang 'di dngos po ni rang dang gzhan gyi rang bzhin gyis yod pa dang med pa'i bdag nyid yin no zhes mu stegs byed gzhan gyi 'dod pa lta bur ma 'dres par khas
[\[300b.4\]]blangs par 'gyur ro/_/gang yang shing gis rtogs pas de la gnas pa shing ma yin med par bkag pa rtogs par sems pa de'i shing ma yin med do zhes med par bkag pa na shing rtogs par 'gyur ro/_/gal te yang shing la yang med par dgag pa yod na ci ltar mngon
[\[300b.5\]]sum gyis ma rig_/mngon sum ma yin na yang bzung ba dang ma bzung ba dag ji ltar don gcig gi rang bzhin du 'gyur/_de'i phyir gzhan sel ba yul du brjod pa yang ma 'brel ba nyid do/_/blo gang la ni gang snang med/_/de la de sgro 'dogs pa med/_/rjes su
[\[300b.6\]]dpog kyang 'gal ba yin/_/rang bzhin rig pa der brten min/_/gal te shing zhes rtogs pa la dgag pa'i don rtogs pa yod na med par dgag pa'i rang bzhin gyi don sgro btags par 'gyur ro/_/de'i phyir 'di ci ltar med par dgag pa'i khyad par can yin/_
[\[300b.7\]]dgag pa'i don mi snang yang dngos su na shing ma yin pa las log pa'i shing /_sgro 'dogs pa yin te/_phyi rol bzhin du shing ma yin pa bkag pa ni de la yang yod pa'i phyir ro/_/sgro btags pa de nyid ni dgag pa'i don med par dgag pa'i rang bzhin sgro btags
[\[301a\]]
[\[301a.1\]]pa yin no zhe na/_de ni ma yin te/_rnam par rtog pa'i yul du 'gyur ba ni mi rtogs pa mi srid pa'i phyir ro/_/ma rtogs kyang dngos po'i mthu las byung ba'i rang bzhin ni rtogs pa'i yul la srid pa ma yin te/_skad cig ma nyid kyang yin par thal ba'i
[\[301a.2\]]phyir ro/_/de bzhin du rnam par rtog pa med pa'i yul la yang 'gyur ro/_/gal te yang 'di shing yin na shing ma yin pa las tha dad par 'gyur ro/_/de lta yin dang sgrub pa'i rang bzhin sgro 'dogs par 'gyur ro/_/dgag pa'i don rtogs pa med kyang rjes su dpag pa
[\[301a.3\]]las sgro 'dogs pa yin no zhe na/_ma yin te/_de dang mi 'gal bar rig pa la de rjes su dpag pa srid pa'i phyir sngon po la skad cig ma nyid bzhin no/_/'gal ba ni ma yin te/_de la dro ba ma yin pa bzhin no/_/dgag pa rjes dpag 'gyur ba dang /_/gtan tshigs bsgrub bya khyad med 'gyur/_/
[\[301a.4\]]dngos med dngos med sgrub byed la/_/don chos 'brel pa'ang med par 'gyur/_/gzhan sel ba ni med par dgag pa yin la/_rjes su dpag pa yang de'i yul can yin pa'i phyir skad cig ma ma yin pa med do/_/me ma yin pa med do zhes rjes su dpag pa mtha' dag dgag
[\[301a.5\]]pa'i rang bzhin du 'gyur gyi/_skad cig ma nyid du rtogs par ni ga la 'gyur te/_de ni sgrub pa'i rang bzhin yin pa'i phyir ro/_/gtan tshigs kyang rnam par rtog pa'i yul yin pa'i phyir sgrub byed med par dgag pa yin la/_bsgrub bya yang de nyid yin pa'i phyir bsgrub bya
[\[301a.6\]]gang yin pa de nyid sgrub byed du 'gyur ro/_/gsal bya tha dad pas tha dad do zhe na ma yin te/_tha dad pa ni yod pa nyid kyi khyad par du rtogs pa'i phyir ro/_/med pa ni yod pa ma yin no/_/dngos po nyid dngos po la bsal bar bya ba yin na de ni sgrub pa'i rang bzhin rnam par rtog
[\[301a.7\]]pa med pa'i yul yin pa'i phyir ji ltar bsal bya tha dad par 'gyur/_dngos po nyid dngos po'i bdag nyid dang /_dngos po'i bskyed par bya ba yin pa'i phyir dngos po'i rang bzhin de'i bdag nyid dang /_de las byung ba ji ltar sel ba'i bdag nyid kyis bsgrub bya dang sgrub byed
[\[301b\]]
[\[301b.1\]]la yod par 'gyur/_/sel ba nyams su myong bas kyang /_/brtags pa don blo min de las/_/nges dang ldan pa'ang ma yin te/_/rtogs med la yang yod phyir ro/_/ji skad du/_ji skad bshad pa'i tshul gyis don dang mi mthun pa yin yang /_sgro btags pa la don nyid du rtogs pa de
[\[301b.2\]]las gzhan pa las ldog pas byas pa'i 'dra ba la ltos pa can ni med par dgag pa sgro btags pa med par mi 'gyur ro/_/de bzhin du gal te sgro btags pa min na ji ltar yang /_shing ma yin pa la ldog pa'i bdag nyid can nges pa'i bdag nyid kyis shing rtogs par mi
[\[301b.3\]]'gyur ro/_/nges pa'i bdag nyid bsgrubs pa'i shugs kyis 'gyur ro zhe na/_de nyid ldog pa med na ga las zhes brjod pa de yang mi rigs te/_don rnam pa gzhan myong ba la gzhan du rnam par rtog pa'i rgyu ni mthong ba dang rnam par brtags pa dag 'dra ba yin par brjod de/_
[\[301b.4\]]dper na smig rgyu myong ba la chur rnam par rtog pa bzhin no/_/de ltar gzhan las ldog pa myong ba na/_don du rtogs pa ni ma yin no/_/rtogs pa 'di ni gcig nyid yin te/_gang gi tshe 'dra ba nyams su myong ba 'di nyid kyi tshe don du lhag par zhen pa'i phyir 'di dag la rgyu mtshan can
[\[301b.5\]]gyi dngos po ci zhig yod/_gzhan sel ba rtog pa kho nas nges pa nyid kyang ma yin te/_mngon sum de'i yul can ma yin pa yang de ltar gyur pa rtogs pa'i phyir ro/_/sgrub pa dang dgag pa dag ni blo la ma yin zhing /_gzung ba'i rnam pa ma yin la/_sgro btags pa'i
[\[301b.6\]]rang bzhin la yang ma yin te/_thams cad rang gi rang bzhin du yod par mi 'khrul pas sgrub pa don med pa'i phyir dang /_dgag pa 'gal ba'i phyir ro zhes smras pa gang yin pa de yang ma 'brel pa yin te/_'di ltar/_'khrul pa mi slu gnod pa las/_/phyi rol yod
[\[301b.7\]]dang med par ni/_/rtogs byed gzhan ni de spangs nas/_/tha dad med par rig phyir ro/_/don du snang ba skyes pa der the tshom za ba mi slu ba dmigs pa las de bzhin du rtogs te/_der snang ba dang po nyid du grub pa la ci 'di ci ltar snang ba de kho na ltar yin nam/_'on te de
[\[302a\]]
[\[302a.1\]]lta ma yin zhes the tshom za ba/_mi slu ba las rtogs na phyi rol bsgrub par 'gyur ba'am/_gnod pa bkag na phyi rol nyid bkag par 'gyur ba yin te/_de ltar rtogs pa la rtsod pa med pa'i phyir ro/_/yid bslad pa med pas bum pa yod do/_/bum
[\[302a.2\]]pa med do zhes sgrub pa dgag pa khong du chud pa gang yin pa de ni nges pa la ltos nas phyi rol gyi mthar thug pa nyid yin te/_sgra'i don rnam pa gsum dang /_tshig gi don rjes su 'brel pa ni sngar rnam par phye ba'i phyir ro/_/'di 'ga' zhig la rnam par bzhag nas 'ga' zhig tu
[\[302a.3\]]sgrub pa'am 'gog pa ni ma yin te/_tha dad par rtogs pa ma grub pa'i phyir ro/_/ji ltar grub la don rang gi_/bdag nyid gnas dngos rig pa ltar/_/dgag pa'i blo la dgag pa yi/_/don dang 'brel par 'gyur ba min/_/bsgrub pa la ni rang gi bdag nyid la gnas pa'i
[\[302a.4\]]don sgrub bzhin pa'i chos dang 'brel par rtogs pa yin te/_rtogs pa'i ba lang sngon po'i bdag nyid du rig pa bzhin no/_/med do zhes bya ba ni bum pa'i bdag nyid rnam par gnas pa nyid dgag pa'i don dang 'brel ba ma yin gyi/_'on kyang de'i bdag nyid ldog pa rtogs pa
[\[302a.5\]]nyid 'di'i dgag pa rtogs pa yin no/_/med pa'i don ni ldog pa yin la/_de yang bum pa'i sgra sbyar ba med na yul med par 'gyur ba'i phyir de sbyar bas bum pa med par rtogs pa yin no/_/de bas gal te bum pa yin na ji ltar med ces bya ba 'gal bar mi 'gyur/_med pa la sgra
[\[302a.6\]]sbyor ba yang sgra rnams don yod pa la mi ltos pa nyid kyis mi 'gal lo/_/des na 'di 'brel ba med pa'i phyir ji skad bshad pa'i lam bzung ba nyid rigs so/_/mkhas rlom pas kyang gang la ji bzhin blo ma rnyed/_/rab brtags tshig la'ang gsal 'dzin rmongs pas phongs gyur
[\[302a.7\]]pa/_/mu stegs lta ngan rgya cher 'joms pa'i gzhan sel 'di/_/ji bzhin bstan la mkhas rnams dpyod par mi byed dam/_/gzhan sel ba grub pa dge bsnyen dam pa/_mkhas pa chen po bram ze shaM ka rA nan+das mdzad pa rdzogs so//_//grong khyer dpe med du kha che'i paN+Di ta ma no ra tha
[\[302b\]]
[\[302b.1\]]dang /_lo tsA ba blo ldan shes rab kyis bsgyur ba'o//_//[{D4257}]@##/_/rgya gar skad du/_pra ti ban+d+ha sid+d+hi/_bod skad du/_'brel ba grub pa/_thams cad mkhyen pa lta ba'i thibs po sel bar mdzad pa la phyag 'tshal lo/_/de nyid shes tshul don nges mngon
[\[302b.2\]]sum mtshan la de lam rjes zhugs kyis/_/mu stegs can ngan bsal bas rgyal phyir gang gi rgyal rnga rgyal chen nam/_/dam pa'i tshul lugs brjod pa'i bdag 'di gnod med nges par rab bsgrags pa/_/bde bar gshegs pa de la rtag tu rtse gcig blos ni phyag 'tshal lo/_/tshad ma
[\[302b.3\]]las don grub na yang /_/tshad ma de nyid las ma yin/_/'on te de grub ltos med na/_/de yang grub phyir bsgrub bya min/_/gnod bral rab grub nyams myong dang /_/gzhan yang rtag min de yi ni/_/yan lag nyid kyi rang bzhin ni/_/thob la ltos pa med phyir ro/_/dngos rnams tshad ma tsam
[\[302b.4\]]gyis ni/_/bsgrub byar gnas na gang ji snyed/_/de ni de lta nyid 'grub phyir/_/ltos pa byas pa don med 'gyur/_/rtogs pa'i rang gi ngo bo ni/_/gang zhig ji ltar nyid du 'thad/_/'thad pa'i sgrub byed can gyi ni/_/'jal byed gzhal bya rnam par gnas/_/de yi rten ni mkhas rnams kyi/_/
[\[302b.5\]]'brel pa yin brjod de yang ni/_/dngos tha dad med spangs byas te/_/chos gcig bdag nyid can bdag yin/_/don rnams dngos tha dad med kyang /_/de ji lta ba de ltar ni/_/rtogs min ji ltar rtogs de ltar/_/de min 'khrul ba dmigs phyir ro/_/de phyir chos bdag can gyi chos/_/thams
[\[302b.6\]]cad du ni bdag bzhin gzhan/_/spangs nas gnas pa thob min te/_/de nyid las 'di de ltar 'gyur/_/gcig la gzhan de'i bdag nyid dam/_/gzhan yang yod min khyad med phyir/_/de lta'i ngo bo'i chos gzhan der/_/de nyid dang ni rjes 'brel 'gyur/_/de gzhan gyur pa bkag pa'i phyir/_/yang
[\[302b.7\]]dag sbrel pa'i blo yis kyang /_/'brel pa brjod pa ma yin te/_/gcig la 'gyur de'ang don med can/_/kun bdag nyid phyir tshad ma yis/_/yul 'das rig par 'gyur min la/_/med na mi 'byung gnod med la/_/med yin rgyu 'bras de lta min/_/spyi ni lan cig mthong ba na/_/thams cad lan gcig
[\[303a\]]
[\[303a.1\]]min pa min/_/mngon sum la ni brten pa'i phyir/_/rjes dpag la yang de rtogs min/_/gzhan du mi 'thad pa yang ni/_/mi 'khrul rtogs byed ma yin te/_/'gal dang mi 'khrul pa dag ni/_/med pas la lar srid phyir ro/_/de phyir 'di ni gang du yang /_/tshad ma'i rtsa ba brten min te/_/
[\[303a.2\]]chos gzhan bdag nyid can chos las/_/rnam par dpyad pas nges pa yin/_/rang bzhin gzhan nam rnam dpyod pa'ang /_/chos gzhan dag gis blo la ni/_/chos gcig bdag nyid can shes pas/_/rgyu min rang bzhin nyid kyis min/_/de de nyid phyir de rtogs na/_/de bzhin de blo de ltar/_/
[\[303a.3\]]'gyur/_/chos tha dad par nges phyir na/_/'jug pa gzhan dang ldan pa yin/_/dngos rtogs las te tshad yin phyir/_/dngos po 'thad pa las 'gyur zhing /_/tshad las kyang de ni 'grub phyir/_/tshad ma 'thad pa las 'gyur nyid/_/de phyir chos bdag can chos dang /_/chos
[\[303a.4\]]gzhan 'gal ldan de lta zhes/_/gzhan las 'gyur min de yi ni/_/rang bzhin las ni brten par 'gyur/_/dngos las dngos grub mthar thug pa/_/tsam zhig 'di ni nyer bstan gyi/_/de grub pa la rag las phyir/_/de grub min des sgrub byed min/_/don gyi de nyid nges pa
[\[303a.5\]]yi/_/blo 'di dngos la rten pa na/_/des gzhag don la tshad 'gyur gyi/_/'ga' yang de ltar min pa min/_/bstan bcos de der dngos po la/_/mkhas pas 'jal dang gzhal bya yi/_/gzhag 'di de yi rang bzhin nyid/_/nges rtogs las skyes yin zhes bya/_/'brel pa grub
[\[303a.6\]]pa slob dpon mkhas pa chen po bram ze'i rigs su sku 'khrungs pa chos kyi grags pa gnyis pa zhes 'jig rten na gtam du grags shing rtog ge ba phal pa'i gzhung 'jig pa dang /_thogs pa med par don gyi de kho na rnam par 'jig pa'i blo'i mthu stobs kyi 'gran zla
[\[303a.7\]]dang bral ba/_bde bar gshegs pa'i bstan pa la gces spras su 'dzin pas legs par bshad pa'i ro myang ba la sems rtse gcig tu gzhol ba dge bsnyen dam pa shaM kar n+lan das mdzad pa rdzogs so/_/paN+Di ta skal ldan rgyal po dang /_lo tsA ba blo ldan shes rab kyis bsgyur ba'o//_//
[\[303b\]]
[\[303b.1\]{D4258}]@##/_/rgya gar skad du/_kA t+ya ka ra Na b+hA ba sid+d+hi/_bod skad du/_rgyu dang 'bras bu'i ngo bo grub pa zhes bya ba/_'jam dpal gzhon nur gyur pa la phyag 'tshal lo/_/mngon sum dang ni mi dmigs pa'i/_/dbye ba gsum gyis yang dag 'grub/_/rgyu dang 'bras bu'i bdag nyid ni/_/
[\[303b.2\]]kha cig rnam pa lnga yis smra/_/zhes bya ba smos te/_mngon sum dang mi dmigs pa dag gis grub pa ni rgyu dang 'bras bu'o zhes bya bar rigs so/_/de la spyi la mngon du zhugs pa mi dmigs pa'i grogs dang ldan pa yul gnyis pa rim pas byung ba'i mngon sum gnyis sam/_yang na gnyi ga'i
[\[303b.3\]]spyi 'dzin pa mngon sum gyi grogs dang ldan pa rim pas byung ba'i mi dmigs pa gnyis zhes bya ste/_dbye ba rnam pa gsum gyis grub pa yin no zhes kha cig zer ro/_/yang gzhan dag ni de gsum dang tha ma gnyis kyi grogs dang ldan pa nyid de dbye ba rnam pa lnga'i rim pas nges pa yin no zhes smra ste/_
[\[303b.4\]]dang po gsum yod du zin kyang rtogs par byed pa po'i blo the tshom nye bar skye bas tha ma gnyis yod na rjes su 'gro ba dang ldog pa'i mtshan nyid la sogs pa dang /_rgyu dang 'bras bu'i ngo bo grub par 'gyur ro/_/de la mngon sum gyis ni rjes su 'gro ba rtogs la/_gnyis kyis ni ldog pa zhes bya ste/_
[\[303b.5\]]lngas nges par grub pa yin no/_/de dag las gcig las gcig gis ma nges na the tshom spong bar dka'o zhes bsams pa yin no/_/'di spyad par bya ste/_gal te snga ma'i mi dmigs pas/_/gzhan dang 'brel pa la sogs pa/_/gcod pa med na de ci zhig/_/gcod na phyi mas ci zhig bya/_/
[\[303b.6\]]zhes bya ba smos te/_mi dmigs pa gnyis po gang yin pas ldog pa bsgrub par bya ba'i phyir mi dmigs pa 'di nyid don du gnyer ba yin na de la yang rgyur mngon par 'dod pa med na/_'bras bu gnyis mngon par 'dod pa yod pa gnod pa 'dis bsgrub par bya'i/_/de yang rnam pa gsum ste/_yul de
[\[303b.7\]]nyid na gnas pa'am/_yul gzhan nas 'ongs pa'am/_tshogs pas dben pa can de dag la sogs pa las byung ba'o/_/de lta bu'i bye brag gi gnod pa dang bral ba'i rgyu mtshan ma yin na 'di la ci zhig ltos/_ldog pa la 'di dgos pa ma yin gyi 'on kyang rjes su 'gro ba 'dzin pa'i
[\[304a\]]
[\[304a.1\]]mngon sum la grogs byed pa nye bar bstan pa yin no zhes zer na/_'di yod pas na 'di byung ba/_/mngon sum gyis rtogs min nam ci/_/zhes bya ba smos te/_yod na yod pa las gzhan gyis rjes su 'gro ba ni med do/_/de yang mngon sum gyis grub ste/_'dir mi dmigs
[\[304a.2\]]pa'i grogs kyis ci zhig bya/_'di ltar rjes su 'gro ba ci 'dra ba 'di 'dra ba/_nye bar thob par yang 'gyur ba ma yin nam/_mngon sum tsam gyis yod pa ma yin pa'i phyir ro/_/snga na med pa gzung ba khyad par can gyi mngon sum gyis de 'dzin te mi 'dod par thal ba med do/_/de ltar dbye ba
[\[304a.3\]]gsum las tha dad pa'i dngos po bzlog pa'i ngo bo snga na med pa mi dmigs pas 'grub bam/_med pa tsam yin/_phyogs dang po yin na 'di ltar 'gyur te 'di yod pas na 'di 'byung ba yin te/_gzhan las 'byung ba med pa'i phyir/_/ldog pa de nyid kho na ste/_/de na mi gnas gzhan las ni/_/
[\[304a.4\]]skyes min gzhan las 'ongs pa min/_/gang zhig yod las 'bras 'byung ba/_/gal te des min 'ga' las min/_/zhes bya ba smos te/_de yang mi dmigs pa sngon du song ba'i mngon sum gyis grub ste/_phyi ma gnyis kyis cung zad kyang ma yin no/_/de yang rgyu med na 'bras bu de na gnas
[\[304a.5\]]pa'am/_/gzhan las skyes pa'am/_gzhan gyis 'bad pas gzhan nas 'ongs pa bkag pa nyid kyis ldog pa bsgrubs pa yin no/_/phyi ma gnyis kyis ni ma yin te/_de dag gis bya ba ma grub na brgyas kyang med pa'i phyir ro/_/de yang dang po nyid kyis gcig tu grub zin pas
[\[304a.6\]]gzhan dogs pa med do/_/gal te yang dang po'i mi dmigs pas med pa tsam rtogs so snyam du sems na/_dngos po med tsam rtogs na yang /_/snga ma dogs pa yod ma yin/_/'di yi bya ba sngams na/_/'di la lhag mas ci zhig bya/_/zhes bya ba smos te/_re zhig med pa tsam rtogs
[\[304a.7\]]na/_/gang zhig gang gi rjes su 'gro/_/'di med pa zhes bya bas kyang rjes su 'gro ba rtogs na ji ltar 'dod pas nye bar thob pas shin tu thal bar 'gyur bas dogs pa yongs su chad pa nyid do/_/'di'i bya ba las snga ma'i dngos po med pa 'di rtogs na gsum pos de nyid rtogs pas lhag mas ci
[\[304b\]]
[\[304b.1\]]zhig bya/_gang gi phyir tha ma gnyis kyis ma tshang ba med pa thob pa ma yin no/_/rjes su 'gro ba 'khrul ba yis/_/ldog pa khong du chud ce na/_/mngon sum tsam gyis bya ba la'ang /_/'di la ci yi phyir mi brjod/_/ces smos te/_gang snga ma don du gnyer ba ni rjes su 'gro ba dang ldog pa dag
[\[304b.2\]]re re 'khrul pa nyid kyis lhan cig rgyu dang 'bras bur bstan pa yin no/_/de bas na re res de'i ngo bo ma yin pa yang yod pa la gnod pa med pa nyid de bdag cag mtshungs pa yin no/_/de'i phyir tha ma gnyis yod na yang dang po mi dgos na/_dang po yod na tha ma dag dgos pa med do zhes bya
[\[304b.3\]]bar grub po/_/ma grub ste gang gi phyir dang po nyid kyis de'i bya ba las sngar de nyid med do zhes rtogs pas kyang bya ba de nyid kyi ngo bo la rab tu sbyor bas med do zhes nges par gzung ba ma yin te/_phyi mas yang nges par gzung ba yin no zhes bya ba ni mi rigs te/_dang po'i yang dogs pa med pa de nyid
[\[304b.4\]]gnas pa'i phyir ro/_/de tsam med las yang med par/_/phyi mas rnam par nges yin na/_/rigs pa de nyid mtshungs pa'i phyir/_/snga mas kyang ni cis mi 'dod/_/ces bya ba smos te/_bya ba de nyid las snga mas med pa zhes bya ba yang gang gi phyir de med pa tsam gyis med par bstan pa yin
[\[304b.5\]]te ji skad bstan pa'i dbye ba gsum yod pas gsal bar 'phags pa'i phyir ro/_/de lta bas na des ma nges na phyi mas kyang mi 'gyur ro/_/de la snga ma gnyis po med pa tsam du gnas pa yin gyi gcig ni ma yin pa'i rigs pa 'di mthong bas phyi ma la yang su zhig yid rton no/_/de la
[\[304b.6\]]rag ma las pas de med par yang 'byung bar thal bar 'gyur bas gnyis pas med pa nyid la 'brel pa med par mtshungs pa yin no/_/gzhan yang me dang snga mo yod pa'i de ma thag tu byung ba'i du ba yang bong bu med pas sngar nyams su myong ngo zhes brjod mod kyi/_gnyi ga ldog pas log
[\[304b.7\]]pa'am phyi mas kyang ngo zhes bya ba ni gzhan dang gzhan brgyud pa'i thabs rjes su 'brang ba yin pas/_sngar bzhag pa nyams pa yin no/_/de ltar gnas na gsum ma yin gyi/_gnyis ni yin no zhes zer na phyi ma yang don med pa yin no zhes bya ba de tsam zhig ston gyi de gnyis sam gsum zhes bya
[\[305a\]]
[\[305a.1\]]bas ci zhig bya/_gnyis kyis dgos pa yod de gzhan med pas kyang nges par mi rung ngo zhes zer na de lta mod kyi rgyu 'ba' zhig med pas mi dmigs pa yin na de'i cha snga ma nyid kyi nus pa yin no zhes ci'i phyir mi 'dod/_ma yin no zhe na/_thams cad du dogs pa med pa'i phyir
[\[305a.2\]]zhes bstan zin to/_/gzhan du na yang mngon sum yang gsum yin gyi/_de gnyis ni ma yin no zhes smra bar nus pa'i phyir ro/_/gzhan yang sngar smra ba dang gzhung mtshungs pa nyid du bye brag med pa'i phyir ro/_/snga ma'i mi dmigs pa gcig tu 'dod mod kyi/_de yang me dang bong bu
[\[305a.3\]]gnyis log pa yod pa dang /_de ma thag tu du ba mi dmigs pas ldog pas da ltar yang rnam pa gnyis yin no/_/dang po med snang rim pas dmigs/_/rgyu dang 'bras bur gnas par shes/_/yang na mthong rim mi dmigs pas/_/gzhan du thug pa med par 'gyur/_/zhes bya ba
[\[305a.4\]]smos te/_the tshom de dang de bsal ba'i phyir phyi ma phyi ma dang snga ma snga ma dmigs pa dang mi dmigs par tshol bar thal bar 'gyur ro/_/de la ji ltar 'dod par gsum la sogs par gzhan par gyis shig_/mngon sum dbus su gzhag pa'i mi dmigs pa dag gang du yang mi dgos te/_
[\[305a.5\]]gzhan dgos pa yod pas gnyis ka la yid brtan du med pa'i phyir ro/_/de gnyis dpyad na yang gcig nyid kyis 'grub ste/_de bas na mngon sum dang mi dmigs pa dag gis rjes su 'gro ba dang ldog pa nges te rgyu dang 'bras bu ji lta ba bzhin du gnas so/_/de gnyis don tha dad pa'i ngo bo de rang
[\[305a.6\]]bzhin gcig pa'i phyir ro/_/de gnyis kyang rtogs pa'i rim pa nges pa med pas rnam pa gnyis ka yang 'grub pa'i phyir ro/_/de lta mod kyi ldog pa bstan pa de ltar rnam par gzhag pa yin te/_de'i phyir de 'dzin pa'i mi dmigs pas rjes su 'gro ba'i yul can mngon sum ldog pa rigs
[\[305a.7\]]pa yin no/_/ma yin te med na mi 'byung ba'i mtshan ma nyid kyi gzhal bya bstan pa nyid du gzhag pa yin gyi mang pos ni ma yin te tshad ma ltar snang ba rnams la yang mthong ba yod pa'i phyir ro/_/snang ba mi dmigs pa gcig nyid kyis de med pa shin tu med par bsgrub pa ni legs pa yin te/_lhag
[\[305b\]]
[\[305b.1\]]par brtsad pa 'dis ci zhig bya/_de'i tshe du ba'i dri ma tsam yang mi srid do/_/du ma ldog pa las gang ldog pa du ba log par gyur to zhes nges par bya ba ma yin nam zhes zer na/_de nyid kyi phyir rjes su 'gro ba 'dzin pa'i mngon sum la ltos pa yin no/_/gzhan med pa'i sbyor ba nyid kyis med pa nyid la
[\[305b.2\]]gus par mi bya'o/_/de bzhin du rjes su 'gro ba gzung ba sngon du 'gro ba nges pa la yang du ma srid pa dag las gang zhig yod pa'i sbyor bas 'di yod do zhes shes par 'dod pa la mi dmigs pa las gang zhig med pa'i sbyor bas 'di med pa yin na re zhig de yod pa'i sbyor bas sngar yang 'di yod pas yin no
[\[305b.3\]]zhes bya bar grub pa de la yang re re nas bzhag pa dang /_bsal ba de lta bus rtogs par nus so/_/de bzhin du yang yod pas snga ma dang phyi ma dag gis ldog pa bsgrub par nus so/_/du ma bsal ba la sogs pa yang gnyis bos kyang mi nus so zhes bya bar gnas so/_/lnga po rnam par gzhag pa 'di
[\[305b.4\]]yang ma khyab pa yin te/_thal ba dang me dang bum pa dang /_/rdza mkhan la sogs pa rnams la phyi ma med pa'i phyir dang chu'i rgyun 'gag pa la sogs pa la yang snga ma med kyang grub pa'i phyir te/_'di ltar chu lon gyis 'gags na chu'i rgyun 'gags pa dmigs te/_de yod pas de med par mthong bas
[\[305b.5\]]de dag rgyu dang 'bras bu'i ngo bor nges pas snga ma la ltos pa ma yin pa nyid do/_/de bzhin du gzhan la yang gsum la ltos pa nyid du rig par bya'o/_/'di ltar sngar ma mthong ba'i me ma yin pa nye ba na du ba mthong bas me la ltos pa gzhan nyid kyis du ba yang bskyed do zhes ci'i phyir mi brtag_/de lta na yang me
[\[305b.6\]]rgyu nyid yin te bud shing bzhin no/_/de lta yin na gzhan yang gang 'dod pa'i bong bu la sogs pa rgyu nyid yin na/_de'i phyir de yang du ba las rjes su dpag par thal bar 'gyur ro zhes zer na/_de ci me rgyu nyid du nges pa de bzhin du bong bu yang yin nam/_'on te mngon sum dang mi dmigs pa dag de la yang
[\[305b.7\]]'jug pa'i phyir ro zhe na/_gnyi ga la yang mi rigs pa'i phyir dang /_/gzhan de dag dgag pa'i phyir gsum pa la brten pa ma yin gyi/_'on kyang me bsgrubs na de yang grub pa yin te/_gzhan dgag pa med pa la gnod pa med pa nyid do/_/rjes su dpag pa yang ma yin te/_rgyu nyid du ma nges pa nyid kyi
[\[306a\]]
[\[306a.1\]]phyir ro/_/me la ltos pa las nam yang bong bus byas pa yin no zhes pa'i the tshom ni ma yin te/_nges pa dang 'gal te de ni the tshom gyi ngo bo yin pa'i phyir ro/_/de 'gag pa yang de nyid la dpyad pas yin gyi gzhan gyis ni ma yin pas de ltar glags tshol gyi gnas ma yin no/_/de bzhin
[\[306a.2\]]du me rgyu yin zhes nges par bzung ba ma rig pa'i phyir bkag pa nyid du gnas ma yin nam/_me nyid rgyu ma yin te gzhan rgyu ma yin pa ma bkag pa'i phyir dang bud shing yang don dam par rgyu yin pa'i phyir ro/_/rgyu nyid kyang ma yin te/_du ba mi rtsom pa yang srid pa'i phyir zhe na/_brtsad par mi rigs te/_rnam par gcod
[\[306a.3\]]pa gsum gyi bye brag gis 'grub pa'i phyir te/_'di ltar/_tshogs la ltos nas gzhan dang ldan/_/rnam gcod rdzas la ltos pa yis/_/mthun pas ma 'brel rnam par gcod/_/las las shin tu rnam gcod 'grub/_/ces bya ba smos te gang gi tshe me'i sgra des nye bar mtshon pa'i tshogs pa
[\[306a.4\]]bsdus pa brjod pa de'i tshe/_de nyid kho na gzhan dang ldan pa rnam par gcod pa yin no/_/gang gi tshe yang me'i rdzas nyid yin pas de'i tshe yang me'i rgyu nyid ces bya ste/_gang gi tshe mthun pa yin pa de'i tshe rgyu yin te de ni ma 'brel pa rnam par gcod pa yin no/_/don bya ba byed pa nyid yin pas de'i tshe
[\[306a.5\]]yang ma 'brel pa rnam par gcod pa yin no/_/de yang 'di ltar bya ba'i bye brag rnam pa gsum po 'di nyid mngon sum dang mi dmigs pas nus pa yin no/_/skabs 'dir she se as+dza ta'i zhal snga nas bshad pa nyid rigs pa yin no/_/rje btsun rnam 'grel mdzad pa nyid kyis kyang /_rdza
[\[306a.6\]]mkhan gyis ni bum pa dang /_/me yis thal ba byed pa yin/_/mtshon sogs kyis ni rma la sogs/_/gsungs pa'i dgongs pa de nyid yin/_/'bras bu nyid du khyad par med pa'i phyir yang ji lta bu ba bzhin du thal bar gyur pa las kyang me ci'i phyir rjes su mi dpag_/ma yin te/_yul dang dus
[\[306a.7\]]la sogs pa la ltos par 'dod pa'i phyir ro/_/'di ltar/_'bras bu'ang kha cig skye ba ni/_/tsam zhig rgyu la'ang ltos pa yin/_/gzhan dag rgyu ni gnas pa dang /_/de dag ltos par dus rig bya/_/zhes bya ba smos te/_de la bum pa dang thal ba la sogs pa skye ba kho na gzhan la ltos pa yin no/_/de
[\[306b\]]
[\[306b.1\]]nyid kyi phyir don gzhan la ltos nas rgyun chad pa las 'das pa'i phyir 'dus byas kyi rgyu yod pa nyid nges par nus kyi da ltar byung ba ni ma yin te/_'jug pa la sogs pa gcig pa ma yin pa'i phyir ro/_/phyogs gzhan la ni du ba snang ba la sogs pa gnas skabs kyi khyad par la ltos pa yin gyi/_
[\[306b.2\]]rgyun 'gag pa gzhan la ltos pa ni ma yin no/_/rgyu ma tshang na rgyun 'gag pa'i phyir gzhan la ltos pa med pa las da ltar ba nyid yin no zhes bya ba la nyes pa med do/_/de lta bu la ltos nas yang rje btsun chos mchog gis phyi ma gnyis la brten pa'i 'bad pa 'bras bu dang bcas pa yin no/_/sngar nyes pa
[\[306b.3\]]de'i tshe yang phyi ma'i cha la ni brten pa ma yin no/_/mngon sum sngon du song ba'i mi dmigs pas yin gyi/_gzhan la ltos pa med pa'i phyir dang po nyid kho na mchog ces bya'o/_/tshigs su bcad pa bcu gcig gis bsdus nas mngon sum dang mi dmigs pa rnam pa gsum sngon du 'gro bas
[\[306b.4\]]rgyu dang 'bras bu'i ngo bo grub pa zhes bya ba/_mkhas pa chen po dz+nyA na shrI mi tra'i zhal snga nas kyis mdzad pa rdzogs so//_//rgya gar gyi mkhan po paN+Di ta ku mA ra ka la sha dang /_lo tsA ba shAkya 'od kyi 'gyur//[ {D4259}]@##/_/rgya gar skad du/_bidz+nyA pa ti mA tra tA sid+d+ha nA
[\[306b.5\]]ma/_bod skad du/_rnam par rig pa tsam nyid du grub pa zhes bya ba/_'jam dpal gzhon nur gyur pa la phyag 'tshal lo/_/rnal 'byor spyod pa pa rnams khams gsum po 'di dag ni rnam par rig pa tsam mo zhes bya bar smra ba la ni rnal 'byor spyod pa pa'o zhes 'gyur kha cig las 'byung ngo /_/
[\[306b.6\]]de la log par rtogs pa las sgrub par byed pa 'di ston te/_gang zhig gang gis rtogs pa de ni de las tha dad pa ma yin te/_dper na rtogs par byed pa'i rang gi ngo bo bzhin no/_/dkar po dang klu dang dri zhim pa dang mngar ba dang rtsub pa la sogs pa 'di dag kyang shes pa de'i rtogs par byed pa yin pa'i
[\[306b.7\]]phyir zhes bya ba ni rang bzhin gyi gtan tshigs so/_/'di gzhi ma grub pa yang ma yin te/_dkar po dang klu la sogs pa'i bsgrub par bya ba'i chos can gnyi ga la grub pa'i phyir ro/_/rang gi ngo bo ma grub pa yang ma yin te/_chos can de la de dag rtogs par bya ba nyid yin pa'i phyir zhes bya ba'i
[\[307a\]]
[\[307a.1\]]gtan tshigs gnyi ga la grub pa'i phyir ro/_/'di dag ces smos pas ni de ltar rtogs pa nyid kyis dkar po la sogs pa chos can du byas pa'i phyir ro/_/'gal ba yang ma yin te/_mthun pa'i phyogs la rang gi ngo bo rtogs par byed pa'i rang gi ngo bo la yang zhugs pa'i phyir ro/_/
[\[307a.2\]]gal te sgrub par byed pa med pa'i dpe ma yin nam/_rang gi ngo bo rig par byed par 'gyur ba ma yin te/_rang nyid la med pa 'gal ba'i phyir ral gri'i so ji ltar rno yang bdag nyid la bdag nyid mi gcod do zhe na/_myu gu bdag nyid thob pa zhes bya ba la sogs pa bdag nyid la byed pa mi 'gal ba ma yin
[\[307a.3\]]nam/_gtad par byed pa nyid yin par yang 'gal te/_gang gi phyir ral gri'i so gcad par bya ba la zhugs pa ni gcod par byed pa yin la/_bdag nyid la zhugs par ni mi nus te/_cig car gcig la phyi rol dang nang gi ngo bo gnyis su mi rigs pa'i phyir ro/_/rtogs par byed pa nyid kyi shes
[\[307a.4\]]pa'i bdag nyid la khyab par byed pa nyid yin pas 'gal ba med do/_/'di ltar gsal ba'i ngo bo nyid ni gsal ba ste so sor snang ba zhes bya ba'i don to/_/des 'brel pa ni gsal bar byed pa nyid yin pa'i phyir de nyid rtogs par byed pa nyid yin par smra ste/_de yang des de'i bdag nyid du 'brel to/_/
[\[307a.5\]]gsal ba'i rang bzhin can ni gsal ba yin gyi/_ngo bo de'i ngo bor ma yin pa 'gal ba'i phyir ro/_/de lta bas na gsal ba'i rang bzhin can nyid rtogs par byed pa nyid de/_rtogs par bya ba sgrub par byed pa yin pa'i phyir ro/_/de nyid kyang rtogs par byed pa kho na yin te/_ral gris bcad pa dang /_
[\[307a.6\]]gzhus phug pa'i rigs pas yin no/_/de bas na rtogs par byed pa dang rtogs par bya bar nges pa ni de'i bdag nyid kho na yin te bye brag med do/_/de bas na bdag nyid la rtogs par byed pa nyid yin par 'gal ba med do/_/de nyid kyi phyir rang gi ngang gis gsal ba ni rnam par shes pa'i mtshan
[\[307a.7\]]nyid gsal ba yin no/_/shes pa yang shes pa gzhan gyis gsal ba yin no zhes zer na/_shes pa yang shes pa gzhan gyis yin na thug pa med par thal bar 'gyur ro/_/'on te thug pa med pa'i lan gdab pa'i ched du 'ga' zhig tha ma rang dbang can yin par 'dod na/_dang po nyid kyi
[\[307b\]]
[\[307b.1\]]'dod par bya ste/_gzhan dang gzhan brgyud par gyur pa ma yin no/_/gzhan yang gal te gzhan gyi dbang gis gsal bar shes pa rtogs par byed pa yin na/_de'i tshe don kyang rtogs par 'gyur ro/_/ma yin na shes pas kyang ma yin no/_/de bas na rang gi ngang gis gsal ba rnam par shes pa'i
[\[307b.2\]]mtshan nyid yin no/_/de lta bas na shes pa'i rang gi ngo bo gsal ba'i bdag nyid kho na las da ltar gsal bar byed bzhin pas rnam par shes pa 'di la rtogs par byed pa zhes bya'o/_/de ltar na rnam par shes pa'i rang gi ngo bo'i dpe la rtogs par byed pa nyid kyis gtan tshigs zhugs par grub
[\[307b.3\]]ba'i phyir gtan tshigs 'gal ba yang ma yin la/_dpe sgrub par byed pa med pa yang ma yin no/_/gtan tshigs ma nges pa yang ma yin te/_dpe 'di nyid la thams cad bsdus pas khyab pa grub pa'i phyir ro/_/'di ltar gsal bar byed pa nyid rtogs par byed pa nyid yin te/_de'i phyir gsal
[\[307b.4\]]ma yin pa'i bdag nyid dang lhan cig 'gal bar dpe la mthong ste/_gsal ba ma yin pa'i bdag nyid thams cad las log pa gsal ba'i bdag nyid kho nar nges pa nyid yongs su gcod pas thams cad bsdus pa'i khyab pa grub po/_/de lta bas nyes pa gsum spangs pa'i rtogs par byed pa'i phyir
[\[307b.5\]]zhes bya ba'i gtan tshigs de nyid las de dang de tha dad pa med pa nyid du grub pas kha na ma tho ba med pa yin no/_/'on te 'di ma nges pa yin te/_gtan tshigs ldog pas nges pa la the tshom za ba'i phyir ro/_/'di ltar rtogs par bya ba dang rtogs par byed pa de'i bdag nyid du nges par gdon mi za ba med
[\[307b.6\]]pa'i phyir ro/_/'on kyang 'brel pa tsam nyid de yul dang yul can gyi ngo bo 'brel ba nyid ni yod do/_/de bas na 'di ltar yang 'gyur te/_sngon po la sogs pa rtogs par bya ba ni yul nyid du mthong ba'i phyir dang /_rtogs par byed pa ni yul can yin pa'i phyir ro zhes zer na/_de ni bden pa ma
[\[307b.7\]]yin te/_thams cad bsdus pa dang ldan pa'i khyab pa grub na ldog pa'i nges pa yang 'grub pa'i phyir ro/_/'di ltar sngon po la sogs pa de ltar gsal bzhin pa ma yin na ci ltar yul yin te/_gsal ba ma yin pa'i bdag nyid ji ltar gsal/_'on te gsal ba'i bdag nyid yin pa'i phyir gsal
[\[308a\]]
[\[308a.1\]]ba yin na/_de lta na de nyid rtogs par bya ba'i nges par byed na/_yul dang yul can gyi ngo bor yang gnod pa yin te/_de yis bye brag tu gnas pa'i phyir ro/_/de nyid kyi phyir de gnyis tha dad par snang ba ni 'khrul ba yin te/_rab rib can gyis mthong ba zla ba gnyis pa bzhin no/_/
[\[308a.2\]]btsun pa dge bsrungs kyis kyang /_tshogs pa snga ma gang yin las/_/shes dang yul bcas skad cig ma/_/skyed byed snang bcas gzugs bzhin du/_/gang yin pa yis lhan cig rtogs/_/zhes smras so/_/de'i ltar na yang shes pa kho na gsal ba yin te/_gsal ba'i ngo bo nyid yin pa'i phyir ro/_/
[\[308a.3\]]don ni ma yin te/_bzlog pa ma yin pa'i phyir ro/_/btsun pa chos mchog gis kyang /_dper na bum pa la sogs pa dang phyi rol gyi snang ba 'dre ba nyid na gsal ba yin no/_/de bzhin du shes pa dang snang ba yang yin no zhes smras so/_/des 'di ltar smra bar rigs te/_gal te shes pa nang nas skye na
[\[308a.4\]]de nyid du gnas pa de'i tshe des bum pa la sogs pa 'dres pa med do/_/'on te skyes nas yul gnas par 'gro na ni de'i tshe yal ga dang zla ba de dag dus gcig tu 'dzin par mi 'gyur zhing mig gi rnam par shes pas kyang yul lnga char 'dzin te/_'dre bar khyad par med pa'i phyir ro/_/de bzhin du ring ba
[\[308a.5\]]dang phra ba dang chod pa yang 'dzin pa yin te/_thogs pa med pa'i phyir ro/_/rgya mtsho bzhis bcad pa tshun chad kyang ring po ma yin te/_gang gi skar ma'i tshogs kyang nye ba yin pa'i phyir ro/_/'on te rung ba tsam gyi phyogs su rnam par shes pa skye na/_de'i tshe grub pa'i mtha' dang 'gal te/_sngon po la
[\[308a.6\]]sogs pa 'dis rigs pa na dus gcig tu nang du nyams su myong bar rig go zhes bya ba de dag gi grub pa'i mtha' yin no/_/shes pa yang gzhan la nyams su myong ba yang gzhan pa ni ma yin no/_/gzhan yang gang de dang shes pa'i 'dra ba yin pa de/_gal te shes pa'i chos yin na/_de'i tshe shes
[\[308a.7\]]pa nyid gsal ba yin gyi don ni ma yin no/_/'on te don gyi chos yin na de'i don sems dang ldan pa thams cad kyi thun mong yin pa'i phyir de yang thun mong du 'gyur ro/_/de bas na gang zhig 'ga' zhig gcig gis mngon sum du byas pas sems dang ldan pa thams cad kyi mngon sum du 'gyur te/_btso
[\[308b\]]
[\[308b.1\]]blag mkhan gyis gos gcig btsos pa na de nyid dmar por 'gyur gyi/_dkar po gzhan tha dad pas dmar po yin par ni mi 'gyur ro/_/des ni spyod pa pa yang bsal te/_don gyi chos gsal ba nyid shes pa las skye ste/_de bas na don gsal ba nyid shes pas gsal ba yin no zhes lhan cig par smra
[\[308b.2\]]ba'i phyir ro/_/de ltar gsal ba'i sngon po la sogs pa shes pa las tha mi dad par bdag cag kyang 'dod do/_/de bsgrubs pas don kyang bkag par 'gyur ba ma yin te/_dper na me long la gzugs de'i gzugs brnyan rtogs pa nyid gzugs rtogs pa yin pa de bzhin du shes pa'i me long la
[\[308b.3\]]bzhin gyi rnam pa byung ba rtogs pa nyid don rtogs pa zhes bya'o zhes mdo sde pa rnams smra'o/_/de yang bden pa ma yin te/_'di ltar gang gis na don de rtogs pa yin te/_don dang 'dra ba'i phyir ro zhes zer na/_dus gcig la gar dang gyad dang zla ba rnams la lta ba'i tshe gcig la gcig gis shes pa
[\[308b.4\]]rnams lta bar thal bar 'gyur ro/_/de las byung ba'i phyir ro zhes zer na mig kyang rtogs par 'gyur ro/_/de las byung ba dang don dang 'dra ba gnyis kyi phyir ro zhes zer na/_'o na ni de ma thag pa'i rnam par shes pa yang don dang 'dra bas yul yin pa 'thob bo/_/bdag nyid thams cad kyis 'dra na
[\[308b.5\]]yang rnam par shes pa ma yin par 'gyur ro/_/cha shas kyis 'ga' zhig dang 'dra na ni thams cad kyis thams cad rtogs par 'gyur ro/_/de lta bas na rtogs pa'i phyir zhes bya ba'i gtan tshigs gsal ba ma yin pa'i bdag nyid thams cad las ldog pa grub pa na ma nges pa yang ma yin
[\[308b.6\]]no/_/de bas na rtogs pa nyid kyis sngon po la sogs pa rtogs par byed pa las tha mi dad par grub bo/_/tha mi dad pa'i yang phyir phyi'i dngos po mi rigs pas don yod par smra ba thams cad bsal to/_/dngos po dang dngos po med pa'i bdag nyid yin par 'gal ba'i phyir brdzun pa'i rnam par rig
[\[308b.7\]]pa tsam du smra ba bsal to/_/brdzun pa yang sngon po la sogs pa yin par 'dod cing /_/de'i gsal ba rnams shes pa dngos po'i dbang gis yin par 'dod na/_gzhan du na de'i res 'ga' ba nyid du 'gal te/_rgyu med gzhan la mi ltos phyir/_/rtag tu yod pa'am med par 'gyur/_/zhes pa'i
[\[309a\]]
[\[309a.1\]]rigs pas so/_/dngos po dang dngos po med pa de'i bdag nyid du 'gal ba'i phyir sngon po la sogs pa yang dngos po nyid du grub pas thams cad brdzun par smra ba yang sun phyung ngo /_/'dir ni sngon po la sogs pa'i bye brag dang /_ka ba dang bum pa'i bye brag dang /_sngon dang phyi ma dang dbus
[\[309a.2\]]la sogs pa'i cha'i bye brag gi dngos por shes pa de dag ci rnam par shes pa gcig yin nam/_ci du ma yin pa 'dir dpyad par bya ste/_btsun pa shes rab 'byung gnas sbas pa ni 'di dag gcig nyid de/_lhan cig par snang ba'i phyir te/_'di ltar tha dad pa na rang rig pa nang du bltas pas phan tshun rtogs
[\[309a.3\]]pa med de/_rang dang gzhan gyi shes pa bzhin du lhan cig rtogs par ga la 'gyur/_'on te gcig yin na ji ltar bye brag tu snang zhes zer na/_'dir bye brag kyang ci zhig yin/_'gal ba'i chos 'du ba'i phyir ro zhes zer/_'gal ba 'di gnyis las gang yin/_/phan tshun spangs te gnas pa'i mtshan
[\[309a.4\]]nyid yin no zhes zer na/_lhan cig pas snang ba ji ltar phan tshun spangs te gnas pa yin no zhes smra'o/_/gnyis su smra ba nyid ni yang lhan cig snang ba'i phyir/_ji ltar phan tshun spangs te gnas pa yin zhes re zhig gang smras pa de rigs pa ma yin te/_'di ltar sngon po dang ser po la sogs pa gcig gi ngo bo
[\[309a.5\]]gang yin pa de gzhan la de med pa de kho na nyid bye brag yin no/_/gcig la gcig yin par cig car dngos po dang dngos po med pa 'gal ba'i phyir ro/_/de yang mngon sum gyis 'di dag tha dad par grub pas gcig nyid yin par 'dod do/_/de bas na 'di dag da ltar gcig nyid du med do/_/lhan
[\[309a.6\]]cig so sor snang ba'i phyir/_/zhes bya ba de nyid rgyu mtshan du mi rigs so/_/gzhan yang lhan cig tu snang ba gcig nyid kyi rgyu mtshan du yang mi rigs pa nyid de/_'di ltar gcig nyid yin na bye brag med pa'i phyir gang zhig gang dang lhan cig snang /_'di dag thams cad gcig tu rtogs pa nyid med cing /_
[\[309a.7\]]re re rtogs na lhan cig snang bar ga la 'gyur zhes zer na/_rtogs par byed pa'i rang gi ngo bo nyid dang de yang gcig pa ma yin pa de'i tshe de lta yin na tha mi dad pas de rnams gcig nyid du 'gyur ba mngon sum gyis gnod do/_/'on te de dag la tha mi dad na de'i tshe tha dad pa nyid du ji ltar 'gyur te/_tha mi dad
[\[309b\]]
[\[309b.1\]]pa ni ma yin no/_/de bas na tha dad pa gcig yin pa spangs nas lhan cig snang ba'i rgyu mtshan dpyad de/_de dag kyang nye bar len pa tha mi dad pa nyid can yin pa'i phyir rtogs par bya ba de rnams kyi nye bar len pa tha mi dad pa yin nyid yin la rtogs par byed pa de rnams kyi yang de nyid de/_rang dang gzhan gyi
[\[309b.2\]]sems ni nye bar len pa gcig pa can nyid ma yin pas de rnams kyi lhan cig snang ba med do/_/re res thams cad rtogs min yang /_/sde yis sde rtogs min nam ci/_/nyer len tha dad can nyid phyir/_/tshogs rnams kyis ni bkod ma yin/_/rnam par rig pa tsam nyid du grub pa zhes bya ba
[\[309b.3\]]mkhas pa chen po rin chen 'byung gnas zhi ba'i zhal snga nas kyis mdzad pa rdzogs so//_//bal yul gyi paN+Di ta shAn+ti b+ha dra'i zhal snga nas dang /_bod kyi lo tsA ba 'bro dge slong shAkya 'od kyis bsgyur ba'o/_/slad nas paN+Di ta chen po de nyid dang /_glog skya shes rab brtsegs kyis gtan la
[\[309b.4\]]phab pa//[ {D4260}]@##/_/rgya gar skad du/_an+tar byA ba ti/_bod skad du/_nang gi khyab pa/_'phags pa 'jam dpal gzhon nur gyur pa la phyag 'tshal lo/_/'dir yod pa don bya ba byed pa yin te/_de las gzhan yod pa'i mtshan nyid du mi rigs pa'i phyir ro/_/de yang rim dang
[\[309b.5\]]cig car dag gis khyab pa yin te/_de dag phan tshun rnam par gcod pa'i mtshan nyid yin pa nyid kyis na rnam pa gzhan mi srid pa'i phyir ro/_/skad cig ma ma yin pa la rim dang cig car gyi don byed pa med do/_/dus snga phyir 'gyur ba med pa'i rang bzhin gcig pa ni byed pa po nyid dang byed pa po ma yin pa nyid 'gal ba'i
[\[309b.6\]]chos gnyis mi rigs pa yin no/_/de la re zhig rim gyis ma yin te/_rim pa dang bcas pa re re dus snga phyi la byed pa po dang byed pa po ma yin pa nyid du thal bar 'gyur ba'i phyir ro/_/de lta bas na thams cad du rim pa med pa'i phyir bya ba thams cad la cig car 'ba' zhig tu da ltar bar gnas pa yin te/_
[\[309b.7\]]de la dus snga phyir byed pa po nyid dang byed pa po nyid ma yin par shin tu 'gal bar thal bar 'gyur ro/_/byed pa po nyid dang byed pa po nyid ma yin pa 'gal bas chos can gcig la mi srid pa'i phyir ro/_/ngo bo gcig pa yang dus de srid kyi bar du skad cig ma yin pa'i phyir 'di la rim dang cig car 'brel
[\[310a\]]
[\[310a.1\]]pa med par 'grub po/_/de ltar na skad cig ma ma yin pa la khyab par byed pa mi dmigs pa yod pa nyid bkag pas skad cig ma nyid du gnas pa'i phyir skad cig ma nyid kyis khyab pa yin te/_de la des khyab par chos can gang la grub pa der skad cig nyid du grub par byed do/_/da ni 'di
[\[310a.2\]]dpyad par bya ste/_dpe'i chos can nam bsgrub par bya ba'i chos can gang las 'dir khyab pa 'dzin zhe na kha cig ni dpe'i chos can las du ba bzhin no zhes zer ro/_/gzhan du na sgrub par byed pa'i don med pa'i phyir dang /_khyab pa grub pas chos gnyis grub pa med na mi 'byung ba'i phyir/_gang gi phyir tshang bar
[\[310a.3\]]du me dang du ba'i khyab pa grub pa na me grub pa na/_yang me grub pa'i phyir rtags du ba las skyes pa'i rjes su dpag pa tshol bar mi byed do/_/mi 'dra bar bkod pa yin te 'di ltar/_de la chos gnyis mthong ba yis/_/dpe la khyab pa 'dzin pa yin/_/gtan tshigs tsam ni mthong ba yis/_/phyogs
[\[310a.4\]]la khyab pa 'dzin pa yin/_/de yang thams cad nyer bsdus pas/_/spyi nyid la ni dmigs pa ste/_/de ni chos can la 'jug pas/_/rjes su dpag pas rtogs pa yin/_/mngon sum gyis mthong ba dag gis me dang du ba rgyu dang 'bras bu'i ngo bor grub na de gnyis kyi khyab pa 'grub ste/_mngon sum
[\[310a.5\]]gyis me dang ldan par 'grub pa ni rjes su dpag pa 'bras bu med pa yin no/_/khyab pa grub pa'i snga rol du tshad ma gzhan gyi chos can la skad cig ma nyid du grub pa ma yin te/_'dir sgrub par byed pa'i chos 'di kho na 'ba' zhig mthong bas bzlog na gnod pa can gyi stobs kyis de la skad cig ma gnyis kyis
[\[310a.6\]]khyab par rtogs so/_/de la gang gis na sgrub par byed pa de don med pa yin/_don med pa nyid yin te skad cig ma nyid kyis khyab pa yod pa de bzhin du chos can la rtogs na skad cig ma nyid du yang rtogs so zhes zer na/_ma yin te/_thams cad bsdus pa dang ldan pa'i khyab pa ni bsgrub par bya ba 'grub pa'i
[\[310a.7\]]yan lag yin la/_de bas na 'di ni chos can gyi khyad par la ltos pa med par sgrub par byed pa'i chos tsam dmigs pa ste/_gang na du ba yod pa de na me yod do zhes bya ba bzhin no/_/yang gang na tshang bang gi du ba yod pa de na me yod do zhes bya ba ni ma yin no/_/de bzhin du 'dir yang gang yod pa de ni skad cig ma
[\[310b\]]
[\[310b.1\]]yin no zhes bya bas khyab pa rtogs na sgrub par byed pa'i chos kyang chos can la yod pa'i nang du mi 'du na bsgrub par bya ba'i chos lta ci smos/_de lta bas na yod pa'i spyi sgrub par byed pa'i chos phyogs kyi chos nyid khyab pa so sor rtogs nas de gnyis kyi nus pas bsgrub par bya ba'i chos can la 'jug pa'i phyir
[\[310b.2\]]gang gis na rjes su dpag pa 'bras bu med pa yin te/_gal te de lta bu'i khyab pa rtogs na chos can la mchog tu 'dzin pa med pas khyab pa 'dzin na de la mthong ba'i yod pa'i khyab pa gang du rtogs te/_dper na tshang bang du mthong bas me dang du ba'i khyab pa gzung bas dpe'i chos can la khyab pa gzung ba ma yin no
[\[310b.3\]]zhes zer na ma yin te/_khyab par 'dzin pa ni tshang bang la mchog tu 'dzin pa med do zhes bstan to/_/khyab pa dang phyogs kyi chos gnyis so sor rtogs pas kyang /_gang la phyogs kyi chos nyid rtogs pa de nyid la bsgrub par bya bas khyab par rtogs pa'i phyir shugs kyis bsgrub par bya ba rtogs pa ma yin
[\[310b.4\]]nam/_ji ltar sgrub par byed pa don med pa ma yin/_'on kyang phyogs kyi chos nyid rtogs pas bsgrub par bya ba rtogs pa ma yin te/_bsgrub par bya ba'i chos la ma reg pa'i phyir ro/_/khyab pa rtogs pa nyid kyang bsgrub par bya ba grub pa ni ma yin te/_spyi la dmigs pa nyid kyi chos can gyi khyad par gyi chos
[\[310b.5\]]dag yongs su mi gcod pa'i phyir ro/_/gzhan du na khyad par gyi chos dag gis khyab par thal bar 'gyur ba'i phyir ro/_/de lta bas na khyab pa'i yul 'dis shugs kyis gtan tshigs bstan to/_/gal te gtan tshigs kyi tshul gsum yongs su bcad pa'i shugs kyis bsgrub par bya ba rtogs pa
[\[310b.6\]]'byung ngo zhes zer na/_de lta na khyod kyi yang gtan tshigs don med pa yin te/_rang gi ngo bo nges pas bsgrub par bya ba nges pa bskyed pa'i phyir ro/_/de tsam las rtags kyi bya ba 'ga' yang med do/_/gzhan yang /_phyogs kyi chos nyid gzung ba las/_/'brel pa yang ni dran pa yis/_/rjes su
[\[310b.7\]]dpag pa byed 'dod na/_/de bzhin nang khyab kyang 'dod kyis/_/phyi'i khyab pa smra ba la yang khyab pa brjed pas rjes su dpag pas 'jug pa med do/_/de la gang gi phyogs kyi chos nyid rtogs pas de la bsgrub par bya ba'i chos kyi khyab pa dran pa'i phyir/_ci'i phyir rjes su dpag pa thams cad don med pa
[\[311a\]]
[\[311a.1\]]ma yin/_bsgrub par bya ba'i chos can la mchog tu mi 'dzin pas khyab pa dran pa'i phyir ro zhes zer na/_bsgrub par bya ba'i chos can la mthong ba nyid kyis khyab pa dran pa'i phyir ji ltar bsgrub par bya ba'i chos can la mchog tu mi 'dzin pa yin/_khyab pa spyi la dmigs pa yin pa'i
[\[311a.2\]]phyir bsgrub par bya ba'i chos can yongs su mi gcod do zhes zer na/_de la mthong bas ma yin nam ji ltar des yongs su mi gcod/_des yongs su gcod na yang thun mong ma yin pa'i phyir ji ltar khyab/_ma 'brel pa rnam par gcod pa'i khyad par yin pa'i phyir thun mong ma yin pa ma yin no zhes zer
[\[311a.3\]]na/_de ltar na yang bsgrub par bya ba'i chos can la mchog tu mi 'dzin/_gang dang gang na ri'i du ba yod pa de dang de na me yod do/_/dper na tshang bang bzhin no zhes bya ba lta bu'o/_/spyi la 'dzin pa'i khyab pa yod na chos can gyi khyad par la mchog tu 'dzin pa'i yan lag ma yin pa'i phyir zhes zer na/_'di
[\[311a.4\]]ni rigs te bsgrub pa'i chos can dang ma 'brel pa rnam par gcod pa dang /_sgrub par byed pa'i chos kyi ngo bo gzhan nyid phyogs kyi chos nyid du bshad pa yin gyi/_de la khyab pa'i yan lag ma yin te/_de med pas kyang spyi la dmigs pa'i khyab pa yongs su gcod pa grub pa'i phyir ro/_/gzhan du na dpe'i
[\[311a.5\]]chos can la khyab pa 'dzin pa'i gtan du ji ltar 'gyur te de'i tshe phyogs kyi chos nyid mi 'dzin pa'i phyir ro/_/phyogs kyi chos nyid 'dzin na yang de nyid kyi tshe bsgrub par bya ba yang shugs kyis grub pa'i phyir rjes su dpag pa thams cad don med par thal bar 'gyur ro/_/dus phyis byung ba'i rtags can gyi
[\[311a.6\]]shes pa yang dran pa nyid yin gyi tshad ma ni ma yin no/_/de bas na khyab pa'i yan lag ma yin pa'i phyir phyogs kyi chos nyid khyad par 'dzin pa'i nang du 'du bar mi 'gyur ba'i phyir tha dad par 'dzin pa dang /_dran pa'i phyogs kyi chos nyid dang khyab pa dag gis shugs kyis rjes su dpag par bya ba'i
[\[311a.7\]]shes pa 'byung ngo /_/de lta bas na sgrub par byed pa rnams don med par 'dod pa mi bya ste/_rjes su dpag pa 'bras bu bcas pa'i phyir ro/_/de bzhin du tha dad par 'dzin pa dang /_dran pa'i phyogs kyi chos nyid dang /_dran pa'i shugs kyis rjes su dpag pa 'byung ba nang gi khyab pa la yang ci'i phyir
[\[311b\]]
[\[311b.1\]]'dod/_yang de 'dod na sgrub par byed pa ji ltar don med pa yin/_tshul gsum rtogs pa'i shugs kyis rjes su dpag par bya ba rtogs she na/_de skyed pa'i nus pa nyid las shugs zhes bshad do/_/tshul gsum pa rtogs pa'i nang du bsgrub par bya ba rtogs pa 'du ba ma yin no zhes bya bar thams
[\[311b.2\]]cad mtshungs so/_/mtshungs pa ma yin te/_nang gi khyab pa la/_khyab pa rtogs pa nyid kyis phyogs kyi chos nyid rtogs pa yin te/_phyogs kyi chos nyid ma rtogs na khyab pa yang mi rtogs pa'i phyir ro/_/de bas na nang gi khyab pa la khyab pa nang du 'gro ba'i sgrub par byed pa'i tshig la phyogs kyi chos
[\[311b.3\]]don med pa yin gyi phyi'i khyab pa ni de lta ma yin te/_phyi rol nyid kyi khyab pa 'dzin pa'i phyir ro zhe na/_'dir smras pa/_rim pa gang yang rung bas 'dir/_/sgrub byed rab tu sbyor gyur na/_/phyogs kyi chos nyid shes pa yis/_/phyis ni khyab pa rtogs par 'gyur/_/khyod phyogs bzhin du dpe la ni/_/
[\[311b.4\]]de las de gzhan ji lta bu/_/gnyis mthong nas ni shes she na/_/khyab sngon gnyis mthong ji ltar yin/_/khyab pa dang phyogs kyi chos rim pa gang yang rung bas rab tu sbyor ba'i rang gi tshig dag gis bstan gyi/_de dag mngon du rtogs pa ni ma yin te tshig gi bdag nyid ni tshad ma yin pa'i phyir ro/_/rang nyid
[\[311b.5\]]nus pa med na yang /_/gtan tshigs kyis ni nus pa ston/_/zhes gsungs pa yin no/_/de dag brjod pas kyang dang po yod pa'i gtan tshigs la/_phyogs kyi chos kyi yul can nyid kyi tshad ma mngon du 'gyur ba yin te/_tshad ma des chos can la yod pa grub na phyis khyab pa tshad ma gzhan gyis 'dzin to
[\[311b.6\]]zhes gang gis na don med pa yin/_khyod kyi phyogs la yang /_dpe'i chos can la dang po gtan tshigs 'dzin cing phyis ni khyab pa'o zhes bya ba'i rim pa 'di yin no/_/gzhan du dpe'i chos can las khyab pa 'dzin to zhes bya ba der mi 'gyur te/_dpe'i chos can ma mthong bas gtan tshigs kyi khyab pa 'dzin
[\[311b.7\]]pa'i phyir ro/_/gal te de ltar na khyab pa 'dzin pa'i rten chos can 'dzin na/_bsgrub par bya ba'i chos kyang 'dzin pa nyid de/_me dang du ba bzhin no zhes zer na/_ma yin te/_de la mthong ba'i gtan tshigs mi mthun pa'i phyogs la gnod pa can zhugs pa tsam nyid kyis khyab pa grub pa'i phyir ro/_/de bas na
[\[312a\]]
[\[312a.1\]]yang khyab pa 'dzin pa'i sngon du skad cig ma nyid du nam yang grub pa med de/_de rjes su dpag par bya ba'i phyir dang /_khyab pa ma grub na rjes su dpag par mi 'grub pa'i phyir dang /_sgrub par byed pa gzhan yang de'i rjes su mi 'brang ba'i phyir dang /_rjes su 'brang na yang thug pa med por thal
[\[312a.2\]]bar 'gyur ba'i phyir dang /_thug pa yod na yang de tsam gyis rtsol ba don med pa'i phyir dang /_bzlog na gnod pa can gyi stobs nyid kyis khyab pa grub pa la gnod pa med pa'i phyir ro/_/me dang du ba ma mthong bar yang rgyu dang 'bras bu'i ngo bo grub pa med do/_/de grub pas bzlog na gnod pa can 'jug pa gnyis
[\[312a.3\]]mthong ba la ltos pa me dang du ba'i khyab pa grub po/_/yod pa dang skad cig ma gnyis ni de ltar ma yin te/_ji skad du bstan pa'i rigs pas grub pa'i phyir ro/_/de bas na yod pa tsam chos can de la grub pas khyab pa grub pa'i stobs kyis grub par 'dod par bya'o/_/de bzhin du nang gi khyab pa la yang
[\[312a.4\]]yin no/_/khyab pa dang phyogs kyi chos de la yang /_rang rang gi tshad mas yongs su gcod par byed pa'i sgrub par byed pa'i ngag gis nges pa 'ba' zhig bstan par bya ba yin no/_/ngag gcig gis gnyi ga bstan par mi nus pas/_gang gis na ngag gzhan don med pa yin/_gcig nyid kyis
[\[312a.5\]]ni gang phyir chos/_/rim bzhin tshul gsum nges pa yis/_/brjed pas rjes dpag med pa'i phyir/_/de cis rjes dpag don med yin/_/zhes bya ba ni bsdu ba'i tshigs su bcad pa'o/_/gzhan yang /_gnod pas bsgrub bya grub ce na/_/gtan tshigs gzhan gzung don med yin/_/gnod pas de ma
[\[312a.6\]]grub ce na/_/chos gzhan gzung ba don med yin/_/gal te chos can la khyab pa grub pa nyid kyis bsgrub par bya ba nang du 'du bar 'gyur na/_rnyed pa thob pa ma yin nam/_khyab pa sgrub par byed pa nyid kyi tshad ma las bsgrub bya grub pa'i phyir dang /_yod pa'i gtan tshigs kyi rten gyi 'bad pa sel
[\[312a.7\]]ba'i phyir ro/_/gang gi phyir rtags kyi rjes su 'brang ba zhes bya ba zhen pa ni ma yin no/_/'on te khyab pa sgrub par byed pa las bsgrub bya ma grub na/_de'i tshe nang gi khyab pa'i gtan tshigs don med pa ma yin pas skabs ma yin pa la sdang ba nyid kyi shin tu sdug bsngal ba mang po la ci'i phyir 'jug_/khyed kyi
[\[312b\]]
[\[312b.1\]]bsgrub par bya ba gnyis yin te/_dpe'i chos can la 'jug pa dang /_bsgrub par bya ba'i chos can la 'jug pa ste/_rim pa ji lta ba bzhin du khyab pa dang /_phyogs kyi chos nyid dag grub pa'i phyir ro/_/yang khyod la so sor nges pa'i chos can la rtsod pa de las phyi rol du gyur pa'i yang chos can la khyab
[\[312b.2\]]pa 'dzin pa ni de'i tshe don med par 'gyur ro/_/gang gi tshe yang dngos po tsam la rtsod pa de'i tshe/_dngos po thams cad la gtan tshigs 'jug pa ni khyod dang bdag gis kyang bsgrub par bya ba'i phyir chos can 'ga' zhig la gtan tshigs 'jug pa sgrub par byed pa dag la don med par ji ltar 'gyur/_re zhig
[\[312b.3\]]ji ltar spyi'i khyab pa yin zhe na/_rtsod pa'i gzhir gyur pa nyid las gzhan gang yang rung ba la khyab pa sgrub par byed pa'i phyir/_sgrub par byed pa'i chos can de tsam gyis mtshan nyid ma yin pa'i phyir gnod pa can gyi tshad ma 'jug pas nang du chud pa'i yang chos can yang phyi rol du byed do zhes zer na/_de de
[\[312b.4\]]nyid yin par ji ltar 'gyur/_gnod pa can zhugs pa nyid kyi chos can de la bsgrub par bya ba sgrub par byed pa'i phyir dang /_bsgrub par bya ba'i rang gi ngo bo rtogs na bsgrub par bya ba'i chos can gyi mtshan nyid las 'das pa'i phyir ro zhe na/_de ni rigs pa ma yin te/_gnod pa can tsam gyis bsgrub
[\[312b.5\]]par bya ba ma grub po zhes bya ba phyogs 'di la gzhan yongs su 'dzin pa don med do zhes brjod pa'i phyir ro/_/gnod pa can gyis bsgrub bya grub po zhes bya ba'i phyogs 'di la yang sgrub par byed pa don med do zhes bstan zin to/_/de lta bas na gnod pa can tsam gyis bsgrub bya grub na 'ga' la yang the
[\[312b.6\]]tshom mi ldog par mi 'gyur ro/_/the tshom log na phyi rol du byed pa'ang ma yin dang /_bsgrub par bya ba'i chos can las kyang phyi rol du byas pa ma yin pas de la khyab pa ni nang gi khyab pa nyid de/_da ni phyi'i khyab pa brjod pa tsam yang med do/_de bas na phyi'i khyab pa 'di'i phyogs su ji ltar 'gyur/_
[\[312b.7\]]gal te yang so sor nges pa'i chos can la rtsod pa dang /_de las phyi rol du gyur pa'i chos can la khyab pa 'dzin par 'gyur na/_de la yang chos gzhan yongs su 'dzin pa don med pa'i nyes pa bsal ba'i bka' ste/_gnod pa can tsam gyis bsgrub bya grub na gtan tshigs gzhan don med pa kho na'o/_/
[\[313a\]]
[\[313a.1\]]gzhan yang /_yod pa'i gtan tshigs khyad par gyis/_/phyi yi khyab pa mi srid de/_/chos can yod pa mi grub na/_/rtsod pa 'jug par mi 'gyur ro/_/de la grub pas khyab pa yang /_/'dzin na bsgrub bya'i chos can la/_/khyab pa 'dzin par cis mi 'gyur/_/yang na dpe la
[\[313a.2\]]'gyur ma yin/_/chos can 'ga' zhig la mthong ba'i gtan tshigs kyi khyab pa rtogs pa de la de'i khyab pa 'dzin par bstan to/_/bsgrub par bya ba'i chos can la yang khyab pa mthong ste/_gzhan du na log par rtogs pa mi rigs pa'i phyir ji ltar phyi'i khyab pa yin/_de lta na yang sgrub par byed pa don
[\[313a.3\]]med pas phyi rol nyid kyi khyab pa gzung bar bya'o/_zhe na/_de bas na da ltar gyi khyod kyi 'dod pa'i ngor chos can la gtan tshigs ma mthong bar ji ltar 'gyur/_yang na mthong ba la khyad par med na yang /_/phyi rol nyid kyi khyab pa gzung bar rnam par gzhag_/gnyi ga la mthong ba'i khyab pa 'dzin pa yang phyi
[\[313a.4\]]rol gyi khyab pa'i cha yod do zhe na/_ci'i phyir khyab pa tsam 'bad pas srung /_gtan tshigs don med par ma gyur cig ces smon te/_gnod pa can zhugs pa tsam gyi khyab pa 'dzin pa'i gzhi chos can la bsgrub bya sgrub pa'i phyir nang gi khyab pa la sgrub par byed pa don med pa ma yin nam zhe na/_de ni nang gi dang
[\[313a.5\]]phyi'i khyab pa la yang mtshungs pa ma yin no/_/de bas na phyi'i khyab pa 'dzin pa ni yod pa'i gtan tshigs kyi khyad par la zhen pa tsam mo/_/dpe la ltos pa'i sgrub par byed pa'i sbyor ba ni rmongs pa'i blo can 'ba' zhig kho na nges par dga' ba skyed pa yin no/_/de dag rjes su gzung ba'i don du slob dpon gyis
[\[313a.6\]]gang yod pa de ni skad cig ma yin te/_bum pa bzhin no zhes dpe nye bar bstan to/_/blo g.yer bag can ni yang dpe'i sbyor ba la ltos pa ma yin no/_/de phyir dpe la chags rnams la/_/bum pa'i dpe ni bstan pa mdzad/_/de mi dgos la don med yin/_/nang gi khyab pa blo ldan la'o/_/zhes bya ba ni bar skabs
[\[313a.7\]]kyi tshigs su bcad pa'o/_/da ni ji ltar rjes su dpag par bya ba la yod pa nyid dang /_/mthun pa'i phyogs nyid la yod pa dang /_mi mthun pa'i phyogs la med pa nyid du nges zhes bya ba ji ltar rtogs par bya zhe na/_bsgrub bya'i chos ldan mi ldan las/_/mthun phyogs mi mthun phyogs su 'dod/_/de la
[\[313b\]]
[\[313b.1\]]gtan tshigs yod med ni/_/gang yin de ru gzung bar bya/_/bsgrub par bya ba'i chos dang ldan pa thams cad ni spyir mthun pa'i phyogs yin la de dang mi ldan pa ni mi mthun pa'i phyogs yin no/_/mthun pa'i phyogs de nyid la yod pa dang /_mi mthun pa'i phyogs la med pa nyid de/_rim pa ji lta ba bzhin du
[\[313b.2\]]rjes su 'gro ba dang ldog pa dag yin no/_/de dag kyang gang yang rung ba'i chos can der gzung bar bya ste/_gang du gzung bar nus par ro/_/gang 'dir yod pa skad cig ma ma yin pa thams cad las log par gnod pa can gyi tshad ma'i stobs grub na gang yod pa de ni skad cig ma nyid yin no zhes bya ba'i
[\[313b.3\]]rjes su 'gro ba sgrub pa'i chos can la bzung ba yin te/_de la mthong ba'i gtan tshigs kyi khyab pa gzung ba'i phyir dang /_chos gzhan mi srid pa'i phyir dang /_srid na yang de'i rjes su 'brang ba'i don yod pa'i phyir ro/_/gal te de ltar na thun mong ma yin pa'i ma nges pa yin par ji skad smra/_thun mong ma yin
[\[313b.4\]]gtan tshigs kyi/_/nyes pa rmongs la ltos pa yin/_/khyab pa mi 'dzin phyir bstan bya'i/_/thams cad bsdus la ma yin no/_/'di skad bstan te/_blo rmongs pa dag chos gzhan nyid la zhugs pa de'i mngon pa'i nga rgyal la ltos nas/_mnyan par bya ba yin pa'i phyir zhes bya ba thun mong ma yin pa'i ma
[\[313b.5\]]nges pa yin par bstan to/_/dpe med pa'i phyir dang /_bsgrub par bya ba'i chos can la khyab pa mi 'dod pa'i phyir dang /_khyab pa ma bzung na gnyi ga the tshom za bas ma nges par byed pa'i phyir ro/_/yang na mnyan par bya ba nyid kyi thun mong ma yin pa nyid du rmongs pa'i mngon pa'i nga rgyal gyis bstan pa yin
[\[313b.6\]]te/_gang gi phyir chos can la sgra'i gsal ba nyid mthong ba nyid rtsod pa'i gzhi yin pa'i phyir ro/_/gzhan du na chos can ma grub par thal bar 'gyur ro/_/mthong ba dang ma mthong ba'i sgra'i gsal ba gnyis mnyan pa'i gtan tshigs yin te du ba'i spyi yin no/_/de bas na thams cad bsdus pa dang ldan pa'i
[\[313b.7\]]khyab pa srid pa'i phyir yod pa la sogs pa bzhin du mnyan par bya ba nyid sgrub par byed pa skyon med par bshad do/_/'dir rim dang cig car mi dmigs pa nyid gnod pa can gyi tshad ma yin la/_mnyan pa'i shes pa skyed par byed pa nyid ni mnyan par bya ba nyid do/_/de lta bas na rmongs pa ltos na mnyan par bya ba
[\[314a\]]
[\[314a.1\]]nyid thun mong ma yin pa'i phyir dang /_thun mong ma yin pa la yang thams cad nye bar bsdus pa mi rigs pa'i phyir dang /_bsgrub par bya ba'i chos can khyab pa rtogs pas bsgrub bya rtogs pa'i phyir sgrub par byed pa don med pa nyid du 'gyur ro/_/'bras bu med par ma gyur cig ces
[\[314a.2\]]smos pas khyab pa mi 'dzin no/_/de ma bzung na gnyi ga la the tshom za bas ma nges pa nyid du 'gyur ro/_/thams cad nye bar bsdus pas khyab pa bzung na ji skad bstan pa'i rigs pas sgrub par byed pa 'bras bu yod pa'i phyir yod pa la sogs pa'i sgrub par byed pa'i skyon med pa rig par bya'o/_/de ltar na
[\[314a.3\]]rnam pa gnyis kyis thun mong ma yin pa'i ma nges pa bstan to/_/phyi rol khyab par smra ba la yang sgrub par byed pa de nyid yin no/_/gal te mi rmongs pa'i bsam pa la ltos nas mnyan par bya ba nyid kyi gtan tshigs skyon med pa yin te/_yod pa la sogs pa bzhin no/_/nges pa dang ldan pa'i sgra rnams la brtson na sgra
[\[314a.4\]]gzhan dpe yin no/_/sgra thams cad la yang log par rtogs pa yod na/_dpe med pa'i phyir de la dpe gang zhig gzhag par bya/_gnod pa can gyi tshad ma zhugs pas ji ltar thun mong ma yin pa'i ma nges pa yin/_nang gi khyab pa slob dpon chen po mkhas pa dpal rin chen 'byung gnas zhi ba'i zhal
[\[314a.5\]]snga nas mdzad pa rdzogs so//_//rgya gar gyi mkhan po ku mA ra ka la sha dang /_dge slong shAkya 'od kyis bsgyur ba'o//[ {D4261}]@##/_/rgya gar skad du/_he tu tat+t+wa u pa de sha_/bod skad du/_gtan tshigs kyi de kho na nyid bstan pa/_'jam dpal gzhon nur gyur pa la phyag
[\[314a.6\]]'tshal lo/_/bsgrub dang sun ni 'byin pa dang /_/ltar snang bcas pas gzhan rig byed/_/mngon sum dang ni rjes dpag gnyis/_/ltar snang bcas pas bdag rig byed/_/'di ni bstan bcos kyi don bsdus pa'o/_/rgol ba bdag nyid kyis bsgrub par 'dod pa'i don ni bsgrub par bya'o/_/gang gis
[\[314a.7\]]sgrub par byed pa de ni bsgrub pa yin te/_gtan tshigs kyi tshul gsum brjod pa'o/_/tshul gsum po de dag kyang gang zhe na/_phyogs la yod pa nyid ni tshul gcig go/_/mthun pa'i phyogs nyid la yod pa zhes bya ba ni tshul gnyis pa'o/_/mi mthun pa'i phyogs la med pa nyid du nges pa zhes bya ba ni
[\[314b\]]
[\[314b.1\]]tshul gsum pa'o/_/de la phyogs ni rab tu grub pa'i chos can no/_/rab tu grub pa'i khyad par gyi bye brag bdag nyid sgrub par 'dod pa mngon sum la sogs pa dang 'gal ba med pa yin te/_dper na chos can sgra mi rtag pa'i khyad par gyi bye brag dang ldan pa ni bsgrub par bya'o/_/byas pa'i phyir ro zhes bya
[\[314b.2\]]ba ni gtan tshigs yin pa bzhin no/_/mthun pa'i phyogs gang zhe na/_bsgrub par bya ba'i chos kyi spyis mthun pa ni mthun pa'i phyogs te/_dper na bum pa la sogs pa lta bu'o/_/gtan tshigs kyi mi mthun pa'i phyogs gang zhe na/_gang du bsgrub par bya ba med pas gtan tshigs med par nges par
[\[314b.3\]]ston pa yin te/_dper na nam mkha' la sogs pa bzhin no/_/gtan tshigs kyi tshul gsum pa bstan pa de nyid kyis gzhan khong du chud pa'i ched du sbyor bar byas pa ni gzhan gyi don rjes su dpag ba zhes bstan to/_/dper na sgra mi rtag go zhes bya ba ni phyogs brjod pa'o/_/byas pa'i phyir ro zhes bya ba ni gtan
[\[314b.4\]]tshigs brjod pa'o/_/bum pa la sogs pa bzhin no zhes bya ba ni mthun pa'i phyogs brjod pa'o/_/nam mkha' la sogs pa bzhin no zhes bya ba ni mi mthun pa'i phyogs brjod pa'o/_/de yang rnam pa gnyis su snang ste/_chos mthun pa dang chos mi mthun pa'o/_/de la re zhig chos mthun pa ni/_gang byas
[\[314b.5\]]pa de thams cad ni mi rtag par mthong ba/_dper na bum pa la sogs pa'o/_/sgra yang byas pa'i phyir zhes bya ba lta bu'o/_/yang chos mi mthun pa ni mi rtag pa nyid med na byas pa nyid med de/_dper na nam mkha' la sogs pa bzhin te/_sgra yang byas pa'i phyir zhes bya ba lta bu'o/_/gang phyogs ltar
[\[314b.6\]]snang ba yang gang zhe na/_phyogs ltar snang ba ni dngos su phyogs ma yin pa yin te/_mngon sum la sogs pas gnod pa'i phyir ro/_/de ni phyogs ltar snang ba ste/_dper na du ba la sogs pa'i chos can blo dang ldan pa'i rgyus bskyed pa bsgrub par bya ba yin no zhes bya ba mngon sum dang 'gal bas phyogs
[\[314b.7\]]ltar snang ba yin te/_mngon sum gyis me las du ba skye ba mthong ba'i phyir ro/_/rjes su dpag pa dang 'gal ba ni dper na/_rig byed kyi tshig ni chos can skyes bus byas pa ma yin te zhes bsgrub par bya ba la/_sgra ni brtsal ma thag tu byung ba yin pas skyes bus byas par grub pa'i phyir ro/_/rang gi tshig
[\[315a\]]
[\[315a.1\]]dang 'gal ba ni dper na rjes su dpag pa ni tshad ma ma yin no zhes bya ba ni/_gzhan gyi khong du chud par bya ba'i phyir tshig brjod pa ni gzhan gyi don gyi rjes su dpag pa yin no zhes bstan pa'i phyir ro/_/'jig rten dang 'gal ba ni dper na mi mgo'i thod pa ni gtsang ba yin te srog chags kyi
[\[315a.2\]]yan lag yin pa'i phyir dung chos dang nya phyis bzhin no zhes bya ba lta bu'o/_/rtogs pa dang 'gal ba ni dper na/_gang dus ji srid gnas par byas pa ni mi rtag pa yin no/_/gang dus ji srid gnas par yang byas pa thams cad ni rtag pa yin no zhes 'jig rten pas rtogs pa'i phyir ro/_/khyad par ma grub pa
[\[315a.3\]]ni dper na/_bye brag pas grangs can pa la sgra 'jig pa yin no zhes bya ba lta bu'o/_/khyad par du bya ba ma grub pa ni/_dper na grangs can pas sangs rgyas pa la bdag sems dang bcas pa yin no zhes bsgrub pa lta bu'o/_/gnyi ga ma grub pa ni dper na/_bye brag pas sangs rgyas pa la sdud par byed pa ni bdag
[\[315a.4\]]nyid yin no zhes bya ba lta bu'am/_lus ni brtan pa'i rang bzhin yin no zhes bya ba lta bu'o/_/phyogs ltar snang ba bshad zin to/_/gtan tshigs ltar snang ba ci 'dra ba zhig ce na/_gang zhig gtan tshigs ltar snang ba yin gyi gtan tshigs su grub pa ni ma yin pa'o/_/gtan tshigs ltar snang ba ni gsum ste/_
[\[315a.5\]]ma grub pa dang 'gal ba dang ma nges pa'o/_/de la phyogs la ma grub pa'i phyir ma grub ces bya ba'i gtan tshigs ltar snang ba yin no/_/phyogs dang mthun pa'i phyogs la ni med pa mi mthun pa'i phyogs la yod pa de ni 'gal ba zhes bya ba'i gtan tshigs ltar snang ba yin te/_bsgrub par bya ba las phyin
[\[315a.6\]]ci log bsgrub pa'i phyir ro/_/mthun pa'i phyogs dang mi mthun pa'i phyogs gnyi ga las/_yod pa'am med pa'am the tshom za ba la'am 'brel pa ma grub pa'i gtan tshigs gang yin pa de ni ma nges pa'i gtan tshigs ltar snang ba zhes bya ba yin te/_rgol ba dang phyir rgol bas bsgrub par 'dod pa nges
[\[315a.7\]]pa mi 'grub pa'i phyir ro/_/dper na gnyis la ma grub pa ni sgra mi rtag pa nyid du grub par bya ba la/_gtan tshigs mig gis gzung ba ni rgol ba dang /_phyir rgol ba dag la ma grub pa lta bu'o/_/shing sems dang ldan par bsgrub par bya ba la shun spags thams cad bshus na 'chi ba'i phyir ro zhes bya ba'i
[\[315b\]]
[\[315b.1\]]gtan tshigs ni/_phyir rgol ba sangs rgyas pa la ma grub pas phyir rgol ba la ma grub pa zhes bya ste/_sems la sogs pa 'gags pa la sangs rgyas pa 'dod pa'i phyir ro/_/bde ba la sogs pa sems med par bsgrub par bya ba la skye ba dang ldan pa'i phyir zhes bya ba'i gtan tshigs ni/_grangs can
[\[315b.2\]]ba rgol ba bdag nyid la ma grub pas/_rgol ba la ma grub pa zhes bya'o/_/bye brag pas phyir rgol ba sangs rgyas pa la/_sa la sogs pa'i chos can bya ba yin no zhes bsgrub par bya ba la/_skad cig re re 'dra ba gzhan dang gzhan 'byung ngo zhes bya ba ni rgol ba bdag nyid la ma grub pa yin te/_skye ba
[\[315b.3\]]grub kyang skad cig re re 'dra ba gzhan dang gzhan 'byung ngo zhes pa ni ma grub pa'o/_/phyogs kyi phyogs gcig la ma grub pa ni dper na shing rnams ni sems dang ldan pa yin te/_gnyid log pa'i phyir ro zhes bya ba'i gtan tshigs ni phyogs kyi gos can rgol ba bdag nyid la phyogs kyi gcig la ma grub ste/_
[\[315b.4\]]shing thams cad mtshan mo lo ma 'khum pa la brten pa ma yin no/_/de bzhin du sa la sogs pa'i chos can blo dang ldan pa las skyes pa yin no zhes bsgrub par bya ba la 'bras bu yin no zhes bya ba'i gtan tshigs ni sangs rgyas pa la ma grub ste/_mngon sum dang mi dmigs pa rgyu dang 'bras bu'i 'brel
[\[315b.5\]]pa bsgrub pa'i ngo bos sa la sogs pa la grub pa'i phyir ro/_/gal te gnas dang bza' ba la sogs pa grub po zhes zer na/_de'i tshe phyogs kyi phyogs gcig ma grub po/_/the tshom za ba'i ma grub pa ni/_dper na gal te 'di du ba yin na 'di na me yod do zhes bsgrub par bya ba la/_gtan tshigs nyid
[\[315b.6\]]ma nges pa'i phyir ro/_/chos can the tshom zos ma grub pas ni/_/dper na ri sul du ma 'di dag las/_/ri sul 'ga' zhig na rma bya yod de zhes bsgrub par bya ba la rma bya'i sgra grags pa'i phyir ro zhes bya ba'i gtan tshigs yin pa lta bu'o/_/chos can ma grub pa yang ma grub pa yin te/_dper na chos can
[\[315b.7\]]bdag thams cad du khyab par bsgrub par bya ba la/_yon tan thams cad ni dmigs pa'i phyir ro zhes bya ba'i gtan tshigs yin pa lta bu'o/_/bcu po 'di dag ni ma grub pa zhes bya ba'i gtan tshigs ltar snang ba'o/_/ma nges pa'i gtan tshigs ltar snang ba yang ci 'dra ba zhig ce na/_smras pa/_dper na sgra
[\[316a\]]
[\[316a.1\]]rtag pa la sogs pa'i chos bsgrub par bya ba la/_gzhal bya yin pa'i phyir zhes pa'i gtan tshigs ni/_mthun pa'i phyogs dang mi mthun pa'i phyogs thams cad la 'jug pa'i thun mong gi ma nges pa'i zhes bya'o/_/de bzhin du sgra rtag par bsgrub par bya ba la/_mnyan par bya ba yin pa'i
[\[316a.2\]]phyir zhes bya ba'i gtan tshigs ni mthun pa'i phyogs dang mi mthun pa'i phyogs la mi 'jug pa'i phyir thun mong ma yin pa'i ma nges pa yin no/_/de bzhin du sgra brtsal ma thag tu byung ba'i ma yin pa nyid bsgrub par bya ba la mi rtag pa'i phyir ro zhes bya ba'i gtan tshigs ni/_mthun pa'i phyogs kyi phyogs gcig
[\[316a.3\]]la 'jug la/_mi mthun pa'i phyogs la khyad par 'jug pa'i ma nges pa yin te/_brtsal ma thag tu byung ba ma yin pa'i sgra mthun pa'i phyogs ni glog dang /_nam mkha' la sogs pa ste/_de la mthun pa'i phyogs la phyogs gcig glog la sogs pa la ni mi rtag pa 'jug la/_nam mkha' la sogs
[\[316a.4\]]pa la ni ma yin no/_/mi mthun pa'i phyogs brtsal ma thag tu byung ba la sogs pa thams cad yin te de thams cad la 'jug pa yin no/_/de bzhin du sgra ni brtsal ma thag tu byung ba nyid yin te zhes bsgrub par bya ba la mi rtag pa'i phyir zhes bya ba'i gtan tshigs ni/_bum pa la sogs pa thams cad
[\[316a.5\]]la ni yod la brtsal ma thag tu byung ba ma yin pa mi mthun pa'i phyogs yang glog dang nam mkha' la sogs pa de las phyogs gcig glog la sogs pa la ni 'jug la/_nam mkha' la sogs pa la ni ma yin la/_de'i phyir 'di mi mthun pa'i phyogs gcig la 'jug la/_mthun
[\[316a.6\]]pa'i phyogs la khyab pa'i ma nges pa'i gtan tshigs yin no/_/phyogs gnyi ga'i phyogs gcig la 'jug pa'i ma nges pa ni dper na/_chos can la sgra rtag par bsgrub par bya ba la/_lus can ma yin pa'i phyir zhes bya ba'i gtan tshigs ni/_mthun pa'i phyogs rdul phra rab dang nam mkha'
[\[316a.7\]]la sogs pa de la mthun pa'i phyogs gcig nam mkha' ni lus can ma yin pa 'jug la/_rdul phra rab ni ma yin te rdul phra rab rnams lus can yin pa'i phyir ro/_/bum pa dang bde ba la sogs pa mi rtag pa mi mthun pa'i phyogs gcig bde ba la sogs pa la 'jug la/_bum pa la sogs pa
[\[316b\]]
[\[316b.1\]]ma yin pa lta bu'o/_/de bzhin du mi mthun pa'i phyogs la ldog pa la ni the tshom za la/_mthun pa'i phyogs la khyab pa'i ma nges pa'i gtan tshigs ni/_dper na ser skya la sogs pa'i chos can thams cad mkhyen pa ma yin te zhes bsgrub par bya ba las smra ba'i phyir zhes bya ba'i gtan tshigs
[\[316b.2\]]ni/_lam po che'i skyes bu la sogs pa dang mthun pa'i phyogs la ni yod la/_mi mthun pa'i phyogs thams cad mkhyen pa la ni the tshom za ste/_thams cad mkhyen pa ni dbang po las 'das pa'i phyir smra ba yod dam med pa la the tshom za ba yin no/_/de bzhin du mthun pa'i phyogs la 'jug pa la
[\[316b.3\]]ni/_the tshom za la mi mthun pa'i phyogs la khyab pa'i ma nges pa'i gtan tshigs ni dper na/_khyu mchog dang 'phel ba la sogs pa'i chos can thams cad mkhyen pa yin no zhes bsgrub par bya ba la bstan bcos 'ba' zhig byed pa'i phyir zhes bya ba la gtan tshigs ni mthun pa'i phyogs thams cad
[\[316b.4\]]mkhyen pa la ni the tshom za ste/_thams cad mkhyen pa ni dbang po las shin tu 'das pa'i phyir/_bstan bcos 'ba' zhig byed pa la the tshom za ba yin no/_/mi mthun pa'i phyogs pa ra ha dang ma ha re la sogs pa thams cad mkhyen pa ma yin pa la yod pa lta bu'o/_/rjes su 'gro ba dang ldog pa la
[\[316b.5\]]the tshom za ba'i ma nges pa'i gtan tshigs ni dper na gson po'i lus ni bdag dang bcas pa yin te srog chags la sogs pa dang ldan pa'i phyir ro zhes bya ba'i gtan tshigs ni gson po'i lus dang 'brel ba can srog la sogs pa bdag dang bcas pa'am bdag med pa la 'jug pa'am ldog pa ma nges pa
[\[316b.6\]]yin te/_de bas na rjes su 'gro ba 'ba' zhig pa'i gtan tshigs yin te dpe med pa yin pa'i phyir ro/_/de bzhin du gnyis pa la yang ldog pa 'ba' zhig yin te/_gson po'i lus 'di ni bdag med pa ma yin te srog la sogs pa med par thal bar 'gyur ba'i phyir ro zhes bya ba lta bu'o/_/dpe
[\[316b.7\]]med pa nyid kyi phyir rjes su 'gro ba nges pa med pa dang /_ldog pa yang nges pa 'di ni the tshom za ba'i gtan tshigs so/_/bcu po 'di dag ni ma nges pa'i gtan tshigs ltar snang ba zhes bstan to/_/'gal ba'i gtan tshigs ltar snang ba ci 'dra ba zhig ce na/_dper na chos can sgra rtag ste zhes bya ba ni
[\[317a\]]
[\[317a.1\]]bsgrub par bya ba'i chos so/_/byas pa'i phyir nam mkha' la sogs pa bzhin no zhes bya ba'i gtan tshigs 'di ni bum pa la sogs pa mi mthun pa'i phyogs nyid la yod la mthun pa'i phyogs la ni ma yin pa lta bu'o/_/de bzhin du chos can sgra rtag ste zhes bsgrub par bya ba la/_
[\[317a.2\]]brtsal ma thag tu byung ba yin pa'i phyir zhes bya ba'i phyir gtan tshigs mthun pa'i phyogs nam mkha' la sogs pa la med phyogs gcig bum pa la sogs pa la ni yod la/_glog la sogs pa la ni med pa lta bu'o/_/gtan tshigs 'di gnyis ni chos kyi rang gi ngo bo phyin ci log tu bsgrub pa dang /_chos
[\[317a.3\]]can rang gi ngo bo phyin ci log tu bsgrub pa la rnam pa gnyis yin te/_dper na chos mig la sogs pa 'di dag gzhan gyi don du bsgrub par bya ba'i chos so/_/bsags pa yin pa'i phyir zhes bya ba ni gtan tshigs so/_/khri dang stan la sogs pa bzhin no zhes bya ba ni mthun pa'i phyogs bstan pa'o/_/'di
[\[317a.4\]]ltar gtan tshigs 'dis mig la sogs pa gzhan gyi don du sgrub par byed la/_de bzhin du bsags pa nyid gzhan gyir sgrub par byed de/_khri dang stan la sogs pa bsags pas lha sbyin la sogs pa gzhan gyi don byed par mthong ba'i phyir ro/_/chos can gyi rang gi ngo bo phyin ci log tu bsgrub pa ni/_
[\[317a.5\]]dper na chos can la sogs pa ni blo dang ldan pa'i rgyu las skyes pa yin te zhes bya bar bsgrub par bya ba la rten pa dang bcas pa'i phyir zhes bya ba ni gtan tshigs so/_/bum pa la sogs pa bzhin no zhes bya bas ni/_mthun pa'i phyogs bstan to/_/'di ltar gtan tshigs 'dis ni blo dang ldan pa'i rgyu
[\[317a.6\]]las skyes pa nyid sgrub par byed pa yin la/_de bzhin du blo dang ldan pa'i byed pa'i rten pa dang bcas pa yang sgrub par byed do/_/chos can gyi khyad par phyin ci log tu bsgrub pa ni dper na/_bye brag pas dpyod pa pa la chos bdag ni sems dang ldan pa yin no zhes bsgrub par bya ba la sems kyis byin gyis brlabs
[\[317a.7\]]pa'i phyir zhes bya ba'i gtan tshigs ni/_bdag sems med pa la ji ltar sems dang ldan par sgrub par byed pa de bzhin du gtan tshigs 'dis mi rtag pa yang sgrub par byed de/_rnam par shes pa ni mi rtag pa'i phyir ro/_/lnga po de dag gis ni 'gal ba'i gtan tshigs ltar snang ba bstan to/_/'gal
[\[317b\]]
[\[317b.1\]]ba mi 'khrul ba zhes bya ba ni gang du yang gtan tshigs kyi skyon ma yin pas de'i dpe brjod pa mi rigs te/_de'i dpe brjod na gang phyogs thams cad na gnas pa dang /_bdag nyid rang dang gcig par mngon par 'brel pa can de ni thams cad du 'gro ba yin te/_dper na nam mkha'
[\[317b.2\]]bzhin phyogs thams cad na gnas pa ni rang dang 'brel pas cig car spyi dang mngon par 'brel pa yin no zhes bya ba ni pe lu ka'i rang bzhin gyi gtan tshigs kyi sbyor ba'o/_/yang sbyor ba gnyis pa ni dpe tha ra'i yin te gang dmigs pa'i mtshan nyid kyir gyur pa gang du mi dmigs pa de ni med do/_/
[\[317b.3\]]dper na phyogs 'ga' zhig na bum pa med de zhes bya ba lta bu'o/_/dmigs pa'i mtshan nyid kyir gyur pa'i spyi gsal ba dang /_gsal ba'i bar na mi dmigs pa'i phyir ro zhes bya ba lta bu'o/_/mi dmigs pa'i gtan tshigs 'di dang sngar bstan pa'i rang bzhin gyi gtan tshigs 'di phan tshun
[\[317b.4\]]gnod pas the tshom bskyed pa'i phyir ro/_/mthun pa'i phyogs dang gzhan pa'i dpe zhes bya ba ni 'ga' yang med de mthun pa'i phyogs 'di nyid chos mthun pa'i dpe yin no/_/de la dpe ltar snang ba ci lta bu zhig ce na/_chos mthun pa'i re zhig 'di lta bu ste/_sgra ni rtag ste lus can ma yin pa'i phyir
[\[317b.5\]]las bzhin no zhes bya ba ni bsgrub par bya ba ma tshang ba yin te las ni mi rtag pa'i phyir ro/_/sgra ni rtag ste lus can ma yin pa'i phyir rdul phra rab bzhin no zhes bya ba ni sgrub par byed pa ma tshang ba yin te/_rdul phra rab ni lus can yin pa'i phyir ro/_/sgra rtag ste lus can ma yin pa'i phyir bum pa
[\[317b.6\]]bzhin no zhes bya ba sgrub par byed pa gnyi ga ma tshang ba yin no/_/de bzhin du bsgrub par bya ba'i chos la the tshom za ba'i dpe ltar snang ba ni dper na chos can skyes bu 'ga' zhig 'dod chags la sogs pa dang ldan pa yin te/_smra ba'i phyir lam po che'i skyes bu bzhin no zhes bya ba la/_lam po che'i skyes
[\[317b.7\]]bu'i dpe las 'dod chags la sogs pa dang ldan pa la the tshom za ste/_gzhan gyi sems ni rjes su rtogs par dka' ba'i phyir ro/_/sgrub par byed pa'i chos la the tshom za ba na dper na skyes bu gang zhig 'chi ba'i chos dang ldan pa yin te zhes bsgrub par bya ba la 'dod chags la sogs pa dang ldan pa
[\[318a\]]
[\[318a.1\]]yin pa'i phyir zhes bya ba'i gtan tshigs ni lam po che'i skyes bu'i dpe la the tshom ste/_'dod chags dang bral ba yang 'dod chags dang bcas pa bzhin du g.yo ba'i phyir ro/_/chos gnyi ga la the tshom za ba'i dpe ltar snang ba dper na chos can skyes bu 'ga' zhig thams cad
[\[318a.2\]]mkhyen pa ma yin te zhes bsgrub par bya ba la 'dod chags la sogs pa dang ldan pa'i phyir ro zhes bya ba'i gtan tshigs ni lam po che'i skyes bu'i dpe la bsgrub par bya ba dang /_sgrub par byed pa la the tshom za ba yin no/_/rjes su 'gro ba med pa dang /_rjes su 'gro ba ma bstan pa dang /_rjes su 'gro ba phyin
[\[318a.3\]]ci log gi dpe ltar snang ba ni/_de la rjes su 'gro ba med pa ni dper na gang smra ba de ni 'dod chags la sogs pa dang ldan pa yin te lam po che'i skyes bu bzhin no/_/smra bar byed pa dang 'dod chags la sogs pa dang ldan pa dag bya ba byed pa'i ngo bo bkag pa'i phyir ro/_/rjes su 'gro ba ma bstan pa ni
[\[318a.4\]]dper na sgra ni mi rtag ste byas pa'i phyir ro zhes bya ba lta bu'o/_/'di la rjes su 'gro ba yod mod kyi khyab pa ma bstan pa zhes bya ba ste/_de ni smra ba'i nyes pas dpe ltar snang ba bzhin no/_/rjes su 'gro ba phyin ci log ni/_dper na gang rtag pa de ni byas pa yin te/_bum pa la sogs pa bzhin no zhes bya ba
[\[318a.5\]]ni 'dir mi rtag pa ni bsgrub par bya ba yin te bsgrub par bya bas sgrub par byed pa la khyab pa bstan par bya ba yin gyi/_sgrub par byed pas bsgrub par bya ba la khyab pa bstan par bya ba ma yin no/_/de'i phyir rjes su 'gro ba phyin ci log gi dpe ltar snang ba yin no/_/de dag ni chos mthun pa'i dpe ltar snang
[\[318a.6\]]ba dgu bstan pa yin no/_/chos mi mthun pa'i dpe ltar snang ba bstan par bya ste/_bsgrub par bya ba ldog pa med pa'i dpe ltar snang ba ni/_dper na sgra rtag ste lus can ma yin pa'i phyir/_rdul phra rab bzhin no zhes bya ba ni 'dir rdul phra rab ni chos mi mthun pa'i dpe yin pa'i phyir lus can ma yin pa sgrub
[\[318a.7\]]par byed pa'i chos ldog pa yin te/_rdul phra rab ni lus can yin pa'i phyir ro/_/bsgrub par bya ba'i chos rtag pa ni log pa ma yin rdul phra rab ni rtag pa'i phyir ro/_/sgrub par byed pa ldog pa med pa ni dper na sgra rtag ste lus can ma yin pa'i phyir las bzhin no zhes bya ba ni 'dir bsgrub par bya ba'i chos rtag
[\[318b\]]
[\[318b.1\]]pa pa nyid ldog pa yin te/_las ni mi rtag pa'i phyir ro/_/sgrub par byed pa'i chos ni ldog pa ma yin te/_las ni lus can ma yin pa'i phyir ro/_/gnyi ga ldog pa med pa ni dper na sgra ni rtag ste lus can ma yin pa'i phyir nam mkha' la sogs pa bzhin no zhes bya ba 'dir nam mkha' la sogs
[\[318b.2\]]pa'i chos mi mthun pa'i dpe las bsgrub par bya ba dang /_sgrub par byed pa ldog pa med pa yin no/_/de bzhin du bsgrub par bya ba dang ldog pa la the tshom za ba dang /_sgrub par byed pa ldog pa la the tshom za ba dang /_gnyi ga ldog pa la the tshom za ba las bsgrub par bya ba ldog pa la the tshom za ba'i dpe
[\[318b.3\]]ltar snang ba ni/_dper na ser skya la sogs pa ni thams cad mkhyen pa ma yin te/_thams cad mkhyen pa'i rtags su gyur pa'i bstan bcos 'ba' zhig byas pa med pa'i phyir ro zhes bya ba 'dir chos mi mthun pa'i dper brjod pa gang thams cad mkhyen pa ma yin pa des ni skar ma shes pa la
[\[318b.4\]]sogs pa'i bstan bcos te dper na khyu mchog dang 'phel ba la sogs pa bzhin no zhes bya ba la 'dir chos mi mthun pa'i dper brjod la/_khyu mchog dang 'phel ba la sogs pa las thams cad mkhyen pa ma yin pa la log gam mi log the tshom yin no/_/sgrub par byed pa ldog pa la the tshom
[\[318b.5\]]za ba ni/_dper na 'dir gsum rig pa'i bram ze ser skya dang gzegs zan la sogs pa'i skyes bu'i tshig gzung bar bya ba ma yin te/_'dod chags la sogs pa dang ldan pa'i phyir ro zhes bya ba 'dir chos mthun pa'i dpe brjod pa ni gang gi tshig gzung bar bya ba de ni 'dod chags la sogs pa
[\[318b.6\]]dang ldan pa ma yin te/_dper na gau ta ma la sogs pa'i chos kyi bstan bcos rtsom pa lta bu ste/_gau ta ma la sogs pa las 'dod chags la sogs pa dang ldan pa'i chos ldog pa la the tshom za ba'o/_/gnyi ga ldog pa la the tshom za ba ni dper na ser skya la sogs pa ni 'dod chags dang bral
[\[318b.7\]]ba ma yin te/_yongs su 'dzin pa dang kun du 'dzin pa dang ldan pa'i phyir zhes bya ba la/_'dir chos mthun pa'i dper brjod pa/_gang 'dod chags dang bral ba de ni yongs su 'dzin pa dang /_kun du 'dzin pa dang ldan pa ma yin te/_dper na khyu mchog dang 'phel ba la sogs pa bzhin
[\[319a\]]
[\[319a.1\]]no zhes bya ba la/_khyu mchog la sogs pa chos mi mthun pa'i dpe las 'dod chags dang bral ba nyid bsgrub par bya ba'i chos dang yongs su 'dzin pa dang /_kun du 'dzin pa sgrub par byed pa'i chos ldog gam mi ldog the tshom za'i/_sngar ma rnyed pa dngos po rnyed pa ni yongs su
[\[319a.2\]]'dzin pa'o/_/rnyed pa yongs su mi gtong ba ni kun du 'dzin pa'o/_/gnyis po de dag kyang khyu mchog la sogs pa la srid de/_gdugs dang /_rnga yab dang /_rnga bo che rnams yongs su 'dzin pa dang /_kun du 'dzin pa thos pa'i phyir ro/_/ldog pa med pa'i chos mi mthun pa'i dpe ltar snang ba
[\[319a.3\]]dang /_ldog pa rab tu ma bstan pa dang /_ldog pa phyin ci log ces bya ba las/_ldog pa med pa ni dper na ser skya la sogs pa 'dod chags dang bral ba ma yin te/_smras pa'i phyir ro/_/gang du 'dod chags dang bral ba med pa ma yin pa de ni smra ba ma yin te/_dper na rdo'i dum bu bzhin
[\[319a.4\]]no zhes bya ba la gal te 'di rdo'i dum bu las log mod kyi/_'on kyang 'dod chags dang bral bas thams cad las smra ba log pa ma yin te the tshom za ba'i phyir ro/_/ldog pa ma bstan pa ni dper na sgra mi rtag ste byas pa'i phyir nam mkha' la sogs pa bzhin no zhes bya ba ni don dam par yang dag
[\[319a.5\]]pa dpe yin yang /_smra ba po'i nyes pas dpe ltar snang ba yin te/_gzhan gyi don gyi rjes su dpag pa la smra ba po'i yon tan dang /_nyes pa gnyis rnam par dpyad par bya ba yin pa'i phyir ro/_/'di ltar gang rtag pa de thams cad ni nges par ma byas par mthong ste/_dper na nam mkha' la sogs
[\[319a.6\]]pa bzhin no zhes bya ba'i tshig gis rnam par dbye ste smra ba pos khyab pa sngon du 'gro ba'i ldog pa ma bstan pa'i phyir/_ldog pa rab tu ma bstan pa zhes bya'o/_/ldog pa phyin ci log ni dper na/_gang ma byas pa de ni rtag par mthong ste zhes bya ba la 'dir ni sgrub par byed pa log pa la khyab par bstan par bya ba yin
[\[319a.7\]]no/_/des na gang dang gang bsgrub par bya ba log pa de dang des nges par sgrub par byed pa ldog par 'gyur ro/_/dpe ltar snang ba bco brgyad bshad zin to/_/phyogs dang gtan tshigs dang /_dpe ltar snang ba de dag nyid kyis rgol bas sgrub par mi byed pa'i phyir bsgrub pa ltar snang bar 'gyur ba yin no/_/
[\[319b\]]
[\[319b.1\]]'di ltar yang phyir rgol bas sun 'byin pa nyid nye bar bkod pa de dag sun 'byin par 'gyur ba yin te/_phyogs snga ma rgol ba'i mngon par 'dod pa'i don 'grub pa la gags byed pa'i phyir ro/_/sgrub par byed pa ma tshang bar brjod pa nyid sun 'byin pa yin no zhes bstan to/_/de lta bas na sgrub par byed pa
[\[319b.2\]]bzhin du sun 'byin pa'i mtshan nyid rnam par phye ste logs shig tu ma bstan to/_/sun 'byin pa ltar snang ba ni sun 'byin pa de dag nyid phyir rgol bas smras pa yin no/_/gang gi tshe phyogs snga ma rgol ba yang dag pa ma yin pa'i skyon brjod pa de sun 'byin pa ltar snang ba yin te/_ltag chod ces bya'o/_/
[\[319b.3\]]yang dag pa ma yin pa'i skyon brjod pa ni phyin ci log gi lan te ltag chod yin no zhes bstan te/_dper na phyogs skyon med pa la phyogs kyi skyon brjod pa dang /_gtan tshigs skyon med pa la gtan tshigs kyi skyon brjod pa dang /_dpe skyon med pa la dpe'i skyon brjod pa ni sun 'byin pa lta ba snang
[\[319b.4\]]ba zhes bya bar rig pa'i phyir ro/_/de la gzhan dag ni dam bca' ba dang /_gtan tshigs dang dpe dang /_nye bar sbyor ba dang mjug bsdu ba dang /_yan lag lnga dang ldan pa ni sgrub par byed pa yin no zhes zer te/_dper na sgra mi rtag ste zhes bya ba ni dam bca' ba'o/_/byas pa'i phyir zhes bya ba ni
[\[319b.5\]]gtan tshigs so/_/gang byas pa de thams cad ni mi rtag par mthong ste/_dper na bum pa la sogs pa lta bu zhes bya ba ni dpe'o/_/de bzhin du sgra yang byas pa yin no zhes bya ba ni nye bar sbyor ba'o/_/de bas na mi rtag pa yin no zhes bya ba ni mjug bsdu ba ste/_dpe la rtogs pa'i nus pa can gyi
[\[319b.6\]]gtan tshigs chos can la nye bar sbyor ba ni nye bar sbyor ba zhes bya'o/_/dam bca' ba yang zlos pa ni mjug bsdu ba zhes bstan to/_/de lta bu ni med de rjes su 'gro ba dang /_ldog pa dang phyogs kyi chos zhes bya ba yang gsum pa nyid kyis bsgrub par bya ba'i don 'grub pa'i phyir ro/_/'di ltar
[\[319b.7\]]rtsod pa'i dus su khyab pa sngon du 'gro ba nyid kyi sbyor ba zhes bya ste/_gang byas pa de thams cad ni mi rtag par mthong ste/_dper na bum pa bzhin na zhes bya ba ni/_dpe la bsgrub par bya bas sgrub par byed pa la khyab pa bstan pa ni rjes su 'gro ba zhes bstan to/_/mi mthun pa'i phyogs la yang bsgrub
[\[320a\]]
[\[320a.1\]]par bya ba log par sgrub par byed pa la ni ldog pa zhes bstan to/_/dper na mi rtag pa med pas byas pa nyid du mi 'gyur te/_dper na nam mkha' la sogs pa bzhin no/_/sgra yang byas pa'i phyir zhes bya ba las phyogs kyi chos bstan to/_/dam bca' ba dang mjug bsdu ba ni
[\[320a.2\]]rnam pa thams cad du brjod par mi bya'o/_/de bzhin du chos mthun pa nyid can dag gi sbyor ba la rjes su 'gro ba brjod pa shugs nyid kyis ldog pa khong du chud pas 'di logs shig tu ma bstan to/_/dper na gang byas pa de dag thams cad ni mi rtag par mthong ste/_dper na bum pa la sogs pa
[\[320a.3\]]lta bu'o/_/sgra yang byas pa yin no zhes bya ba ni chos mthun pa nyid can gyi sbyor ba'o/_/chos mi mthun pa nyid can gyi sbyor ba ni ldog pa bstan pa'i shugs nyid kyis rjes su 'gro ba rtogs pa'o/_/'dir yang rjes su 'gro ba brjod par mi bya'o/_/gang rtag pa de ni ma byas par mthong ste/_dper na
[\[320a.4\]]nam mkha' la sogs pa bzhin no/_/sgra yang byas pa yin no zhes bya ba ni chos mi mthun pa'i sbyor ba'o/_/bsgrub pa ltar snang ba dang /_sun 'byin pa ltar snang ba bshad zin to/_/mngon sum ci 'dra ba zhig yin zhe na/_mngon sum ni rtog pa dang bral zhing ma 'khrul pa ste dbang po la so
[\[320a.5\]]sor gnas pa ni rten pa'o/_/rnam par shes pa gang yin pa de ni mngon sum ste/_dbang po lnga la brten pa'i shes pa yin no zhes bya ba'i tha tshig go/_/shin tu la sogs pa gnan pa la sogs pa'i don la gnyis pa zhes bya ba byed pa po'i bsdu bas mngon sum gyi sgra ni brjod par bya ba'i
[\[320a.6\]]rtags su grub ste mngon sum rtogs pa dang /_mngon sum blo dang /_mngon sum shes pa zhes bya ba ni rigs par gyur pa yin no/_/mig dang rna ba dang sna dang lce dang lus zhes bya ba ni dbang po lnga ste/_de la brten pa'i shes pa lnga ni gzung ba'i yul gzugs dang /_sgra dang /_dri dang /_ro dang /_reg
[\[320a.7\]]bya dang zhes bya ba gzhal bya lnga nyid la tshad ma yin no/_/mngon sum de yang ming dang rigs la sogs pa'i rtogs pa dang bral ba rnam par mi rtog pa dang gal te yang 'khrul par ma gyur pa yin na tshad mar bshad de/_bstan pa'i don la mi slu ba'i phyir ro/_/de la ming gi rnam par rtog pa ni 'di ni
[\[320b\]]
[\[320b.1\]]lha sbyin no zhes bya bar shes pa'o/_/rigs kyi rnam par rtog pa ni 'di ni ba lang ngo snyam du shes pa'o/_/khyad par dang khyad par du bya ba'i rnam par rtog pa ni ut+pal sngon po zhes pa'o/_/gzhan yang rnam par rtog pa dang bcas pa'i mngon sum ltar snang ba dang /_yang don la 'khrul pa rab rib
[\[320b.2\]]kyis zla ba gnyis su shes pa dang /_nya phyis la dngul du shes pa dang /_'di ni sdong du ma mam skyes bu'o zhes shes pa yin no/_/shes pa gzhan yang mngon sum ltar snang ba yin te bstan pa'i don dang phrad par mi byed pa'i phyir ro/_/de la mngon sum ni rnam pa gsum ste/_tha snyad 'dogs pa'i
[\[320b.3\]]dbang po'i shes pa dang /_sems dang sems las byung ba thams cad rang gi ngo bo rig pa ni rang rig pa dang /_yang dag pa'i don bsgoms pas gsal ba rab rib kyi mthar thug pa ni rnal 'byor gyi shes pa'o/_/de'i yul ni rang gi mtshan nyid de/_don byed par nus pa ste/_rang gi
[\[320b.4\]]mtshan nyid la bya'o/_/spyis ni don byed par nus pa ma yin no/_/de dag nyid kyang mngon sum gyi tshad ma yin no/_/don rtogs pa'i ngo bo yin pa'i phyir 'bras bu yang yin te de dang 'dra ba tshad ma nyid kyi phyir/_tshad ma dang 'bras bu la bye brag cung zad kyang med do/_/rjes su dpag pa ni rnam pa gnyis
[\[320b.5\]]te/_rang gi don dang gzhan gyi don to/_/de la rang gi don ni re zhig phyogs kyi chos bzung nas/_bsgrub par bya ba dang sgrub par byed pa 'brel pa dran pa'i rjes la rtogs pa pos don ji lta ba bzhin du rtogs pa/_gang yin pa de nyid rang gi don gyi rjes su dpag pa yin no/_/phyogs kyi chos ni
[\[320b.6\]]rnam pa gsum nyid du 'gyur te/_'bras bu dang rang bzhin dang mi dmigs pa'o/_/rgyu dang 'bras bur grub na 'bras bu'i gtan tshigs yin par lta ste/_dper na gang na du ba yod pa na me yod de/_dper na tsha ba la sogs pa bzhin no/_/'di na gang du ba yod pa'i phyir zhes bya ba lta bu'o/_/me
[\[320b.7\]]med na du ba yang med de/_dper na chu dang bcas pa'i phyogs lta bu'o/_/'di na yang du ba yod pa'i phyir zhes bya ba lta bu'o/_/rang bzhin gyi gtan tshigs ni 'di ni shing yin te/_shing sha pa yin pa'i phyir sngon tha snyad zhugs pa'i shing sha pa bzhin no/_/shing med na shing sha pa med de/_dper na shing
[\[321a\]]
[\[321a.1\]]gis dben pa'i phyogs bzhin no/_/'dir yang khyab par byed pa'i ngo bo des na/_khyab par bya ba ni gtan tshigs yin par lta'o/_/mi dmigs pa'i gtan tshigs ni/_'di ni bum pa med de/_dmigs pa'i mtshan nyid kyir gyur pa mi dmigs pa'i phyir te/_ri bong gi rwa
[\[321a.2\]]la sogs pa bzhin no/_/'dir yang dmigs su rung ba dmigs pa la/_dmigs su rung ba med pas khyab par gal te des na de'i tshe gtan tshigs 'di rtogs par byed pa yin no/_/rjes su dpag pa ltar snang ba ci 'dra zhig ce na/_snga ma dang ldan pa dang /_lhag ma dang ldan pa dang /_spyi mthong
[\[321a.3\]]ba ste/_gzhan gyis brtags pa'i rjes su dpag pa thams cad ni rjes su dpag pa ltar snang ba yin te/_de rnams la de'i bdag nyid dang de las byung ba'i mtshan nyid kyi 'brel pa med pa'i phyir ro/_/rgyu dang 'bras bu'i 'brel pa dang /_khyab par bya ba dang khyab par byed pa'i 'brel ba grub pa
[\[321a.4\]]nyid du gyur na/_bsgrub par bya ba dang sgrub par byed pa'i 'brel pa yin gyi/_gzhan du ni ma yin te slu ba med pa'i phyir ro/_/dper na sprin 'di char ltar bcas pa yin te/_'brug sgra zab mo dang ldan pa'i phyir ro zhes bya ba la/_sgra zab mo dang ldan pa'i sprin las char mi 'byung ba srid pa'i
[\[321a.5\]]phyir ro/_/dper na stod du char bab pa yin te/_gtsang po rgyas pa mthong ba'i phyir ro zhes bya ba la/_gtsang po 'gags pa las kyang chu bo rgyas par mthong ba'i phyir ro/_/de bzhin du 'bras 'di dag ni chos pa yin te/_phru ba gcig gi nang na yod pa'i phyir mthong ba'i 'bras bzhin no/_/'bras
[\[321a.6\]]bu 'di dag ni smin pa yin te/_yal ga gcig las skyes pa'i phyir zos pa'i 'bras bu bzhin no zhes bya ba la 'dir phal cher de ltar mthong ba yang bsgrub par bya ba dang /_sgrub par byed pa dag la ni slu ba yod pa kho na'o/_/dper na gang sa las skyes pa de dag thams cad ni/_lcags kyis gcod
[\[321a.7\]]par mthong ste/_dper na shing la sogs pa bzhin no zhes bya ba la rdo rje yang sa las skyes pa yin no/_/gang srog chags yin pa de dag thams cad ni mgrin pa dang bcas pa yin te/_dper na rnga mo la sogs pa bzhin no/_/bstan bya ba la/_ku li ra yang srog chags yin no/_/dper na gang
[\[321b\]]
[\[321b.1\]]zhu ba'i rdzas de ni rlan gyis byas par mthong ste/_dper na chu bzhin no zhes bya ba la/_rngul chu yang zhu ba'i rdzas yin no/_/de bzhin du gzhan dag kyang rjes su dpag pa ltar snang ba yin par blta bar bya'o/_/gtan tshigs kyi de kho na nyid bstan pa/_mkhas pa chen po dze tA ri'i zhal snga nas mdzad
[\[321b.2\]]pa rdzogs so//_//rgya gar gyi mkhan po paN+Di ta ku mA ra ka la sha dang /_lo tsA ba dge slong shAkya 'od kyis bsgyur cing zhus nas gtan la phab pa//[ {D4262}]@##/_/rgya gar skad du/_d+harma d+harmi bi ni sh+tsa ya/_bod skad du/_chos dang chos can gtan la dbab pa/_'jam
[\[321b.3\]]dpal gzhon nur gyur pa la phyag 'tshal lo/_/sdom la/_ngo bo dang ni rnam grangs dang /_/de yi rgyas par dbye ba dang /_/bye brag rnam gzhag nges pa'i tshig_/rnam pa lnga yis shes par bya/_/de la chos dang chos can gyi rang gi ngo bo ni don rnams kyi khyad par dang khyad par gyi gzhi ste/_de yang
[\[321b.4\]]spyir ni 'dod rgyal gyi sgra dang shes pa dang /_don ston pa dang /_'jam pa'i sgra dang /_shes pa'i yul lo/_/don ston pa de yang don tsam ston pa'i sgra dang /_don gyi khyad par ston pa'i sgra'i tshul gnyis las sgra gnyis pa'i brjod bya'o/_/de la don tsam ston pa ni gzugs la bdag yod dam
[\[321b.5\]]med ces the tshom za ba la mi rtag pa'i phyir ro zhes bdag med par bstan pa ni gtan tshigs mi rtag pa'i don tsam mam/_dngos po tsam la the tshom za ba la mi rtag pa ni glo bur ba'o/_/ring du mi gnas pa'o zhes bya ba la sogs pa rnam grangs tsam gyis bstan pa ste/_thabs gzhan med pa'i
[\[321b.6\]]phyir ro/_/der nges par gzung bar sbyar yang dngos po'i rkyen zhes te don med pa nyid yin no/_/chos dang chos can de ni tshig gi mtha' bzhi char la brten pa ste/_lung bsgo ba la sogs pa la yang skyes bu la bsgo ba la sogs pa gtsor sbyar yang chos dang chos can las mi 'da'o/_/de la ming
[\[321b.7\]]gi rnam grangs ni khyad par dang khyad par gyi gzhi la sogs pa'o/_/de la dbye ba ni kun brtags pa'i chos dang yongs su grub pa'i chos las yongs su grub pa'i chos dpyad par bya ste/_de yang chos nyid dang /_rnam par gzhag pa dang /_gnas skabs kyi dbye bas rnam pa gsum du sbyar
[\[322a\]]
[\[322a.1\]]bar bya'o/_/de la chos nyid kyi chos dang /_chos can ni don gzhan la mi ltos pas me'i tsha ba bzhin du chos nyid kyi grub pa ste/_de yang chos nyid de nyid pa dang /_mtshan nyid pa'i dbye bas gnyis su gzung ngo /_/de la de nyid pa ni bum pa la sogs pa dang /_mi rtag pa dang /_
[\[322a.2\]]snam bu ma yin pa la sogs pa don gang la ji ltar grags pa de nyid yin par bsgrub pa rang gi sgras bstan pa ste/_dngos po dang mtshan nyid kyi sel ba ston pa bum pa ni bum pa nyid do/_/mi rtag pa ni mi rtag pa nyid do/_/snam bu ma yin pa nyid ni snam bu ma yin pa nyid do zhes bya ba la sogs pa lta bu'o/_/
[\[322a.3\]]de la bum pa ni zhes bya ba'i chos can gyi sgra ni bkar ba dang rnam par gcod pa'i mtshams sbyor ba'i rkyen can gyis ni khyad par gzhan mi spong ba yin la/_bum pa nyid do zhes bya ba'i chos can gyi sgra ni bkar ba dang rnam par gcod pa yin gyi rkyen can yin pas khyad par gzhan spangs pa ste/_des
[\[322a.4\]]na bum pa bum pa nyid yin par bstan pas dngos po'i khyad par gzhan snam bu la sogs pa rigs mthun pa las ni bkar/_mtshan nyid kyi khyad par gzhan bum pa ma yin pa rnam par gcad de spangs pa yin no/_/des ni dngos po dang mtshan nyid gzhan dang ma 'dres pa bsal ba byas pa
[\[322a.5\]]yin no/_/de yang lung bstan pa nye bar bstan pa'i mtha' can no/_/chos nyid mtshan nyid pa ni sgra gzhan gyis don gyi khyad par ji ltar grags pa de las gzhan pa bstan pa ste/_bum pa mi rtag pa dang /_byas pa dang bdag med pa la sogs par bstan pa'i yul lo/_/snam bu ma yin pa dang /_rtag
[\[322a.6\]]pa ma yin pa la sogs pa yang sbyor te/_de yang dgag bya la ltos pas rnam par gzhag pa'i chos yin gyi gzhan nyid kyi chos ni ma yin no/_/des na mi rtag pa la sogs pa yang mtshan nyid tsam du grub kyi/_bum pa ni 'bru yod ces bya ba la sogs pa ltar bsgrub par bya ba la ltos pa ni ma yin no/_/
[\[322a.7\]]ci'i phyir mtshan nyid pa zhes bya zhe na/_spyi dang rang gi mtshan nyid des dngos po de mtshon par byed pa'i mtshan nyid kyis gzhag pa'i phyir ro/_/mtshan nyid de yang ltos pa'i bye brag gis khyad par gcig kyang gnyi ga'i bdag nyid yin no/_/chos nyid mtshan nyid pa la sogs pa 'og nas 'byung ba'i sgra rnams la nges
[\[322b\]]
[\[322b.1\]]par gzung ba'i rkyen rnam par gzhag pa ni gsal ba'i bye brag gis te/_nyan pa po'i bum pa la sogs pa'i don la mi rtag pa tsam du grub kyang rtag pa'i lhag ma lus par dogs pa la chos kyi sgra la nges par gzung bar byas pas rang dang mi ldan pa dang /_chos gzhan dang ldan pa rnam par gcad pa byas
[\[322b.2\]]pa yin no/_/gang gi tshe bum pa la lto yangs pa mgrin pa zhum pa tsam du grub kyang snod gzhan la yang mtshan nyid de srid par dogs pa'i tshe chos la nges par gzung bar sbyar bas chos de chos can gzhan dang ldan pa dang /_rang dang mi ldan pa'i lhag ma lus pa rnam par gcod pa yin te/_de dag ni de la
[\[322b.3\]]phan pa'i rkyen can zhes bya'o/_/gang gi tshe 'dod pa de dag med pa'i tshe ni gnas gnyi gar nges par bzung ba sbyar yang dngos po'i rkyen tsam ste don med pa nyid do/_/chos nyid mtshan nyid pa de yang gnyug ma dang glo bur ba'i dbye bas gnyis su gzung ste/_gser gyi kha dog ser ba nyid dang /_g.ya'
[\[322b.4\]]sngon po lta bu'o/_/ci'i phyir glo bur ba yin zhe na/_me la sogs pa'i gzhan bsten pas rang gi byed pa las 'das shing mtshan nyid de las grol bar 'gyur ba'i dor bar bya ba nyid yin pa'i phyir ro/_/cig shos ni de las bzlog pa yin no/_/glo bur ba de yang kha cig tu ni grub pa dang bde ba thog ma
[\[322b.5\]]dang tha ma gnyis ka nyams pa las shes par bya ste/_chu'i rnyog ma bzhin no/_/kha cig tu ni bde ba nyams pa tha ma zhig las shes par bya ste/_gser gyi g.ya' 'am lcags kyi tsha tsha bzhin no/_/rnam par gzhag pa'i yang dmigs pa rnam par gzhag pa dang /_don rnam par gzhag pa
[\[322b.6\]]gnyis su gzung ngo /_/de la dmigs pa rnam par gzhag pa ni dmigs pa 'jug ldog go/_/don rnam par gzhag pa ni don 'jug ldog ste/_de dag glo bur gyi khyad par 'ga' zhig la ltos pas grub pa yin no/_/de la dang po ni dmigs pa po shes pa ltos pa yin la/_gnyis pa ni 'brel
[\[322b.7\]]zla dang 'gal zla'i don la ltos pa'o/_/de nyid kyis na don rnam par gzhag pa zhes don bye brag tu bya'o/_/dmigs pa rnam par gzhag pa yang de dmigs pa dang /_de la dmigs pa'i dbye bas gnyis su gsungs te/_dmigs pa de yang bum pa la sogs pa nyid dngos su myong bas
[\[323a\]]
[\[323a.1\]]dmigs pa dang /_ma myong yang ma bskal bas dmigs par gzhag la/_ma myong yang ma bskal bas dmigs pa de ni ma bskal yang ma myong ba la ltos pas mi dmigs par yang gzhag go/_/gzhan yang bskal ba gsum gyi bskal ba de yang bskal bas mi dmigs
[\[323a.2\]]pa'i chos su gzhag_/de la dmigs pa dang mi dmigs pa yang /_sa phyogs kyi bye brag la sogs par bum pa la sogs pa dmigs pa 'jug pa dang ldog pa yang snga ma bzhin no/_/de dag ni mngon sum dang rjes su dpag pa'i dbye bas ci rigs su gzung ngo /_/rjes su dpag pa'i ma
[\[323a.3\]]bskal ba ni rang bzhin phra ba las bzlog pa tsam mo/_/don rnam par gzhag pa'i yang rdzas dang yon tan gyi dbye bas gnyis su sbyar te/_de la rdzas zhes bya ba ni don dang shes pa dang 'brel pa'i don rnam pa gnyis gzhan la ma ltos pas bsgrub nus pa rgyu rkyen tshogs pa las byung ba'i bum pa la
[\[323a.4\]]sogs pa 'dus byas kyi dngos nyid yin la/_de la brten pa'i chos dang chos can ni rdzas kyi chos dang chos can no/_/yon tan ni 'dus byas de dag gi mtshan nyid mi rtag pa la sogs pa'i khyad par gos par byas pa rnams te/_de gzhir gzhag pa'i chos dang chos can rnams ni gnyis pa'o/_/
[\[323a.5\]]'o na gzugs dang sgra la sogs pa gang gis bsdus she na/_'dir yon tan gyis bsdus pa ste/_bum pa la sogs pa la brten pa'i khyad par yin pa'i phyir ro/_/de yang rdzas kyi chos su sbyar ba'i tshe ni chos nyid kyi chos dang chos can du 'jog ste/_rang gi ngo bos grub pa de dag ci rigs
[\[323a.6\]]su gzung ngo /_/'dir yang rtsod pa smra ba gzhan sgra dang dri la sogs pa rlung dang tsan+dan la sogs pa las yul rnam par chad pa na gnas pa'i phyir rdzas nyid du gzung ngo zhes 'dod do/_/de yang rigs pa ma yin te/_sgra yang dung la sogs pa la yul gzhan pa mi gnas par mngon sum gyis
[\[323a.7\]]grub pa yin la/_dri yang rlung la tsan+dan la sogs pas bsgos pa nyid kyi yul gzhan na dmigs pa ste/_dngos po la ma ltos par rang grub pa ni med do/_/de bas bum pa'i dkar ba dang /_zlum pa la sogs pa 'jam pa dang rtsub pa'i bar du rdzas de'i yon tan du gzung bar bya ste/_rdzas su ni ma
[\[323b\]]
[\[323b.1\]]yin no/_/kha cig tu dbang po tha dad kyi yul yin pa'i phyir dngos po tha dad pa'o zhes zer na/_de yang rigs pa ma yin te/_dbyibs la sogs pas ma nges pa dang tsan+dan dang dung la sogs par ma bzung bar gud du bzung bar mi nus pa dang /_kha cig tu yon tan so sor nges pa la
[\[323b.2\]]dmigs pa yang dbang po rnams kyi nus pa so sor nges pa'i phyir ro/_/kha cig na re de dag gi khyad par shes pas 'dod pa'i tshe na rnam par gzhag pa'i chos can no zhes kyang zer ro/_/de la rdzas kyi chos dang chos can gyi don du 'jug pa dang ldog pa de yang yod par bsgrub pa dang med
[\[323b.3\]]par dgag pa dang /_yin par sgrub pa dang ma yin par dgag pa'o/_/yod par sgrub pa ni khyad par gzhan dang ldan pa bsgrub pa ste/_dngos po khyad par gzhan dang ldan pa dang /_rang gi chos kyi khyad par gzhan dang ldan pa'o/_/de la dngos po gzhan dang ldan pa ni bum pa na 'bru yod/_
[\[323b.4\]]nor yod/_'o ma yod/_mar yod do zhes bya ba la sogs pa yin la/_de dag gi med par dgag pa yang de nyid do/_/rang gi khyad par ldan pa ni bum pa la yang lung yod/_ri mo yod/_dri ma yod ces bya ba la sogs pa yin te/_de dag med par dgag pa'i yang de snyed do/_/
[\[323b.5\]]bsgrub par bya ba de dag dang dgag par bya ba de dag ni 'brel pa'i zla ste/_de dag la ltos nas grub pa de dag kyang rkyang pa yang yin la/_srid pa'i dgag pa dang /_sgrub pa yang yin no/_/gzhan mi srid pa'i sgro 'dogs pa dgag pa bum pa la shes pa la sogs pa yod par sgro 'dogs
[\[323b.6\]]pa mi srid pa'i sgro 'dogs pa dgag pa 'di yang yongs su grub pa yin pas 'di sbyar la/_grub pa ni kun brtags pa kho na yin pas mi gzung ngo /_/yin par sgrub pa yang srid pa dang mi srid pa gnyis so/_/de la srid pa yang 'gal zla la ltos par sbyar ba dang /_'brel zla la ltos pas rkyang pa dbye bas gnyis so/_/de la 'gal
[\[323b.7\]]zla la ltos pa ni bum pa'i bzang po dang ngan pa dang chen po dang chung ngu la sogs pas chos 'gal zla'i dngos po re re la ltos na re re grub la/_gnyis la ltos na 'gal ba'i chos gnyis 'grub pa'i phung po gsum pa yang 'grub ste des na sbyar ba zhes bya'o/_/de bzhin du bzang po ma yin pa dang ngan pa ma yin pa la
[\[324a\]]
[\[324a.1\]]sogs pa ma yin par dgag pa phung po gsum pa'i bar du 'grub par sbyar bar bya'o/_/yin par bsgrub pa dang ma yin par dgag pa'i 'brel zla la ltos pa rkyang pa ni bya ba'i chos te/_de yang rgyu dang 'bras bu la yod pa dang /_byas pa po dang las la yod pa'i dbye bas rnam pa bzhir
[\[324a.2\]]'gyur te/_de la rgyu dang byed pa po la ltos pa'i bya ba ni 'bras bu dang las la ltos nas dbye'o/_/'bras bu dang las la yod la ltos pa'i bya ba'i chos ni rgyu dang byed pa po ltos par grub cing dbye ba'o/_/de rgyu le yod pa'i bya ba'i chos ni bum pa dang dpal dang 'byor pas skyed par byed ces bya ba la
[\[324a.3\]]sogs pa lta bu'o/_/byed pa po la yod pa'i bya ba'i chos ni bum pas chu 'chu/_'o ma 'chu/_'bru 'dzin/_nor 'dzin zhes bya ba la sogs pa lta bu'o/_/'bras bu la yod pa'i bya ba'i chos ni bum pa sa las gyur pa nyid dang /_zangs las gyur pa nyid dang /_mes btsos pa la sogs
[\[324a.4\]]pa lta bu'o/_/las la yod pa'i bya ba ni bum pa 'di spyad par bya/_bcang bar bya/_sba bar bya/_tshogs par bya/_spyug par bya zhes bya ba la sogs pa lta bu'o/_/bya ba'i chos dang chos can de la yang gang gi tshe rgyu dang byed pa po'i gtso bo'i chos can du sbyar ba'i tshe ni 'bras bu dang las las
[\[324a.5\]]chos bye brag tu byed pa'i chos can zhes bya la/_gang tshe 'bras bu dang /_las gtso bo'i chos can du sbyar ba'i tshe ni cig shos gnyis po bye brag tu byed pa'i chos can du sbyar ro/_/de dag ma yin par dgag pa yang dgag bya la ltos pa de nyid du sbyar ro/_/gzhan mi srid pa'i bum pa la snam bu re lde ka
[\[324a.6\]]ba la sogs pa'i ngo bor sgro 'dogs pa ni kun brtags pa yin la/_de dag dgag pa ni yongs su grub pa'i chos nyid du gzung ngo /_/gsum pa gnas skabs kyis ni gnas skabs nyid yin pa'i phyir chos nyid kyi grub pa yang ma yin la/_don gzhan la ltos pas kyang ma yin pa/_bum pa'i
[\[324a.7\]]nyal ba dang /_langs pa dang /_kha bub dang /_gan rkyal la sogs pa'i chos re re zhig tu gzung ngo /_/chos kyi grangs rab tu dbye ba ji snyed pa chos can gyi grangs kyang de snyed du 'gyur te/_chos can gcig ces bya ba ni khyad par gzhan mi spong ba'i sgra gcig gis brjod pa yin pa dang /_dngos
[\[324b\]]
[\[324b.1\]]po cha shas med pa gcig la chos can du zhen pa'i bsam pas sbyar ba'i ngor byas pa tsam du zad do/_/bye brag rnam par gzhag pa ni chos dang chos can gyi dang /_chos nang gi dbye ba gnyis su dbye'o/_/chos dang chos can gyi bye brag la chos nyid de nyid pa'i chos dang chos can gyi shan ni/_sgra
[\[324b.2\]]gcig gis bstan pas khyad par gzhan spong ba dang /_mi spong ba'i sgra'i shan 'ba' zhig tu zad de/_de las don gzhan mi srid pas don gyi khyad par gzhan spong ba dang mi spong pa'i shan ni kun brtags kho nar zad do/_/lhag ma chos nyid kyi mtshan nyid pa dang gnas skabs pa'i chos
[\[324b.3\]]nyid dang /_chos can gyi bye brag ni sgra tha dad kyis byas pa'i khyad par gzhan spong ba dang mi spong ba'i sgra'i shan dang /_don gzhan srid pa nyid kyis na don gyi khyad par gzhan spong ba dang mi spong ba'i shan dang /_khyab che chung gis byas pa'i ldog pa'i tha dad kyi shan dang gsum ste/_de las
[\[324b.4\]]chos dang chos can gyi khyad par gyi gzhi yin pa'i phyir/_khyad par gzhan spong ba dang mi spong ba'i chos dang /_chos can bye brag tu byed pa'i gtso bo yin no/_/rnam par gzhag pa'i chos rnams dang chos can gyi bye brag ni sngar smos pa gsum pa gsum gyi steng du chos rnams ni don gzhan la ltos
[\[324b.5\]]pa yin la/_chos can ni ma ltos pa ste/_der yang bye brag tu byed pa'i gtso bo ni sngar bshad pa yin no/_/dngos po dngos kyi dbang du byas na chos nyid kyi chos dang chos can ni gcig kho nar yongs su grub pa yin pas shin tu gcig pa nyid yin te/_tha dad pa'i blos bslad pa yin no/_/skabs
[\[324b.6\]]'dir blos tha dad du 'dzin pa'i rten ni yang dag par chos can gyi sgra ni gcig nyid yin la/_chos kyi sgra ni du ma yin te/_des na gcig dang du ma'i sgra tha dad kyis byas pa yin no/_/rnam par gzhag pa'i chos dang chos can ni don gzhan la mi ltos par dngos po dngos kyis yongs su grub pa med
[\[324b.7\]]pas dngos po dngos kyi dbang du byas na kun brtags pa kho na ste/_gzhan la ltos pa'i phyir blos gzhag pa kho nas zad do/_/gnas skabs kyi chos kyang gnas skabs nyid kyis yongs su grub pa yin pas gnas skabs tsam du gzhag go/_/chos nang gi bye brag la chos nyid kyi chos rnams
[\[325a\]]
[\[325a.1\]]ni 'o ma'i yon tan dkar ba dang /_mngar ba dang /_'jam pa rnams dung dang /_ka tsa lin da dang /_sbrang rtsi la sogs pa'i spyod yul tha dad kyi dngos po rnams la 'jug pa dang /_ldog pa mthong nas 'o ma la yang yon tan de dag tha dad du blos bzung ba yin te/_de lta bu'i ngo bo
[\[325a.2\]]gcig pa zhes bya la/_dngos po dngos kyi dbang du byas na 'o ma gsal ba'i rang bzhin tha na yul dang dus la sogs pa tsam gyis kyang gsal ba gzhan gyi rjes su 'brang ba de la yon tan de dag shin tu gcig pa yin no/_/rnam par gzhag pa'i chos rnams ni 'brel zla dang /_'gal zla la
[\[325a.3\]]ltos pa'i tha dad kyis tha dad par byas la grangs kyang de'i grangs byas pa yin no/_/mi srid pa'i sgro btags pa rnams kyang dgag pa ltos pa tha dad kyis byas pa yin no/_/gzhan dag ni chos nyid kyi chos mi btags pa la sogs pa dang /_dmigs pa dang mi dmigs pa dang bum pa na 'bru
[\[325a.4\]]yod par ldan par bsgrub pa dang /_'bru med par ldan par dgag pa la sogs pa chos thams cad mi rtag pa yin pa dang /_dmigs pa ma yin pa dang /_ldan pa ma yin pa dang bral ba ma yin pa la sogs pa la ltos pas bye brag rnam par gzhag go zhes zer na/_de yang mi rung ste/_
[\[325a.5\]]mtshan nyid 'gal ba bzlog bya de dag rnam par gcad pa rnam par gzhag pa ni blo'i sal bas mtshan nyid de dag mtshon par rnam par gzhag pa yin gyi/_mtshan nyid 'gal ba rnam par gcad pa de dag chos 'gal ba de dag 'grub par byed pa ni ma yin pa'i phyir ro/_/de dag kyang grub par byed
[\[325a.6\]]pa ni sngar bshad pa rnams kho nar bzung ngo /_/dngos po dngos kyi dbang du byas nas chos de dag las chos nyid kyi chos rnams ni shin tu gcig pa yin la/_rnam par gzhag pa'i chos rnams ni ri bong gi rwa lta bur med pa nyid yin pa ni chos dang chos can gyi skabs su bshad pa yin no/_/gnas
[\[325a.7\]]skabs pa nyid kyang gnas skabs pa nyid du blta bar bya'o/_/nges tshig gzhan la brten pas na chos de dag dang ldan pas na chos can te/_bum pa la sogs pa'i rdzas ma gtogs par mi rtag pa la sogs pa'i yon tan gud du gzung bar mi nus pas na gzhan la brten pa zhes bya'o/_/chos dang chos
[\[325b\]]
[\[325b.1\]]can gtan la dbab pa slob dpon dze tA ris mdzad pa rdzogs so//_//[{D4263}]@##/_/rgya gar skad du/_bA la a ba tA ra tarka nA ma/_bod skad du/_byis pa 'jug pa'i rtog ge zhes bya ba/_'jam dpal gzhon nur gyur pa la phyag 'tshal lo/_/gang gi gsung rab 'od zer gti mug
[\[325b.2\]]gis/_/mun pa'i rab rib rnam par sel mdzad gsal/_/sa gsum gnas na sgron ma gcig pu yi/_/bcom ldan 'das de yun ring rgyal gyur cig_/rtog ge'i rgya mtshor byis pa rnams/_/tshegs med pa yis 'jug bya'i phyir/_/thabs ni bdag gi brtse ba yis/_/ji ltar nus pa dbye
[\[325b.3\]]bar bya/_/phan pa dang mi phan pa thob pa dang spong ba'i rgyu tshad ma zhes bya ba de nyung ngu rim pas gtan la dbab par bya'o/_/tshad ma ni slu ba med pa can gyi shes pa ma bzung yang 'dzin pa yang ngo /_/slu bar byed pa ni yid mi brten pas slu ba ste/_nye bar mthong ba'i don thob par byed pa ma yin no/_/mi
[\[325b.4\]]slu ba ni slu ba med pa ste/_nye bar mthong ba'i don thob par byed pa'o/_/de gang la yod pa de ni slu ba med pa can no/_/ma bzung ba ni sngon gyi shes pa gzhan gyis nges par ma rtogs pa ste/_de 'dzin pa ni ma bzung ba 'dzin pa'o/_/des ni gang nye bar mthong ba'i don thob par byed pa sngon med pa'i
[\[325b.5\]]spyod yul can gyi shes pa de ni tshad ma'o zhes bstan to/_/gal te thob par byed pa'i shes pa tshad ma yin na/_shes pa gang gis 'jug par mi 'gyur ba'am zhugs na yang ji ltar don thob par mi 'gyur ba de thob par byed pa ma yin pa'i phyir tshad ma ma yin par 'gyur ro zhe na/_nyes pa 'di ni
[\[325b.6\]]med de thob pa nyid med na yang thob par byed par rung ba ni thob par byed pa zhes brjod de/_dper na go cha ma gyon na yang rgyal rigs gzhan du go cha gyon du rung ba ni go cha gyon pa zhes brjod pa bzhin no/_/de ltar na tshad ma nyid de yang 'gal ba med do/_/gang la thob par byed pa rung ba nyid kyang med pa de
[\[325b.7\]]ni thob par byed pa nyid kyang med pa de'i phyir tshad ma ma yin pa nyid do/_/slu ba med pa can smos pas ni slu par byed pa'i smig rgyu la chur 'dzin pa la sogs pa bsal lo/_/shes pa smos pas ni shes pa ma yin pa'i dbang po la sogs pa bsal lo/_/ma bzung ba 'dzin pa smos pas ni bzung bar
[\[326a\]]
[\[326a.1\]]'dzin pa'i dran pa bsal lo/_/de ni rnam pa gnyis te/_mngon sum dang rjes su dpag pa'o/_/rten par gyur pa ni rten pa'o/_/dbang po ni mig la sogs pa'i dbang po lnga po ste/_de la brten pa'i shes pa ni mngon sum mo/_/dbang po la brten pa ni mngon sum gyi sgra'i bshad
[\[326a.2\]]pa'i rgyu mtshan tsam mo/_/'jug pa'i rgyu mtshan ni sgra'i don gyi nus pas don mngon du byed pa nyid la bya'o/_/des ni rnam pa gang ci yang rung ste/_don dam bdag nyid kyang rung mngon du byed pa'i don te mngon sum gyi sgra'i brjod byar grags so/_/'dis dpog par byed pas na dpag pa ste/_
[\[326a.3\]]rtags bzung 'brel pa dran pa'i rjes su dpog pas na rjes su dpag pa'o/_/'di yang don gyi khyad par gyi nus pa'i dbang gis 'thob bo/_/des ni gang chos can gyi khyad par la gnas pa'i rtags mthong ba dang ldan pa rtags dang rtags can gyi 'brel pa yang dran pa dang ldan pa'i lkog tu gyur
[\[326a.4\]]pa'i dngos po la dmigs pa'i rnam par shes pa skye bar 'gyur ba de nyid rjes su dpag pa'i sgras brjod do/_/de ltar mngon sum dang rjes su dpag pa'i dbye bas tshad ma ni rnam pa gnyis nyid do/_/rnam pa gnyis te zhes smos pa ni tshad ma gcig dang /_gsum dang /_bzhi dang /_lnga dang /_
[\[326a.5\]]drug go snyam du log par rtogs pa rnams bsal ba yin no/_/de ltar tsar ba ka pa rnams ni tshad ma'i mngon sum kho na'o snyam mo/_/ser skya pa rnams ni rjes su dpag pa dang /_sgra las byung ba yang ngo snyam mo/_/rigs pa can rnams ni nye bar 'jal ba yang ngo snyam mo/_/nyi ma pa rnams ni
[\[326a.6\]]don gyis go ba yang ngo snyam mo/_/gzhon nu ma rnams ni dngos po yang ngo snyam mo/_/grangs kyi gzhi smos pas ni rnam pa gzhan gyi gnyis nyid gsal lo/_/de ltar yang brda sprod pa rnams tshad ma ni gnyis te/_mngon sum dang sgra las byung ba yang ngo zhe'o/_/de la mngon sum ni rtog pa dang bral
[\[326a.7\]]zhing ma 'khrul ba'o/_/shes pa gang rtog pa ste rtog pa rang nyid dang bral ba ste/_spangs pa dang ma 'khrul ba yang ngo /_/de nyid mngon sum ste/_don mngon sum du byed pa can gyi shes pa ni mngon sum mo/_/rtog pa dang 'khrul ba dag la don gyi ngo bo mngon sum du byed pa nyid yod pa ma yin no/_/de ltar
[\[326b\]]
[\[326b.1\]]yang sgra dang 'drer rung ba don gyi rnam par rtog pa ni rtog pa ste sgra dang 'dre ba yod dam med kyang rung ba la/_der rung ba la don gyi rnam par rtog pa gang yin pa de'o/_/rung ba smos pas ni sgra don gyi rtog pa ma tshang ba'i byis pa rnams dang dud 'gro rnams kyi yang rtogs pa yongs su bzung ba yin no/_/
[\[326b.2\]]de dag gi de nam yang sgras sbyar ba'i don gyi mi 'dzin te/_sgra dang 'drer rung ba ni 'dzin pa nyid do/_/de'i snang ba don gyi rnam pa ni 'dod pa tsam la rag lus pa brda'i bye brag gis rjes su byed pa'i sgra brjod par nus pa nyid kyi phyir de rnams la rtog pa med pa nyid do snyam du bsam par mi bya'o/_/des
[\[326b.3\]]dgos pa dag la 'dod pa dang mi 'dod pa len pa dang spong ba dag mthong ba'i phyir ro/_/de ltar yang dud 'gro dang byis pa chung ngu rnams kyang 'dod pa len pa dang mi 'dod pa spong bar byed pa mthong ste/_'di lta bu'i don gyi rtogs pa 'di don gyi ngo bo mngon du byed pa nyid ni ma yin no/_/don gyi ngo bo ni
[\[326b.4\]]sgras brjod par mi nus te/_sgra las byung ba'i blo la don mngon sum bzhin du snang ba ni med pa'i phyir ro/_/de yang /_me dang 'brel pas bsreg pa na/_/rnam pa gzhan du tshig par sems/_/sreg pa'i sgra yis sreg pa'i don/_/rnam pa gzhan du snang bar 'gyur/_/zhes gsungs so/_/
[\[326b.5\]]brjod par nus pa nyid kyi don ni rtog pa dang 'dre ba las gzung bar bya'o/_/mngon du bya ba ni brjod par bya ba ma yin pa'i ngo bo'i dngos po mngon du byar rung ba sgra dang 'dre ba ma yin pa nyid do/_/de lta na rtog pa la dngos po mngon du byar med par grub bo/_/'khrul pa'i shes pa yang rab rib dang /_myur
[\[326b.6\]]du bskor ba dang /_grur zhugs pa dang /_'khrul ba la sogs pa bskyed pa'i nus pa'o/_/don bya ba byed pa'i ngo bo la phyin ci log pa nyid de 'khrul pa'i snang ba'o/_/de ji ltar rnam pa gzhan du rnam par gzhag pa don mngon du byed par 'gyur/_rang gi ngo bo snang ba ni mngon du byed pa'i sgra'i brjod par
[\[326b.7\]]bya ba nyid kyi phyir ro/_/des na 'khrul ba la yang med pa ste/_dngos po mngon du byed pa zhes bya ba grub bo/_/'di las rnam par shes pa don mngon du byed pa nges pas rtog pa dang 'khrul pa dag las bzlog par gyur pa ni/_rtog pa dang bral zhing ma 'khrul pa yang nges par gzhag go/_/'dis
[\[327a\]]
[\[327a.1\]]ni 'di dag bsal ba yin te/_gang las/_sgra rjes 'gro ma gtogs shes pa/_/gang de 'jig rten na yod min/_/shes pa thams cad sgra dang ni/_/rjes su 'dres pa lta bur snang /_/rtog pa'i ngag gi ngo bos las/_/'das na rtogs pa'i gsal ba yang /_/gsal
[\[327a.2\]]mi 'gyur bar de shes pa'o/_/zhes zer ro/_/shes pa thams cad sgra'i rjes su song ba'i ngo bo nyid du gnas na yang 'ga' yang don gyi ngo bo mngon du byed pa dang 'brel pa'i phyir ro/_/rtog pa dang 'brel pa'i mngon sum nyams su myong bas grub la yang ji ltar bsnyon du rung /_de ltar yang rtar
[\[327a.3\]]rnam par rtog pa'i dus na yang ba lang mthong ba nyams su myong ba de nyid de/_rnam par rtog pa med pa de nyid kyang mngon sum mo/_/rtar rnam par rtog pa 'di nyid ba lang mthong ba'i bdag nyid do snyam du brtag par mi nus te/_rang gi ming gis drangs pa'i ba lang ni de'i tshe mi 'dzin pa'i phyir
[\[327a.4\]]ro/_/'di nyid kyis rtar rnam par rtog pa dang dus mnyam par ba lang du rnam par rtog pa bsal ba nyid do/_/rtog pa dang bral ba smos pas ni 'di bum pa'o snyam pa la sogs pa'i rnam pa mngon sum las phyir phyogs pa'i ngo bo'i rtog pa bsal lo/_/ma 'khrul pa smos pas ni dung la ser
[\[327a.5\]]por snang ba la sogs pa bsal lo/_/de ni rnam pa bzhi ste/_dbang po'i shes pa dang /_yid kyi ngo bo dang /_rang rig pa dang /_rnal 'byor pa'i shes pa'o/_/mig la sogs pa'i dbang po lnga rnams la brten pa'i shes pa ni dbang po'i shes pa'o/_/rang gi yul gyi skad cig gis
[\[327a.6\]]bskyed par bya ba'i skad cig dang /_lhan cig pa dbang po'i shes pa mtshungs pa de ma thag pa'i rkyen gyis bskyed pa'i yid tsam la brten pa nyid kyi phyir yid kyi ngo bo'o/_/de 'dra ba'i dbang po'i shes pa ni dmus long la sogs pa la med pas de rnams kyi gzugs la sogs pa'i yul gyi
[\[327a.7\]]yid kyi ngo bo'i skye ba med pa'i phyir yid kyi ngo bo'i mngon sum khas blangs pa la dmus long la sogs pa med par thal ba med do/_/dbang po'i shes pa'i yul gyi bskyed par bya ba'i skad cig ma 'dzin pa'i phyir gzung ba 'dzin pa nyid du thal ba yang med do/_/yid kyi ngo bo'i mngon sum 'di
[\[327b\]]
[\[327b.1\]]yang mig la sogs pa'i bya ba rdzogs pa na tshad mar 'dod do/_/mngon sum gang yin pa de 'di la bya ba byed pa bzhin du yang dbang po las skyes pa ma yin na gzhan dbang po las skyes pa gang yin mig btsums pas gzugs mthong ba med pa'i phyir nyams su myong ba dang 'gal ba nyid do zhes 'di
[\[327b.2\]]brtsad par mi bya ste/_mig btsums pa'i skad cig ma dang po tsam gyi ngo bo nyid kyis nges pa gzung dka' ba kho na'i phyir ro/_/sems dang sems las byung ba thams cad kyi ngo bo gang gis rang rig par gyur pa de ni rang rig pa'o/_/de rnams kyi ngo bo de 'dra bar gnas so/_/gang gis 'di
[\[327b.3\]]rnams la gsal ba gzhan la ma ltos par gsal ba yin te/_sgron me bzhin no/_/re zhig 'di rnams kyi gsal ba sems pa dang bcas pa rnams kyis mi 'dzin pa rnams ni ma yin te/_ba lang rji'i chung ma yang rang gi blo grub pa la rjes su dpag pa tshol bar mi byed pa'i phyir ro/_/rigs
[\[327b.4\]]pa'i 'bras bu shin tu thob pa'i dpyod pa pa 'di bud med dang dmangs tha mal pa'i yang dpyod pa'i gting dpog par gyur to/_/'di rnams ni gzhan gyi gsal bar bya ba ma yin te/_de yang gzhan dus mnyam pa'i dngos po la ni re zhig gsal bar byed pa phan 'dogs pa med pa'i phyir rigs
[\[327b.5\]]pa med pa ma yin no/_/dus tha dad pa'i dngos po yang gsal bar bya ba med pa'i phyir 'thad pa ma yin no/_/de'i phyir sems dang sems las byung ba 'di rnams kyi gsal ba ni gsal byed gzhan dang bral ba'i phyir rang nyid kyis gsal bar 'os pa yin te/_gal te de lta ma yin na gsal
[\[327b.6\]]bar 'os pa ma yin pa nyid do/_/sems dang sems las byung ba rnams la bya ba dang byed pa po'i dngos po rang rig pa ni med do/_/'on kyang bems po'i dngos po dang mtshan nyid mi mthun par skye ba nyid rang rig pa zhes bya bas rang las bya ba 'gal bas rang rig pa rku bar byed nus pa ni ma yin no/_/
[\[327b.7\]]gang yang bems po'i ngo bo las/_/log pa nye bar skye bar 'gyur/_/gang 'di'i be+ems min ngo bo nyid/_/'di kho na rang rig pa'o/_/zhes gsungs so/_/ji ltar 'di rang la bya ba 'gal bas rnam par shes pa'i rang gsal ba mi bzod bzhin du sgron me'i rang gsal ba bzod par gyur snyam du ma
[\[328a\]]
[\[328a.1\]]shes so/_/yang na sgron me'i yang rang gsal ba mi bzod la rag ga/_/de lta na 'di ni 'jig rten pa yang ma yin la/_rtog pa dang ldan pa yang ma yin pas lha rnams dga' bar byed pa btang snyoms su bya ba'o/_/rnal 'byor ni ting nge 'dzin dang shes rab dag ste/_de gang
[\[328a.2\]]rnams la yod pa de dag ni rnal 'byor pa rnams so/_/de dag gi shes pa gang tshad mas grub pa'i don bsgom pa rab kyi mthar phyin pa las byung ba de rnal 'byor pa'i shes pa'o/_/yang dag pa'i don gyi spyod yul lam de las gzhan pa yang rung bsgom pa rab kyi mthar phyin pa la gnas pa gsal ba'i
[\[328a.3\]]mchog bzung bar snang ba'i rnam par shes pa skye bar 'gyur ro/_/de ltar yang 'dod pa la sogs pas myos pas sems kyi 'jug pa dag nye bar g.yengs pa'i 'dod chags can la sogs pa bsgom pa na bsgom pa yongs su rdzogs pa la gsal bar mdun na gnas pa lta bur de snang bar 'gyur ba
[\[328a.4\]]yin no/_/de la gang tshad mas grub pa'i don bsgom pa rab kyi mthar phyin pa la skyes pa de lag mthil gyi skyu ru ra bzhin du bsgom par bya ba'i don gsal ba mchog gi rnam pa 'dzin pa'i shes pa de ni rnal 'byor pa rnams kyis shes pa'o/_/gang gsungs pa/_bsgoms pa'i stobs kyis gsal ba
[\[328a.5\]]ru/_/snang 'gyur 'jig la sogs pa bzhin/_/slu ba med can shes pa gang /_/de ni mngon sum rtog med pa'o/_/zhes so/_/rnam pa bzhi ste smos pas ni dbang po nyid kyis mthong gi de la brten pa'i shes pas ni ma yin no snyam pa dang /_yid kyi ngo bo'i mngon sum bshad zin pa'i ngo bo yin
[\[328a.6\]]pa'i rnam pa gzhan zhig yod do snyam pa dang /_rang rig pa yang mi srid pa nyid do snyam pa dang /_rnal 'byor pa'i shes pa yang mi srid pa nyid do snyam pa'i log par rtogs pa'i khyad par rnams bsal ba byas pa yin no/_/de'i yul ni rang gi mtshan nyid de/_rang ni bdag nyid kyis te gzhan
[\[328a.7\]]dang thun mong ma yin pa nges pa don byed par rung ba'i ngo bos mtshon pas na rang gi mtshan nyid do/_/'das ma thag par brjod pa de ni mngon sum gyi yul lo/_/'dis ni spyi dang bye brag mngon sum gyi yul nyid du sgro 'dogs pa'i ngag phyir zlog go/_/mngon sum gyi shes pa 'di nyid tshad ma'i 'bras bu ste/_
[\[328b\]]
[\[328b.1\]]mngon sum ni tshad ma nyid kyi phyir rgyu'o/_/rgyu'i bya ba nyid ni 'bras bu ste/_de yang rtogs pa'i mtshan nyid tshad ma las tha dad pa ma yin pa'o/_/tha dad na gal te tshad ma dang rtogs pa dus mnyam par 'byung pa yin no de'i tshe 'di dag la ba lang gi rwa g.yas g.yon bzhin du bskyed par bya ba dang skyed par
[\[328b.2\]]byed pa ji ltar yod par 'gyur/_dus mi mnyam par 'byung ba yin na yang rtogs par bya ba nyid du mi rigs so/_/dus tha dad pa nyid la bya ba dang byed pa'i dngos po des rgol ba mi 'dod pa'i phyir ro/_/gzhan yang dus tha dad na rtogs pa shes pa gzhan zhig pas de'i tshe de'i yang rtogs pa de
[\[328b.3\]]shes pa gzhan zhig tu 'gyur te/_sngon po la sogs pa'i don rtogs pa la skyes bu'i tshe ma lus pa dogs par 'gyur te/_'di rtogs par ni mi 'gyur ro/_/de ltar yang thog ma'i shes pa 'byung ba'i dus su re zhig don 'di ma rtogs te/_rtogs par byed pa ma skyes pa'i phyir ro/_/shes
[\[328b.4\]]pa gnyis pa skyes pa na yang rtogs pa med de tshad ma med pa'i phyir ro/_/de'i yang tshad ma nyid la shes pa gzhan skyes pa yang sngar dang khyad par med pa'i phyir ro/_/de bzhin du shes pa gsum pa la sogs pa skyes pa'i dus su yang de 'dra bas na ma rtogs par 'gyur te/_de'i phyir tshad ma skyes pa
[\[328b.5\]]tsam gyis rtogs par tha snyad byed pa'i phyir de nyid kyis rtogs pa'i ngo bo nyid du rigs te/_rtogs pa yang 'bras bu'o/_/de nyid mngon sum gyis shes pa'i tshad ma'i 'bras bu'o/_/don gyi ngo bo nyid la 'di'i tshad ma'o/_/de'i dbang gis don rtogs pa grub pa'i phyir ro/_/'di la ni yul gang
[\[328b.6\]]las rnam par shes pa skye bar 'gyur ba de'i ngo bo der 'gyur ro/_/de ni rang gi ngo bo ma yin pa nyid la de dang lhan cig rtogs par byed pa sbyor bar mi rigs pa'i phyir ro/_/de ltar yang rnam par shes pa gal te rtogs pa tsam du skye bar 'gyur na/_de'i tshe 'di sngon por rig la 'di ser po ma yin no snyam
[\[328b.7\]]du yul so sor nges pa ji ltar rnam par 'jog par 'gyur/_sngon po la ji lta ba bzhin du ser po la yang de 'dra ba nyid kyi phyir rnam pa med par smra ba rnams kyi rnam par gzhag pa 'dres pa ma yin pa ji ltar grub par 'gyur/_don gyi ngo bo dang 'dra ba nyid yod na ni rnam par shes pa 'ga' zhig gi rnam par
[\[329a\]]
[\[329a.1\]]rjes su byed par 'gyur te/_de nyid kyi rig pa de gzhan gyis ma yin no/_/de yang 'di'i ngo bo dang 'dra ba nyid du rtogs pa rnam par 'jog pa la sgrub byed dam pa nyid kyi rgyu nyid kyi phyir tshad ma'o/_/de skad du yang /_don gyi ngo bo'i 'dra spangs nas/_/'di ni don dang 'byor mi 'gyur/_/
[\[329a.2\]]de phyir gzhal bya'i bdag po yi/_/tshad ma gzhal bya 'dra bdag nyid/_/ces gsungs so/_/'dis ni 'di skad du shes pa snga ma snga ma ni tshad ma la shes pa phyi ma phyi ma ni tshad ma'i 'bras bu'o snyam du tshad ma dang 'bras bu'i dbye ba la 'khrul pa bsal ba yin no/_/byis pa 'jug pa'i rtog gi
[\[329a.3\]]las mngon sum gyi le'u ste dang po'o//_//rjes su dpag pa ni rnam pa gnyis te/_rang gi don dang gzhan gyi don to/_/rang gi phyir 'di rang gi don te/_rang gis rang go bar 'gyur ba'o/_/gzhan gyi phyir 'di gzhan gyi don te gang gis gzhan go bar 'jug pa'o/_/de la rang gi don ni
[\[329a.4\]]tshul gsum pa'i rtags las gang rjes su dpag par bya ba las shes par bya'o/_/tshul gsum pa'i sbyor ba can gyi rtags la gang rjes su dpag par bya ba'i dmigs pa shes pa skye bar 'gyur ba de ni rang gi don gyi rjes su dpag pa'o/_/gang gi rgyud la rnam par shes pa skye bar 'gyur ba de nyid des don
[\[329a.5\]]rtogs pa'i phyir de'i don nyid de yin no/_/tshul gsum pa'i rtags smos pas ni/_tshul gcig dang /_gnyis dang /_bzhi dang /_lnga dang /_drug las skyes pa'i shes pa'i rjes su dpag pa nyid phyir bzlog go/_/rjes su dpag par bya ba smos pas ni lkog tu gyur pa ma yin pa'i yul gsal
[\[329a.6\]]lo/_/tshul gsum pa'i rtags rnams dag ce na/_rjes su dpag par bya ba la yod pa nyid du nges pa ste/_rjes su dpag par bya ba ni 'dir shes par 'dod pa'i bye brag gi chos can no/_/de la yod pa nyid de de ni re zhig tshul gcig go/_/yod pa'i tshig smos pas ma grub pa sel lo/_/nges
[\[329a.7\]]pas smos pa ni the tshom za ba ma grub pa sel lo/_/mthun pa'i phyogs nyid la yang yod par nges pa zhes gzhug go/_/mtshungs pa'i phyogs ni 'di'i mthun pa'i phyogs so/_/de nyid la yang yod par nges pa ni tshul gnyis pa'o/_/yod pa smos pas ni 'gal ba rnam par gcod do/_/nges pa smos
[\[329b\]]
[\[329b.1\]]pas ni the tshom za ba gcod do/_/nyid smos pas thun mong gcod do/_/yang smos pas ni phyogs kyi thun mong ba gcod do/_/mi mthun pa'i phyogs la yang med pa nyid du nges pa zhes gzhug go/_/mthun pa'i phyogs ma yin pa ni mi mthun pa'i phyogs te/_de las gzhan pa dang /_de dang 'gal ba dang /_de med pa yang ngo /_/
[\[329b.2\]]de la med pa nyid du nges pa ste tshul gsum pa'o/_/med pa'i sgras ni thun mong sel lo/_/nyid smos pas ni mi mthun pa'i phyogs kyi phyogs gcig la zhugs pa sel to/_/nges pa smos pas ni mi mthun pa'i phyogs las bzlog pa la the tshom za ba sel to/_/'on mthun pa'i phyogs nyid la yod pa zhes smras pas
[\[329b.3\]]chog mod mi mthun pa'i phyogs la med pa nyid du nges pa zhes bya ba'i yang don go ba nyid de/_de ci 'dis tha dad du byas/_bden te/_sbyor ba bstan pa'i don du tshul tha dad par gzung ngo /_/rjes su 'gro ba dang ldog pa dag las khyab pa nges pa can tshul gcig la yang ldan par don gyis go bas tshul gnyis
[\[329b.4\]]pa rtogs pa'i phyir gcig nyid kyi tha snyad kyi sbyor ba byed pa yin no/_/tshul gsum pa'i rtags kyang gsum nyid de/_tshul gsum pa can gyi rtags gang yin pa yang gsum ste/_mi dmigs pa dang rang bzhin dang 'bras bu'o/_/de la dgag par bya ba'i dmigs pa'i mtshan nyid thob pa'i mi
[\[329b.5\]]dmigs pa ni med pa'i tha snyad sgrub pa'o/_/dmigs pa'i mtshan nyid thob pa ni dmigs pa'i rkyen gyi khyad par thams cad dang rang gi ngo bo'i khyad par kyang ngo /_/rang gi ngo bo gang dmigs pa'i rkyen gzhan dag yod na yod par mngon sum nyid du 'gyur ba'o/_/dmigs pa'i mtshan nyid thob pa
[\[329b.6\]]ni de dang sbyor ba'i phyir don med bzhin du yang gal te 'dir 'byung ba mthong ba nyid du 'gyur ro snyam pa srid pa'i yul ni dmigs pa'i mtshan nyid thob pa zhes brjod do/_/de mi dmigs pas med pa'i tha snyad bsgrub par 'gyur te/_yod pa'i dngos po mthong du rung ba la de mi srid pa'i phyir ro/_/yul
[\[329b.7\]]dang dus dang rang gi ngo bos bskal pa rnams dang /_rkyen gyi khyad par ma tshang ba'i don rnams mi dmigs pa la ni med pa'i tha snyad mi sbyor ba'i phyir khyad par blangs pa yin no/_/bkag pa tsam 'dir mi dmigs pa ma yin te/_de'i rang gi ngo bo ma grub pa'i phyir dang /_bsgrub pa'i yang yan lag nyid
[\[330a\]]
[\[330a.1\]]ma yin pa'i phyir ro/_/'on kyang dngos po'i khyad par gyi dmigs pa nyid mi dmigs pa'o/_/de yang gang su yang rung ba ni ma yin te/_'on kyang shes pa gcig dang sbyor ba nyid kyi'o/_/de nyid kyi log pa'i sbyor ba dgag pa'i yan lag nyid kyi phyir ro/_/gzugs dmigs
[\[330a.2\]]par ro/_/dgag par bya ba la sgrub par byed pa ni mi dbang ngo /_/dmigs pa ni 'di yang dmigs par bya ba bzhin dang /_dmigs par byed bzhin pa'i chos nyid kyis rnam pa gnyis te/_shes pa tsam gyi rang gi ngo bos ni ma yin no/_/gnyis ka'i yang bsgrub bya bsgrub par nus pa'i phyir ro/_/
[\[330a.3\]]'dis ni med pa bsgrub pa ma yin te/_de'i dgag bya stong pa'i sa phyogs la sogs pa 'dzin pa'i mngon sum kho nas grub pa nyid kyi phyir ro/_/gang de'i bdag nyid du gyur pa 'ba' zhig pa de nyid gzhan gyis dben pa'o/_/de yang de 'dzin pa kho nas gzung ba nyid kyi phyir de tshad ma gzhan gyis
[\[330a.4\]]bsgrub par bya ba ma yin no/_/de'i phyir mi dmigs pa 'dis rmongs pa la brtan pa la med pa'i tha snyad bsgrub pa yin no/_/'bras bu mi dmigs pa la sogs pa ni lkog tu gyur pa'i yul la 'jug cing med pa dang /_med pa'i tha snyad kyang bsgrub pa nyid yin no/_/'di ni da ltar byung ba'i
[\[330a.5\]]dus kyi go bar byed pa dang 'das pa'i dus kyang ste dran pa'i 'du byed mnyams pa na'o/_/de'i phyir 'di na snam bu med de/_dmigs pa'i mtshan nyid thob pa'i dmigs bya med pa nyid kyi phyir ro/_/'di na bum pa med par 'gyur te/_dmigs pa'i mtshan nyid thob pa ma dmigs pa nyid kyi phyir
[\[330a.6\]]ro zhes pas nges par nus so/_/'dir bum pa 'byung bar mi 'gyur te/_dmigs par mi 'gyur ba nyid kyi phyir zhes pas ma 'ongs pa'i dus kyi mi dmigs pa ni the tshom za ba'i ngo bo nyid kyi phyir ro/_/'dis ni dmigs pa log pa tsam gyis ci yang ma yin pa dang /_dngos po gzhan gyi rnam
[\[330a.7\]]par shes pa tsam gyi yang mi dmigs pa nyid dang /_med pa bsgrub pa nyid la yang mthong du rung ba mi dmigs pa sel bar byed do/_/de mi dmigs pa 'di sbyor ba'i dbye bas rnam pa mang por 'gyur te/_de la rang bzhin mi dmigs pa ni dper na 'di na du ba med de/_dmigs pa'i mtshan nyid
[\[330b\]]
[\[330b.1\]]thob pa'i mi dmigs pa'i phyir zhes bya ba lta bu ste/_dgag bya ni du ba'o/_/de'i rang bzhin gang yin pa de 'di na mi dmigs pa'o/_/'bras bu mi dmigs pa ni dper na 'di na du ba'i rgyu nus pa thogs pa med pa dag med do/_/du ba med pa'i phyir zhes bya ba lta bu ste/_dgag bya du ba'i rgyu
[\[330b.2\]]rnams kyi 'bras bu ni du ba ste 'di na de mi dmigs pa'o/_/rgyu mi dmigs pa ni dper na 'di na du ba med de/_me med pa'i phyir zhes bya ba lta bu ste/_dgag bya du ba'i rgyu me'o/_/de 'di na mi dmigs pa'o/_/khyab par byed pa mi dmigs pa ni dper na shing a ka ru med de/_shing med pa'i phyir
[\[330b.3\]]zhes bya ba lta bu ste/_dgag bya a ka ru'i khyab par byed pa ni shing ngo /_/'di na de mi dmigs pa'o/_/rang bzhin 'gal ba dmigs pa ni dper na 'di na grang reg med de/_me yod pa'i phyir zhes bya ba lta bu ste/_dgag bya grang reg gi rang bzhin gang yin pa de ni me dang 'gal ba'o/_/'di
[\[330b.4\]]na de mi dmigs pa'o/_/'bras bu 'gal ba dmigs pa ni dper na 'di na grang reg gi rgyu nus pa thogs pa med pa dag med de/_me yod pa'i phyir zhes bya ba lta bu ste/_dgag bya grang reg gi rgyu rnams kyi 'bras bu ni grang reg go/_/de dang 'gal ba ni me'o/_/'di na de mi dmigs pa'o/_/rgyu
[\[330b.5\]]'gal ba dmigs pa ni dper na 'di'i spu zing zhes byed pa la sogs pa'i khyad par med de/_me dang nye ba'i khyad par nyid kyi phyir ro zhes bya ba lta bu ste/_dgag bya spu zing zhes byed pa la sogs pa'i khyad par dag gi rgyu ni grang reg go/_/de dang 'gal ba ni me'i khyad par ro/_/'di na de dmigs
[\[330b.6\]]pa'o/_/khyab byed 'gal ba dmigs pa ni dper na 'di na ba mo'i reg pa med de/_me yod pa'i phyir ro zhes bya ba lta bu ste/_dgag bya ba mo'i reg pa'i khyab byed ni grang ba'o/_/de dang 'gal ba ni me'o/_/'di na de dmigs pa'o/_/rang bzhin 'gal ba'i 'bras bu dmigs pa ni/_dper na
[\[330b.7\]]'di na grang reg med de/_du ba yod pa'i phyir zhes bya ba lta bu ste/_dgag bya grang reg dang 'gal ba ni me'o/_/de'i 'bras bu ni du ba'o/_/'di na de dmigs pa'o/_/'bras bu 'gal ba'i 'bras bu dmigs pa ni//_dper na 'di na grang reg gi rgyu nus pa thogs med dag med de/_du ba yod pa'i
[\[331a\]]
[\[331a.1\]]phyir ro zhes bya ba lta bu ste/_dgag bya grang reg gi rgyu rnams kyi 'bras bu ni grang reg go/_/de dang 'gal ba ni me'o/_/de'i 'bras bu ni du ba'o/_/'di na de dmigs pa'o/_/rgyu 'gal ba'i 'bras bu dmigs pa ni/_dper na sa phyogs 'di spu zing zhes bya ba la sogs pa'i bye
[\[331a.2\]]brag dang ldan pa'i skyes bu yod pa can ma yin te/_du ba yod pa'i phyir ro zhes bya ba lta bu ste/_dgag bya spu zing zhes bya ba la sogs pa'i bye brag dang ldan pa'i skyes bu yod pa can gyi sa phyogs ni grang reg go/_/de dang 'gal ba ni me'o/_/de'i 'bras bu ni du ba'o/_/de 'di na dmigs pa'o/_/khyab byed 'gal
[\[331a.3\]]ba'i 'bras bu dmigs pa ni/_dper na 'di na ba mo'i reg pa med de/_du ba yod pa'i phyir ro zhes bya ba lta bu ste/_dgag bya ba mo'i reg pa'i khyab byed ni grang reg go/_/de dang 'gal ba ni me'o/_/de'i 'bras bu ni du ba'o/_/'di na de dmigs pa'o/_/rang bzhin 'gal
[\[331a.4\]]bas khyab pa dmigs pa ni/_dper na 'di na me med de/_ba mo'i reg pa yod pa'i phyir ro zhes bya ba lta bu ste/_dgag bya me'i rang bzhin gang yin pa de dang 'gal ba ni grang reg go/_/des khyab pa ni ba mo'i reg pa'o/_/'di na de dmigs pa'o/_/'bras bu 'gal bas khyab pa dmigs pa
[\[331a.5\]]ni/_dper na 'di na me'i rgyu nus pa thogs med dag med de/_ba mo'i reg pa yod pa'i phyir ro zhes bya ba lta bu ste/_dgag bya med pa'i rgyu rnams kyi 'bras bu ni me'o/_/de dang 'gal ba ni grang reg go/_/des khyab pa ni ba mo'i reg pa'o/_/'di na de dmigs pa'o/_/rgyu 'gal bas khyab pa
[\[331a.6\]]dmigs pa ni/_dper na 'di na du ba med de/_ba mo'i reg pa yod pa'i phyir ro zhes bya ba lta bu ste/_dgag bya du ba'i rgyu gang yin pa me'o/_/de dang 'gal ba ni grong reg go/_/des khyab pa ni ba mo'i reg pa'o/_/de 'di na dmigs pa'o/_/khyab byed 'gal bas khyab pa dmigs pa ni/_
[\[331a.7\]]dper na 'di rtag pa ma yin te/_nam zhig na bya ba byed pa nyid kyi phyir ro/_dgag bya brtag pa'i khyad par du 'phags par 'gyur ba med pa nyid ni khyab par byed pa'o/_/de dang 'gal ba ni khyad par du 'phags pa dang bcas pa nyid do/_/des khyab pa ni nam zhig na bya ba nyid do/_/'di la de
[\[331b\]]
[\[331b.1\]]dmigs pa'o/_/'bras bu mi dmigs pa la sogs pa ma dmigs pa'i sbyor ba 'di dag thams cad kyang rang bzhin mi dmigs pa nyid du 'du bar 'gyur ro/_/brgyud pas don gyis khyad par bsgrub pa dang dgag pa dag gis sbyor ba'i dbye ba la yang de'i rab tu dbye ba'i ngo bo de rnams 'gal bar mi
[\[331b.2\]]'gyur ro/_/rang bzhin ni rang yod pa tsam gyi ngo bo bsgrub par bya ba'i chos la gtan tshigs so/_/gang gtan tshigs kyi yod pa tsam la ltos nas yod pa ma yin te/_gtan tshigs yod pa las ma gtogs pa ci la yang ltos pa ma yin no/_/de'i bsgrub par bya ba'i chos la gang gtan tshigs
[\[331b.3\]]yin pa de de'i rang bzhin to/_/dper na sgra ni 'jig pa'i ngang tshul can te/_byas pa nyid kyi phyir ro zhes bya ba lta bu'o/_/'jig pa'i ngang tshul can nyid ni/_byas pa nyid tsam yin pa las don gzhan la ltos pa ma yin no/_/byas pa skyes pa'i rjes thogs su rgyu gzhan gyis 'jig pa'i ngang tshul can
[\[331b.4\]]bskyed pa ma yin te/_'jig pa dang bral bar 'gyur ba'i phyir ro/_/'bras bu ni rgyu yod pa rtogs par byed pa'o/_/gang zhig yod na gang yod par 'gyur ba dang gang zhig med na gang med par 'gyur ba de ni de'i 'bras bu ste/_de rang nyid kyi rgyu yod par go bar byed pa yin no/_/dper na 'di na
[\[331b.5\]]me yod de/_du ba yod pa'i phyir ro zhes bya ba lta bu'o/_/me yod pa dang me med pa'i rjes su byed pa de'i 'bras bu ni du bar rab tu grub po/_/de ltar rtags gsum po de rnams ni bsgrub par bya ba la ltos pas rtags su rnam par gzhag go/_/bsgrub par bya ba yang gnyis te/_dngos po dang
[\[331b.6\]]dgag pa'ang yin te/_rnam pa gzhan mi srid pa'i phyir ro/_/dngos po yang don tha dad pa ma yin pa'i dbye bas rnam pa gnyis so/_/de la don tha dad pa go bar bya ba la 'bras bu go bar byed pa'o/_/don tha dad pa ma yin pa la rang bzhin no/_/de'i phyir dngos po sgrub par byed pa'i gtan tshigs
[\[331b.7\]]gnyis nyid do/_/rang bzhin gyi 'brel pa yod pa la ni don gyis don rtogs pa 'di yin no/_/de dang 'brel pa med pa'i rang bzhin ni de med na mi 'byung bar nges pa med pa'i phyir ro/_/go bar bya ba dang go bar byed pa'i ngo bo'i yang med na mi 'byung bar nges par rgyu nyid kyi phyir ro/_/yang gsungs
[\[332a\]]
[\[332a.1\]]pa/_tshogs pa la sogs gang rnams la/_de 'dra'i 'brel pa yod min pas/_/de rnams gtan tshigs min zhes smra/_/med na'ang 'byung ba srid phyir ro/_/zhes so/_/'brel pa de yang bsgrub par bya ba'i don la rtags kyi dngos po las bsgrub par bya ba'i don gyi rang bzhin
[\[332a.2\]]gyi phyir dang /_bsgrub par bya ba'i don las 'byung ba'i yang phyir ro/_/de'i rang bzhin ma yin pa dang /_de las byung ba ma yin pa'i yang de las 'brel pa med pa nyid kyi phyir ro/_/de'i bdag nyid dang de las byung ba dag kyang rang bzhin dang 'bras bu dag nyid kyi phyir de dag nyid kyis dngos po grub
[\[332a.3\]]po/_dgag pa bsgrub pa/_ji skad bshad pa nyid kyis mi dmigs pa las te/_rig bya ma yin pa mi dmigs pas ni med par bsgrub par mi 'thad pa'i phyir ro/_/dmigs par byed pa ni dmigs par bya ba'i sgrub par byed pa nyid yod na dngos po nyid bsgrub pa yin no/_/rig bya ma yin
[\[332a.4\]]pa mi dmigs pa ni dngos po yod dam med kyang rung ba las yin na ji ltar 'di'i dngos po med pa bsgrub par 'gyur/_gang du gcig bkag pas cig shos kyi med pa bsgrub par 'gyur ba de'i yang rig bya mi dmigs pa nyid go byed yin te/_dgag bya'i mi dmigs pa'i mtshan nyid thob pa nyid
[\[332a.5\]]kyi phyir ro/_/don gyi khyad par gyi 'gal ba med pa dmigs pa ni don gyi khyad par med par go bar byed pa ma yin te/_de dag gi lhan cig pa'i ngo bo srid pa'i phyir ro/_/'gal ba dmigs pa ni rig bya mi dmigs pa nyid la brgyud de nang du 'du ba yin no/_/de nyid kyi phyir dgag pa grub po/_/
[\[332a.6\]]'dis ni rtags kyi khyad par gzhan yongs su brtags pa smras pa'i phyir bzlog pa yin no/_/de'i yul ni spyi'i mtshan nyid do/_/'dis mtshon par 'gyur bas na mtshan nyid do/_/spyi ni thun mong ba bye brag ma phye ba ste 'di'i ngo bo ni mtshan nyid da spyi'i mtshan nyid de'i mtshan nyid do/_/bye brag nges pa ma bzung ba'i
[\[332a.7\]]rang gi mtshan nyid kho na'o/_/de tshul gsum pa'i rtags las skyes pa'i rjes su dpag pa de'i yul lo/_/rjes su dpag pa la snang ba la don bya ba byed pa nyid du zhen par 'gyur te/_rang gi mtshan nyid kho na don bya ba byed pa yin gyi ci rigs ni sreg pa dang 'tshed pa la sogs pa la nye bar sbyor ba ma yin
[\[332b\]]
[\[332b.1\]]te/_rang gi mtshan nyid kho na de la nye bar sbyor bar mthong ba'i phyir ro/_/gzhan ni nges par mi 'gyur ro/_/gzhan yang nges pa'i bdag nyid kyi rjes su dpag pas gzung yul du byed pa'i phyir rang gi mtshan nyid las gzhan 'di'i yul ma yin no/_/yang gsungs pa/_de yi ngo bo min pa las/_/
[\[332b.2\]]log pa'i dngos tsam bsgrub phyir dang /_/dbye ba rab tu mi gnas phyir/_/spyi ni rtags kyi yul du brjod/_/ces so/_/'o na rjes su dpag pa don med pa 'dzin pa de ji ltar rang gi mtshan nyid yul du 'gyur/_bden te/_'on kyang shes pa'i yul ni rnam pa gnyis te/_gzung ba dang thob
[\[332b.3\]]par bya ba'o/_/gang snang ba'i shes pa skye bar 'gyur ba de ni gzung ba'o/_/gang du zhen par 'gyur ba de ni thob par bya'o/_/de la rjes su dpag pa'i gzung yul ni don med pa'o/_/rang gi mtshan nyid kyi bdag nyid ni thob par bya ba'o/_/mngon sum gyi skad cig ma gcig ni gzung ba'o/_/rgyun ni
[\[332b.4\]]thob par bya ba'i yul lo/_/de ni nam yang rnam par rtog pa med pa nyid kyi rgyun la zhen par mi 'gyur ro zhe na/_de lta na yang zhen par 'gyur ba'i rnam par rtog pa yid ches pa bskyed pa yin no/_/nges pa mi skyed pa'i mngon sum ni 'jug par byed pa nyid ma yin pa'i phyir tshad ma zhes mi bya'o/_/
[\[332b.5\]]nges pa ni 'di snyam pa nyid kyis bde ba dang sdug bsngal bsgrub pa dag la thob pa dang spong ba'i phyir 'jug par 'gyur ro/_/rjes su dpag pa'i yang 'dir thob par bya ba nyid kyi yul sems kyi gzhan gyi ma yin te/_de'i thob par bya ba'i yul sems pa la dbang bo mi byed pa'i phyir ro/_/thob par
[\[332b.6\]]byed pa po tshad ma yin na thob par nus pa nyid yul yin par 'os pa yin te/_gzung yul ni thob par nus pa'i phyir tshad ma 'di'i yul can nyid du 'gyur/_de'i phyir don med pa 'dzin pa'i rjes su dpag pa'i yul yang rang gi mtshan nyid do/_/'dis ni 'di'i spyod yul gzhan la spyod pa'i
[\[332b.7\]]phyir bsal ba yin no/_/'di la yang tshad ma'i 'bras bu rnam par gzhag pa ni mngon sum dang mtshungs te/_ji ltar mngon sum gyi tshad ma dang 'bras bu dag gi rnam par gzhag pa byas pas de bzhin du rjes su dpag pa'i yang blta bar bya'o/_/'di la yang sngar dang mtshungs par don dang 'dra
[\[333a\]]
[\[333a.1\]]ba'i ngo bo ni tshad ma don rtogs pa ni 'bras bu'o/_/de la mngon sum ni don dang 'dra ba'i ngo bo zhes bya ba ste/_de nyid dang don dang 'dra ba'i ngo bor rtogs pa don dang bcas na/_rjes su dpag pa ni mi gsal ba thun mong ba'i snang ba yin la don yang de las bzlog pa'i ngo bo bas
[\[333a.2\]]ji ltar don dang 'dra ba'i ngo bor rung /_bden te/_'chad pa po rnams dpyod par 'gyur ba de bzhin du ni tha snyad byed pa po rnams ma yin te/_de rnams kyang rjes su dpag pa'i snang ba nyid kyi phyi rol ma yin pa la phyi rol du zhen nas de'i don bya bar 'dod pa rnams 'jug par 'gyur te/_zhugs nas
[\[333a.3\]]kyang ji ltar zhen pa bzhin du dngos po thob pas yongs su mgu bar 'gyur ro/_/bdag cag gis sngon yongs su bzung ba ni gzhan la thob pa ni gzhan no snyam du rtogs pa yod pa ma yin te/_me ma yin pa la sogs pa las bzlog pa nyid kyi ngo bo sngon dang phyis kyi yid ches pa'i yul nyid kyi phyir
[\[333a.4\]]ro/_/de'i phyir 'di la yang tha snyad du byed pa'i skye bo'i rtog pa la ltos pas don dang 'dra ba'i ngo bo rnam par 'jog par rigs pa nyid do/_/byis pa 'jug pa'i rtog ge las rang don gyi rjes su dpag pa'i le'u ste gnyis pa'o//_//gzhan gyi don rjes su dpag pa ni tshul gsum pa'i
[\[333a.5\]]rtags brjod pa'o/_/sngar brjod pa'i tshul gsum pa'i rtags kyi rtogs pa po'i tshig ni gzhan gyi don gyi rjes su dpag pa'o/_/des kyang rjes su dpag par bya ba nyid rang gi rtogs pa brjod pas gzhan la gor 'jug pa'o/_/tshig de yang gor gzhug par bya'i rgyud la gnas pa'i rjes su
[\[333a.6\]]dpag pa'i rgyud nyid kyi phyir rjes su dpag pa zhes brjod do/_/'jig rten na rgyu la 'bras bu 'dogs pa yin te/_dper na mar la tshe zhes bya ba bzhin no/_/'o na tshad ma gtan la 'bebs pa'i skabs su de'i bdag nyid can gyi rjes su dpag pa gtan la dbab par bya ba'i rjes su dpag par
[\[333a.7\]]btags kyang tshig ni shes pa med pa'i ngo bo tshad ma yin par mi rigs so zhe na/_de'i phyir 'di'i gtan la dbab par bya ba nyid rigs pa dang ldan pa ma yin te/_de mi gnas so/_/ji ltar 'di rjes su dpag pa rgyu nyid kyi phyir rjes su dpag pa nyid yin pa de bzhin du tshad ma'i rgyu nyid kyi phyir tshad
[\[333b\]]
[\[333b.1\]]ma ma yin pa yang 'gal ba med do/_/de ni rnam pa gnyis te/_sbyor ba'i dbye bas chos mthun pa nyid can dang /_chos mi mthun pa nyid can no/_/'di'i chos mtshungs pa ni chos mthun pa'o/_/de'i ngo bo ni chos mthun pa nyid do/_/dpe'i chos can dang lhan cig bsgrub par bya ba'i chos can
[\[333b.2\]]gyi gtan tshigs kyis 'dra ba nyid du byas pa'o/_/'di'i mi mtshungs pa ni chos mi mthun pa'o/_/de'i ngo bo ni chos mi mthun pa nyid do/_/dpe'i chos can lhan cig bsgrub par bya ba'i chos can gyi gtan tshigs kyis mi 'dra ba nyid du byas pa'o/_/de la ngag dag gi chos mthun pa nyid du
[\[333b.3\]]brjod par bya ba nyid yin pa de ni chos mthun pa nyid can no/_/gang gi chos mi mthun pa nyid yin pa de ni mi mthun pa nyid can no/_/'o na yang chos mthun pa nyid can gyi ngag gi rjes su 'gro ba dang phyogs kyi chos dag brjod kyi ldog pa ni ma yin no/_/chos mi mthun pa nyid kyis kyang ldog pa dang phyogs
[\[333b.4\]]kyi chos brjod kyi rjes su 'gro ba'i ma yin no/_/de'i phyir 'di las kyang gcig kyang tshul gsum pa'i rtags brjod pa ma yin na gang gzhan gyi don gyi rjes su dpag par 'gyur/_nyes pa 'di ni mi gnas te chos mthun pa nyid kyis kyang sbyor ba shugs kyis chos mi mthun pa nyid rtogs te/_
[\[333b.5\]]de med na yang bsgrub bya dang lhan cig gtan tshigs kyi rjes su 'gro ba med pa'i phyir ro/_/bsgrub bya nges pa'i mtshan nyid kyi rjes su 'gro ba'i ngag las nges par rtogs so/_/de ltar yang bsgrub bya nges par gyur pa sgrub pa nges pa yin no/_/gal te gang su yang bsgrub bya med pa nyid na de thams cad sgrub pa med
[\[333b.6\]]pa yang yin no/_/chos can gcig la yang bsgrub par bya ba med la sgrub pa yod pa la de'i de la nges pa mi 'thad pa'i phyir ro/_/bsgrub par bya ba med pa la yang sgrub par med pa rtogs te/_ldog pa rtogs pa'o/_/de'i phyir bsgrub bya nges par gyur pa bsgrub pa'i rjod par byed pa'i stobs kyis rjes su 'gro
[\[333b.7\]]ba'i ngag la ldog pa rtogs pa yin no/_/de bzhin du chos mthun pa nyid kyis kyang rjes su 'gro ba rtogs pa yin te/_de med na bsgrub par bya ba ldog pa la gtan tshigs kyi ldog pa ma grub pa'i phyir ro/_/bsgrub par bya ba log pa la nges pas log pa'i chos dang ldan pa nyid kyis ldog pa ni ldog pa'i
[\[334a\]]
[\[334a.1\]]ngag las nges pa yin no/_/de ltar yang bsgrub bya log pa la nges pas log pa'i chos dang ldan pa'i bsgrub pa yin no/_/gal te gang ci yang rung ba la sgrub pa yod pa nyid de/_thams cad na bsgrub par bya ba yang yod pa nyid do/_/chos can gcig pa la yang sgrub pa yod la bsgrub par
[\[334a.2\]]bya ba med na de log pa la log par nges pa med pa'i phyir ro/_/sgrub pa yod pa la yang bsgrub par bya ba yod par rtogs pa ni rjes su 'gro ba rtogs pa'o/_/de'i phyir sgrub pa med pa la nges par bsgrub par bya ba med pa'i rjod par byed pa'i stobs kyis ldog pa'i ngag la rjes su 'gro ba rtogs pa yin no/_/de'i
[\[334a.3\]]phyir rjes su 'gro ba'i sgo can nam ldog pa'i sgo can gyis kyang rung ngag gcig sbyar bas mthun pa'i phyogs dang mi mthun pa'i phyogs dag gis rtags kyi yod pa dang med pa brjod pa byas pa yin pas gcig la gnyis ka mi gzung ngo /_/'di tsam gyis tshul gsum pa'i rtags brjod pa nyid de 'gal ba med
[\[334a.4\]]de/_de la mi dmigs pa'i chos mthun pa can gyi sbyor ba ni gang dang gang dmigs pa'i mtshan nyid thob pa yod pa mi dmigs pa de dang de na med pa'i tha snyad kyi yul la yin te/_dper na rta'i mgo bo la rwa bzhin no/_/sa phyogs kha cig na dmigs pa'i mtshan nyid thob pa'i bum pa'i mi dmigs pas
[\[334a.5\]]zhes bya ba lta bu'o/_/'di la dpe'i chos can gyi rta'i mgo bo dang /_bsgrub par bya ba'i chos can sa phyogs kyi khyad par gyi dgag bya dmigs pa'i mtshan nyid thob pa mi dmigs par grags pa'i gtan tshigs kyi mthun pa nyid du byas par brjod par bya'o/_/rang bzhin gyi gtan tshigs kyi chos mthun
[\[334a.6\]]pa nyid can gyi sbyor ba rnam pa mang ste/_'di ltar dag pa'i phyogs nye bar bzung ba'am/_bye brag dang bcas pa yang rung bye brag dang bcas pa yang bye brag tha dad pa'am bye brag tha dad pa med pa yang rung ste/_bye brag tha dad pa yang bye brag khongs su 'dus pa'am/_bye brag dang ldan pa'am/_bye brag rtogs
[\[334a.7\]]par bya ba yang rung ba'o/_/de la gang yod pa de thams cad mi rtag ste/_dper na bum pa bzhin sgra yang yod pas zhes bya ba ni dgag pa'i rang bzhin gyi sbyor ba ste/_yod pa tsam gyi khyad par la ma ltos pa nyid kyi phyir ro/_/gang skye ba dang ldan pa de ni mi rtag ste/_dper na bum pa bzhin bde ba yang skye
[\[334b\]]
[\[334b.1\]]ba dang ldan pas zhes bya ba ni bye brag tha dad pa med pa'i sbyor ba'o/_/skye bas bye brag tu gyur pa ni skye ba dang ldan pa zhes brjod de/_de yang rang gi bdag nyid du gyur pa nyid do/_/rtogs pa 'ba' zhig gis tha dad pa dang ldan pa lta bur bstan pa'o/_/gang byas pa de mi rtag ste/_dper na chu bur bzhin
[\[334b.2\]]sems pa yang byas pas zhes bya ba ni bye brag khongs su 'dus pa'i sbyor ba'o/_/gang rang gi ngo bo dmigs pa la rgyu'i bya ba la ltos par gyur pa de ni byas pa zhes bya bar brjod do/_/de'i phyir 'di byas par grags so/_/rang bzhin brjod pas yang gzhan gyi bdag nyid bye brag tu 'dren pa yin no/_/
[\[334b.3\]]gang rkyen gyi dbye bas phye ba can de ni byas pa yin te/_dper na du ba bzhin sgra yang rkyen gyi dbye bas phye ba can gyi phyir zhes bya ba lta bu ste/_bye brag rab tu ldan pa'i sbyor ba'o/_/rkyen gyi dbye bas sgra'i tha dad pa bye brag tu brjod pa rab tu ldan pa nyid kyi phyir ro/_/gang byas pa de thams cad mi rtag ste/_
[\[334b.4\]]dper na glog bzhin/_rdul phra rab kyang byas pas zhes bya ba ni bye brag rtogs par bya ba'i sbyor ba'o/_/gal te 'dir rgyu rnams kyis zhes bye brag bzung ba med na yang de bzhin du go bar bya ba nyid do/_/khongs su 'dus pa ni ma yin te/_rab tu sbyor bar sbyar bar bya ba nyid kyi phyir ro/_/'di rnams
[\[334b.5\]]la yang dpe'i chos can bum pa la sogs pa rnams dang bsgrub par bya ba'i chos can la sgra la sogs pa rnams kyis yang yod pa la sogs pa'i gtan tshigs kyis mthun pa nyid du brjod par bya'o/_/'di dag thams cad kyang sgrub pa'i chos rnams rang nyid ji lta ba'i tshad ma rnams kyis nges pa
[\[334b.6\]]bsgrubs pa'i chos tsam rjes su 'brel pa nyid/_bsgrub par bya ba'i chos go bar bya ba la sbyar bar bya ste/_/don dam par de rnams nyid kyi de rang bzhin nyid kyi phyir ro/_/de skyes pa na ma skyes pa de'i rang bzhin nyid ma yin pa'i phyir dang /_'gal ba'i chos gnas pa'i dbye ba'i
[\[334b.7\]]mtshan nyid kyi phyir dang /_rang bzhin gyi gtan tshigs kyi skabs nyid kyi phyir dang /_sngar byung ba dang phyis 'byung ba med na mi 'byung ba nyid kyi phyir dang /_go bar bya ba dang go bar byed pa nyid kyi rgyu med na mi 'byung bar nges pa nyid kyi phyir ro/_/'bras bu'i gtan tshigs kyi chos mthun pa nyid tsam gyi
[\[335a\]]
[\[335a.1\]]sbyor ba ni gang na du ba yod pa de na me yod de/_dper na tshang bang bzhin 'di na yang du ba yod pa'i phyir ro zhes bya ba lta bu ste/_'di dpe'i chos can tshang bang dang bsgrub par bya ba'i chos can phyogs kyi bye brag gi du ba zhes bya ba'i gtan tshigs kyis mthun pa nyid du byas par brjod par
[\[335a.2\]]bya'o/_/'di la yang mngon sum dang mi dmigs pa dag gi 'bras bu dang rgyu'i ngo bo grub pa nyid la 'bras bu'i gtan tshigs su brjod par bya'o/_/mi dmigs pa'i chos mi mthun pa nyid can gyi sbyor ba ni gang mi dmigs pa'i mtshan nyid thob pa de ni dmigs pa nyid de dper na sngon po la sogs
[\[335a.3\]]pa'i bye brag bzhin no/_/de lta bur 'di na dmigs pa'i mtshan nyid thob pa bum pa mi dmigs pa'o zhes bya ba lta bu ste/_'di la yang dpe'i chos can sngon po la sogs pa'i bye brag dang bsgrub par bya ba'i chos can sa phyogs kyi dmigs pa'i mtshan nyid thob pa dgag bya mi dmigs pa zhes bya ba'i
[\[335a.4\]]gtan tshigs kyis mi mthun pa nyid can du byas par brjod par bya'o/_/rang bzhin gyi gtan tshigs kyi chos mi mthun pa nyid tsam gyi sbyor ba rnams ni mi rtag pa nyid med pa la gang na yang byas pa nyid med de bong bu'i rwa la ji lta ba bzhin no/_/sems pa dang bcas pa yang byas pas so/_/byas pa
[\[335a.5\]]nyid med pa la gang na yang rkyen gyi dbye bas phye ba can nyid med de/_mo gsham gyi bu la ji lta ba bzhin no/_/sgra yang rkyen gyi dbye bas phye bas so/_/mi rtag pa nyid med pa nyid la gang na yang byas pa nyid med de rus sbal gyi sprul ji lta ba bzhin no/_/rdul phra rab kyang byas pas so/_/'di dag la yang
[\[335a.6\]]de'i chos can nam mkha'i pad+ma la sogs pa rnams dang bsgrub par bya ba sgra la sogs pa rnams kyi yod pa nyid la sogs pa rnams kyi gtan tshigs kyi chos mi mthun pa nyid du brjod par bya'o/_/'bras bu'i gtan tshigs kyi chos mi mthun pa nyid can gyi sbyor ba ni me med pa na du ba yod pa ma
[\[335a.7\]]yin pa nyid de/_rgya mtsho chen po na ji lta ba bzhin no/_/'di na yang du ba yod pas so/_/'di la yang dpe'i chos can mtsho chen po dang bsgrub par bya ba'i chos can phyogs kyi khyad par gyi du ba zhes bya ba'i gtan tshigs kyis mi mthun pa nyid du byas par brjod par bya'o/_/gzhan gyi don rjes su dpag
[\[335b\]]
[\[335b.1\]]pa ni tshul gsum pa'i rtags brjod pa'o zhes bya ba'i don gyi phyogs la sogs pa'i ngag smos pa'i rjes su dpag pa ma yin no zhes smras par 'gyur ro/_/de ltar yang phyogs kyi ngag ni rjes su dpag pa'i rgyu nyid kyi rjes su dpag pa zhes brjod na de ni dngos sam brgyud pas yin grang /_de la re zhig
[\[335b.2\]]dngos kyi ni ma yin te/_don las mi skye ba'i phyir ro/_/'di nyid las brtsams te 'brel pa las don gyis don rtogs par 'gyur ro/_/rjod par byed pa las ni ma yin te/_phyin ci log srid pa'i phyir ro zhes so/_/brgyud pas kyang ma yin te/_bsgrub par bya ba nyid brjod pa'i phyir ro/_/de gsungs
[\[335b.3\]]pa/_phyogs dang gtan tshigs brjod pa yi/_/mthu las don rtogs nus pa ste/_/don las ma yin des de dag_/rang las bsgrub par gnas pa med/_/ces so/_/bsgrub par bya ba'i tshig la ltos te smras pa ni brgyud pas kyang mi nus so/_/nye bar ma bstan pa'i yul la gtan tshigs 'jug
[\[335b.4\]]pa ni mi srid pa'i phyir 'di yod pa nyid brjod pas dgos pa'o snyam du sems na de ni rang gi don gyi rjes su dpag pa nyams so/_/de yang rang gi rtogs par bya ba'i gtan tshigs kyi yul nye bar bstan pa la ltos pa med pa yin te/_de med na yang rtogs pa bsgrub pa nyid mi 'gal ba'i phyir ro/_/brjod par bya na
[\[335b.5\]]yang de dang bral ba la 'brel pa nyid kyang med par 'gyur te/_ci'i phyir rtogs pa bsgrub pa nyid du byas pa'i phyir/_zhes bya ba lta bu gtan tshigs 'ba' zhig brjod pa'i bsgrub pa'i ngag las ji lta na yang rtogs pa ma yin no zhe na/_ci 'di pha rol gyi rtogs pa mngon par mi shes par rab tu smra/_kho bo
[\[335b.6\]]cag gi sgrub pa'i ngag la lnga'i mtha'i gtan tshigs ni med pa'i phyir dang /_kho bo cag gi 'dod pas khyab pa dang phyogs chos kyi chos kho na tsam smos pas grub pa ngag nyid kyi phyir ro/_/med pa'i yang med pa nyid brjod pa med pa gzhan du 'gyur ba nyid kyi phyir/_yul bshad pa med pa la skabs kyis
[\[335b.7\]]stong pa'i grub pa brjod par 'gyur ro zhe na/_de lta na re zhig 'di'i yul bshad pa de dang bral bas skabs kyis stong par ji ltar mi 'gyur/_yul bshad pa gzhan zhig rjes su dran pa na yang ji ltar thug pa med par mi 'gyur/_de la skabs gzhan la ltos pa med pa'o snyam du sems na de ci bsnyon pa lta
[\[336a\]]
[\[336a.1\]]bur gang gi yang skabs dang bral ba nyid kyis sgra mi rtag ces smra bar 'gyur/_smra na yang ci 'di'i sems pa dang bcas pa'i tshig nyid du gsungs yang skabs btang nas phyogs bshad pa byas na sgrub pa bshad pa yang mthong la de bzhin du byos shig_/de'i phyir de lta na phyogs kyi
[\[336a.2\]]tshig ni rjes su dpag pa ma yin no zhes bya bar gnas so/_/gtan tshigs kyi ngag kyang ma yin te/_phyogs kyi ngag med pa la lnga ba'i mtha' can gyi gtan tshigs sbyor ba dang bral ba'i phyir ro/_/nges par rtogs pa yang nges par gyur pa'i don gyi ngag ste nges pa'i yan lag ma yin pas sngar dang
[\[336a.3\]]mtshungs so/_/nye bar sbyor ba yang don 'di yin te/_phyogs kyi ngag nyid kyis bshad pa'i phyir de sngon du 'gro ba'i sbyor ba la de'i nye bar sbyor ba ni gang yang med do/_/rjes su dpag pa la nye bar mi mkho ba yang ci'i phyir rjes su dpag pa nyid yin/_khyab pa sngon du song ba'i sbyor ba la yang
[\[336a.4\]]phyogs kyi chos kyi ngag nyid las de'i don grub na gzhan nye bar sbyor ba las ci byed/_'o na phyogs kyi ngag la sogs pa med na bsgrub pa'i ngag ma tshang bar 'gyur ro/_/ma tshang ba nyid kyang skyon kho na'o zhe na/_de ni yod pa ma yin te/_phyogs kyi ngag la sogs pa yod na yang ma tshang ba nyid kyi phyir
[\[336a.5\]]skyon mi ldog pa'i phyir te tshad bzung ba can gyi ngag de las gzhan pa ma tshang ba nyid rtag tu rjes su 'brel pa nyid kyi phyir ro/_/nye bar mi mkho ba ma tshang ba nyid skyon med pa kho na'o snyam na da ni ji ltar phyogs kyi ngag la sogs pa ma tshang ba nyid skyon yin/_de rnams kyang bsgrub bya bsgrub pa la mchog tu
[\[336a.6\]]nges par brtags kyang kho bo cag gis ji ltar yang nye bar mkho ba ma mthong ngo /_/de med na yang 'brel pa dang phyogs kyi chos tsam gyi ngag las de nye bar rtogs pa nyams su myong bas grub pa nyid kyi phyir ro/_/gang gsungs pa/_med na'ang 'di las byas pa'i sgra/_/'di 'drar thams cad mi rtag
[\[336a.7\]]ces/_/smras pa yang don gyis te/_/'jig pa'i blo ni 'byung bar 'gyur/_/zhes so/_/de lta na ma tshang ba nyid ces bya ba bsgrub pa'i rgyan ma yin no zhe na/_de lta ma yin te/_'brel pa la sogs pa ma tshang ba nyid de ltar yin pa'i phyir ro/_/gsungs pa gsum las tshul 'ga' zhig kho na ma
[\[336b\]]
[\[336b.1\]]smras na ma tshang ba nyid kho nas smras so zhes so/_/de'i phyir gnyis kho na bsgrub pa'i ngag gi yan lag ste re zhig 'di tsam kho nas 'di rdzogs pa yin no/_/byis pa 'jug pa'i rtog ge las gzhan gyi don gyi rjes su dpag pa'i le'u ste gsum pa'o//_//byis pa 'jug pa'i rtog ge zhes
[\[336b.2\]]bya ba slob dpon chen po dgra las rgyal bas mdzad pa rdzogs so//_//rgya gar gyi mkhan po nA ga rak+Shi ta dang /_bod kyi sum pa lo tsA ba dpal mchog dang po'i rdo rjes bsgyur ba'o//_//[{D4264}]@##/_/rgya gar skad du/_tarka b+hA ShA/_bod skad du/_rtog ge'i
[\[336b.3\]]skad/_sangs rgyas la phyag 'tshal lo/_/bla ma 'jig rten dbang btud nas/_/byis pa yid gzhungs chung ba rnams/_/chos kyi grags pa'i lugs mnyan phyir/_/rtog ge'i skad ni rab gsal bya/_/'dir rtog pa sngon du gtong ba don du gnyer ba'i skye bo rnams/_skyes bu'i don
[\[336b.4\]]thams cad 'grub pa'i rgyu mtshan tshad ma'i rjes su 'brang bas dang por tshad ma gtan la dbab par bya'o/_/tshad ma ni yang dag pa'i shes pa sngar ma rtogs pa'i spyod yul can no/_/'dis don 'jal bas na tshad ma yin la de nyid yang dag pa'i shes pa ste the tshom dang phyin ci log gi skyon dang bral
[\[336b.5\]]ba nyid kyi phyir ro/_/slu ba med pa'i shes pa ni 'jig rten na yang dag pa'i shes par brjod la/_the tshom dang phyin ci log gi shes pa dag la mi slu ba nyid yod pa yang ma yin te shing skam mam mi yin snyam pa'i shes pa dang /_smig rgyu la chu'i rnam par shes pa bzhin no/_/de'i spyod yul
[\[336b.6\]]sngar med pa yin pas sngar ma rtogs pa'i spyod yul can no/_/spyod yul ni yul de bum pa la sogs pa yin la/_de las skyes pa de'i don thob par rung ba'i shes pa ni tshad ma'o/_/'o na gal te shes pa byed pa po dang skyes bu sbyar bar bya ba dang don las su gyur pa gang gi tshe yang thob
[\[336b.7\]]par mi byed na/_de thob par byed pa po ma yin pa nyid kyi phyir ji ltar tshad ma yin zhe na/_brjod par bya ste shes pas skyes bu mgrin pa nas bkug pa'i tshul du stobs kyis don la rab tu gzhug par bya ba ma yin gyi/_'on kyang 'di lta bur gyur pa 'di dngos po'i rang bzhin te/_rnam pa gzhan du
[\[337a\]]
[\[337a.1\]]ni ma yin no zhes pa'i rnam pa 'dis nges pa bskyed par bya ba ma yin zhing de gal te des byas na de tsam nyid de'i tshad ma yin pas 'gal ba med la skyes bu ni de la dgos pa'i dbang las 'jug pa nyid de dgos pa med na mi 'jug pa nyid do/_/don yang rnal 'byor pa dang
[\[337a.2\]]sha za la sogs pa nyid kyis bsgribs pa nyid de/_shes pa la ni ring ba ci zhig yod/_'o na mi slu ba nyid kyis shes pa tshad ma yin la mi slu ba nyid kyang mthong ba'i don thob par byed pa las yin na/_gang mthong ba de thob par byed pa yang ma yin te/_skad cig ma nyid kyi phyir ro/_/gang
[\[337a.3\]]gzugs mthong la reg bya thob par byed na ni de'i phyir gzhan mthong zhing gzhan thob par byed pas rtogs pa ma yin pa 'thob par byed pa'i phyir ji ltar tshad ma nyid du 'gyur zhe na/_ma yin te/_dngos por na gzhan thob tu zin mod/_'on kyang mthong ba kho na bdag gis thob po snyam du gcig
[\[337a.4\]]nyid du lhag par zhen pa las rtogs pa thob par brjod do/_/gang smig rgyu la sogs pa la chu la sogs pa'i rnam par shes pa de ni don thob par rung ba ma yin pa nyid kyi phyir/_tshad ma ma yin pa kho na'o/_/'o na 'di ni thob par byed par rung ba'o/_/'di ni ma yin no zhes don bya ba ni thob
[\[337a.5\]]pa med par nges par mi nus la shes pa skye ba tsam gyis na 'khrul pa dang /_ma 'khrul pa dag gis bye brag mi rtogs pas de'i phyir/_de ji ltar yang dag pa'i shes pa zhes bya zhe na/_skyon 'di ni med de shes pa tsam skye ba las 'di dag gi khyad par rtogs par mi nus mod/_'on kyang shes
[\[337a.6\]]pa'i khyad par skyes pa las te/_ji ltar gcig gi khyad par can yin pa de ltar brjod do/_/de ltar yang blo zhan pas ni skyes pa'i dbang las shes pa mi slu ba nyid du rtogs par mi nus mod/_'on kyang sreg pa dang 'tshed pa dang /_'bogs pa dang /_/khrus dang brtun pa dang /_bsku ba la
[\[337a.7\]]sogs pa'i don byed pa ring po nas nyams su myong ba'i skyes bu mthong bas sam/_du ba phyur ba la sogs pa mthong bas nges par 'dzin par byed do/_/blo mi zhan pas ni shin tu gsal ba'i mngon sum kho nas rtogs par byed do/_/'o na gal te don bya ba thob pas na mi slu ba'i mtshan nyid can tshad
[\[337b\]]
[\[337b.1\]]ma nyid yin pa de'i tshe rna ba'i rnam par shes pa rtogs pa'i don thob par byed pa ma yin pa'i phyir ji ltar tshad ma nyid yin zhe na/_ma yin te don gyi rang gi ngo bo rtogs pa ni tshad ma nyid yin la de yang phyi rol gyi don gyi bya ba thob pa med par yang 'ga' zhig tu yang srid pa'i phyir ro/_/gang gsungs pa/_
[\[337b.2\]]tshad ma slu med can shes pa/_/don gyi bya ba gnas pa ni/_/mi slu zhes so/_/sgra ni mnyan pa tsam nyid kyis don dpyad zin pa nyid kyi phyir mnyan pa kho na der don gyi bya ba gnas pa ste/_dper na nyi ma dang zla ba dang sprin dang ri mo la sogs pa rnams mthong ba kho na don gyi bya ba gnas pa yin pa bzhin
[\[337b.3\]]no/_/de gsungs pa/_shes bya'i rang gi ngo bo rig pa kho na de la don gyi bya ba gnas par 'dod do zhes so/_/dang po ni rtog pa dang ldan pa don bya ba don du gnyer ba nyid kyis chu dang me la sogs pa la don gyi bya ba la the tshom za ba kho nas 'jug ste/_gal te de la 'di lta bu'i the tshom med du chug
[\[337b.4\]]kyang /_'on kyang sgrub par byed pa dang gnod par byed pa'i tshad ma med pa'i phyir ro/_/gang gsungs pa/_the tshom 'gyur ba gang gis zlog par byed/_/ces so/_/de'i phyir 'di ni gnas pa nyid de/_don gyi bya ba'i tha snyad rtogs pa bar chad med pas shin tu gsal ba'i mngon sum
[\[337b.5\]]skyes pa kho na las don la rab tu 'jug la/_blo zhan pas ni de dang mthun pa'i rjes su dpag pa las so zhes so/_/de nyid kyi phyir mngon sum ni rang nyid kho na las tshad ma nyid do/_/kha cig ni gzhan las so/_/rnal 'byor pa'i shes pa dang rang rig pa'i shes pa ni rang nyid kho na las tshad
[\[337b.6\]]ma nyid do/_/rjes su dpag pa ni nges pa'i bdag nyid can nyid kyi phyir rang nyid kho na las tshad ma'o zhes slob dpon gyis gsungs so/_/des na don ni 'di yin te gang dang po kho nar yul la 'jug pa'i shes pa la de kho na tshad ma ste de nyid la phyis skyes pa'i shes pa gzhan ni ma yin te/_bzung
[\[337b.7\]]zin pa 'dzin pa nyid kyis de'i tshad ma nyid ma yin pa'i phyir ro/_/dper na rtogs pa dang bral bas bum pa mthong nas phyis yul de nyid la 'di bum pa'o zhes lhag par zhen pa rnam par rtog pa dang bcas pa'i shes pa dran pa'i ngo bo'am/_yang na la la sogs pa la du ba mthong nas 'di na
[\[338a\]]
[\[338a.1\]]me yod do zhes pa'i rjes su dpag pa'i shes pa'i de ma thag tu slar yang de kho na la 'di na me yod do snyam pa'i rjes su dpag pa'i shes pa bzhin no/_/yang dag pa'i shes pa tshad ma'o zhes brjod pas na shugs las bems po'i rang bzhin dbang po la sogs pa ni yongs
[\[338a.2\]]su gcod par byed pa nyid med pa'i phyir tshad ma nyid bsal lo/_/yongs su gcod par byed pa nyid ni rtogs par byed pa po nyid yin zhing de yang shes pa kho na'i gnyug ma'i ngo bo yin na/_de shes pa ma yin pa'i bdag nyid dbang po la sogs pa'i ngo bor 'gyur bar 'di ltar 'os zhes pa'o/_/
[\[338a.3\]]de rnams gnyis te/_mngon sum dang ni rjes su dpag_/ces pa'o/_/dbang po so so bar gyur pa ni mngon sum mo/_/ak+Sha ni dbang po ste mig dang /_rna ba dang /_sna dang /_lce dang lus zhes pa'o/_/de las skyes pa'i shes pa mngon sum mo zhes pa'i don to/_/'o na gal te dbang po la
[\[338a.4\]]brten pa'i shes pa mngon sum ma yin na de'i tshe yid la sogs par 'chad par 'gyur ba'i shes pa gsum po dbang po las ma skyes pa'i phyir mngon sum ma yin par 'gyur ro zhe na/_'di la brjod par bya ba ste/_dbang po so sor gyur pa zhes gang brjod pa de ni mngon sum gyi sgra'i bshad
[\[338a.5\]]pa'i rgyu mtshan du rtogs par byas pa yin la/_mngon sum gyi sgra'i 'jug pa'i rgyu mtshan ni don mngon du byed pa kho na la grags pa'i dbang las rtogs par bya ste/_'dam skyes bzhin no/_/de'i phyir rang rig pa la sogs pa yang shes pa'i rang rig pa'i ngo bo dang don mngon sum du byed pas na
[\[338a.6\]]mngon sum gyi sgra'i brjod par bya bar grub po/_/'dis don dpog par byed pas na dpog pa yin la/_rjes su ni phyis nas kyi don la ste/_phyis 'jal ba ni rjes su dpag pa ste/_rtags bzung ba dang rtags dang rtags can gyi 'brel pa dran pa dag gis rjes su shes pa gang la la sogs pa'i
[\[338a.7\]]chos can la lkog gyur gyi dngos po dmigs par byed pa de kho na rjes su dpag pa'i sgras brjod par bya'o zhes pa grags pa'i dbang las rtogs par bya'o/_/rnam pa gnyis zhes bya ba'i tshig gis gcig dang /_gsum dang /_bzhi dang /_lnga dang drug ces log par rtogs pa rnams bsal lo/_/
[\[338b\]]
[\[338b.1\]]de ltar ni mngon sum gcig pu kho na tshad ma'o zhes tsA rbA ka'o/_/mngon sum dang rjes su dpag pa dang sgra las byung ba'o zhes grangs can pa'o/_/mngon sum dang rjes su dpag pa dang sgra las byung ba dang nye bar 'jal lo zhes rigs pa can pa'o/_/mngon sum dang rjes su dpag pa dang sgra
[\[338b.2\]]las byung ba dang nye bar 'jal ba dang don gyis go ba'o zhes 'od byed pa'o/_/mngon sum dang rjes su dpag pa dang sgra las byung ba dang nye bar 'jal ba dang don gyis go ba dang dngos po med pa'o zhes dpyod pa pa'o/_/rnam pa gnyis zhes pa'i tshig gis gnyis nyid du thob pa la/_mngon sum dang
[\[338b.3\]]ni rjes su dpag_/ces slar yang brjod pa ni de las rnam pa gzhan du gnyis nyid bsal ba'i don du ste/_de ltar ni brda sprod pa na re mngon sum dang sgra las byung ba'i tshad ma gnyis so zhes zer ro/_/de la tsArbA kas kyang rjes su dpag pa tshad ma nyid du gdon mi za bar khas blang bar bya'o
[\[338b.4\]]zhes rtogs par bya ste/_de ltar ni nges par mngon sum gyi mtshan nyid gzhan gyis rtogs pa'i ched du byed la/_gzhan gyi blo yang mngon sum ma yin gyi/_'o na ci zhe na lus dang ngag gi bya ba'i 'bras bu las rjes su dpag par bya ba ste de'i phyir 'dis 'bras bu'i rtags las skyes pa'i rjes
[\[338b.5\]]dpag nan gyis khas blang bar 'gyur ro/_/'jig rten pha rol dgag pa'i ched du yang mi dmigs pa zhes bya ba sgrub par byed par smra ste/_de'i phyir 'di rang nyid rjes su dpag pas tha snyad byed cing rjes su dpag pa tshad ma min no zhes smra ba ji ltar bsnyon pa ma yin/_sgra las byung ba'i
[\[338b.6\]]shes pa yang phyi rol gyi don la mi slu ba nyid kyis tshad mar 'dod par bya ba yin la/_mi slu ba nyid kyang 'brel ba med par 'thad pa ma yin zhing /_sgra rnams phyi rol gyi don la 'brel pa yod pa yang ma yin no/_/de ltar ni sgra dang don dag la 'brel pa yod na de'i bdag nyid dam de las 'byung
[\[338b.7\]]bar 'gyur grang na/_de la re zhig de'i bdag nyid ni ma yin te/_sgra dang don dag shin tu tha dad par snang ba'i phyir ro/_/de'i bdag nyid ni gcig nyid du brjod la/_tha dad par snang ba na'ang gcig nyid du khas len na ba lang dang rta la sogs pa rnams kyang gcig nyid du thal bar 'gyur ro/_/
[\[339a\]]
[\[339a.1\]]de las byung ba yang ma yin te rjes su 'gro ba dang ldog pa med pa'i phyir ro/_/de'i phyir de las byung ba'o zhes smra bar mi nus so/_/de ltar ni sgra'i bya ba med par yang rang gi rgyu 'jim pa'i gong bu dang /_dbyug pa dang /_chu dang /_'khor lo la sogs pa'i skabs las
[\[339a.2\]]bum pa la sogs pa'i don skye ba mthong zhing sgra yang phyi rol gyi don med par kho nar skyes bu'i 'dod pa tsam gyis rkan la sogs pa'i bya ba kho na las skye'o/_/'on te 'di ltar de'i bdag nyid dang de las byung ba dag las gzhan pa kho na brjod par bya ba dang rjod par byed pa'i mtshan nyid kyi 'brel pa dngos po sgra
[\[339a.3\]]dang don dag la yod do zhe na/_de lta na 'o na brda mi shes pa'i skyes bus kyang sgra brjod pa las rung ba tsam kho nas sgron ma la sogs pa las bum pa la sogs pa rtogs pa ltar don nges pa rtogs par 'gyur ba zhig na de yang yod pa ma yin no/_/de ltar ni nA li kai ra'i gling nas mngon par
[\[339a.4\]]gsar du 'ongs pa'i skyes bu ag+mi'i sgra thos kyang ag+mi'i sgra las don nges pa ci yang mi rtogs so/_/'on te brda de dang de la ltos nas de dang de rtogs par rung ba 'di kho na sgra skyes pa zhes brjod do zhe na de ni ma yin te/_de ltar 'di tshad ma nyid du gnas pa ma yin te/_brda thams cad du rung
[\[339a.5\]]ba'i phyir ro/_/de'i phyir ci brjod par 'dod pa'i don smra'am/_'on te gzhan zhig shes par mi 'gyur ro/_/'brel pa gzhan 'ga' zhig kho na yod kyang sla ste/_de lta na yang de yang 'brel pa ci zhig gis de dag gi 'brel pa yin zhes dri bar bya'o/_/'brel pa bzhi pa gzhan gyis so
[\[339a.6\]]zhe na/_bzhi pa yang de rnams la 'brel/_gang gis 'brel/_lnga pa 'ga' zhig gis so zhe na/_de yang gang gis zhes pa ste/_thug pa med pa la phyi ma ma grub na snga ma rnams mi 'grub po/_/ci ste 'brel pa med pa kho na sgra dang don dag gi 'brel pa'o zhe na/_de ni ma yin te/_gang
[\[339a.7\]]'brel pa med pa de 'brel par ji ltar 'gyur te/_bum pa dang snam bu bzhin no/_/'on te 'brel pa'i rang bzhin 'di 'dra ba kho na ste/_gang gi 'brel ba gzhan la ltos pa med pa kho nar pha rol po sbrel bar byed pa'o zhes brjod par bya'o zhe na/_de ni mi rigs te/_tshad ma grub pa'i rang bzhin
[\[339b\]]
[\[339b.1\]]yin na ni/_lan brjod par mi bya'o/_/phyi ma rjod par byed par mi 'gyur te/_dper na me kho na'i rang bzhin 'di 'dra ba ste/_sreg par byed pa nyid ces bya ba yin la/_gzhan nam mkha' la sogs pa ma yin pa bzhin no/_/'brel pa grub na ni tshad ma dam cung zad kyang rtogs pa po rnams kyis ma
[\[339b.2\]]mthong ngo /_/sgra'i nus pa'i rang bzhin nyid kho na las sgra rnams nges pa'i don la 'khrul pa med pa nyid do zhes pa 'di brjod par bya ba yang ma yin te/_de ltar ni gal te bum pa zhes pa'i sgra 'di rang bzhin kho na la lto ba dang /_mgrin pa'i rnam pa can chu 'dzin par nus pa'i dngos po rjod par byed pa yin
[\[339b.3\]]na/_de ji ltar brda gzhan la ltos nas skyes bu'i 'dod pas rta la sogs pa yang rjod par byed/_sA la'i sa bon ni rang gi rgyu las myu gu skyed par byed pa'i rang bzhin du skyes pas na brda gzhan la ltos nas bum pa skyed par nus par 'gyur ba ma yin no/_/yid ches pas byas pa'i sgra rnams tshad
[\[339b.4\]]ma nyid du 'dir brjod par rigs pa yang ma yin te/_yid ches pa nyid kho na nges par mi nus pa'i phyir ro/_/de ltar ni yid ches pa nyid ni skyon zad pa nyid du brjod la/_skyon zad pa nyid kyang pha rol po'i sems kyi 'jug pa 'ga' zhig tu brjod cing /_pha rol po'i sems kyi 'jug pa rnams kyang mtshon par
[\[339b.5\]]dka' ba nyid kyi phyir ro/_/lus dang ngag gi bya ba la sogs pa 'bras bu'i rtags ni rnam pa gzhan du yang 'jug tshul ston pa'i phyir ro/_/'dod chags dang bcas pa rnams kyang 'dod chags dang bral ba lta bur byed do zhes pa'i rigs pa las/_ji ltar yid ches pa nyid nges par byed ces pa'o/_/
[\[339b.6\]]'brel pa sun phyung bas rig byed kyi sgra rnams tshad ma nyid kyang bsal bas na log par ma brjod do/_/de lta na gang the tshom med pa'i 'jig rten pa'i tha snyad thams cad ji ltar yin zhe na/_de lta de ltar brda byas pas brjod par 'dod pa'i dbang las de ci yang nyams pa med do/_/ji skad du
[\[339b.7\]]gsungs pa/_sgra rnams med pa smra ba po'i bsam pa bsal bar byed do zhes so/_/rigs pa can pa'i nye bar 'jal ba tshad ma yin pa'i spros pa ni/_gang rtogs pa po ba lang shes shing pa men ma yin pa de la jo bos/_dgon par song la ba men 'o na cig ces bsgo la/_des kyang ba men gyi sgra'i
[\[340a\]]
[\[340a.1\]]brjod bya'i don mi shes pas/_nags na spyod pa'am/_gzhan de shes pa'i skyes bu la dris pa/_kye spun ba men ji lta bu zhes so/_/des smras pa/_ba lang ci 'dra ba de 'dra ba ba men no zhes so/_/de dgon par slebs pa btang ba skyes bu de'i/_bstan pa'i ngag gi don dran pa'i
[\[340a.2\]]lhan cig byed pa can ba men dang rjes su mthun pa shes pa byed pa po 'di ba men gyi sgra'i brjod par bya ba'o zhes rtogs pa 'bras bu'i rang bzhin skyes pa tshad ma'o zhe'o/_/'di yang mi rigs te gang gi phyir tshad ma zhes pa ni yul dang ldan pa nyid kyis khyab pa yin la/_'di'i yul yang mkhas pas
[\[340a.3\]]dpyad par gyur kyang mthong ba ma yin no/_/de ltar yang mtshungs pa zhes bya ba'i 'brel pa de'i yul du brjod na/_de yang don dam par med do/_/de ltar rung ba nyid yin na mi dmigs pas gnod la/_blta bar mi rung ba nyid yin na de'i yod pa'i sgrub byed tshad ma ma mthong ba'i phyir ro/_/gzhan
[\[340a.4\]]yang 'brel pa de yang 'brel pa can dag las tha dad pa'am tha dad pa ma yin pa yin/_gal te tha dad na de'i tshe 'brel pa gang gis de dag gi 'brel pa yin zhes brjod par bya ste 'brel ba gzhan rtog na ni thug pa med do/_/ci ste tha mi dad na/_de'i tshe 'brel pa can dag 'ba' zhig kho na ste/_
[\[340a.5\]]mtshungs pa zhes bya ba'i 'brel pa 'ga' zhig ni med do/_/'on te 'di lta bu'i 'brel pa'i blo skyed par byed pa nyid 'brel pa'o zhe na/_de ni ma rigs te gang gi phyir 'di dag 'brel pa'o zhes pa'i blo ni rang gi rgyu'i stobs las 'brel zin pa'i dngos po gnyis las kyang yang dag par 'byung ste 'brel pa
[\[340a.6\]]'phen pa'i mthu ni med do/_/de ltar spyod pa pas bshad pa'i tshad ma nyid bsal bar bya'o/_/de ltar ni 'dra ba'i khyad par can kyi gong bu'i khyad par can gyi 'dra ba nye bar 'jal ba'i yul du des brjod la/_'dra ba'i dngos po las gzhan du 'dra ba nyid rnam par gzhag par mi nus te/_tshad mas rtogs
[\[340a.7\]]pa med pa nyid kyi phyir ro/_/de ltar ni gal te 'dra ba las gzhan pa'i 'dra ba nyid 'gyur ba de'i tshe 'di snang du rung ba mi dmigs pas nyams pa kho nar 'gyur gyi/_ci ste snang du mi rung ba yin na/_de'i tshe de dang 'brel pa'i rtags med pa'i phyir rjes su dpag pa la sogs pa'i skabs las kyang de ji
[\[340b\]]
[\[340b.1\]]ltar grub/_'dra ba'i rtogs pa ni rang gi rgyu las de ltar skyes pa dang 'dra ba'i dngos pos kyang bya ba 'thad do zhes pas de'i rtogs pa las kyang de grub par rigs pa ma yin no/_/nye bar 'jal ba kho na las 'dra ba nyid grub po zhe na ma yin te/_gang gi phyir tshad ma gzhan gyis grub pa'i 'dra
[\[340b.2\]]ba'i gong bu dag gi/_gang khyad par dang khyad par can gyi dngos po de nye bar 'jal ba'i yul nyid du rgol ba des brtags te/_de'i phyir 'dra ba nyid tsam nye bar 'jal ba las ji ltar grub ces pa'o/_/don gyis go ba yang tshad ma la sogs pa nyid du 'thad pa mi yin te/_de ltar ni/_gang
[\[340b.3\]]mngon sum la sogs pa las rtogs pa'i don de gang med na 'thad pa ma yin pa'i don de yongs su rtogs pa ni don gyis go ba'o zhes pa don gyis go ba'i mtshan nyid do/_/'dir 'di bsam par bya ste/_gang 'di tshad mas mthong ba'i don te/_gal te yongs su brtag par bya ba'i lkog tu gyur
[\[340b.4\]]pa'i don dang lhan cig de'i bdag nyid kyi mtshan nyid dam de las byung ba'i mtshan nyid kyis 'brel pa 'ga' zhig yod na de'i tshe rtog pa 'di rang bzhin gyi rtags las skyes pa'am 'bras bu rtags las skyes pa'i phyir ro/_/don gyis go bar rjes su dpag pa kho na'o/_/'on te 'brel ba med
[\[340b.5\]]na da ni don gyis go bar tshad ma nyid du mi 'gyur te/_'brel pa med pa'i phyir bum pa las snam bu rtogs pa bzhin no/_/dngos po med pa'i rang gi ngo bo nyid re zhig ma dmigs te/_ci las de tshad ma nyid du 'gyur/_de ltar ni mngon sum la sogs pa'i tshad ma rnams mi skye ba dngos po med
[\[340b.6\]]pa zhes bya ba'i tshad mar spyod pa pa rnams kyis brjod de/_de la mi skye ba 'di ci zhig_/ci med pa dgag pa'i tshul gyis tshad ma mi skye ba tsam mam/_'on te ma yin par dgag pa'i tshul gyis dngos po gzhan zhig yin/_dngos po gzhan pa yang bems po'i rang bzhin nam shes pa'i rang
[\[340b.7\]]bzhin yin/_shes pa shes pa tsam mam shes pa gcig la 'dres pa'i dngos po'i shes pa yin/_de la re zhig dngos po med pa med par dgag pa'i ngo bor rigs pa ma yin te/_de ni nus pa thams cad kyis stong pa nyid kyi phyir ji ltar yongs su gcod par byed pa nyid dam shes pa skyed
[\[341a\]]
[\[341a.1\]]par byed pa nyid du 'gyur/_de nyid kyi phyir ci zhig gis kyang de sgrub par byed pa ma yin no/_/mkhas pa'i tshogs kyi gtsug gi nor bus gang gsungs pa/_dngos po med pa ni ci zhig gi yang sgrub par byed pa'am sgrub par byed pa'i rgyu ma yin te/_de'i yang sgrub par
[\[341a.2\]]byed pa ji ltar yin zhes so/_/bems po'i ngo bo yang ma yin te/_bems po la yongs su dpyod par byed pa nyid med pa'i phyir ro/_/bems po'i ngo bo shing rta la sogs pa ni bum pa yongs su gcod par byed pa 'gar yang mthong ba'am thos pa med do zhes so/_/shes pa tsam yang ma yin te/_
[\[341a.3\]]yul dang dus dang rang bzhin gyis bskal pa ri rab tsam dang 'khor los sgyur ba dang sha za la sogs pa yang shes pa tsam yin pa'i dngos po med pa'i tshad ma'am med par thal ba'i phyir ro/_/'on te shes pa gcig gis zhar byung ste/_sa'i gzhi la sogs pa'i dngos po shes pa dngos po med
[\[341a.4\]]par brjod do zhe na/_de'i tshe mngon sum gyi khyad par kho na dngos po med pa'i ming du byas pa'i phyir 'u cag la mi mthun pa ci yang med do zhes pa'o/_/mngon sum dang rjes su dpag pa'i tshad ma rnam pa gnyis kho na'o zhes pa 'di gnas so/_/de la mngon sum rtog bral ma 'khrul pa'o/_/
[\[341a.5\]]snga ma dang phyi ma dag bsdoms nas sgra dang 'dres pa'i rnam pa'i rtog pa'am nang gi brjod pa'i rnam pa ni rtogs pa ste/_dper na rnam par shes pa dang ldan pa'i skyes bu'i 'di bum pa'o zhes pa'i rtogs pa bzhin no/_/byis pa dang lkugs pa dang dud 'gro la sogs pa rnams kyi nang gi brjod pa'i
[\[341a.6\]]rnam pa lhur byed pa'i ngo bo'i rtogs pa'o/_/de ltar yang gsungs pa/_brjod pa dang 'drer rung bar snang ba'i rtogs pa ni rtogs pa'o zhes so/_/'o na byis pa chung ngu la sogs pa rnams la nang gi brjod pa'i rnam pa can gyi rtog pa'i shes pa yod do zhes gang las nges par bya zhe na/_
[\[341a.7\]]rnam par rtog pa'i bya ba las 'dod pa dang mi 'dod pa len pa dang 'dor ba'i phyir ro/_/byis pa chung ngu la sogs pas 'dod pa'i don len pa dang mi 'dod pa'i don gtong ba zhes bya ba'i 'di ni mthong ba yin no/_/byis pa chung ngu la sogs pa'i rnam par shes pa rtog pa nyid du gsal bar byas pas
[\[341b\]]
[\[341b.1\]]b+han+Ta'i sa brjod pa'i mig gi shes pa ni rnam par rtog pa dang bcas pa nyid du bsgrubs na/_yang ci'i phyir rtogs pa dang 'khrul pa'i bdag nyid kyi shes pa mngon sum ma yin par 'gyur zhe na ma yin te/_dngos po'i rang bzhin ngo bo mngon sum du byed pa'i shes pa ni mngon sum zhes thams cad
[\[341b.2\]]la grags shing /_rtogs pa dang 'khrul pa dag don gyi rang gi ngo bo mngon du byed par nus pa yang ma yin no/_/de ltar ni don 'dzin pa'i shes pa ni don gyi 'bras bu ste/_don yang gzung bya nyid kyi phyir shes pa'i rgyu'o/_/ji skad du gsungs pa/_shes la rnam pa ni/_'jog par nus pa'i rgyu
[\[341b.3\]]nyid la/_/gzung bar rig pa shes pas rig_/ces so/_/rtog pa'i shes pa ni don med par bag chags tsam kho na las skyes pas ni ji ltar don gyi 'bras bur 'gyur te/_don dang lhan cig rjes su 'gro ba dang ldog pa med pa'i phyir ro/_/gang zhig gang med par 'byung ba de de'i 'bras bu ma yin
[\[341b.4\]]te/_ha cang thal bar 'gyur ba'i phyir ro/_/gal te yang rtogs pa'i shes pa don la nye bar skyen/_de'i tshe des kyang bum pa la sogs pa'i don mthong la/_de'i phyir long bas kyang gzugs mthong bar 'gyur bar thal bar 'gyur zhing yod pa yang ma yin no/_/de nyid kyi phyir gsungs pa/_sgra
[\[341b.5\]]las byung ba'i blo las ni mngon sum bzhin du don snang ba med pa'i phyir rtogs pa'i shes pa la don mngon du byed pa nyid med do zhes so/_/'dis ni gang pha rol pos brjod pa'i/_/sgra yi rjes 'gro las gzhan gang /_/rtogs te 'jig rten na yod min/_/shes pa thams cad sgra dang ni/_/rjes su ldan
[\[341b.6\]]pa kho nar snang /_/zhes pa de bsal ba yin no/_/de ltar ni/_mdun na yod pa'i bum pa brjod bzhin pa na/_/de dang nye ba na yod pa'i sa'i mthil la sogs pa'i shes pa brjod pa dang bral ba nyams su myong ba nyid do/_/de ltar de'i tshe sgra'i rjes su 'gro ba yod pa yang ma yin no/_/rnam par rtog
[\[341b.7\]]nyid cig car med/_/ces pa'i rigs pa las so/_/'khrul pa'i shes pa yang don mngon du byed pa yang ma yin te/_'khrul pa'i don bya ba nus pa'i dngos po la phyin ci log par brjod cing /_don bya ba nus pa yang dngos po'i rang gi ngo bo yul dang dus dang rnam par nges pa yin na/_de'i phyin
[\[342a\]]
[\[342a.1\]]ci log tu snang ba'i 'khrul pa'i shes pas ji ltar mngon du byed/_slob dpon gyis gang gsungs pa/_rab rib dang myur du bskor ba dang grur zhugs pa'i 'khrul pa la sogs pas/_'khrul pa ma bskyed pa'i shes pa mngon sum mo zhes so/_/'dis ni ling
[\[342a.2\]]tog can la dung dkar po la ser por snang ba'i shes pa dang /_mgal me bskor ba la sogs pa la 'khor lo la sogs par snang ba'i shes pa dang /_'gro bzhin pa'i gru la gnas pa'i shing la sogs pa g.yo bar 'dzin pa'i shes pa dang /_lus kyi gnad mtshon gyis bcom pa'i ga
[\[342a.3\]]ba 'bar ba la sogs par snang ba'i shes pa mngon sum ma yin no zhes brjod par 'gyur ro/_/'o na gal te shes pa de mngon sum ma yin na ji ltar de las dngos po thob ce na/_de las dngos po thob pa min gyi/_'o na ci zhe na shes pa gzhan kho na las so zhes kha cig go/_/de ni
[\[342a.4\]]rnam pa bzhi ste/_dbang po'i shes pa dang /_yid dang rang rig pa'i rnal 'byor pa'i shes pa'o/_/mig la sogs pa'i dbang po lnga la brten nas skyes shing phyi rol gyi gzugs la sogs pa'i yul lnga la dmigs pa ni dbang po ni mngon sum mo/_/de la mig gi rnam par shes pa
[\[342a.5\]]ni gzugs kyi yul can no/_/rna ba'i rnam par shes pa ni sgra'i yul can no/_/sna'i rnam par shes pa ni dri'i yul can no/_/lce'i rnam par shes pa ni ro'i yul can no/_/lus kyi rnam par shes pa ni reg bya'i yul can no/_/dbang po'i mngon sum zhes tha snyad byed pa'i rgyu mtshan ni thun
[\[342a.6\]]mong ma yin pa'i rgyu ste/_dper na rnga'i sgra dang nas kyi myu gu zhes pa bzhin no/_/mngon sum 'di yang gang la rang dang rjes su mthun pa'i rtog pa skyed par byed pa de nyid la tshad ma ste/_tha snyad pa'i tshad ma'i dbang du byas pa nyid kyi phyir ro zhes pa'o/_/rang gi yul gyi de ma thag pa'i yul lhan
[\[342a.7\]]cig byed pa can gyi dbang po'i shes pa mtshungs pa de ma thag pa'i rkyen gyis bskyed pa yid kyi rnam par shes pa'o zhes pa'o/_/rang gi sgra ni dbang po'i shes par dgongs shing /_rang gi yul ni yul te/_phyi rol gyi bum pa la sogs pa'o/_/rang gi yul gyi de ma thag pa ni rang yul de ma
[\[342b\]]
[\[342b.1\]]thag pa ste/_dbang po'i shes pa'i yul las gzhan bum pa la sogs pa'i skad cig gnyis pa'o/_/lhan cig byed pa de dang tshogs nas/_nye bar len pa dbang po'i shes pa mtshungs pa de ma thag pa'i rkyen gyis ming can gyi bskyed pa gang yin pa de yid kyi mngon sum du brjod do/_/de'i
[\[342b.2\]]phyir pha rol pos gang brjod pa'i bzung zin pa'i 'dzin pa nyid dang long ba dang 'on pa la sogs pa med pa dang /_rnal 'byor pa'i shes pa yang yid gnyis su thal ba dang /_tha snyad byed pa po ma yin pa nyid do zhes pa bsal te/_de ltar ni skad cig gnyis pa 'dzin pa'i phyir bzung zin pa
[\[342b.3\]]'dzin pa nyid bsal lo/_/dbang po'i shes pa las skyes pa yid yin pas long ba la sogs pa la gzugs la sogs pa'i yul la dmigs pa'i dbang po'i mngon sum nyid med na/_de las skyes pa'i yid ci zhig las 'byung bar 'gyur/_de'i phyir long ba dang 'on pa la sogs pa
[\[342b.4\]]med pa'i skyon med do/_/mtshungs pa de ma thag pa'i rkyen gyis kyang rnal 'byor pa'i shes pa yid kyi mngon sum du thal ba bsal te/_mtshungs pa de ma thag pa'i rkyen gyi sgra ni rang gi rgyud la 'jug pa'i nye bar len pa'i shes pa la grags pa la grub la/_de'i phyir rgyud tha dad pa la 'jug pa'i
[\[342b.5\]]rnal 'byor pa'i shes pa la ltos nas/_so so'i skye bo'i sems rnams la de ma thag pa'i rkyen gyi tha snyad med do zhes pa'o/_/tha snyad byed pa po ma yin pa nyid kyang 'di'i sun 'byin par 'thad pa ma yin te/_dus thung bar byung ba nyid kyis so so'i skye bo rnams kyis mtshon par dka' ba'i phyir
[\[342b.6\]]dang /_tha snyad kyi yan lag nyid du khas ma blangs pa'i phyir ro/_/yid kyi mngon sum ni lung las grags par te/_'di'i nges par byed pa po chung zad yod pa ma yin no/_/ji skad du bcom ldan 'das kyis gsungs pa/_/dge slong dag gnyis kyis gzugs 'dzin par byed de/_mig dang
[\[342b.7\]]de dang 'brel pa'i yid kyis so zhes so/_/'o na tha snyad la nye bar mkho ba ma yin pa bstan pa de la dgos pa ci yod ce na/_'di 'dre ba'i mtshan nyid can kyi yid kyi mngon sum gal te yod na skyon ci yod med do zhes lung rnam par dag pa 'dis bsgrub pa yin no zhes pa dgos pa'o/_/sems
[\[343a\]]
[\[343a.1\]]dang sems las byung ba thams cad kyi bdag nyid yang dag par rigs pa'o/_/sems ni dngos po tsam 'dzin pa'i shes pa yin la/_sems las gyur pa'i rnams ni sems las byung ba rnams te/_dngos po'i khyad par gyi ngo bo 'dzin par byed pa bde ba dang sdug bsngal
[\[343a.2\]]dang btang snyoms la sogs pa'i mtshan nyid can/_sems dang sems las byung ba de thams cad kyi bdag nyid gang gis rang gi ngo bos rig par byed pa ste rang rang gi ngo bo bdag nyid kyi ngo bo mngon sum du byed pa nyid kyi phyir rang rig pa'i mngon sum rtog pa dang bral zhing ma 'khrul par brjod
[\[343a.3\]]do/_/de la kha cig na re/_sems dang sems las byung ba rnams kyis rang rig pa nyid 'thad pa ma yin te/_bdag nyid la rang gi bya ba 'gal ba'i phyir ro/_/legs par bslab kyang gar mkhan gyis rang gi phrag pa la zhon par mi nus la/_ral gri'i so rno yang bdag nyid mi gcod
[\[343a.4\]]cing /_me'i phung po shin tu 'bar yang bdag nyid bsreg pa ma yin pa de bzhin du/_sems dang sems las byung ba yang ji ltar bdag nyid rtogs par byed pa rig par bya ba dang rig par byed pa'i dngos po ni las dang byed pa po'i dngos po yin la/_las dang byed pa po nyid kyang 'jig rten na
[\[343a.5\]]tha dad pa kho nar grags te/_shing dang skud pa 'dzin pa dag bzhin no zhe na/_'dir brjod par bya ste/_las dang byed pa po'i dngos por rig par bya ba dang rig par byed pa shes pa la brjod pa ma yin no/_/'o na ci zhe na/_rnam par gzhag par bya ba dang rnam par 'jog par byed pa'i dngos po ste/_dper
[\[343a.6\]]na sgron ma bdag nyid gsal bar byed pa de ltar shes pa yang rang gi rgyu kho na las/_bems po'i dngos po'i mtshan nyid dang bral ba rang gi rgyu kho na las rab tu gsal ba'i rang bzhin du skyes pas rig par rnam par gzhag go/_/de ltar yang gsungs pa/_rnam shes bems po'i rang bzhin las/_/
[\[343a.7\]]log pa nye bar skye bar 'gyur/_/bems min rang bzhin gang yin pa/_/de kho na 'di'i rang rig go/_/'di yi rang gi rig pa ni/_/bya dang byed pa'i dbye bas min/_/gcig pa tshad med rang bzhin la/_/gsum gyi ngo bo mi 'thad phyir/_/zhes so/_/rgyan mdzad pas kyang gsungs pa/_las dang
[\[343b\]]
[\[343b.1\]]byed pa po la sogs/_/rtag pa don dam par yod min/_/bdag nyid la ni bdag nyid kyis/_/bdag nyid 'joms zhes nges par brjod/_/ces so/_/sems dang sems las byung ba rnams shes pa gzhan gyis gsal bar byed par rigs pa ma yin te/_de ltar ni re zhig dus mnyam
[\[343b.2\]]par byung ba'i shes pa las gzhan gyi sems las byung ba gsal bar byed do zhes pa 'thad pa ma yin te/_phan gdags par bya ba dang phan 'dogs par byed pa nyid med pa'i phyir g.yas pa dang cig shos kyi rwa dag bzhin no/_/dus tha dad par byung ba'i shes pas kyang ma yin te/_skad cig
[\[343b.3\]]pa nyid kyi phyir na gsal bar byed pa nyid med pa'i phyir ro/_/gzhan yang gal te shes pa rang rig pa ma yin na de'i phyir de'i tshe don shes so zhes pa 'thad par dga' bar 'gyur te/_khyad par ma bzung ba'i blo ni khyad par du bya ba la 'jug pa ma yin no zhes pa'i rigs pa las so/_/de ltar
[\[343b.4\]]ni/_don khyad par du bya ba yin la shes pa ni khyad par te/_shes zin pa ni shes pas khyad par du byas pa'o/_/gal te shes pa rang nyid rtogs pa'i ngo bor rtogs pa ma yin no/_/de'i phyir shes pas khyad par du byas pa'i don ltar rtogs te/_dbyug pa ma bzung bar dbyug pa can 'dzin pa
[\[343b.5\]]rigs pa dang ldan pa ni med pas so/_/gang mig gsum pas bshad pa/_mig ma bzung bar yang mig gis gzung bar bya ba'i don rtogs pa de bzhin du rnam par shes pa ma gtogs na yang don shes zin pa 'thad do zhes pa de ni mi legs te/_skabs su ma bab pa'i phyir ro/_/gang gi
[\[343b.6\]]phyir mig ni gzugs kyi khyad par ma yin la/_'o na ci zhe na/_mig gi rnam par shes pa'o/_/de'i phyir rnam par shes pa yang dag par rig pa ma yin na/_ji ltar gzugs shes par byed ces pas rtsod pa nyams pa med do/_/gang yang shes pa lkog gyur nyid du bsgrub pa'i ched du
[\[343b.7\]]b+haT+Tas smras pa/_ji ltar gzugs la sogs pa gsal ba rnam pa gzhan du mi 'thad pas dbang po grub pa de bzhin du shes pa yang grub po zhes so/_/de bzhin du de'i bshad pa/_don 'ga' zhig shes pa zin pa med na ni blo dmigs pa med la/_shes zin na ni rjes su dpag pa las
[\[344a\]]
[\[344a.1\]]rtogs so zhes so/_/de'i rnam par 'grel pa yang /_/shes pa ni shes zin pa nyid kyi dbang las so zhes so/_/shes zin pa nyid kyang yul gsal bar brjod do/_/de ni shin tu mi rigs te/_yul gsal ba nyid kyang shes pa las tha dad pa nyid na ni/_yul gyi ngo bo
[\[344a.2\]]nyid yin na gsal bar bems po'i ngo bo nyid de/_bems bo la yang rab tu gsal ba mi rigs pa'i phyir ro/_/yul las don gzhan pa nyid de'i rang nyid las rab tu gsal ba mi rigs pa'i phyir ro/_/gsal ba gzhan gyis gsal bar byed na thug pa med par 'gyur ro/_/shes pa'i
[\[344a.3\]]rang bzhin nyid na ni gsal ba nyid kyang lkog gyur du thal bar 'gyur ro/_/de'i phyir gdon mi za bar shes pa rang rig pa nyid du brjod par bya'o/_/rang rig pa ni nyams su myong bas grub pa yang yin na ji ltar bsnyon 'debs par byed de gsungs pa/_dmigs pa mngon sum ma yin na/_/don mthong
[\[344a.4\]]rab tu grub mi 'gyur/_/zhes so/_/rgyan mdzad pas kyang gsungs pa/_gal te shes de lkog gyur na/_/shes pa zhes nyid de gang las/_/klog tu gyur de'i rang gi ni/_/ngo bo su yis mtshon par nus/_/zhes so/_/'o na shes pa thams cad kyi rang rig pa mngon sum nyid na/_'di bum
[\[344a.5\]]pa'o zhes pa la sogs pa rtogs pa'i shes pa med pa nyid dang /_dung ser po la sogs pa'i shes pa ma 'khrul pa nyid du ji ltar mi 'gyur zhe na/_brjod par bya ste/_rnam par rtog pa'i shes pa yang rang gi bdag nyid la rnam par rtog pa med pa kho na ste/_'di bum pa'o zhes pa 'dis ni phyi rol kho
[\[344a.6\]]na la rtogs par byed kyi bdag nyid la ni ma yin no/_/de gsungs pa/_shes gang gang la sgra don 'dzin/_/de ni de la rtog pa'o/_/rang gi ngo bo sgra don min/_/de phyir de la kun mngon sum/_/zhes so/_/'khrul pa yang bdag nyid la ma 'khrul pa ste/_rang nyid rab tu gsal ba'i ngo bo nyid
[\[344a.7\]]kyis snang ba'i phyir la/_yul med pa nyid las 'khrul par brjod do/_/gang gsungs pa/_rang ngo bo la kun ma 'khrul/_/gzhan ngo bo la phyin ci log_/ces so/_/de'i phyir rnam pa gzhan du rab tu gsal ba nyid ma grub pa'i phyir/_gal te 'di rnams rab tu gsal bar byed pa yin na de'i tshe rang gi
[\[344b\]]
[\[344b.1\]]rgyu kho na las rab tu gsal ba'i rang bzhin du skyes par 'gyur ba rnams kyis/_rab tu gsal bar byed pa yin no zhes khas blang bar bya'o zhes pa'o/_/yang dag pa'i don bsgom pa rab kyi mthar thug pa las skyes pa rnal 'byor pa'i shes pa yang ngo zhes te/_rnal 'byor ni ting nge 'dzin dang shes
[\[344b.2\]]rab bo/_/ting nge 'dzin ni sems rtse gcig pa nyid kyi mtshan nyid can no/_/dngos po ma lus pa'i de kho na nyid rnam par 'byed pa ni shes rab po/_/'di la rnal 'byor yod pas na rnal 'byor pa'o/_/gang rnal 'byor pa'i shes pa de ni mngon sum mo/_/de ci 'dra ba zhig ce na/_yang dag
[\[344b.3\]]pa'i don bsgom pa rab kyi mthar thug pa las skyes pa ste/_yang dag pa'i don ni tshad mas 'thad pa'i don no/_/bsgom pa ni yang dang yang sems la yang dag par bskrun pa'o/_/yang dag pa'i don bsgom pa rab kyi mthar thug pa las skyes pa'i shes pa gang yin pa de rtog pa dang /_
[\[344b.4\]]bral zhing ma 'khrul ba'o/_/yang dag pa'i don ni 'phags pa'i bden pa bzhi ste/_sdug bsngal dang kun 'byung dang 'gog pa lam gyi ming can no/_/phung po lnga'i rang bzhin skad cig pa dang /_stong pa dang /_bdag med pa dang /_sdug bsngal la sogs pa'i ngo bo nyid du rtogs par bya ba ste/_
[\[344b.5\]]gang yod pa de skad cig pa'o zhes pa la sogs pa'i rjes su dpag pas tshad mas 'thad par khong du chud par bya ba'o zhes pa'o/_/'o na sgom ni rnam par rtog pa yin la/_rnam par rtog pa yang dngos po min pa'i yul can yin na/_de la dngos po gsal bar gyur par ji ltar 'gyur/_rnam
[\[344b.6\]]par rtog pa yang rnam par rtog pa med par ji ltar 'gro bar 'gyur/_sems skad cig pa yang rtse gcig par ji ltar 'gyur/_/khyad par yang ci zhig gis ci yis bya/_lus can yang dag chags pa la sogs pa dang bral ba las grol ba'o zhes pa thams cad mi 'thad do zhe na/_'di la
[\[344b.7\]]brjod par bya ste/_rnam par rtog pa dngos po ma yin pa'i yul can yin yang dngos po la lhag par zhen par byed pas bsgom pa las dngos po kho nar 'dir bsal bar 'gyur ro/_/rnam par rtog pa kho na rnam par rtog pa med pa ma yin gyi/_'on kyang rnam par rtog pa las rnam par mi
[\[345a\]]
[\[345a.1\]]rtog pa skye ba yin no/_/sgom pa po rnams kyis rnam par mi rtog pa'i snang ba 'di ni nyams su myong bas kyang grub po/_/mthong ba la mi 'thad pa zhes bya ba ni ci yang med do/_/sems skad cig pa yin kyang rigs mthun pa'i skad cig rnams las rgyun du 'dzin par byed pa nyid kyi
[\[345a.2\]]phyir rtse gcig par brjod do/_/skad cig ma nyid kyis na khyad par yang 'thad pa'i phyir gyi rtag pa nyid na ni ma yin te/_rtag pa ni khyad par brten par bya ba ma yin pa nyid kyi phyir ro zhes pa'o/_/gang gsungs pa/_gang zhig rang bzhin 'jig med pa/_/de ni rtag par mkhas rnams smra/_/de yi
[\[345a.3\]]nus pa'am nus med pa/_/gang yin rang bzhin gyis gnas pa/_/rtag phyir gso bya ma yin na/_/de zad bya min nus pa ci/_/zhes so/_/gang lus can nyid la phan 'dogs pa dang gnod pa las bde ba dang sdug bsngal dag yod pa'i phyir lus can chags pa la sogs pa dang bral ba las
[\[345a.4\]]grol ba'o zhes pa yang mi 'thad par brjod pa de ni mi rigs te/_lus ni chags pa la sogs pa'i rgyu ma yin gyi/_'on kyang ma rig pa ste/_mi rtag pa la rtag pa'o zhes dang /_bdag med pa la bdag go zhes dang /_sdug bsngal la bde ba zhes dang /_mi gtsang ba la gtsang bzhes phyin ci
[\[345a.5\]]log bzhi'i rang bzhin brdzun pa la dmigs pa'o/_/de nyid kyi phyir yang yul la bde bar sred par 'gyur ro/_/bdag rtag par mthong ba kho na'o/_/bde ba mngon par 'dod pa la sogs pa'i rgyu yang bdag gi bar 'gyur ro/_/'di rnams la kun du chags pa ni 'dod chags so/_/de
[\[345a.6\]]dang 'brel pa ni zhe sdang la sogs pa rnams so/_/de'i phyir ma rig pa kho na 'dod chags la sogs pa'i rtsa ba yin gyi lus ni ma yin te/_lus yod na yang gal te ma rig pa med na ci zhig las 'dod chags la sogs pa dang ldan par 'gyur/_/de'i phyir 'tsho ba'i lus yod pa na
[\[345a.7\]]yang ma rig pa dang bral ba las/_chags pa dang bral ba rnams kyi grol ba kun du chags pa thams cad dang bral ba 'byung ba las skyon ci yang 'bab pa med do zhes pa thams cad legs par gnas pa'o/_/de'i yul ni rang gi mtshan nyid do/_/mngon sum rnam pa bzhi po de'i yul rang
[\[345b\]]
[\[345b.1\]]gi mtshan nyid du rtogs par bya'o/_/rang gi mtshan nyid ces pa ni dngos po'i rang bzhin thun mong ma yin pa yul dang dus dang rnam par nges pa'o/_/'dis ni 'di skad bshad par 'gyur te/_bum pa la sogs pa chu la sogs pa 'dzin par nus pa yul dang dus dang rnam par nges pa/_mdun
[\[345b.2\]]na gsal ba bzhin pa/_mi rtag pa la sogs pa'i chos gzhan du ma brten pa/_'jug pa'i yul rigs mthun pa dang rigs mi mthun pa las log pa ni rang gi mtshan nyid do zhes pa'i don to/_/'o na gal te rang gi mtshan nyid kho na mngon sum gyi yul yin gyi spyi ma yin na de'i tshe du ba
[\[345b.3\]]dang me'i spyi dag gi khyab pa ji ltar mngon sum gyis gzung bar bya zhe na/_'di ni skyon ma yin te/_gang gi phyir mi ldan pa rnam par gcod pa khyad par du bya bas rang gi mtshan nyid de'i yul kho na'o/_/gzhan dang ldan pa rnam par gcod pas rang gi mtshan nyid kho na de'i yul zhes pa ma
[\[345b.4\]]yin gyi/_'o na ci zhe na/_spyi yang de'i yul lo/_/de ltar ni tshad ma'i yul rnam pa gnyis te/_gzung bar bya ba dang zhen par bya ba'o/_/de la mngon sum gyi gzung bya ni snang bzhin pa'i skad cig gcig go/_/mngon sum gyi rjes su skyes pa'i rtog pas zhen par bya ba ni spyi kho na'o/_/
[\[345b.5\]]spyi de yang rnam pa gnyis te gong ma nyid kyi mtshan nyid can dang /_thad ka ba'o/_/de la bum pa la sogs pa'i gsal ba rigs mthun pa dang rigs mi mthun pa la sogs pa gcig kho na la skad cig ma du ma tshogs pa'i spyi ni sgrub par byed pa'i mngon sum gyi yul lo/_/rigs mi mthun
[\[345b.6\]]pa la sogs pa'i gsal ba du ma rnams ni thad/_ka ba'i spyi ste/_khyab pa 'dzin par byed pa'i mngon sum gyi yul lo/_/rjes su dpag pa'i gzung bar bya ba ni spyi'o/_/zhen par bya ba ni rang gi mtshan nyid kho na'o/_/rang gi mtshan nyid mngon sum gyi yul du bsgrub pas/_/gzhan gyis brjod
[\[345b.7\]]pa'i tshig gi don drug rnams yul ma yin no zhes bshad de/_'di lta ste yan lag can gyi rdzas dang /_yon tan dang /_las dang /_spyi dang /_bye brag dang 'du ba zhes pa'o/_/'di rnams mngon sum gyi shes pa la snang ba yang yod pa ma yin zhing /_mi snang ba yang yul du rigs pa ma yin te/_ha
[\[346a\]]
[\[346a.1\]]cang thal ba'i phyir ro/_/de ltar ni bum pa la sogs pa yongs su snang du rung ba la/_/snga ma dang phyi ma la sogs pa'i cha ma gtogs par gzhan chung zad yan lag can gyi rdzas gcig tu nye bar dmigs pa med do/_/rigs pa'i dbang phyug dam pas gang gsungs
[\[346a.2\]]pa/_cha rnams yang dag nges gnas nyid/_/de lta de ltar snang bar byed/_/de dang ldan pa cha 'ga' zhig_/slar yang rtog pa med pa nyid/_/ces so/_/de bzhin du yon tan dang las la sogs pa sun dbyung ba yang rtogs par bya'o//_//'o na 'jal bar bya ba'i ngo bo 'bras
[\[346a.3\]]bur gyur pa 'grub par byed pa'i shes pa ni tshad ma'i zhes grub na/_de la gang 'grub par byed pa tshad ma'i shes pa yin pa/_'jal ba 'di ci yin zhe na/_brjod par bya ste/_'dir sngon po la sogs pa'i don las shes pa tshul gnyis pa skye ste/_sngon po'i rnam pa dang sngon po'i rtogs pa'i rang
[\[346a.4\]]gi tshul lo/_/de la sngon po'i rnam pa ma yin pa las ldog pas sngon po'i rnam pa'i shes pa ni tshad ma'o/_/sngon po rtogs pa ma yin pa las ldog pas/_sngon po rtogs pa rang gi tshul ni 'jal ba ste/_de kho na 'bras bu'o/_/ji skad du gsungs pa/_don dang 'dra ba ni 'di'i tshad ma yin
[\[346a.5\]]la/_don rtogs pa ni tshad ma'i 'bras bu'o zhes so/_/'di yang rnam par rtog pa'i rtogs pas tha dad du rnam par gzhag gi don dam par ni tha dad pa med pa kho na'o/_/ji skad du gsungs pa/_mngon sum gyi shes pa de nyid tshad ma'i 'bras bu'o zhes so/_/gal te yang shes pa rnam pa dang
[\[346a.6\]]bcas par mi 'dod na/_de'i tshe rnam par med pa nyid kyis yul thams cad la mtshungs pa nyid kyi phyir/_rnam par phye nas yul rnam par 'jog pa mi 'grub po/_/gang yang 'ga' zhig shes pa snga ma tshad ma dang /_shes pa phyi ma tshad ma'i 'bras bu'o zhes smra ba ste/_mi rigs te/_de ltar
[\[346a.7\]]na re zhig skad cig dang por 'byung ba'i shes pa ni tshad ma ma yin te/_'bras bur gyur pa'i shes pa gnyis pa mi skye ba'i phyir ro/_/'bras bur gyur pa'i shes pa gnyis pa skye ba na yang snga ma skad cig ma nyid kyis zhig pa'i phyir/_ji ltar bum pa la sogs pa'i yul shes pa'i tshad mar
[\[346b\]]
[\[346b.1\]]'gyur/_dus mtshungs par byung ba'i shes pa yang 'bras bur rigs pa ma yin no/_/phan gdags par bya ba dang /_phan 'dogs par byed pa nyid med pa'i phyir g.yas pa dang cig shos kyi ba lang gi rwa dag bzhin no zhes pa rtog ge'i skad du mngon sum yongs su bcad pa'o//_//
[\[346b.2\]]rjes su dpag pa rnams kyis te rang don dang gzhan don no/_/rang gi ched du gang yin pa de rang don to/_/rang don rjes su dpag pa ni shes pa'i bdag nyid de/_la la sogs pa du ba la sogs pa mthong nas rtogs pa po gang gi me'i shes pa skye ba ni de kho na shes pa des lkog tu gyur pa'i don
[\[346b.3\]]rtogs par byed kyi gzhan ma yin no zhes pas rang gi don te de rjes su dpag par brjod do/_/gzhan gyi ched du gang yin pa de gzhan don no/_/gzhan don rjes su dpag pa tshig gi bdag nyid de/_tshul gsum pa rtogs par byed du 'jug pa'i tshig ni pha rol po rtogs par byed du 'jug
[\[346b.4\]]shes par byed du 'jug ces byas nas tshig kyang nye bar btags pa la rjes su dpag pa'i sgras brjod do/_/de la rang don ni tshul gsum pa'i rtags las gang rjes su dpag par bya zhes pa'o/_/tshul gsum dang ldan pa'i rtags ni rjes su dpag par bya ba lkog tu gyur pa'i yul la rtogs pa
[\[346b.5\]]po'i gang shes pa skye ba de rang don rjes su dpag pa'o/_/de yang chos can gyi khyad par 'brel pa nyid kyis bsgrub par bya ba dang /_med na mi 'byung ba nyid du nges pa'o zhes kha cig go/_/mer lhag par zhen pa'o zhes gzhan rnams so/_/da ni rtags kyi tshul gsum po bshad par bya ba ste/_rjes
[\[346b.6\]]su dpag par bya ba la yod pa nyid kho nar nges pa'o/_/rjes su dpag par bya ba la sogs pa'i chos can la rtags yod pa nyid du nges pa gang de ni tshul gcig ste/_phyogs kyi chos nyid kyi ming can no/_/'dir yod pa smos pas ma grub pa bsal te/_dper na sgra mi rtag ste/_mig gis gzung
[\[346b.7\]]bar bya ba nyid kyi phyir ro zhes pa bzhin no/_/mig gis gzung bar bya ba ni mig gi rnam par shes pas gzung bya nyid de/_de chos can sgra la med do/_/kho na'i sgras phyogs kyi phyogs gcig la ma grub pa ste/_dper na phyogs kyi gos can pa'i sbyor ba/_shing rnams sems pa can yin te/_nyal ba'i
[\[347a\]]
[\[347a.1\]]phyir ro/_/lo ma zum pa'i mtshan nyid can ni nyal ba ste/_de yang shing thams cad la ma grub po/_/nges pa smos pas the tshom za ba'i ma grub pa ste/_'di na me yod de rlangs pa la sogs par the tshom za ba'i 'byung ba 'dus pa'i phyir ro zhes pa lta bu'o/_/yod pa'i sgra las
[\[347a.2\]]phyis kho na'i sgras thun mong ma yin pa ste/_sgra mi rtag ste mnyan par bya ba nyid kyi phyir ro zhes pa lta bu'o/_/phyogs dang mthun pa kho na la yod pa'o/_/nges pa'o zhes 'jug pa'o/_/phyogs dang mtshungs pa ni phyogs dang mthun pa ste/_phyogs dang lhan cig 'dra ba'i dpe'i chos can no zhes pa'i don
[\[347a.3\]]to/_/phyogs dang mthun pa kho na la yod par nges pa zhes pa rjes su 'gro ba'i ming can tshul gnyis pa'o/_/'dir yod pa smos pas 'gal ba bsal te/_sgra rtag ste byas pa'i phyir ro zhes pa lta bu ste/_byas pa nyid kyi rtag pa'i mi mthun pa'i phyogs mi rtag pa nyid kyis khyab pa can no zhes pas 'gal
[\[347a.4\]]bar brjod do/_/kho na'i yi ges thun mong gi bsal te/_sgra rtag ste gzhal bya nyid kyi phyir ro zhes pa lta bu'o/_/gzhal bya nyid rnam par rtog pas yul du byas pa nyid ni/_mthun pa'i phyogs nam mkha' dang mi mthun pa'i phyogs bum pa la yang yod do zhes pa thun mong bar brjod do/_/yod pa'i sgra
[\[347a.5\]]las sngon du kho na'i yi ges ni phyogs dang mthun pa thams cad la khyab par byed pa ma yin yang rtsol ba las byung ba gtan tshigs nyid du bshad de/_sgra mi rtag ste brtsal ma thag tu byung ba nyid kyi bum pa bzhin dang glog bzhin zhes pa lta bu'o/_/nges par smos pa rjes su 'gro ba la the tshom za ba bsal
[\[347a.6\]]te/_'di thams cad mkhyen pa ma yin te smra ba po nyid kyi phyir 'dod pa'i skyes bu bzhin zhes pa lta bu ste/_phyogs dang mthun pa 'dod pa'i skyes bu la/_smra ba po nyid thams cad mkhyen pa ma yin pa nyid kyis khyab pa'am/_ma khyab pa mi shes pas so/_/mi mthun phyogs la med pa kho nar nges
[\[347a.7\]]pa'o/_/mthun pa'i phyogs ma yin pa ni mi mthun phyogs te de la med pa nyid kho nar nges pa gang de ni ldog pa'i ming can tshul gsum pa'o/_/'dir yang med pa gzung bas 'gal ba bsal lo/_/kho na'i yi ges thun mong ba'o/_/nges pa smos pas mi mthun phyogs la ldog pa the tshom za ba ste/_
[\[347b\]]
[\[347b.1\]]dper na skyes bu 'di 'dod chags bral ba ma yin te/_smra ba'i phyir shing rta zhon pa'i skyes bu bzhin zhes pa lta bu ste/_gang du 'dod chags dang bral ba ma yin pa nyid med pa der smra ba po nyid kyang ste/_rdo ba'i dum bu bzhin/_rdo'i dum bu las gnyi ga log tu zin mod/_de lta na yang ci/_rdo'i
[\[347b.2\]]dum bu las chags bral ma yin pa nyid log pa na smra ba po nyid log gam 'on te rang nyid kho na las zhes mi shes so/_/de'i phyir 'di ldog pa la the tshom za ba'i ma nges pa'o/_/med pa smos pa las phyis kho na'i yi ge'i mi mthun phyogs kyi phyogs gcig la 'jug pa'i thun mong ba ste/_
[\[347b.3\]]dper na sgra ni brtsal ma thag tu byung ba yin te mi rtag pa nyid kyi phyir zhes pa lta bu ste/_mi rtag pa nyid ni mi mthun phyogs nam mkha' las ldog cing glog las ma yin pa de'i phyir 'di mi mthun phyogs kyi phyogs gcig la 'jug pa nyid do/_/'o na phyogs dang mthun pa kho na la yod pa zhes
[\[347b.4\]]brjod pa na/_shugs kho na las phyogs dang mthun pa ma yin pa la med pa nyid rtogs te/_de'i phyir ci'i don du gnyi ga dag nye bar bzung zhe na/_sngon gyi rgan po rnams ni mi mthun phyogs nges pa'i don du'o zhe'o/_/de rnams kyang mi mthun phyogs rnam pa gsum kho nar 'gyur ro zhes sems
[\[347b.5\]]te/_bsgrub par bya ba med pa tsam dang /_bsgrub par bya ba las gzhan pa dang /_bsgrub bya dang lhan cig 'gal ba'o/_/sbyor ba nges pa'i don du'o zhes kha cig ste/_rjes su 'gro ba can gyi sbyor ba'am ldog pa can gyi sbyor ba nges pa dang ldan pa gcig sbyar bar bya'i gnyis dag ni ma yin no zhe na/_
[\[347b.6\]]chos mthun pa dang ldan pa dang /_chos mi mthun pa dang ldan pa'i sbyor ba gsal bar bya ba'i don du zhes kha cig go/_//tshul gsum pa can gyi rtags gsum kho na rnams so/_/gang rnams kyi tshul gsum yin pa de rnams tshul gsum pa can gyi rtags te gsum kho na'o/_/'bras bu tshul gsum pa'i
[\[347b.7\]]rtags dang rang bzhin tshul gsum pa'i rtags dang /_mi dmigs pa tshul gsum pa'i rtags so/_/sgrub par byed pa dang shes par byed pa dang gtan tshigs dang khyab par bya ba zhes pa rtags kyi ming gzhan rnams so/_/de la 'bras bu ni/_dper na gang na du ba yod pa de na me ste/_dper na tshad
[\[348a\]]
[\[348a.1\]]bang bzhin/_'di na yang du ba'o zhes pa bde bar gshegs pa rnams kyi khyab pa dang phyogs chos nyid kyi ming can sgrub byed kyi ngag yan lag gnyis pa kho na'o/_/gzhan rnams ni dam bca' dang gtan tshigs dang dpe dang nye bar sbyar ba dang mjug bsdu ba zhes pa yan lag lnga
[\[348a.2\]]bsgrub pa'i ngag tu smra'o/_/nye bar dgod pa yang /_'di lta bu ste/_'di na me yod de/_du ba yod pa'i phyir/_gang na du ba yod pa de na me ste dper na tshang bang bzhin/_de lta bu yang 'di'o/_/de'i phyir me yod do/_/'di yang mi rigs te/_'brel pa dang bral ba'i dam bca' ba'i tshig tsam las bsgrub
[\[348a.3\]]par bya ba rtogs par mi rigs pa'i phyir ro/_/'brel pa med par ni sgra dang don dag gis 'brel pa sun dbyung bar bsgrub zin pa'i phyir slar mi brjod do/_/dam bca' ba med pa lnga'i mtha' can gyi gtan tshigs kyi sbyor ba mi rigs la/_gtan tshigs med par nye bar sbyar ba dang /_dpe dag mi
[\[348a.4\]]rigs shing /_gang na dam bca' nyid med pa der dam bca' slar yang brjod pa mjug bsdu ba ci las 'byung bar 'gyur zhes te/_thams cad kun du bcad zin pa gcod pa'o/_/'bras bu'i gtan tshigs 'di yang yul gyi dbye bas rnam pa gsum ste/_me la sogs pa bsgrub par bya ba la du ba la
[\[348a.5\]]sogs pa mngon sum dang mi dmigs pa rnam pa gsum gyi nges par bya ba dang /_mig la sogs bsgrub par bya ba la shes pa res 'ga' 'bras bu skye ba las shes par bya ba dang /_gzugs la sogs pa bsgrub par bya ba la ro la sogs pa tshogs pa gcig la rag las pa nyid kyis nges
[\[348a.6\]]par bya ba dper na ma du lung ga sogs pa'i 'bras bu la gzugs las ro rjes su dpog pa lta bu'o/_/'dir gzugs bskyed par bya ba la gzugs snga ma nye bar len pa dang ro lhan cig byed pa'i rgyu ste/_phung po snga ma las phung po phyi ma skye ba la rigs pa 'di'o/_/'o na nye bar len pa dang lhan cig
[\[348a.7\]]byed pa dag rjes su 'gro ba dang ldog pa rjes su sgrub pa 'bras bu'i ngor mtshungs pa nyid kyi phyir khyad par ci yod ce na/_brjod par bya ste/_gang rnam par 'gyur bas rgyun cig la gang 'grub pa ste 'bras bu'i ngor snga ma nye bar len pa'o/_/gang rgyun gzhan la khyad par bskyed pa'i rgyu mtshan de lhan
[\[348b\]]
[\[348b.1\]]cig byed pa'i rgyu'o/_/dper na shA li'i myu gu bskyed par bya ba la shA li'i sa bon nye bar len pa dang zhing sa dang chu la sogs pa lhan cig byed pa yin pa bzhin no/_/de ltar 'bras bu'i gtan tshigs de las byung ba'i 'brel pa las rtogs par byed pa'o zhes gnas so/_/rang bzhin ni rang
[\[348b.2\]]yod pa tsam gyis 'byung ba'i bsgrub par bya ba'i chos la gtan tshigs so/_/gtan tshigs yod pa tsam gyis 'byung ba'i bsgrub par bya ba'i chos la gang gtan tshigs su brjod par bya ba de bsgrub par bya ba'i chos de'i rang bzhin du rtogs par bya'o/_/dper na 'di ni shing gi tha snyad du byar rung ste/_
[\[348b.3\]]shing sha pa'i tha snyad du byar rung ba nyid kyi phyir zhes pa lta bu'o/_/'di ni zhes pa mdun na yongs su mthong bzhin pa'i tshig gi don te chos can no/_/shing sha pa'i tha snyad du byar rung ba nyid kyi phyir zhes sgrub par byed pa'o/_/shing sha pa'i tha snyad du byar rung ba nyid kyi phyir zhes pa'i don ci zhe na/_lo ma dang 'dab ma dang kha dog dang dbyibs kyi
[\[348b.4\]]khyad par gyi tha snyad du byar rung ba nyid kyi phyir zhes pa'i don to/_shing gi tha snyad du byar rung ba nyid ni bsgrub par bya ba'o/_/'o na gcig nyid la bsgrub par bya ba dang sgrub par byed pa mi rigs te/_dam bca' ba'i don gyi phyogs gcig nyid kyi phyir ro zhe na/_ma yin te tha dad pa med na med/_yang rtogs pa
[\[348b.5\]]po 'ga' zhig shing sha ba'i tha snyad byas nas de la shing gi tha snyad sngar byas kyang /_rmongs pas cung zad sgro btags nas slar mi byed pa de la da gzod rang bzhin gyi gtan tshigs kyi tha snyad du bya'o/_/de'i phyir de dag don dam par gcig pa nyid la yang rnam par rtog pa'i blo tha snyad la grub
[\[348b.6\]]pa ldog pa la brten nas skyes pa la tha dad par snang ba'i phyir bsgrub par bya ba dang sgrub par byed pa nyid ni mi 'gal lo zhes pa'o/_/mi dmigs pa ni dper na phyogs 'di na bum pa med de dmigs pa'i mtshan nyid kyi 'gyur pa mi dmigs pa'i phyir ro zhes pa la sogs pa lta bu'o/_/
[\[348b.7\]]dmigs pa'i mtshan nyid kyir gyur pa'i zhes pa snang du rung ba'i zhes pa'i don to/_/'o na med pa ji ltar snang rung nyid yin zhe na/_dbang po'i shes pa gcig gis gzung bar bya bas phyogs la sogs pa dmigs par bya bzhin pa ni gal te bum pa yod na bltar rung ba kho nar 'gyur ro zhes
[\[349a\]]
[\[349a.1\]]bas dmigs pa'i rkyen gzhan tshang ba'i phyir snang rung nyid du srid pa ste/_de snang du rung ba kho na ni ma yin no/_/de mi dmigs pa'i phyir ro zhes pa gtan tshigs so/_/de yang shes pa gcig la 'dre ba'i tshig gi don las sam shes pa gcig ma 'dres pa'i tshig gi don dmigs pa
[\[349a.2\]]las nges par bya'o zhes pa'o/_/de gnyi ga las dang byed pa po'i dngos por ma yin pa dgag pa'i tshul gyis mi dmigs pa brjod kyi/_med pa dgag pa'i tshul gyis dmigs pa log pa tsam ni ma yin te/_de lta ni rang nyid ci yang ma yin pas ji ltar sgrub byed du 'gyur/_dgag bya la gzhan pa'i
[\[349a.3\]]shes pa tsam yang ma yin te/_gzugs dmigs pa las kyang nA ga rang ga la ro dgag par thal bar 'gyur ba'i phyir ro/_/de'i phyir dgag bya las khyad par can kho na'i dngos po gnyis po sa phyogs sam sa phyogs kyi shes pa ni mi dmigs pa'o zhes gnas so/_/de nyid kyi phyir dngos po med pa bsgrub
[\[349a.4\]]par bya ba ma yin te/_de bum pas dben pa'i sa phyogs 'dzin pa'i mngon sum kho nar grub pa nyid kyi phyir ro/_/dngos po med pa'i tha snyad ni rmongs pa'i ngor mi dmigs pas bsgrub par bya ste/_de ltar ni rmongs pa 'ga' zhig rdul la sogs pa grangs can la grags pa'i yon tan rnams la mi dmigs
[\[349a.5\]]pas med pa'i tha snyad zhugs kyang rang gi grub pa'i mtha' goms pa las slar yang thams cad du thams cad yod do zhes dang /_/sa phyogs la sogs pa 'ga' zhig tu yang bum pa la mi dmigs pa yod na yang med pa'i tha snyad mi byed ces pas na mi dmigs pa tha snyad rnam pa gsum bya ste/_de la dgos pa
[\[349a.6\]]med par 'gro ba dang 'ong ba'i mtshan nyid can lus kyi tha snyad dang 'di ni bum pa med do zhes pa ngag gi dang 'di lta bu kho na nang gi brjod pa'i rnam pa can yid kyi'o zhes pa'o/_/mi dmigs pa ni las kyi chos kyi phyogs la bsgrub par bya ba dang lhan cig de'i bdag nyid kyi mtshan nyid 'brel bar rtogs par bya
[\[349a.7\]]zhing byed pa po'i chos kyi phyogs la ni de las byung ba ste/_de ltar ni bum pas dben pa'i sa phyogs sam sa phyogs kyi shes pa ni mi dmigs pa zhes brjod do/_/med pa'i tha snyad du rung ba nyid dang de'i rang bzhin te shes pa ni sa phyogs kyi 'bras bu'o zhes pa'o/_/'o na gal te mi dmigs pa la yang de'i
[\[349b\]]
[\[349b.1\]]bdag nyid dang de las byung ba dag kho na'i 'brel pa yin na/_de lta na 'bras bu dang rang bzhin dag las mi dmigs pa ji ltar tha snyad ce na/_dgag pa sgrub par byed pa la tha dad pa ste dngos por na ma yin no/_/slob dpon gyis ji skad gsungs pa/_'di la gnyis ni dngos po sgrub
[\[349b.2\]]par byed pa yin la/_gcig ni dgag pa'i gtan tshigs so zhes so/_/dmigs pa'i mtshan nyid kyir gyur pa'i khyad par gyis yul gyis bskal ba ri rab la sogs pa dang /_dus kyis bskal pa 'byung bar 'gyur ba'i 'khor los sgyur ba'i dus la sogs pa dang /_rang bzhin gyis
[\[349b.3\]]bskal pa sha za la sogs pa la mi dmigs pa tsam yod par gyur na yang med pa'i tha snyad ma yin no zhes bshad par 'gyur ro/_/mi dmigs pa 'di yang da ltar ba'i dus la tshad ma yin zhing khyad par dran pa yod par gyur na 'das pa'i dus la yang ste/_ma 'ongs pa'i dus la ni mi
[\[349b.4\]]dmigs pa rang nyid kyang the tshom za ba'i ngo bo yin pas/_de'i phyir tshad ma ma yin no/_/rigs pa smra bas gsungs pa/_dran pa'i 'du byed ma nyams pa'i 'das pa dang da ltar gyi rtogs pa po'i mngon sum ldog pa ni mi dmigs pa ste/_med pa'i tha snyad sgrub par byed pa'o zhes
[\[349b.5\]]so/_/de la gang gi tshe ring ba nyid kyi phyir dgag par bya ba rung yul ma yin par gyur pa de'i tshe snang rung mi dmigs pa dngos su rab tu brjod par mi nus so zhes 'bras bu mi dmigs pa la sogs pa rnams rab tu sbyar bar bya'o/_/de nyid kyi phyir 'di sbyor ba'i bye brag gis rnam pa bcu
[\[349b.6\]]drug tu 'gyur te/_de la rang bzhin mi rigs pa ni dper na/_'di na du ba med de dmigs pa'i mtshan nyid kyir gyur pa mi dmigs pa'i phyir ro/_/dgag par bya ba du ba'i gang rang bzhin de 'di mi dmigs pa'o/_/'bras bu mi dmigs pa ni dper na/_'di na du ba'i rgyu nus pa
[\[349b.7\]]thogs pa med pa rnams med de du ba med pa'i phyir ro/_/dgag par bya ba du ba'i rgyu rnams kyi 'bras bu du ba ste/_de 'dir mi dmigs pa'o/_/rgyu mi dmigs pa ni dper na/_'di na du ba med de me med pa'i phyir ro/_/dgag par bya ba du ba'i rgyu me ste/_de 'dir mi dmigs pa'o/_
[\[350a\]]
[\[350a.1\]]pa'o/_khyab par byed pa mi dmigs pa ni dper na/_'di na shing sha pa med de shing med pa'i phyir ro/_/dgag par bya ba shing sha ba'i khyab par byed pa shing ste de 'dir mi dmigs pa'o/_/rang bzhin 'gal ba dmigs pa ni dper na/_'di na grang ba'i reg pa med de me
[\[350a.2\]]yod pa'i phyir ro zhes pa lta bu'o/_/dgag par bya ba grang ba'i reg pa'i rang bzhin ni gang grang ba ste/_de dang 'gal ba me yin zhing de yang 'dir dmigs pa'o/_/'bras bu dang 'gal ba mi dmigs pa ni dper na/_'di na grang ba'i rgyu nus pa thogs pa med pa rnams med de/_me yod pa'i
[\[350a.3\]]phyir ro zhes pa'o/_/tha ma'i skabs su gyur pa kho na'i rgyu 'bras bu skyed par byed kyi rgyu thams cad ma yin te/_de'i phyir khyad par nye bar bzung ba'o/_/dgag par bya ba grang ba'i rgyu rnams kyi 'bras bu grang ba ste de dang 'gal ba me yin zhing /_/de 'dir dmigs pa'o/_/rgyu dang 'gal ba mi
[\[350a.4\]]dmigs pa ni dper na/_'di la spu long la sogs pa'i khyad par rnams med de/_sreg par byed pa khyad par nye ba'i phyir ro/_/dgag par bya ba spu long la sogs pa'i khyad par rnams kyi rgyu grang ba ste/_de dang 'gal ba sreg par byed pa khyad par ba yin zhing /_/de 'dir dmigs pa'o/_/
[\[350a.5\]]khyab par byed pa dang 'gal ba dmigs pa ni dper na/_'di na ba mo'i reg pa med de me yod pa'i phyir ro zhes pa'o/_/dgag par bya ba ba mo'i reg pa'i khyab par byed pa grang ba ste/_de dang 'gal ba me khyad par ma yin la/_de 'dir dmigs pa'o/_/rang bzhin 'gal ba'i 'bras bu dmigs
[\[350a.6\]]pa ni dper na/_'di na grang ba'i reg pa med de du ba yod pa'i phyir ro/_/dgag par bya ba grang reg gi rang bzhin gang yin pa de'i 'gal ba me ste de'i 'bras bu du ba yin zhing de 'dir dmigs pa'o/_/'bras bu dang 'gal ba'i 'bras bu dmigs pa ni dper na/_'di na grang ba'i rgyu nus pa
[\[350a.7\]]thogs pa med pa rnams med de du ba yod pa'i phyir zhes pa'o/_/dgag bya grang ba'i rgyu mtshan gyi 'bras bu grang ba ste/_de dang 'gal ba me yin zhing /_de'i 'bras bu du ba ste 'dir dmigs pa'o/_/rgyu dang 'gal ba'i 'bras bu dmigs pa ni dper na/_sa phyogs 'di ni spu long la sogs
[\[350b\]]
[\[350b.1\]]pa'i khyad par dang ldan pa'i grang ba dang ldan pa ma yin te du ba yod pa'i phyir ro zhes pa'o/_/dgag par bya ba spu long la sogs pa'i khyad par rnams kyi rgyu grang ba ste/_de dang 'gal ba me yin la/_de'i 'bras bu du ba yin zhing de dmigs pa'o/_/khyab byed dang 'gal ba'i 'bras bu dmigs pa ni
[\[350b.2\]]dper na 'di na ba mo'i reg pa med de du ba yod pa'i phyir zhes pa'o/_/dgag par bya ba ba mo'i reg pa'i khyab par byed pa grang ba ste/_de dang 'gal ba me yin la/_de'i 'bras bu du ba yin zhing /_de 'dir dmigs pa'o/_/rang bzhin 'gal bas khyab pa dmigs pa ni dper na/_'di na me med
[\[350b.3\]]de ba mo'i reg pa yod pa'i phyir ro/_/dgag par bya ba me'i rang bzhin de dang 'gal ba grang ba ste des khyab pa ba mo'i reg pa yin la de 'dir dmigs pa'o/_/'bras bu 'gal bas khyab pa dmigs pa/_dper na 'di na me'i rgyu nus pa thogs pa med pa rnams med de/_ba mo'i reg pa
[\[350b.4\]]yod pa'i phyir zhes pa'o/_/dgag par bya ba me'i rgyu rnams kyi 'bras bu me yin la de dang 'gal ba grang ba dang /_des khyab pa po ba mo'i reg pa ste de 'dir dmigs pa'o/_/rgyu dang 'gal bas khyab pa dmigs pa ni dper na 'di na du ba med de ba mo'i reg pa yod pa'i phyir zhes pa'o/_/
[\[350b.5\]]dgag par bya ba du ba'i rgyu me yin la de dang 'gal ba grang ba ste/_des khyab pa ba mo'i reg pa yin zhing de dmigs pa'o/_/khyab byed dang 'gal bas dmigs pa ni dper na/_'di rtag pa ma yin te/_res 'ga' 'bras bu byed pa nyid kyi phyir ro/_/dgag par bya brtag pa'i khyab par
[\[350b.6\]]byed pa khyad par du 'gyur ba med pa yin la/_de dang 'gal ba khyad par du 'gyur ba dang bcas pa nyid de des khyab pa res 'ga' 'bras bu byed pa nyid yin zhing /_de 'dir dmigs pa'o/_/'bras bu mi dmigs pa la sogs pa'i sbyor ba bco lnga po 'di rnams kyang rang bzhin mi dmigs pa'i
[\[350b.7\]]ngo bo nyid kho nar rtogs par bya ste/_sbyor ba'i dbye ba gzhan phye ba'o/_/de la rang bzhin mi dmigs pas med pa'i tha snyad du rung ba nyid bsgrub par bya'i/_dngos po med pa ni ma yin te/_dngos po med pa ni ma yin par dgag pa'i tshul gyis mi dmigs pa zhes brjod cing /_de yang
[\[351a\]]
[\[351a.1\]]mngon sum nyid kyis grub pa nyid kyi phyir ro/_/gzhan rnams thams cad kyi dngos po med pa dang dngos po med pa'i tha snyad kyang bsgrub par bya ste/_de rnams ni lkog tu gyur pa'i yul can yin pa nyid kyi mngon sum gyi yul ma yin pa'i phyir ro zhes pa rtog ge'i skad du rang don rjes su dpag
[\[351a.2\]]pa yongs su bcad pa rdzogs so//_//tshul gsum pa'i rtags rjod par byed pa ni gzhan don rjes su dpag pa'o/_/rjes su 'gro ba dang ldog pa dang phyogs chos kyi ming can tshul gsum pa rnams tshig gang gis rjod par byed pa'i tshig de ni nye bar btags pa las rjes su dpag pa brjod par
[\[351a.3\]]bya'o/_/de rnam pa gnyis te chos mthun pa dang ldan pa dang chos mi mthun pa dang ldan pa'o/_/bsgrub bya'i chos can dang dpe'i chos can dag gtan tshigs yod pa nyid kyi rnam par mi mtshungs pa nyid ni chos mthun pa ste/_de gang la yod pa de ni chos mi mthun pa dang ldan pa'i sgrub byed kyi ngag go/_/
[\[351a.4\]]bsgrub bya'i chos can dang dpe'i chos can dag gtan tshigs yod pa nyid kyi rnam par mi mtshungs pa chos mi mthun pa ste de gang la yod pa de chos mi mthun pa dang ldan pa'i sgrub byed kyi ngag go/_/de la rang bzhin gyi gtan tshigs kyi chos mthun pa dang ldan pa'i sbyor ba bstan pa'i ched du mdo sde pa'i
[\[351a.5\]]lugs la brten nas/_bcom ldan 'das kyis gang gsungs pa/_'dus byas thams cad skad cig pa'o zhes so/_/de gtan la dbab par bya ste/_'dus shing tshogs nas rgyu dang rkyen rnams kyis byas shing dngos po skyes pas ni 'dus byas so/_/skad cig pa'o zhes pa skye ba'i skad cig
[\[351a.6\]]kho na yod pa'i phyir ro/_/re zhig bum pa la sogs pa'i dngos po thams cad tho ba la sogs pa nye ba na 'jig par 'gyur bar snang zhing /_de la ngo bo gang gis mtha'i gnas skabs su bum pa la sogs pa 'jig par byed pa'i ngo bo de dang 'di skyes pa tsam la yod de/_de'i tshe skyes ma thag pa'i
[\[351a.7\]]kho nar des gzhig par bya'o zhes pas 'di gsal bar byed pa skad cig pa nyid do/_/ci ste 'di 'dra ba kho na rang bzhin te/_rang gi rgyu las de skyes shing gang dus cung zad cig gnas nas zhig go zhes pa de lta na de'i tshe tho ba la sogs pa nye ba na yang 'di kho na'i de'i rang bzhin no zhes pas slar
[\[351b\]]
[\[351b.1\]]yang 'di dus de srid kho nar gnas par bya ba la slar yang de bzhin no zhes pas mi 'jig pa kho nar 'gyur ro/_/de'i skad cig gnyis gnas pa'i ngang can nyid du yang skyes na/_skad cig dang 'dra bar skad cig gnyis pa na yang skad cig gnyis gnas pa'i ngang can nyid kyi phyir skad cig ma
[\[351b.2\]]gzhan pa gnyis su gnas par 'gyur zhing /_de bzhin du skad cig gsum pa na yang de'i rang bzhin nyid kyi phyir mi 'jig pa kho nar 'gyur ro zhes 'di ni 'gyur te/_de'i dngos po ni brtan pa kho nar rang gi rgyu las skyes shing /_stobs kyi 'gog byed tho ba la sogs pas gzhig par bya ba
[\[351b.3\]]'ba' zhig go zhe na/_de yang dag pa ma yin te/_slar yang 'di ji ltar rigs/_brtan pa nyid kyi phyir de 'jig pa yang ma yin zhing /_/'gog byed kyi stobs kyis de gzhig par bya ba yang yin pa 'di ni mi srid pa'i phyir te/_lha sbyin 'tsho ba yang yin la 'di 'chi bar yang 'gyur ro zhes
[\[351b.4\]]pa'o/_/'on te 'jig pa yin na de'i tshe ji ltar mi 'jig pa'i ngang can du de'i dngos po rang gi rgyu las skyes/_'chi ba yang yin la mi 'chi ba'i chos can yang yin no zhes smra bar mi rigs pas so/_/de'i phyir 'jig pa'i ngang can ma yin pa nyid ni nam yang 'jig pa mi rigs pa'i phyir dang
[\[351b.5\]]'jig par mthong ba'i yang phyir/_'jig pa'i ngang can kho nar de'i dngos po rang gi rgyu las nye bar skyes so zhes khas blangs so/_/de'i phyir skyes pa tsam kho na 'jig cing /_de ltar gyur na skad cig gis 'jig par 'grub par 'gyur ro/_/sbyor ba yang sngar ltar bya ste/_gang dang gang
[\[351b.6\]]'jig pa'i ngang can gyi ngo bo de dang de ni de ma thag tu mi gnas pa'i ngang can yin te/_dper na skad cig ma tha mar zhugs pa'i bum pa'i ngo bo bzhin/_gzugs la sogs pa skyes pa'i dus na yang 'jig pa'i ngang can gyi ngo bo yin no zhes pa rang bzhin gyi gtan tshigs so/_/gal te
[\[351b.7\]]dngos po rnams skad cig gis nyams pa'i ngang can yin na/_'o na de kho na 'di'o zhes ngo shes ji ltar 'gyur zhe na brjod par bya ste/_'dra ba'i bar ma chad pa gzhan dang gzhan byung ba las dang /_ma rig pa bcings pa las so/_/skad cig snga ma 'jig pa'i dus kho nar de dang 'dra
[\[352a\]]
[\[352a.1\]]ba'i skad cig gzhan skye ste/_des na rnam pa mi mthun pa med pa'i phyir dang dngos po med pas kyang bar du ma chod pa'i phyir tha dad na yang de kho na 'di'o zhes tha mi dad par lhag par zhen pa'i rtog pa so so skye bo rnams la rab tu skye ste/_shin tu tha dad pa bcad nas slar skyes
[\[352a.2\]]pa'i ku sha dang kA sha dang skra la sogs pa rnams la yang de kho na'i 'di'o zhes pa'i rtog pa mthong ba nyid de/_de bzhin du 'dir yang ci'i phyir mi srid/_de'i phyir 'dus byas thams cad skad cig pa'o zhes pa 'di grub pa kho na'o/_/khyad par med pa'i rang bzhin gyi gtan tshigs kyi sbyor
[\[352a.3\]]ba 'di yin no zhes pa'o/_/de bzhin du khyad par med pa'i sbyor ba gzhan te/_gang yod pa de thams cad de mi rtag pa ste dper na bum pa bzhin/_tshad mas rtogs pa'i dngos po'i 'di thams cad kyang yod pa rnams so/_/de bzhin du gzhan yang rig byed skyes bus byas pa nyid du grub
[\[352a.4\]]pa'i ched du rang bzhin gyi gtan tshigs te/_gang dang gang dag yin pa de dang de skyes bus byas pa ste dper na shing rta bzhin pa'i skyes bu'i ngag bzhin mtho ris 'dod pas me la sbyin sreg bya'o zhes pa 'di yang ngag go zhes pa lta bu'o/_/khyad par bcas pa'i sbyor ba ni dper na/_gang skye ba dang
[\[352a.5\]]ldan pa de thams cad mi rtag pa ste dper na bum pa bzhin no/_/sgra yang skye ba dang ldan pa'o/_/ma skyes pa'i rnams las log pa'i dngos po ni skyes par mdzad cing /_gang gi tshe ldog pa de kho na ldog pa gzhan rnam par gcod pas dngos po'i skye ba zhes tha dad par brjod cing de'i tshe/_btags
[\[352a.6\]]pas tha dad pa'i rang bzhin du gyur pa'i chos kyis khyad par du byas pa'i rang bzhin gyi gtan tshigs so/_/de bzhin du khyad par tha dad pa'i sbyor ba ni/_gang byas pa de mi rtag ste bum pa bzhin no/_/sgra yang byas so/_/'o na ba lang khro bo zhes pa khyad par tha dad pa'i sbyor ba ma yin nam/_ji
[\[352a.7\]]ltar khra bo'i sgra khyad par tha dad pa rjod par byed pa yod pa de bzhin du byas pa'i sgra la khyad par tha dad par rjod par byed cing yang yod pa ma yin nam/_de ji ltar khyad par tha dad pa'i dper brjod pa yin zhe na brjod par bya ste/_rang gi ngo bo 'grub pa na gzhan gyi bya ba la ltos pa'i dngos po
[\[352b\]]
[\[352b.1\]]ni byas pa zhes brjod par bya la/_de'i phyir byas pa'i sgra gzhan gyi bya ba la ltos pa dang bcas pa'i rang bzhin dang kho nas rjod par byed pa ni khyad par tha dad pa kho nar gsungs so/_/khyad par rab tu sbyar ba'i rang bzhin gyi sbyor ba ni/_gang rkyen gyi bye brag gis tha dad pa'i ngang can de byas
[\[352b.2\]]pa de du ba bzhin/_sgra yang rkyen gyi bye brag gis tha dad pa'i ngang can no/_/rkyen ni rgyu ste de'i bye brag des tha dad pa'i ngang tshul gang la yod pa de rkyen gyi khyad par gyis tha dad pa'i ngang can te/_gang rgyu chen po nyid kyis chen po nyid dang rgyu chung ngu nyid ces pa'i don to/_/rkyen gyi khyad par gyi sgra tha
[\[352b.3\]]dad pa'i khyad par rjod par byed pa 'dir rab tu sbyar ba nyid kyi phyir 'di ni tha dad pa'i khyad par rab tu sbyar ba'o/_/rang bzhin gyi gtan tshigs kyi rab tu dbye ba sna tshogs bstan pa yang rnam par rmongs pa log pa'i ched du ste/_chos kyi bye brag brtags pas kyang rang bzhin gyi gtan tshigs
[\[352b.4\]]kho nar rab tu sbyar bar bya'o zhes rab tu bsgrub pa'i ched du'o/_/rang bzhin gyi gtan tshigs la chos mi mthun pa dang ldan pa'i sbyor ba ni dper na gang dang gang de ma thag tu mi gnas par mi 'gyur ba de dang de 'jig pa'i ngang can gyi rang gi ngo bo ma yin te/_nam mkha' bzhin/_gzugs la
[\[352b.5\]]sogs pa skyes pa'i dus na yang 'jig pa'i ngang can no/_/ldog pa'i sbyor ba la sgrub par byed pa med pas bsgrub par bya ba med pa la khyab pa med pa nyid kyi phyir sgrub par byed pa yod na nges par 'gyur ro zhes rtogs par bya'o/_/de bzhin du chos mi mthun pa dang ldan pa'i sbyor ba gzhan
[\[352b.6\]]yang ste/_gang dang gang na skad cig ma nyid med pa de dang de na yod pa nyid kyang ste/_nam mkha'i pad+ma la bzhin sgra yod pa'o/_/de bzhin du gang na'ang mi rtag pa nyid log pa de na skye ba dang ldan pa nyid kyang ste/_rus sbal gyi spu la bzhin/_sgra ni skye ba dang ldan pa la yang ngo /_/gang
[\[352b.7\]]du mi rtag pa nyid log pa der byas pa nyid kyang ste/_ri bong gi rwa bzhin/_sgra ni byas pa yin no/_/gang du byas pa nyid med pa der rkyen gyi bye brag gis tha dad pa nyid kyang med de/_nam mkha' la bzhin/_sgra ni rkyen gyi bye brag gis tha dad pa yang ngo zhes pa'o/_/'bras bu'i gtan
[\[353a\]]
[\[353a.1\]]tshigs kyi chos mthun pa dang ldan pa'i sbyor ba ni dper na gang dang gang na du ba yod pa de dang de na me ste/_tshang bang bzhin 'di na yang du ba'o/_/'bras bu'i gtan tshigs kyang mngon sum dang mi dmigs pa dag gis rgyu dang 'bras bu'i dngos por grub pa yod na/_rgyu bsgrub
[\[353a.2\]]par bya ba la rab tu sbyar bar bya'o/_/chos mi mthun pa dang ldan pa'i sbyor ba ni dper na/_me med na du bar mi 'gyur te chu klung chen po bzhin 'di na du ba yod do zhes pa'o/_/mi dmigs pa'i chos mthun pa dang ldan pa'i sbyor ba ni yan lag can dgag pa'i ched du dper na/_gang gang na dmigs
[\[353a.3\]]pa'i mtshan nyid du 'gyur bar yod pa ma dmigs pa de dang de na yod pa ma yin pa'i tha snyad du byar rung ste/_mi'i mgo la rwa bzhin bum pa'i sgra'i brjod par bya ba'i snod rnams la pha rol gyis mngon par 'dod pa na/_lag can yang 'dir dmigs pa'i mtshan nyid du gyur pa ma dmigs so/_/mi
[\[353a.4\]]dmigs pa'i chos mi mthun pa dang ldan pa'i sbyor ba ni dper na/_gang dmigs pa'i mtshan nyid du gyur par yod pa de dmigs pa kho na ste/_sngon po la sogs pa'i khyad par mngon sum nyid du mngon par 'dod bzhin phyogs kyi khyad par 'di na dmigs pa'i mtshan nyid du gyur par yod pa'i
[\[353a.5\]]bum pa dmigs pa med do zhes pa'o/_/thams cad du chos mthun pa dang ldan pa'i sgrub byed kyi ngag la sgrub byed la khyab par bya zhing /_chos dang mi mthun pa dang ldan pa'i sgrub byed kyi ngag la ni sgrub par byed pa med pas bsgrub bya med pa la khyab pa'o zhes rtogs par bya'o/_/sgrub par byed pa ni bsgrub
[\[353a.6\]]par bya ba la nges pa nyid du brjod pa dang bsgrub par bya ba med pa ni sgrub par byed pa med pa la nges par 'chad pa zhes bya ba ni khyab pa zhes mngon par rjod par byed pa'o/_/de'i phyir tshad mas khyab pa grub pa yod na 'di ni gang du yang sgrub par byed pa'i chos can der bsgrub par bya bar mi 'gyur ro
[\[353a.7\]]zhes pa'i dgos pa med do/_/gang du tshad mas thams cad nye bar bsdus pa dang ldan pa'i khyab pa ma grub pa der ni dgos pa 'jug pa mi bzlogs te/_dper na dbang phyug bsgrub pa na 'bras bu nyid kyi sgrub par byed pa bzhin te/_de ltar na de rnams kyi sgrub byed nye bar dgod pa/_'dir thams cad
[\[353b\]]
[\[353b.1\]]mkhyen pa gzhan bcom ldan 'das yod dam med kyang bla ste/_slar yang dbang phyug thams cad mkhyen pa ni bsgrub par nus so/_/de ltar ni 'khor ba na dngos po 'ga' zhig rnams byed pa po nges pa yod de/_bum pa la sogs pa rnams bzhin/_'ga' zhig rnams byed pa po
[\[353b.2\]]nges pa med pa ste/_nam mkha' la sogs pa bzhin/_slar yang gzhan byed pa po la the tshom za ba rnams te sa la sogs pa lta bu'o/_/'di rnams las rnam pa gzhan yod pa ma yin no/_/de la gang mthong bzhin par skye ba ljon shing la sogs pa rnams dang /_gang yang skyes nas ring
[\[353b.3\]]du lon pa sa gzhi la sogs pa ste/_byed pa po la the tshom za ba nyid du rnam par gnas pa de rnams thams cad ni blo dang ldan pa'i byed pa po sngon ma can rnams te/_'bras bu nyid kyi phyir bum pa la sogs pa bzhin/_gtan tshigs 'di ma grub pa ma yin te/_'bras bu nyid ni thams cad kyi
[\[353b.4\]]tshad mas grub pa nyid kyi phyir ro/_/'gal ba yang ma yin te mthun pa la yod pa'i phyir ro/_/ma nges pa yang ma yin te bsgrub par bya ba las bzlog pa la gnod pa can gyi tshad ma yod pa'i phyir ro/_/de ltar ni 'bras bu re zhig blo dang ldan pa'i rdza mkhan las nye bar skye bar mang du mthong ba'i
[\[353b.5\]]rgyu can gyi yid dang mngon sum gyis dmigs shing /_de gal te blo med par yang 'gyur na/_da ni blo dang ldan pa'i skabs las nam gyi tshe yang skye bar mi 'gyur zhing rgyu ma yin pa las lan cig kyang 'bras bu skye bar mi rigs pa'i phyir ro/_/de'i phyir nam gyi tshe yang 'bras bur yang 'gyur zhing blo dang
[\[353b.6\]]ldan pa'i rgyu can du mi 'gyur ro zhes pa 'di dgos par mi bya'o zhe'o/_/'dir 'di skad brjod par bya ste/_sgrub par byed pa ni nges pa thams cad du bsgrub par bya ba dang sgrub par byed pa gang zag gi khyab par thams cad nye bar sdud pa'i tshad mas grub na bsgrub par bya ba go bar byed do zhes pa rgol ba thams
[\[353b.7\]]cad kyis 'dod pa yin zhing /_'dir gal te snang rung gi lus khyad par blo dang ldan pas khyab par gzung bar bya na ni de'i tshe de ltar gyur pa'i bsgrub par bya ba med par yang skye bzhin pa rtswa la sogs pa la 'bras bu nyid mthong ba'i phyir gzhal bya nyid la sogs pa ltar gtan tshigs 'di thun mong
[\[354a\]]
[\[354a.1\]]gi ma nges pa'o/_/rtswa la sogs pa rnams phyogs su byas pa'o zhes kyang smra bar mi bya'o/_/'khrul pa'i yul kho na phyogs su 'gyur bar 'os pa ma yin te/_the tshom za la rtags brjod phyir/_/bsal ba gtan tshigs brten ma yin/_/zhes pa'i rigs pa las so/_/
[\[354a.2\]]ci ste skyed par mi nus pa na yang /_la la me med par yang du ba mthong ba'i phyir te de ltar du ba yang 'khrul par smra bar bla ba nyid do zhe na/_de ma yin te/_bskyed par mi nus pa nyid du la la me lta bar mi nus pa nyid kyi phyir ro/_/de la ni the tshom gyi yul nyid rigs so/_/skabs su bab pa la
[\[354a.3\]]ni bltar rung ba'i chos khyad par ba blo dang ldan pas khyab par gzung byar bya na ni snang rung mi dmigs pas blo dang ldan pa la gnod par 'gyur zhes pa'o/_/'on te bltar mi rung ba'i lus blo dang ldan pa tsam gyis khyab pa rtogs par bya na/_de'i tshe bltar mi rung ba blo dang ldan pa tsam gyis bsgrub
[\[354a.4\]]par bya ba'i snang rung mi dmigs pas ldog pa ma grub ste/_gtan tshigs 'di ni mi mthun phyogs las ldog pa la the tshom za ba'o/_/bsgrub par bya ba dang ldan pa med pa'i sgrub par byed pa med pa ma grub pa nyid kyis na khyab pa med pa'i phyir ro/_/de skad du yang gsungs pa/_'bras
[\[354a.5\]]bu nyid ni mi mthun phyogs la 'jug pa bsal ba'i ched du dbang po las 'das pa byed pa po yang dag par 'byung ba'o zhe na/_ldog pa grub pa ma tshang ba'i khyab pa ji ltar grub/_ci ste ldog pa 'grub pa'i yid kyis bltar mi rung ba'i byed pa po brten par bya ba yin no/_de dang ldan pa la
[\[354a.6\]]yang de'i rtswa la sogs pa'o zhes pa bsal bar mi mthun phyogs la mthong ba'o/_/gang yang mig gsum pas brjod pa/_ji ltar du ba la sogs pa rnams me la sogs pa rnams dang /_lhan cig rang bzhin pa'i 'brel pa de ltar 'bras bu nyid blo dang ldan pa dang lhan cig ste/_
[\[354a.7\]]de'i rdzas dmigs par bya ba ma yin pa nyid kyi phyir na/_gang du yang 'khrul pa ma mthong ba'i phyir ro zhe'o/_/de mi rigs te gang gi phyir don gzhan la ltos par bya ba cung zad cig rdzas kyi sgras brjod na/_don gzhan pa yang bltar rung bar gdon mi za bar 'gyur ba ma yin zhing /_bltar
[\[354b\]]
[\[354b.1\]]mi rung ba ni yul dang dus dang rang bzhin bskal bar yang dag par 'byung ngo /_/de'i phyir du ba me dang lhan cig 'brel par 'gyur bar rdzas nye bar dmigs pa yang ma yin no zhes pas/_ma mthong ba tsam gyis med pa kho na'o zhes brjod par bya ba ji ltar yin/_gang yang 'khrul pa ma
[\[354b.2\]]mthong ba'i phyir zhes brjod pa'i sgrub byed de yang the tshom za ba'i ma grub pa ste/_rkyen gzhan ma tshang bas de'i 'khrul pa ma mthong na yang thams cad du dgag par mi nus pa nyid kyi phyir ro/_/'di tsam gyis tshad ma can gyi 'jig rten gyi lugs las 'das pa yang ma yin te/_
[\[354b.3\]]tshad ma pa rnams kho nas sgrub byed dang gnod byed kyi tshad ma med pa na the tshom byed pa'i phyir ro/_/de ltar the tshom za bas na thams cad la mi 'jug par thal ba yang ma yin te/_tshad ma las dang don la the tshom za ba las kyang rab tu 'jug pa nye bar 'thad pa'i phyir ro/_/gang yang brjod pa
[\[354b.4\]]ji ltar gzhan nyid du khyad par med na yang sangs rgyas pa rnams kyi dngos po 'ga' zhig ni 'bras bur 'gyur zhing 'ga' zhig kho na ni rgyur te/_thams cad ma yin pa de ltar kho bo'i yang gzhan nyid du khyad par med na yang du ba la sogs pa'i dngos po 'ga' zhig kho na rang bzhin pa'i 'brel
[\[354b.5\]]pas 'brel la thams cad ma yin no zhe'o/_/de mi rigs te/_ji ltar du ba zhes pa'i dngos po me la rag lus pa zhes par tshad mas grub pa de ltar gang gis 'di skad brjod par bya ba rang bzhin pa'i 'brel pa yang ci tshad mas grub bam/_gzhan yang rang bzhin pa'i 'brel pa zhes
[\[354b.6\]]pa'i don ci zhig_/ci rang las gyur pa'am/_rang gi rgyu las gyur pa'am/_rgyu med pa can zhig ces pa rnam par brtag pa gsum mo/_/de la re zhig phyogs dang po ma yin te/_rang nyid bdag nyid la bya ba 'gal ba'i phyir ro/_/gnyis pa yang ma yin te/_de las byung ba'i 'brel
[\[354b.7\]]pa khas blangs par thal bar 'gyur ba'i phyir ro/_/'on te rgyu med pa yin na de'i tshe yul dang dus dang rang bzhin nges pa med pa'i phyir na/_rang bzhin pa'i 'brel pa smra ba ni shin tu yang mi rigs so/_/gzhan yang chos mthun pa'am/_chos mi mthun pa dpe tsam yod do zhes pas khyab
[\[355a\]]
[\[355a.1\]]pa grub pa ma yin te/_ci dgar yang 'dus pa'i rnga mo phru gu dang bong bu dag gi yang de lta bu'i dngos por thal bar 'gyur ba'i phyir ro/_/de'i phyir nges par mthong ba zhes pa ni bzung zin pa brjed pa'i 'brel pa sgrub par byed pa'i tshad ma dran par byed pa'i sgo nyid nas gtan
[\[355a.2\]]tshigs la nye bar mkho'i/_rang nyid nye ba tsam gyis ni ma yin no/_/de ltar ni/_re zhig nam mkha' la bsgrub par bya ba med pas sgrub par byed pa med pa rtogs pa ma yin te/_gang gi phyir nam mkha' la ji ltar blo dang ldan pa'i rgyu ldog pa de ltar sems pa med pa'i rgyu yang ldog pa
[\[355a.3\]]yod pa kho na ste/_de'i phyir na gang gis bsgrub par bya ba med pa dang ldan pa'i sgrub par byed pa med pa'i ldog pa 'grub par 'gyur ba ci zhig gis med pa dang ldan pa'i 'bras bu med par rtogs par 'gyur/_bum pa la 'bras bu nyid blo dang ldan pa'i rjes su 'gro ba ma mthong ba las/_
[\[355a.4\]]nam mkha' la yang blo dang ldan pa med pa kho na las 'bras bu nyid med par smra ba'i rigs pa ma yin te/_gang gi phyir 'di dag gis de'i bdag nyid dam/_de las byung ba'am gzhan rang bzhin pa la sogs pa'i 'brel pa sngar tshad mas grub pa ma yin par 'gyur ro zhes brjod do/_/gzhan
[\[355a.5\]]yang ma mthong ba tsam gyis ldog pa mi 'grub ste/_de ltar ni mi mthun phyogs la gtan tshigs mi dmigs pa zhes pa 'di'i de dmigs par byed pa'i tshad ma ldog pa brjod cing /_tshad ma yang gzhal bya'i 'bras bu ste/_rgyu ma yin pa yul ma yin no zhes pa'i rigs pa las so/_/
[\[355a.6\]]rgyu ldog pa na 'bras bu ldog par rigs pa yang ma yin te/_du ba med par yang me dmigs pa'i phyir ro/_/gal te yang tshad ma yod pa nyid kyis gzhal bya yod pa nyid la khyab par gyur na de'i tshe 'di rigs pa kho nar 'gyur na/_khyab pa 'di nyid mi srid pa 'ba' zhig ste/_thams cad
[\[355a.7\]]ni thams cad mthong ba nyid du thal ba'i phyir ro/_/de'i phyir ma mthong ba ji tsam gyis ldog pa 'grub pa ma yin no/_/de skad du yang gsungs pa/_thams cad kyis ma mthong bar yang the tshom za zhing /_rang gis ma mthong ba ni 'khrul pa ste/_sbyang gi nang du son pa'i sa bon yang yod pa
[\[355b\]]
[\[355b.1\]]nyid du mthong ba'i phyir ro zhes so/_/gang yang ngag gi bdag pos smras pa/_khyad par dran pa la ltos pa kho na the tshom du 'gyur zhing /_de'i phyir ji ltar mthong ba kho na ltar dgos pa 'byung ngo zhe'o/_/'di la brjod par bya ste/_rigs pa 'di ni thams cad pa ma yin mod/_de lta na yang
[\[355b.2\]]khas blangs nas kyang smra ste/_de ltar ni de'i bdag nyid dang de las byung ba'i 'brel pa bral ba nyid kyi thun mong ba'i chos kyis/_gzhal bya nyid dang du ba nyid dang 'bras bu nyid la sogs pa rnams/_khyod kyi lugs kyi rigs pa mi mthun pa nyid do/_/de la gzhal bya nyid las 'khrul
[\[355b.3\]]pa mthong ba kho na gzhan du yang dgos pa nye bar 'jug go zhes pa 'di ni ji ltar mthong ba nyid dgos pa'o/_/de'i phyir mi mthun phyogs las ldog pa la the tshom za ba nyid ces pa'i rtags kyis skyon de bzlog par dka'o/_/'di yang skyon yod pa kho na'o/_/de'i phyir 'di nyid kyis brjod pa/_
[\[355b.4\]]'di ni gtan tshigs kyi skyon ma yin te/_de'i phyir lan gdab par mi bya'o/_/'di nye bar dgod pa yang skyon ma yin pa rjod pa zhes pa tshar gcad pa'i gnas yin no zhe'o/_/de lta na rang gi 'dod pa kho nas rgol ba 'dis rjes su sbyar bar bya ba ma yin pa rjes su sbyor ba'i mtshan nyid can
[\[355b.5\]]tshar gcad pa'i gnas kyis bdag nyid kyis bdag nyid la gnod pa'o zhes pa btang snyoms su bya ba ste/_'di ni lha rnams dga' ba'o/_/'o na bltar rung ba'i me dang du ba spyi dag gi bzhin du bltar rung ba'i bdag nyid kho na'i 'bras bu dang rgyu spyi dag nyid kyi khyab pa mngon sum gyis ni
[\[355b.6\]]dmigs pa las yin na de'i tshe gzhan gyi sems rjes su dpag pa nyams te/_gzhan gyi sems ni bltar mi rung ba nyid kyis khyab pa 'dzin pa'i dus na nang du 'dus pa ma yin pa'i phyir ro zhe na ma yin te/_gang gi phyir rang rig pa ni der khyab pa 'dzin pa po ste/_rang dang gzhan gyi rgyud
[\[355b.7\]]du son pa'i rang rig pa tsam la ltos pas na/_gzhan gyi sems kyang bltar rung ba tsam nyid kyi phyir ro/_/yang na bltar rung ba'i lus dang /_dbyer med par 'jug pa nyid kyi phyir gzhan gyi sems kyang bltar rung ba nyid do/_/de ltar tha snyad byed pa ni gang gis 'di yang bltar rung bar
[\[356a\]]
[\[356a.1\]]'gyur ba dbang po'i mngon sum tsam gyi blo de ldan pa tsam mam/_dzA thar tsi tra la sogs pa thun mong pa'i me tsam spyod yul du rigs pa yang ma yin te/_de'i phyir bltar rung ba kho na'i mes du ba la khyab pa grub po zhes gnas so/_/rang dang gzhan gyi rgyud la thun mong
[\[356a.2\]]ba bltar mi rung ba'i sems tsam gyis mngon sum gyis bltar rung ba g.yo ba la sogs pa la khyab pa 'dzin pa mi byed pa mi rigs pa'i phyir ro zhes kyang brjod par bya'o/_/phyi rol gyi don gnas pa la ni/_rang dang gzhan gyi rgyud thun mong ba'i sems tsam ni rang gi ngo bos bltar mi rung
[\[356a.3\]]ba nyid na yang /_bltar rung ba'i lus dang lhan cig tshogs pa gcig pas 'brel pa'i phyir ro/_/rnam par dbyer med par 'jug pa'i rang dang gzhan gyi rgyud thun mong ba'i sems tsam ni g.yo ba la sogs pa'i khyad par byed pa rtogs so/_/de ltar bltar rung ba'i bdag nyid dam
[\[356a.4\]]bltar rung ba dang rnam par dbye ba med par 'jug pa'i dngos po gnyis ni tha snyad pa'i shin tu gsal ba'i mngon sum las grub pa dang khyab pa 'dzin pa yang ste/_de lta bu nyid med par ma byas pa dang ldan pa mi rung ba dang thun mong ba'i sems tsam gyis ni ma yin no zhes pa rgyud gzhan
[\[356a.5\]]rjes su dpag par rigs so/_/de'i phyir gal te mngon sum dang mi dmigs pa dag gis khyab pa 'dzin pa de'i tshe bltar rung ba kho nas bltar rung ba la'o zhes pa rigs pa'o/_/gzhan yang gal te blo dang ldan pa tsam sngon ma can 'di yis bsgrub par bya ba de'i tshe grub pa la bsgrub par
[\[356a.6\]]bya ba nyid sgrub byed kyi skyon no/_/'on te gcig pu rtag pa'i thams cad mkhyen pa zhes pa la sogs pa'i khyad par gyis khyad par du byas pa'i blo dang ldan pa sngon ma can nyid du bsgrub par bya ba yin na de'i tshe 'di lta bu'i khyad par gyis khyad par byas pa'i bsgrub par bya ba dang lhan cig sgrub par
[\[356a.7\]]byed pa'i 'bras bu nyid ni dpe'i chos can la tshad mas khyab pa ma grub pa'i phyir ma nges pa nyid do/_/ci ste spyi yis khyab pa bzung nas khyad par phyogs chos kyi stobs las grub par brjod do zhe na/_de ni mi rigs te bsgrub par bya bar gtogs pa'i khyad par gang med na/_gtan tshigs
[\[356b\]]
[\[356b.1\]]chos can la 'jug pa 'thad pa ma yin pa'i khyad par de phyogs chos kyi stobs las grub pa rigs te/_dper na du ba la la'i phyogs su 'jug pa nyid kyi me bzhin no/_/rtswa las byung ba la sogs pa'i khyad par rnams ni ma yin te/_rtswa las byung ba nyid med par yang shing gi lo ma las
[\[356b.2\]]phyung ba nyid las du ba mthong ba'i phyir ro/_/de dang 'dra bar blo dang ldan pa yang lus la sogs pa la 'jug pa nyid du gal te grub na grub mod/_shin tu mtshan nyid mi mthun pa thams cad mkhyen pa nyid ni ma yin te/_thams cad mkhyen pa ma yin pa nyid la yang 'bras bu nyid srid pa'i
[\[356b.3\]]phyir ro/_/nye bar len pa la sogs pa mngon par shes pa nyid las kyang thams cad mkhyen pa nyid grub pa ma yin te/_gcig nyid grub pa na ni 'di 'grub na/_gcig nyid 'grub pa'ang ma yin te/_byed pa po du ma sngon ma can nyid la yang 'bras bu nyid srid pa'i phyir ro/_/dper na grog
[\[356b.4\]]ma du mas bsgrubs pa'i brgya byin gyi spyi bo bzhin no/_/ci ste brgya byin gyi spyi bo yang dbang phyug sngon ma can nyid du bsgrub par bya ba yin na de'i tshe bum pa yang dbang phyug sngon ma can nyid du bsgrub pa na dpe med pa nyid do/_/'o na rdza mkhan byed pa po nyid la ji ltar bsnyon zhe na/_grog sbur la
[\[356b.5\]]sogs pa rnams kyang /_rgyu nyid du mthong ba de yang ji ltar bzlog_/mang po rnams byed pa la the tshom srid par mthong ba nyid kyi phyir ro zhes pa yang ma yin no/_/de'i phyir bsgrub bya dang sgrub byed dag thams cad nye bar bsdu ba dang ldan pa'i khyab pa dpe'i chos can la tshad mas gdon mi za bar bstan
[\[356b.6\]]par bya'o zhes pa gnas pa'o/_/gzhan yang rtag pa gcig pu'i thams cad mkhyen pa blo dang ldan pa bsgrub par bya bar 'gyur na/_'di ni 'gal ba yang ste/_mi rtag pa gcig pu ma yin pa thams cad mkhyen pa ma yin pa'i blo dang ldan pas khyab pa nyid kyi phyir ro/_/de ltar ni bsgrub
[\[356b.7\]]par bya ba las bzlog pa las 'dir 'gal bar brjod la/_'di yang bsgrub par bya ba las bzlog pa sgrub par byed do zhes pa skabs kyis 'ongs pa dbang phyug sun dbyung ba brjod pa'i 'bad pa ni re zhig gzhag go/_/'o na chos mthun pa dang ldan pa'i sgrub byed kyi ngag la rjes 'gro kho
[\[357a\]]
[\[357a.1\]]na brjod kyi ldog pa ma yin zhing /_chos mi mthun pa dang ldan pa yang ldog pa kho na ste rjes su 'gro ba ma yin no/_des na ji ltar na 'di dag gis tshul gsum pa'i rtags rjod par byed ces bya zhe na/_'di ni skyon ma yin te/_gang gi phyir chos mthun pa dang ldan pa'i
[\[357a.2\]]sgrub byed kyi ngag nye bar bkod pa na/_shugs nyid las ldog pa rtogs pa ste/_ldog pa ma bzung na bsgrub par bya ba med pa yang sgrub par byed pa ma yin no zhes phyin ci log pa srid par 'gyur zhing de lta na yang rjes su 'gro ba nyid med par 'gyur te/_sgrub par byed pa yod na yang bsgrub
[\[357a.3\]]par bya ba med pa'i phyir ro zhes pa shugs so/_/de bzhin du chos mi mthun pa dang ldan pa'i sgrub par byed pa'i ngag nye bar bkod pa na/_shugs nyid las rjes 'gro rtogs te/_rjes 'gro ma bzung na ni sgrub byed 'gyur zhing bsgrub bya ni mi 'gyur ro zhes phyin ci log pa srid par 'gyur la/_
[\[357a.4\]]de lta na ldog pa nyid mi 'gyur te/_bsgrub par bya ba med pa la yang sgrub par byed pa yod pa nyid kyi phyir ro zhes pa shugs so/_/de'i phyir sbyor ba gnyis ka dag kyang tshul gsum pa'i rtags bsal bar byed pa'o zhes pas skyon med do/_/de ni bsgrub par bya ba dang sgrub par byed pa dag gi
[\[357a.5\]]khyab pa gang du tshad ma gang gis gzung bar bya ba de gnyi ga bde blag tu rtogs pa'i don du brjod par bya ste/_rang bzhin gyi gtan tshigs kyi yod pa nyid kyi mtshan nyid can ni skad cig pa nyid dang lhan cig pa'i khyab pa bsgrub par bya ba'i chos can kho na la gzung bar bya'o zhes kha cig ste/_
[\[357a.6\]]de rnams nang gi khyab pa'i phyogs 'dod pa'o/_/thal bar 'gyur ba dang thal ba las bzlog pa dag gis dpe'i chos can bum pa la sogs pa la khyab pa gzung bar bya'o zhes gzhan rnams te/_de rnams phyi'i khyab pa'i phyogs 'dod pa'o/_/yod pa nyid las gzhan pa rang bzhin gyi
[\[357a.7\]]gtan tshigs rnams dang 'bras bu'i gtan tshigs rnams dang mi dmigs pa rnams kyis khyab pa dpe kho na la gzung bar bya'o/_/de la shing sha pa nyid kyis bsgrub par bya ba shing gi tha snyad kyis khyab pa dpe la mngon sum dang mi dmigs pa dag gis gzung bar bya ste/_yod
[\[357b\]]
[\[357b.1\]]pa nyid dang skad cig ma nyid dag gi ni thal bar 'gyur ba dang /_thal ba las bzlog pa dag gis sam/_bsgrub bya las bzlog pa la gnod pa can gyi tshad ma rim dang cig car nyid ldog pa'i mtshan nyid can gyis/_dngos po nyid dang dngos po med pa nyid dag tu the tshom za bzhin pa'i mi
[\[357b.2\]]mthun phyogs kyi chos can la'o/_/'bras bu'i gtan tshigs kyi du ba la sogs pa la me la sogs pas khyab pa tshang bang la sogs pa dpe'i chos can la mngon sum dang mi dmigs pa rnam pa gsum gyis sam/_mngon sum dang mi dmigs pa rnam pa lnga las gzung bar bya'o/_/
[\[357b.3\]]mi dmigs pa'i ni tha snyad du rung ba nyid dang lhan cig pa'i khyab pa mngon sum kho nas so/_/rang bzhin gyi gtan tshigs kyi gzhan rnams kyi dang 'bras bu'i gtan tshigs 'ga' zhig rnams kyi rang bzhin ji lta ba'i tshad ma blangs na rtogs par bya'o zhes so/_/khyab pa nges pa med pa
[\[357b.4\]]gtan tshigs ma nges pa'i skyon no/_/de yang rnam pa gsum ste/_thun mong ma yin pa'i ma nges pa dang /_/thun mong gi ma nges pa dang /_mi mthun phyogs la ldog par the tshom za ba can zhes pa'o/_/de la thun mong ma yin pa'i ma nges pa ni dper na/_gson pa'i lus ni bdag dang
[\[357b.5\]]bcas pa yin te/_srog chags la sogs pa dang ldan pa nyid kyi phyir ro zhes pa lta bu'o/_/gtan tshigs 'di ni gson lus gzhan la bdag gis khyab po zhes nges pa ma yin zhing /_mi mthun phyogs bum pa la yang bdag med pa'i phyir lag go zhes nges pa ma yin la/_chos can
[\[357b.6\]]gson lus la ni yod do zhes pas thun mong ma yin pa'i ma nges pa brjod do/_/thun mong ma yin pa gzhan yang dper na/_sgra mi rtag ste mnyan par bya ba nyid kyi phyir/_bum pa bzhin/_nam mkha' bzhin lta bu'o/_/thun mong gi ma nges pa ni dper na sgra rtag ste gzhal bya nyid kyi phyir
[\[357b.7\]]bum pa bzhin/_nam mkha' bzhin lta bu'o/_/mi mthun phyogs las ldog par the tshom za ba can ni dper na/_der ni sngo bsangs yin te de'i bu nyid kyi phyir/_yongs su mthong bzhin pa'i bu bzhin zhes pa lta bu'o/_/gang sngar bshad pa yod pa nyid skad cig ma nyid dang /_lhan
[\[358a\]]
[\[358a.1\]]cig pa'i khyab pa thal bar 'gyur ba dang thal ba las bzlog pa dang gis gzung bar bya'o zhes pa de la thal bar 'gyur ba zhes bya ba 'di ci zhe na/_tshad mas grub pa'i khyab pa can gyi don gyis pha rol pa'i mi 'dod pa 'byung ba'i ched du thal bar byed pa ni thal bar 'gyur ba
[\[358a.2\]]ste/_dper na grub pa la sogs pa rnams 'das pa dang ma 'ongs pa'i dus dag na ngo bo gcig pa nyid du khas len pa la/_'das pa dang ma 'ongs pa'i dus su 'byung ba'i don bya ba byed pa nyid du thal bar byed pa lta bu ste/_de ltar ni/_gang zhig gang gi tshe gang bya bar nus pa de ni de'i tshe byed pa kho
[\[358a.3\]]na ste/_dper na rgyu tshogs pa thams cad rang gi 'bras bu bzhin/_bum pa 'di yang 'das pa dang ma 'ongs pa'i dus kyi dngos po'i don bya ba da ltar gyi dus su byed par nus pa yin no zhes pa rang bzhin gtan tshigs kyi thal bar 'gyur ba'o/_/byed pa yang ma yin no zhes pa bzlog pa'o/_/
[\[358a.4\]]gang zhig gi tshe gang mi byed pa de ni de'i tshe de la nus pa ma yin te/_dper na shA li'i myu gu mi byed pa'i koT pas shA li'i myu gu la bzhin/_bum pa 'di yang 'das pa dang ma 'ongs pa'i dus kyi dngos po'i don bya ba dang da ltar gyi dus su mi byed do zhes pa khyab par byed pa mi dmigs pa'o/_/
[\[358a.5\]]'brel pa las nus pa med pa'i skad cig pa ni 'jig go zhes pa thal bar 'gyur ba dang thal ba las bzlog pa'i tshad ma dag gis yod pa nyid la skad cig pa nyid kyi khyab pa 'grub po/_/bsgrub par bya ba las bzlog pa gnod pa can gyi tshad mas sam zhes bshad pa de brjod par bya ste/_
[\[358a.6\]]gang zhig rim gyis 'bras bu byed pa nyid dang rim pa ma yin par 'bras bu byed pa nyid du yod pa ma yin pa de ni don bya ba nus pa ma yin te/_dper na nam mkha'i pad+ma bzhin/_skad cig ma yin par yang rim gyis 'bras bu byed pa nyid dang /_rim ma yin par 'bras bu byed pa nyid dag
[\[358a.7\]]yod pa ma yin no zhes pa khyab byed mi dmigs pa'i mtshan nyid can bzlog pa la gnod pa can gyi tshad mas/_skad cig ma yin pa nyid las khyab byed rim dang cig car ba ldog pas ldog bzhin pa'i/_don bya ba byed pa nyid kyi mtshan nyid can yod pa nyid ni skad cig pas ngal ba med do/_/
[\[358b\]]
[\[358b.1\]]de nas skad cig pa nyid kyis khyab po zhes yod pa nyid la skad cig pa nyid kyis khyab pa 'grub po zhes pa'o/_/dper na spyi du ma la 'jug pa nyid du khas len pa la du ma nyid du thal ba bzhin yang ste/_de ltar ni gang du ma la 'jug pa de ni du ma ste/_dper na snod du mar son pa'i tA
[\[358b.2\]]la'i 'bras bu bzhin/_spyi yang du ma la 'jug pa'o/_/de'i phyir 'dis kyang du mar 'byung bar bya'o zhes pa thal ba'o/_/ci ste du ma nyid du mi 'dod na de'i tshe du ma la 'jug pa nyid kyang khas mi len cig_/'o na gal te thal bar 'gyur ba zhes pa 'di sgrub par byed pa'i tshad mar mi
[\[358b.3\]]'gyur na/_de ji ltar nyid nye bar 'god ce na/_khyab pa dran pa'i don du khyab pa'i phyogs gcig brjod pa bzhin no/_/gang gsungs pa/_thal bar 'gyur ba'o gnyis 'brel phyir/_/gcig med na gzhan dgag ched yin/_/zhes so/_/'di'i don ni 'di yin te/_khyab par bya ba
[\[358b.4\]]dang khyab par byed pa dag 'brel par 'gyur na/_gal te khyab par byed pa mi 'dod na de'i tshe khyab par bya ba yang ma 'dod cig_/ci ste khyab par bya ba 'dod na de'i tshe khyab par byed pa yang 'dod par byos shig ces pa'o/_/rgol bas sgrub par byed pa nye bar bkod pa na/_phyir rgol
[\[358b.5\]]bas de la sun 'byin pa smra bar bya'o zhes pa rigs pa'o/_/ma grub pa dang 'gal ba dang ma nges pa rnams kyis gang yang rung ba brjod pa ni sun 'byin pa'o/_/ji skad du gsungs pa/_ma tshang sogs brjod sun 'byin rnams/_/zhes so/_/'o na 'di rnams brjod pa kho na gal te sun
[\[358b.6\]]'byin pa ni yin na/_de'i tshe don med pa nyid dang nus pa med pa nyid dang ha cang thal ba la sogs pa rnams ci'i nang du 'du zhe na/_gsum po 'di rnams kho nar te/_de la don med pa nyid ni re zhig ma grub pa'i nang du 'du ste/_gtan tshigs ni bsgrub bya'i chos la the tshom za ba can du
[\[358b.7\]]brjod la/_gang du don med pa nyid nye bar dgod pa der ni gtan tshigs kyi mtshan nyid bsgrub bya'i chos la the tshom za ba nyid gtan tshigs la mi srid do zhes pa ma grub par brjod do/_/gang gsungs pa/_the tshom za la rtags brjod phyir/_/bsal ba gtan tshigs rten ma yin/_/zhes so/_/nus pa med
[\[359a\]]
[\[359a.1\]]pa nyid ni rang gi ngo bo ma grub pa'i nang du 'du'o zhes pa ste/_nus pa zhes bya ba rtags kyi rang gi ngo bo las gzhan pa ma yin pa ste/_gtan tshigs dngos po ma yin pa nyid du thal ba'i phyir ro/_/ha cang thal ba ni ma nges pa'i nang du 'dus te/_bsgrub par bya ba'i kha don las 'das
[\[359a.2\]]nas/_mi mthun phyogs la thal ches pa'i phyir ro zhes pa'o/_/chos can gang la bsgrub par bya ba bsgrub par mngon par 'dod pa'i chos can de la tshad mas gnod pa nyid na gzhi ma grub pa rtags kyi skyon no/_/dper na bdag nyid ni thams cad du song ba ste/_thams cad du yon tan nye bar dmigs pa nyid
[\[359a.3\]]kyi phyir ro lta bu'o/_/'di de 'dir sangs rgyas pa la bdag nyid ma grub na 'di'i phyogs thams cad du dmigs par bya ba'i yon tan nyid 'grub pa lta ci smos/_de ltar ni mu stegs can rnams nges par 'di skad smra ste/_lus la sogs pa'i dngos po las gzhan pa dge ba dang mi dge ba'i byed pa po dang
[\[359a.4\]]de'i 'bras bu longs spyod pa po rtag pa khyab pa'i ngo bo bdag ces bya ba rdzas gzhan pa yod do/_/des kyang thams cad la khyab tu zin kyang /_de lta na yang gang longs spyod pa'i skye mched nyid du yongs su bzung ba'i gson lus de kho na bdag dang bcas par brjod do zhe'o/_/de yang mi rigs te/_bdag
[\[359a.5\]]bsgrub pa'i ched du tshad ma med pa'i phyir ro/_/mngon sum gyis bdag rtogs pa ma yin te/_mig la sogs pa'i shes pa rnams kyi yul gzugs la sogs pa lnga por nges pa nyid kyi phyir ro/_/yid las byung ba nga zhes rtogs pa'i yang lus la sogs pa yul yin pa nyid kyi phyir te/_nga
[\[359a.6\]]lji'o/_/nga sbom mo/_/nga 'gro'o zhes pa la sogs pa'i rnam pas nga zhes rtogs pa skye'o/_/rgyan mdzad pas gang gsungs pa/_nga'o zhes pa'i shes gang de 'ang /_/lus dbang cha shas rig byed pa'o/_/nga ni phra dang bde dang lci/_/mtshungs pa'i rten ni rig byed phyir/_/zhes so/_/lus las
[\[359a.7\]]gzhan pa 'di la de'i chos can lci ba nyid dam sbom po nyid kyang ma yin no/_/khyab bdag gzugs can ma yin pa la lus kyi rdzas kyi rjes su bsgrub pa dang 'gro ba'i bya ba ni rigs pa dang ldan pa yang ma yin no/_/'di ni bram ze'i khye'u la seng ge'i brda bzhin du btags par rigs pa yang ma yin
[\[359b\]]
[\[359b.1\]]te/_'jug pa 'khrul par thar pa'i phyir ro/_/rjes su dpag pas rtogs pa yang ma yin te/_'bras bu dang rang bzhin gyi gtan tshigs med pa'i phyir ro/_/rtag cing lkog tu gyur pa nyid kyis na yul dang dus dang rnam pa bral ba'i bdag dang lhan cig 'ga' zhig kyang rjes su 'gro ba dang ldog
[\[359b.2\]]pa'i bdag nyid can gyi 'bras bu dang rgyu'i dngos po ma grub pa'i phyir/_'bras bu'i rtags mi rigs pa'i phyir ro/_/chos can la yod pa nyid kyang ma grub pa'i phyir rang bzhin gyi gtan tshigs mi 'thad pa'i phyir ro/_/rtags gzhan yod pa yang ma yin te/_khyed kyis rtags gzhan gyis kyang
[\[359b.3\]]bsgrub byas khyab par 'byung bar bya ba la de yang rnam pa thams cad du ma grub pa'i phyir ji ltar rtags la khyab pa nges par bya/_gzhan yang bdag 'di ci rtogs pa'i ngo bo'am rtogs pa ma yin pa'i ngo bo zhig gal te rtogs pa'i ngo bo dang rtag pa yin na de'i tshe mig la sogs pa 'bras bu dang
[\[359b.4\]]bral ba nyid du thal ba bzlog par dka'o/_/'on te rtogs pa'i ngo bo mi rtag pa zhig yin na de'i tshe shes pa kho na la bdag ces ming du byas pas mi mthun pa med do/_/ci ste rtogs pa ma yin pa'i ngo bo bltar rung ba zhig yin/_de'i tshe mi dmigs pas 'di'i yod pa nyid bzod pa ma yin
[\[359b.5\]]no zhes pa bdag med pa sgrub pa ni kha na ma tho ba med pa'o/_/de'i phyir 'dus byas kyi dngos po thams cad bdag med pa'o zhes pa'o/_/rang gi ngo bo ma grub pas kyang ma grub pa'i gtan tshigs ltar snang bar 'gyur te/_dper na sgra mi rtag ste mig gis gzung bar bya ba nyid kyi phyir ro lta bu'o/_/_
[\[359b.6\]]'o na khyab pa ma grub pa yang sun 'byin pa ma yin nam/_des kyang pha rol po'i 'dod pa'i don mi 'grub pa'i phyir ro/_/de mi brjod pa ci zhe na/_ma nges pa sun 'byin pa nyid kyis rtogs pa'i don can nyid kyi phyir logs su ma brjod do/_/de ltar ni rang gi mtshan nyid dag gis khyab pa gzung
[\[359b.7\]]bar nus pa ma yin te/_rang gi mtshan nyid ni yul dang dus dang rnam par nges pa nyid kyis na gzhan du rjes su 'gro ba med pa'i phyir ro/_/'on kyang bsgrub par bya ba dang sgrub par byed pa spyi dag kho nas khyab pa gzung bar bya ba yin zhing /_de la yang gal te sgrub par byed pa bsgrub par bya bas
[\[360a\]]
[\[360a.1\]]khyab par rtogs pa ma yin na de'i tshe sgrub par byed pa yang 'gyur la/_bsgrub par bya ba ni 'gyur ba ma yin no zhes pas ma nges pa kho na'o zhes pa'o/_/'o na khyed la ci ma grub pa ma yin nam/_de ji ltar bsgrub par bya ba dang sgrub par byed pa spyi dag las thams cad nye bar
[\[360a.2\]]sdud pa dang ldan pa'i khyab pa tshad mas gzung bar bya zhe na/_'di ni skyon ma yin te gang gi phyir gang 'dra ba'i spyi gzhan rnams kyis yongs su brtags pa de dang 'dra ba tshad mas gnod pas na bde bar gshegs pa rnams kyis khas len pa ma yin gyi/_tha snyad la grags pa'i spyi
[\[360a.3\]]gzhan las ldog pa'i mtshan nyid can gzhan las sel ba'i ming can ni ma yin no zhes pa'o/_/'o na sel ba zhes pa 'di ci zhe na/_ji ltar zhen pa bzhin du phyi rol kho na'i bum pa la sogs pa'i don ni sel ba zhes mngon par brjod par bya ste/_'di las rigs mi mthun pa gzhan
[\[360a.4\]]bsal bar bya ba'o zhes byas nas so/_/ji ltar snang ba'i blo'i rnam pa yang sel ba ste/_blo'i rnam pa 'dir mi mthun pa sel bar byed tha dad du byed ces byas nas so/_/ji lta ba'i de kho na nyid ldog pa tsam med par dgag pa'i ngo bo ni sel ba ste/_sel ba nyid ni sel ba'o zhes byas nas
[\[360a.5\]]so/_/'o na ji ltar zhen pa ni sgrub pa kho na ste/_de lta na sel ba 'ba' zhig go zhes pa 'ongs so zhe na ma yin te/_sgrub pa ni sel ba'i khyab par can du dgongs te/_gang ba lang rtogs pa na/_ba men ma yin no/_/ba men min no zhes shugs kyis sel ba phyis nges par bya'o zhes pa
[\[360a.6\]]sgrub pa smra ba rnams kyi 'dod pa'o/_/gzhan sel ba rtogs pa na yang shugs las sel ba ba lang la sogs pa'i don rtogs so zhes pa ldog pa'i sel ba smra ba rnams kyi 'dod pa'o/_/de mi rigs te tha snyad kyi dus su dang por 'jug pa'i so so'i rim pa mthong ba med pa'i phyir/_
[\[360a.7\]]bsgrub pa rtogs nas 'ga' zhig gis don gyis go ba las phyis sel ba rtogs pa'am/_sel ba rtogs nas phyis bsal ba rtogs pa ni ma yin no/_/de'i phyir ba lang rtogs pa kho na gzhan sel ba rtogs par brjod par bya'o/_/gal te yang yang ba lang gi sgra brjod pa las gzhan sel
[\[360b\]]
[\[360b.1\]]ba'i sgra la ma reg pa brjod pa de lta na yang khyad par du 'gyur ba'i sel ba rtogs pa med pa ma yin pa kho na ste/_ba lang gi sgra ni ba lang ma yin pa bsal bar byas pa kho na'i dngos po la brdar byas pa nyid kyi phyir ro/_/dper na ut+pal sngon po la brdar byas pa'i in di wa ra'i sgra
[\[360b.2\]]las ut+pal sngon po rtogs pa na de'i dus kho nar sngon po'i yon tan rgyas pa ma bzlog pa de bzhin du ba lang ma yin pa bsal bar byas pa la brdar byas pa'i ba lang gi sgra las kyang ba lang rtogs pa na dus mtshungs pa kho nar sel ba'i khyad par yin pa nyid kyi phyir na/_sel
[\[360b.3\]]ba rgyas pa kho na ma bzlog pa kho na'o/_/ji ltar mngon sum med par dgag pa'i ngo bo med par 'dzin pa ni med pa'i rnam par rtog pa skyed par nus pa kho na'i yin gyi de ltar bsgrub pa'i rnam par rtog pa rnams kyang de dang rjes su mthun pa rjes su sgrub pa 'byin par nus pa kho na la
[\[360b.4\]]med pa 'dzin par brjod par bya'o/_/rnam pa gzhan du na gal te ba lang gi sgra las don rtogs pa'i dus na pha rol sel ba ma rtogs na de'i tshe/_rtog pa pos gzhan yongs su spangs nas ba lang la 'jug pa ji ltar yin/_de las ba lang thogs shig ces bskul ba na/_rta la
[\[360b.5\]]sogs pa rnams kyang 'dogs par 'gyur ro zhes pa'o/_/de'i phyir 'di ni gnas pa ste/_phyi rol gyi go don ni lhag par zhen pa kho na las sgra'i brjod par bya ba rnam par gzhag gi/_rang gi mtshan nyid yongs su bsal bas ni ma yin te/_mngon sum bzhin du yul dang dus dang /_
[\[360b.6\]]rnam pa dang gnas skabs nges par 'jug pa'i rang gi mtshan nyid bsal ba med pa'i phyir ro/_/rigs pa'i dbang phyug dam pas gang gsungs pa/_dbang po'i bya ba med pa la/_/sgra yi don ni mthong ba bzhin/_/blo la snang ba med pa'i phyir/_/zhes so/_/gzhan yang rang gi mtshan
[\[360b.7\]]nyid kyi bdag nyid kyi dngos po brjod par bya ba yin na bdag nyid thams cad rtogs pa'i phyir bsgrub pa dang dgag pa dag mi rung ste/_gang gi phyir de yod par 'gyur na yod do zhes pa don med cing med do zhes pa mi nus la/_med par gyur na ni med do zhes pa don med cing yod ces pa mi nus
[\[361a\]]
[\[361a.1\]]pa'i phyir ro/_/yod pa la sogs pa'i tshig sbyor ba yang yod do/_/de'i phyir don dam par rang gi mtshan nyid sgra rnams kyis brjod par bya ba ma yin no zhes gnas so/_/'o na ji ltar mngon sum gyis bum pa'i ngo bo rang gi gzung ba na yang phyis de kho na la skad cig pa nyid la sogs
[\[361a.2\]]pa nges pa'i don du tshad ma gzhan 'jug pa de ltar shing gi sgra yis shing nyid kyi cha shas rtogs pa na yod pa nyid kyi cha shas nges pa'i don du yod do la sogs pa'i tshig rab tu sbyor bar 'gyur ba ma yin nam zhe na ma yin te/_mngon sum ni ma nges pa'i bdag nyid yin pa nyid kyi phyir goms par
[\[361a.3\]]ma byas pa'i ngo bo'i yul la tshad ma gzhan 'jug go zhes pa rigs so/_/rnam par rtog pa ni rang nyid nges pa'i bdag nyid yin pa nyid kyi phyir na/_des bzung zin pa'i rang gi ngo bo la tshad ma gzhan gyis gzung bar bya ba gzhan pa ci zhig yod ces pa'o/_/gang 'dra ba'i spyi pha rol po rnams
[\[361a.4\]]kyis yongs su brtags pa gsal ba du ma la 'phrod pa 'dus pa snang du rung ba gcig pu rtag pa de dang 'dra ba yod pa nyid du sgrub par byed pa'i tshad ma cung zad kyang dmigs pa med de des na yod ces rnam par rig pa ma yin no/_/de lta na ni ba lang la sogs pa'i gsal ba nyams su myong ba'i dus
[\[361a.5\]]na/_kha dog dang dbyibs la sogs pa gsal ba'i rang gi ngo bo ma gtogs pa gzhan rjes su 'gro ba gcig pu mngon sum la snang ba ma yin pa'i phyir te/_de 'dra ba nyams su myong ba'i phyir ro/_/rang gi mtshan nyid nyams su myong ba'i de ma thag par rnam pa gcig tu mchog tu zhen pa'i rtog pa yod
[\[361a.6\]]pa'i phyir rnam pa gzhan du mi 'thad pas spyi kun du rtog pa yang rigs pa dang ldan pa ma yin te/_gsal ba rang gi rgyus nus pa 'byin pa rnams kho na las rtogs pa de brgyud pas skye ba'i phyir ro/_/tha dad na yang gsal ba 'ga' zhig rnams kho na 'di bskyed pa'i ched du nus pa yin gyi/_thams
[\[361a.7\]]cad ni nus pa ma yin no zhes pa 'bras bu dang rgyu'i dngos po mngon sum dang mi dmigs pa dag gis mthong ba ni 'da' bar bya bar mi nus pa nyid kyi phyir ro/_/tha dad pa khyad par med na yang gsal ba 'ga' zhig rnams kho na la nus pa 'di mthong ba yang yin te/_dper na rims la sogs pa zhi bar byed pa
[\[361b\]]
[\[361b.1\]]la sle tres dang nim pa la sogs pa rnams bzhin no/_/ji skad du gsungs pa/_tha dad na yang rang bzhin gyis/_/nges te dbang po la sogs bzhin/_/zhes so/_/gzhan yang spyi ni rigs mi mthun pa thams cad las log pa yin na yang tha dad par khyad par med pa la ba lang gi gsal ba rnams kho na la 'phrod pa
[\[361b.2\]]'dus pa'i de'i spyi ni de kho na la rnam pa gcig pa can gyi blo skyed par byed pa ji ltar yin zhes dris pa la rang bzhin kho nas so zhes pha rol pos lan 'debs pa de yang tshad ma dang mi ldan pa ste/_kho bo cag gi rang bzhin gyis zhes lan 'debs pa ni tshad mas grub pa nyid kyi phyir rigs pa dang ldan pa kho na'o/_/de ltar
[\[361b.3\]]pha rol po'i rigs gzhan sgrub pa'i ched du sgrub par byed pa 'di yin te/_gang khyad par du byas pa can gyi shes pa de ni khyad par 'dzin pa med na med pa yin te/_dper na dbyug pa can gyi shes pa bzhin 'di ba lang ngo zhes pa'i shes pa yang khyad par can gyi shes pa yin no zhes pa 'di ni don gyi 'bras bu'i gtan
[\[361b.4\]]tshigs so/_/'di la brjod par bya ste/_khyad par can gyi blo tha dad pa'i khyad par 'dzin pa med na med pa nyid bsgrub par bya ba yin nam/_khyad par can nyams su myong ba med na med pa nyid bsgrub par bya ba yin/_phyogs dang po la mngon sum gyis gnod pa ste/_dngos po 'dzin pa'i ngang tshul can gyis
[\[361b.5\]]mngon sum la gnyis su so sor snang ba med pa'i phyir ro/_/khyad par can gyi blo nyid kyang spyi la gtan tshigs ma nges pa yin te/_tha dad pa'i khyad par 'dzin pa med kyang de mthong ba'i phyir ro/_/dper na bum pa 'di rang gi ngo bo dang ldan pa'am/_ba lang nyid spyi bo zhes pa lta bu'o/_/gnyis pa'i phyogs
[\[361b.6\]]la ni grub pa sgrub par byed pa ste/_bum pa ni rang gi ngo bo dang ldan pa'o zhes pa la sogs pa lta bu'o/_/gong bu ni ba lang nyid kyi rigs pa dang ldan pa'o zhes yongs su brtags pa'i tha snyad pa rgyur byas nas khyad par dang khyad par can gyi dngos po gsal ba nyid kyi phyir ro/_/'di ba lang ngo zhes pa'i tha
[\[361b.7\]]snyad ni ba lang ma yin pa nyid las log pa nyams su myang ba las byung ba nyid kyi phyir te/_de ltar 'di'i phyir yang sgrub par byed pa las spyi 'grub pa ma yin zhes pa'o/_/de'i phyir de ltar pha rol pos kun du brtags pa'i spyi ni dpyad mi bzod pa nyid kyi phyir/_de'i ngo bo ma yin pa las log pa'i
[\[362a\]]
[\[362a.1\]]dngos po tsam kho na sel ba'i sgra'i brjod par bya ba tha snyad kyi yan lag ji ltar zhen pa bzhin pa spyi yin pa ni kha na ma tho ba med pa'o zhes gnas so/_/spyi dgag pa'i ched du slar yang rnam pa 'di lta bu'i sbyor ba bya ste/_gang zhig gang na dmigs pa'i mtshan nyid du gyur pa ma dmigs pa de ni
[\[362a.2\]]de na med pa'i tha snyad kyi yul yin te/_dper na rta'i mgo la rwa bzhin/_spyi yang yongs su snang bzhin pa'i gsal ba rnams la dmigs pa'i mtshan nyid du gyur pa ma dmigs so zhes pa rang bzhin mi dmigs pa'o/_/ma grub pa srid pa yang ma yin te/_kha dog dang dbyibs kyi mtshan nyid can gsal ba'i
[\[362a.3\]]rang gi ngo bo ma gtogs par rjes su 'gro ba can gyi ngo bo gnyis pa mkhas pas nges par brtags kyang rnam pa thams cad du mthong ba med pa'i phyir ro/_/'di ni mthong ba med na yang shes pa bzhin du mngon sum gyis grub pa nyid du brjod par rigs pa yang ma yin te/_shes pa ni rang rig pa'i tshad mas grub
[\[362a.4\]]kyis/_mig gi rnam par shes pa gzung bar bya ba ni ma yin pas so/_/'di ni mig gi rnam par shes pas gzung bar bya ba ste/_don gyi chos yin pa nyid kyi phyir ro/_/mngon sum du yang pha rol po rnams kyis 'dod do zhes pa'o/_/de ltar pha rol pos kun du brtags pa'i spyi ni dpyad mi bzod pa nyid kyi
[\[362a.5\]]phyir na de'i ngo bo ma yin pa las log pa'i dngos po tsam kho na spyir bshad do/_/de'i phyir 'dus byas kyi dngos po thams cad ni pha rol pos kun brtags pa'i spyi yis stong par gnas so/_/blo dang ldan pa 'ga' zhig gis nye bar bkod pa yang ma yin no zhes kyang shes par bya'o/_/de ltar ni 'gro ba 'di'i
[\[362a.6\]]byed pa por gyur pa rtag pa'am mi rtag par 'gyur grang /_de la re zhig rtag par rigs pa ma yin te/_byed pa po dang 'brel ba brtags par gyur na/_spros pa dang gnas pa dang 'jig pa rnams nges pa cig car ba nyid du thal bar 'gyur ba'i phyir ro/_/ngo bo gang gis gnas pa dang 'jig pa dag gi byed pa po yin pa
[\[362a.7\]]de'i ngo bo spro ba'i dus na yang nye ba'o zhes pas de'i dus kho na na gnas pa dang 'jig pa dag byed par 'gyur ro/_/lhan cig byed pa dang bral ba'i phyir byed pa ma yin no zhe na/_de ni yang dag pa ma yin te/_rtag pa yin pas na 'di ni nam yang lhan cig byed pa dang bral ba ma yin te/_thams cad kyi tshe nye ba
[\[362b\]]
[\[362b.1\]]nyid kyi phyir ro/_/lhan cig byed pa mi rtag pa dang bral ba yang ma yin te/_lhan cig byed pa mi rtag pa yang de la rag las nas skye ba nyid kyi phyir ro/_/de'i phyir dus gcig tu thams cad byed pa la sogs par thal bar 'gyur ro/_/dbang phyug ni blo dang ldan pa'i phyir skyon 'di yod pa ma yin nam/_
[\[362b.2\]]blo yis stong pa ni rang yod pa nyid tsam gyis bskyed par bya ba'i 'bras bu rim pa min pa kho nas byed kyi/_blo dang ldan pa ni bya ba byed par dbang 'byor pa yin yang mi 'dod pa na byed pa ma yin zhes pas/_de nye bar dmigs pa ci zhe na brjod par bya ste/_'dod pa de rnams kyang rang nyid yod pa nyid
[\[362b.3\]]tsam gyi rgyu can yin pas cis byed pa ma yin na zhes pas de kho na 'di nye bar dmigs pa yin no/_/ci ste rang gi ngo bos nus pa nyid yin na yang lhan cig byed pa'i mtshan nyid can gyi glo bur ba'i nus pas med par byed pa ma yin no zhes pa 'di kho na de'i rang bzhin yin no zhe na/_de lta na khyed
[\[362b.4\]]la mar gyur pa yang de yin la rang bzhin gyis mo gsham yang yin pa 'di brjod par bya bar 'gyur ro zhes pa 'di ni gang ci yang ma yin no/_/'o na 'di kho na 'bras bu'i rang bzhin yin te/_nus pa 'ba' zhig pa las skye ba ma yin gyi lhan cig byed pa la ltos nas phyis 'byung ba'o zhe
[\[362b.5\]]na/_de ni rigs pa ma yin te/_nus pa ni 'bras bu la ltos pa la ma reg pa'i stobs kho na las 'bras bu byed par 'gyur te/_gzhan du na nus pa med pa nyid du thal bar 'gyur ba'i phyir ro zhes pa'o/_/rtag pa rim gyis 'bras bur byed do zhes pa yang rigs pa ma yin te/_
[\[362b.6\]]stos pa med pa nyid kyi phyir ro/_/phyogs kyi dkyil 'khor rnam par khyab pa'i grags pa can gyis gang gsungs pa/_rtag pa ltos pa med pa'i phyir ro/_/rim gyis skyed par byed pa dang /_/byed dang mi byed dus rtag tu/_/'dra ba'i bdag nyid byed pa 'gal/_/zhes so/_/'dis ni
[\[362b.7\]]bdag la sogs pa rtag pa rnams dang /_skad cig pa yin pa'i bum pa la sogs pa rim gyis 'bras bu byed pa'ang bshad pa yin no/_/'di la mngon sum dang 'gal ba med de/_mngon sum gyi skad cig pa ma yin pa 'dzin par mi rung ba'i phyir ro/_/mngon sum skad cig pas ni skad
[\[363a\]]
[\[363a.1\]]cig ma yin pa lta bar nus pa ma yin te/_skad cig gcig pa yis bya ba can ma yin pa ni skad cig pa ma yin pa yin zhing /_de ji ltar skad cig gcig par 'byung ba'i mngon sum gyis 'dzin par nus/_snga ma dang phyi ma'i gnas skabs ni da ltar gsal ba ma yin te/_de
[\[363a.2\]]yang da ltar byung ba nyid du thal bar 'gyur ba'i phyir te/_skye ba dang 'jig pa dag gi mtshams so sor snang bar thal bar 'gyur ba'i phyir ro zhes pas na/_mngon sum 'di ni snga ma dang phyi ma'i dus la khyab pa'i don cung zad gzung bar nus pa ma yin no/_/'dis ni ngo shes pa mngon sum nyid
[\[363a.3\]]spangs pa yin no/_/don mngon du byed pa'i shes pa ni mngon sum yin la/_sngar gyi gnas skabs ni da ltar mngon du bya ba ma yin gyi/_'on kyang dran par bya ba'o/_/dran pa'i ngo bo yang mngon sum ma yin no/_/ci ste 'di gal te dran par 'dod par 'gyur na/_da ltar ba'i gnas skabs
[\[363a.4\]]mngon du byed pa ma yin no/_/de mngon du byed pa'i 'jug pa 'di ni dran pa zhes bya ba ji ltar yin/_b+haD+Das gang smras pa/_sngon du gzhal zin tsam la ni/_/de'o zhes dran pa skye bar 'gyur/_/de nyid 'di'o zhes pa ni/_/ngo shes pa las tha dad bral/_/zhes so/_/de'i tshe ngo shes pa ni dran
[\[363a.5\]]pa 'dzin pa'i ngo bor 'gyur gyi/_'dzin pa'i ngo bo kho na ni ma yin te/_dran par bya ba la 'dzin pa mi rung zhing gzung bar bya ba la yang dran pa mi rung ba'i phyir ro/_/gcig la dran pa dang 'dzin pa dag srid pa yang ma yin te/_phan tshun 'gal ba'i phyir ro/_/ngo bo gang gis dran pa yin pa'i ngo bo des
[\[363a.6\]]'dzin pa yin par skyon pa ma yin pas smra bar nus pa ma yin te/_'dzin pa'i ngo bo gzhan gyis gcig la dran pa dang 'dzin pa dag tu 'gyur ro/_/yod na yang mngon sum dang mngon sum yin par 'gyur ro/_/dran bzhin pa na mngon sum kho na ni ma yin te/_mngon sum du mi rigs
[\[363a.7\]]pa'i phyir ro/_/de'i phyir ngo shes pa'i rtogs pa ni 'khrul pa kho na ste/_yul med pa nyid kyi phyir ro/_/sbyor ba yang 'di lha ste/_gang zhig ngo shes pas rtogs pa de ni de kho na nyid du na/_dmigs pa gcig pa ma yin te/_dper na bcad pa slar skye ba'i rtswa la sogs pa rnams la
[\[363b\]]
[\[363b.1\]]bzhin/_sngon po la sogs pa 'di de kho na yin no zhes pa'i rtogs pa 'di yang ngo shes pas rtogs pa yin no zhes pa 'gal bas khyab pa dmigs pa'o/_/gcig nyid dang gcig ma yin pa nyid dag phan tshun 'gal ba'i phyir/_de'i yul can gyi rang rig pa dag kyang
[\[363b.2\]]'gal ba'o/_/des na gcig tu dmigs pa dang 'gal ba gcig ma yin par dmigs pa nyid kyis sngar bshad pa'i tshul gyis ngo shes pa'i rtogs pa la khyab po zhes pas/_ngo shes pa ni skad cig pa'i rjes su dpag pa las gnod par byed pa yin no/_/skra la sogs
[\[363b.3\]]pa rnams la yang spyi la dmigs pa nyid kyis dmigs pa gcig pa yang ma yin te skra la sogs pa'i gsal ba kho na la ngo shes par byed pa nyid kyi phyir ro/_/spyi la ngo shes pa yin no/_/de nyid skra la sogs pa de kho na 'di yin no zhes par 'gyur na/_de nyid skra la sogs pa 'di
[\[363b.4\]]yin no zhes pa ni ma yin no/_/de nyid kyi phyir ngo shes pa'i rtogs pa dmigs pa gcig pa can nyid yin na/_rim pa dang cig shos dag gis skye ba 'gal ba'i phyir na 'gal ba dang ma nges pa nyid du dogs par bya ba dag ma yin no/_/ngo shes pa kho na rnam par 'jog pa po
[\[363b.5\]]yang ma yin te/_de nyid rnam par dpyad par bya mi bzod pa nyid kyi phyir ro/_/de'i phyir rtag pa byed pa po med do zhes pa 'di ni gnas pa'o/_/gal te rtag pa'i byed pa po 'gro ba'i rgyu ma yin na 'o na 'di'i rgyu ci yin zhe na/_sems can rnams kyi rgyu ni dge ba zhes bya ba'i las yin
[\[363b.6\]]no/_/ji skad du gsungs pa/_sems can 'jig rten de nas snod kyi 'jig rten ni/_/shin tu bkra ba sems nyid kho nas bkod/_/'gro ba ma lus las las skyes par bshad pa ni/_/sems ma gtogs par las kyang yod pa min/_/zhes so/_/bye brag tu smra ba'i lugs la brten nas
[\[363b.7\]]slar yang bcom ldan 'das thams cad mkhyen pas gsungs pa/_nam mkha' dang ni 'gog pa gnyis/_/'dus ma byas gsum rtag pa'o/_/skad cig pa kun 'dus byas te/_/bdag gis stong zhing byed pa med/_/ces so/_/'o na thams cad mkhyen pa grub na ni de'i gsung nges par ston par rigs mod/_
[\[364a\]]
[\[364a.1\]]thams cad mkhyen pa grub pa'i ched du tshad ma ci yod ce na brjod par bya ste/_gang dang gang gus pa dang bcas par bar med par dus ring por goms par byas pa'i sems kyi yon tan de thams cad ni gsal bar 'gyur bar rung ba yin te/_dper na skyes bu 'dod pa can gyi gzhon nu ma'i rnam
[\[364a.2\]]pa bzhin 'phags pa'i bden pa bzhi'i yul can gyi rnam pa 'di rnams kyang ji skad bshad pa bzhin goms par byas pa'i sems kyi yon tan yin no zhes pa rang bzhin gyi gtan tshigs so/_/re zhig rten gyi sgo nas sam gtan tshigs kyi sgo nas ma grub pa srid pa ma yin te/_kun du rtog pa la gnas pa'i
[\[364a.3\]]'phags pa'i bden pa bzhi'i yul can gyi rnam pa chos can rnams dang gtan tshigs sems kyi yon tan tsam ni so sor rang gis rig par bya ba nyid kyi phyir ro/_/'di ni 'gal ba yang ma yin te/_mthun pa'i phyogs 'dod pa'i rnam pa la srid pa'i phyir ro/_/ma nges pa yang ma yin te/_goms pa dang
[\[364a.4\]]bcas pa'i sems kyi yon tan dang gsal bar snang ba dag gi 'bras bu dang rgyu'i dngos po dag ni rdza mkhan dang bum bdag gi bzhin du/_thams cad nye bar bsdus pas mngon sum dang mi dmigs pa las 'bras bu dang rgyu'i dngos po grub pa na/_sgrub par byed pa goms pa dang
[\[364a.5\]]bcas pa'i sems kyi chos la gsal bar snang bar byar rung bas khyab par grub pa'i phyir ro/_/de ltar ni khyab pa'i gzhi 'dod pas gzir bar 'jug pa la/_gzhon nu ma'i rnam pa la gus pa dang bcas par bar med par dus ring por goms pa dang bcas pa'i sems kyi
[\[364a.6\]]yon tan las sngar gsal bar snang ba ma dmigs shing /_phyis goms pa yang dag par rig pa las gsal bar snang ba yang dag par rig pa'o zhes pa mngon sum dang mi dmigs pa rnam pa gsum gyis gsal bar snang ba dang goms pa'i khyad par gyi sems kyi rnam
[\[364a.7\]]pa dag 'bras bu dang rgyu'i dngos po bsgrub par bya'o/_/de ltar thams cad nye bar bsdus pa dang ldan pa'i khyab pa grub pa de'i phyir na/_ma nges pa nyid med pa de'i phyir gtan tshigs kha na ma thob med pa'o/_/'o na sgrub par byed pa 'dis 'phags pa'i bden pa bzhi'i rnam pa
[\[364b\]]
[\[364b.1\]]rnams mngon sum du byed pa las 'phags pa'i bden pa bzhi mngon du byed pa po brjod par 'dod pa'i thams cad mkhyen pa 'grub mod/_khyad par du chos thams cad mngon du byed pa ni ma yin te de'i phyir de 'grub pa'i ched du sgrub par byed pa gzhan brjod par bya'o zhe na/_brjod par bya
[\[364b.2\]]ba ste/_gang tshad mas mi slu bar nges pa'i don can gyi tshig de ni don de mngon du byed pa'i shes pa dngos sam/_brgyud pas sngon du song ba yin te/_dper na me sreg par byed do zhes pa'i tshig bzhin/_'dus byas thams cad skad cig pa yin no zhes pa'i tshig 'di yang tshad mas mi
[\[364b.3\]]slu bar nges pa'i don can yin no zhes pa don gyi 'bras bu'i gtan tshigs so/_/'di ma grub pa ma yin te/_chos thams cad skad cig gis 'jig pa sgrub par byed pa las tshig 'di bden pa'i don can nyid kyi phyir ro/_/'gal ba yang ma yin te/_mthun pa'i phyogs la yod pa'i phyir ro/_/
[\[364b.4\]]ma nges pa yang ma yin te/_tshig tsam po the tshom dang phyin ci log sngon ma can nyid na yang /_tshad mas nges pa'i don can ni/_dngos sam brgyud pas/_de'i don de mngon du byed pa'i shes pa sngon ma can du mngon sum dang mi dmigs pa dag gi nye bar dmigs pa'i phyir ro/_/rnam pa
[\[364b.5\]]gzhan du na du ba la sogs pa yang rigs pa dor bar thal bar 'gyur ba'i phyir ro/_/'bras bu dang rgyu ma lus pa rgyun chad par thal bar 'gyur ro/_/de ltar ni 'gyur mod kyi srid pa du ma brgyud pa'i mtshan nyid can dus ring pos 'byung bar bya ba kun du rtog pa la gnas pa'i gsal
[\[364b.6\]]bar snang ba nyid srid pa 'gyur ba srid par brgyud pa 'grub pa'i ched du tshad ma ci yod ce na/_brjod par bya ste/_gang sems yin pa de sems phyi ma mtshams sbyor te/_dper na da ltar gyi sems bzhin/_'chi ba'i dus na 'byung ba yang sems yin no zhes pa rang bzhin gyi gtan tshigs
[\[364b.7\]]so/_/dgra bcom pa tha ma'i sems kyi 'khrul ba yang ma yin te/_de ni lung tsam las grags pa nyid kyi phyir ram/_nyon mongs pa med pa'i sems gzhan skyed par byed pa'i phyir ram/_gtan tshigs la nyon mongs pa yod na zhes khyad par dang bcas pa'i phyir ro/_/de ltar ma 'ongs pa'i srid pa grub po/_/
[\[365a\]]
[\[365a.1\]]'dir skye ba snga ma'i goms pa las dka' thub dang sbyin pa dang klog pa la sogs pa la/_sems can rnams kyi goms pa la 'jug go zhes rab tu smra ste/_des na de sgrub pa'i ched du'ang tshad ma brjod par bya ste/_gang sems yin pa de sems gzhan sngon du song ba
[\[365a.2\]]can yin te/_dper na da ltar gyi sems bzhin/_skye ba'i dus na 'byung ba yang sems yin no zhes pa don gyi 'bras bu'i gtan tshigs so/_/'o na de kho na nyid mngon du byas pa las grol ba yin zhing /_de kho na nyid kyang gcig kho na ma yin nam/_ji skad du gsungs pa/_stong nyid
[\[365a.3\]]lta bas grol bar 'gyur/_/bsgoms pa lhag ma de don yin/_/zhes so/_/des na thams cad mkhyen pa rnam pa gnyis dang /_sangs rgyas pa'i dbye ba yang ji ltar yin zhe na/_'di skyon ma yin te/_gang gi phyir 'di thams cad ni yang dag pa'i don la sems rnams
[\[365a.4\]]gzhug pa'i ched du bcom ldan 'das kyis gsungs pa'o/_/de ltar ni bye brag tu smra ba rnams kyi 'dod pa/_mkha' dang 'gog pa gnyis dag ste/_/rtag pa gsum gyis 'dus ma byas/_/'dus byas thams cad skad cig pa/_/bdag med byed pa po nyid med/_/dbang
[\[365a.5\]]skyes blo ni rnam med kyi/_/rdul phran bsags pa dngos su rig_/ces so/_/mdo sde ba rnams kyi 'dod pa ni/_/'di kun shes pa kho na ste/_/sdo sogs rnam pa so sor snang /_/phyi rol don ni ma yin te/_/bems po rab gsal mi rigs phyir/_/ji skad du gsungs
[\[365a.6\]]pa/_rang rnam can shes skyed byed pa/_dbang po'i spyod yul snang rung min/_/zhes so/_/rgyan mdzad pas kyang gsungs pa/_gal te sngon po rig bya na/_/de ni phyi rol ji ltar brjod/_/gal te sngon po'i rig bya min/_/de ni phyi rol ji ltar brjod/_/ces so/_/'o na
[\[365a.7\]]gal te rab tu gsal bzhin pa 'di shes pa kho na yin pa de'i tshe phyi rol gyi don yod do zhes pa ci las she na phyi rol gyi don ni ldog pa las 'grub par 'gyur te/_gang phyir thams cad du thams cad kyi tshe sngon po la sogs pa'i rnam pa rnams rab tu gsal ba ma yin zhing /_'di
[\[365b\]]
[\[365b.1\]]rang gi nye bar len pa tsam las nges par snang ba nyid du gyur na yang rigs pa ma yin te/_yul nges pa la 'jug pa mi rigs pa'i phyir ro/_/de'i phyir 'di rnams la mtshungs pa de ma thag pa'i rkyen tha dad pa'i rgyu gang gi stobs kyis 'ga' zhig tu 'ga' zhig gi tshe 'byung ba yin pa
[\[365b.2\]]cung zad cig yod do zhes nges par bcad par nus la/_de kho na phyi rol gyi don yin no zhes pa'o/_/phyi rol gyi don 'di ni/_yan lag can dang yon tan la sogs pa'i chos rdzas la brten pa pha rol pos mngon par 'dod pa rnams dang rdzas rnam pa dgu dang /_rdul phran
[\[365b.3\]]rnams kyang ma yin no zhes pa'o/_/de la re zhig yon tan la sogs pa ma yin te/_rdzas bkag pas de rnams kyang khegs pa'i phyir dang /_'phrod pa 'du ba can gyi rdzas med na 'phrod pa 'du ba yang med do zhes pa de sun dbyung ba la 'dir gus par bya ba ma yin no/_/rdzas kyang sa dang
[\[365b.4\]]chu dang me dang rlung dang nam mkha' dang dus dang phyogs dang bdag dang yid ces pa rnam pa dgu'o/_/de la bdag dgag pa'i ched du 'di yang sgrub par byed pa yin te/_gang res 'ga' ba'i shes pa po yin pa de ni res 'ga' ba'i rgyu sngon ma can yin te/_dper na legs par dul
[\[365b.5\]]ba can gyi shes pa bzhin/_nga rgyal gyi shes pa yang res 'ga' ba yin no zhes pa don gyi 'bras bu'i gtan tshigs so/_/'di ma grub pa ma yin te/_chos can nga rgyal la shes pa nyid mngon sum gyis grub pa nyid kyi phyir ro/_/res 'ga' ba nyid kyi khyad par ma grub pa yang
[\[365b.6\]]ma yin te/_thams cad kyi tshe'o zhes pa'i shes pa med pa'i phyir ro/_/'gal ba yang ma yin te mthun phyogs la mthong ba'i phyir ro/_/ma nges pa yang ma yin te/_du ba dang me dag bzhin du res 'ga'i shes pa dang res 'ga'i rgyu can dag gi mngon sum dang mi dmigs pa dag
[\[365b.7\]]gis khyab pa grub pa'i phyir ro/_/ces 'ga' ba'i shes pa yang res 'ga' ba ma yin pa'i rgyus skye na res 'ga' ba'i rgyu las mi skye bar thal bar 'gyur ba'i phyir ro/_/nges pa med pa'i rgyu can rnams la yang rgyu med pa nyid du thal bar 'gyur ro/_/de bzhin du 'di ma nges pa nyid na
[\[366a\]]
[\[366a.1\]]rab tu grags pa'i du ba la sogs pa'i gtan tshigs kyang ma nges par 'gyur te/_khyad par med pa'i phyir ro/_/gzhan yang ngar byed pa ni res 'ga' ba ma yin pa'i rgyu sngon ma can nyid yin na/_rtag pa kho nar 'byung bar thal bar 'gyur ro/_/rgyu ni byed
[\[366a.2\]]pa'i ngo bo yin pa nyid kyi phyir na/_byed pa ma yin pa yang nye bar brtags pa'i rgyu nyid yin pa'i phyir byed pa dang byed pa ma yin pa dag gcig pa nyid med pa nyid kyi phyir ro/_/yod na yang byed pa yang mi byed pa yin pa 'ongs te/_de'i rang bzhin nyid kyi phyir ro/_/gzhan yang ngar
[\[366a.3\]]byed pa ni res 'ga' ba ma yin pa'i rgyu las skye ba na cig car kho nar 'byung bar thal bar 'gyur te/_tshogs pa ma tshang ba med pa nyid kyi phyir ro/_/'o na ngar byed pa'i dmigs pa bdag yin gyi rgyu ni ma yin no zhe na/_ma yin te/_rgyu ma yin pa ni dmigs pa nyid du mi rigs pa'i phyir
[\[366a.4\]]dang /_ha cang thal bar 'gyur ba'i phyir ro zhes so/_/ci ste nam mkha' zhes bya ba dngos por gyur pa cung zad yod dam med ce na/_'di ni med pa kho na ste/_gang gi phyir gang du thogs pa dang bcas pa'i rdzas yod pa der nam mkha' go skabs ster ba ma yin zhing /_gang du med pa
[\[366a.5\]]der ni de med pa nyid kyi phyir go skabs grub pa'o zhes pas nam mkha'i ci zhig la go skabs sbyin par byed/_de'i phyir 'di yod na thams cad kyi tshe rnam pa thams cad la go skabs su 'gyur te/_de yang yod pa ma yin no/_/de'i phyir nam mkha' yod pa ma yin pa kho na'o zhes kho bo
[\[366a.6\]]cag gis rtogs so/_/'di yang bye brag tu smra ba'i 'dod pa la ltos nas sun dbyung ba bshad pa'o/_/pha rol po rnams kyis ni nam mkha' sgra'i yon tan can 'dod do/_/de yang gcig yin pa'o zhes pas na yul mtshungs pa can nyid kyi phyir sgra thams cad rnam pa tha dad pa can
[\[366a.7\]]du thos par mi 'gyur ro/_/des na shin tu nye ba'i yul bzhin du yul ring por mngon par 'dod pa'i sgra yang thos par 'gyur ro/_/yang na gzhan yang ma yin no zhes pas mtha' gcig pa yin no/_/phyogs dang dus dag gi yang gcig nyid kyi phyir shar dang nub la sogs pa rtogs
[\[366b\]]
[\[366b.1\]]pa mi 'thad do/_/'di ni yid brtag pa yang mi srid pa kho na'o/_/de ltar ni cig car shes pa mi skye bas de smra ba rnams kyi yid rjes su dpog par byed cing /_gar la lta ba la sogs pa la cig car shes pa mang po rnams nyams su myong ba kho na'o/_/gal te yang yid 'gyur ba
[\[366b.2\]]na de'i tshe shes pa 'di rnams mi rung ste/_de'i phyir yid kyang med pa kho na'o/_/sa la sogs pa rnams lhag mar lus la/_de rnams kyang yan lag can dang rdul phra rab kyi bye brag gis rnam pa gnyis su 'dod do/_/de la gang yan lag can bum pa la sogs pa rdul phra rab
[\[366b.3\]]rnams kyis rdul gnyis la sogs pa'i rim pas brtsams par rab tu grags pa de la/_dmigs pa'i mtshan nyid kyir gyur pa mi dmigs pa ni gnod par byed pa'o zhes bshad zin to/_/gal te yan lag can med na 'o na 'di gcig nyid du snang ba ji ltar yin zhe na/_tha
[\[366b.4\]]dad pa thag nye bar gnas pa rnams kyi kho na de lta de ltar snang ste/_de dang ldan pa 'ga' zhig kho na slar yang dbye ba med par rtogs par 'gyur ro zhes bshad zin to/_/'o na tha dad par snang ba zhes bya ba 'di ci yin zhe na tha dad pa'i phyogs dang /_yul la khyad par rdul phra
[\[366b.5\]]rab bsags pa so sor snang ba kho na'o/_/gal te de lta na so sor snang ba'i chos ji ltar rags pa yin zhes chos mchog gi zhabs kyis gsungs so/_/de la yang don ni 'di kho na'o/_/don rang gi ngo bor myong ba ni med de/_don myong ba ni brtags par 'gyur/_/zhes pa'i
[\[366b.6\]]tshig las so/_/de'i phyir gang 'di sngon po la sogs pa so sor snang ba yul tha dad pa la khyab pa'i nyid nyams su myong ba 'di kho na rags pa'i snang ba'o zhes skyon med do/_/gang yang bye brag pa rnams kyi de rtsom par byed pa rdul phra rab de rnams ni/_bye brag tu smra ba rnams
[\[366b.7\]]kyi lta ba la dngos su mngon sum gyi spyod yul gyi yin zhing /_mdo sde pa rnams kyi lugs la rang gi rnam pa gtong bar 'jug pa rnams te/_de rnams kyang rnal 'byor spyod pa pa rnams kyi lta ba la srid pa ma yin no/_/nges par dbus na gnas pa'i rdul phra rab cig grub pa
[\[367a\]]
[\[367a.1\]]pa ma yin te/_de'i 'og dang steng dang phyogs bzhi rnams na rdul phra rab gnas pa'i nges pas cha shas drug pa nyid du 'gyur ba'i phyir ro/_/gang 'di'i rang bzhin shar gyi rdul phra rab la nye ba de kho na nub kyi rdul phra rab la nye bar 'thad pa ni ma yin te/_de dag
[\[367a.2\]]yul gcig pa nyid 'thob pa'i phyir ro/_/de ltar ni rdul phra rab shar ma dang nye ba'i rang bzhin de rdul phra rab nub ma rtogs pas gal te 'gyur na de yang der 'gyur ro/_/nye ba yod pa ma yin na yang mngon du phyogs pa tsam la yang 'jug pa'i mtha' 'di kho na ste/_de
[\[367a.3\]]las kyang gong bu rdul phra rab tsam nyid du thal bar 'gyur ro/_/yang na rnam par dpyad pa 'di yin te/_gang 'di so sor snang bzhin pa 'di re zhig gcig tu rigs pa ma yin te/_de ma thag tu brjod pa'i rnam par dpyad pa'i phyir ro/_/du ma yang ma yin te/_rdul
[\[367a.4\]]phra rab kyi shas las rdul phra rab mi dmigs pa'i phyir ro/_/de ltar no gal te 'di cha shas dang bcas pa yin na ji ltar rdul phra rab yin/_ci ste cha shas med pa yin na de la sbyar ba'i rdul phra rab rnams kyang bdag nyid thams cad kyis 'byar ba'i phyir phan tshun yul tha mi dad par
[\[367a.5\]]'gyur ro zhes pa gong bu thams cad rdul phra rab tsam du 'gyur ro/_/ri bo yang ste/_sa gzhi yang ngo zhes pa ste/_de'i gdon mi za ba dag gi rang bzhin tha dad par khas blang bar bya'o/_/ji ltar 'di dag gi yin pa de ltar 'og dang steng dang lho dang byang gi rdul phra rab dang
[\[367a.6\]]nye ba rnams kyi yang tha dad pa'o zhes pas rdul phra rab cha shas drug pa nyid rigs pa'i stobs las 'ongs pa'o/_/gang gsungs pa/_drug gis cig car sbyar ba'i phyir/_/phra rab rdul cha drug nyid 'gyur/_/drug po rnams ni yul gcig phyir/_/gong bu rdul phran tsam du
[\[367a.7\]]'gyur/_/zhes so/_/gcig ma grub pa na du ma yang ma grub po zhes pas rdul phra rab rnams yod pa ma yin no/_/gal te phyi rol gyi don med na yang snang ba 'di ci'i yul can yin zhe na/_snang ba 'di ni nges par thog ma med pa'i ji lta ba bzhin ma yin pa'i bag chags
[\[367b\]]
[\[367b.1\]]las 'jug bzhin pa dmigs pa med pa kho nar mtshon par bya ste/_de ltar ni yul yod na dmigs pa dang bcas pa nyid du 'gyur zhing /_des kyang yan lag can nam rdul phra rab bsags par 'byung bar bya ba yin na/_de dang 'di gnyis ka dag kyang de ma thag tu bshad pa'i gnod
[\[367b.2\]]par byed pa'i tshad mas bsal ba'i rtsod pa ni nam mkha'i pad+ma las mi 'da'o/_/ji skad du gsungs pa/_snang ba dmigs pa med pa ste/_/rmi lam nyams su myong ba 'dra/_/zhes so/_/rmi lam gyi shes pa yang dmigs pa med pa kho nar rig cing /_rmi lam dang sad pa'i nyams su
[\[367b.3\]]myong ba dag la dbye ba cung zad kyang yod pa yang ma yin te/_rnam pa thams cad chos mthun pa nyid du mthong ba'i phyir ro/_/dmigs pa med pa la ngo bo'i khyad par thob pa med pa'i rnam par shes pa ni dmigs pa dang 'brel par nyams su myong bar nus pa yang ma yin te/_gang
[\[367b.4\]]dmigs pa med pa las khyad par med pa de ni dmigs pa med pa can yin te/_dper na nam mkha' la skra shad mthong ba gcig las nam mkha' la skra shad mthong ba gnyis pa bzhin/_rtsod pa'i gzhir gyur pa'i sad pa'i shes pa yang dmigs pa dmigs pa med pa'i rmi lam
[\[367b.5\]]gyi shes pa las khyad par med do zhes pa rang bzhin gyi gtan tshigs so/_/gal te phyi rol gyi don med na 'o na ci yod ce na/_gzung ba dang 'dzin pa la sogs pa'i rnyog pa dang bral ba'i spros pa med pa'i rnam par shes pa tsam don dam par yod do/_/ji skad du gsungs pa/_gzung dang 'dzin
[\[367b.6\]]pa las grol ba'i/_/rnam par shes pa don dam yod/_/ces so/_/yang gsungs pa/_blo yis nyams myong bya gzhan med/_/de yis myong ba gzhan yod min/_/gzung dang 'dzin pa bral ba'i phyir/_/de nyid rang nyid rab tu gsal/_/zhes so/_/'di bcom ldan 'das kyis gsungs pa yang /_
[\[367b.7\]]ji ltar phyis pas rnam brtags ltar/_/phyi rol don ni yod ma yin/_/bag chags kyis ni dkrugs pa'i sems/_/don du snang ba rab tu 'byung /_/zhes so/_/de la 'ga' zhig smra ste/_lus dang yul thams cad kyi dngos por rab tu grags pa 'di ni rnam par shes pa kho na yin zhing /_de
[\[368a\]]
[\[368a.1\]]yang rang rig pa'o zhes pas na ci zhig gi yang gzung pa'am 'dzin pa ma yin no/_/brtags pas ni gzung ba dang 'dzin pa'i dngos po sgro 'dogs par byed do/_/de'i phyir kun du brtags pa'i gzung ba dang 'dzin pa'i dngos po dang bral ba'i rnam par shes pa ni bden pa'o
[\[368a.2\]]zhes so/_/gzhan rnams ni rnam pa'i rnyog pa'i mtshan ma mtha' dag dang bral ba shel dag pa lta bu/_ston ka dri ma med pa'i nyin phyed kyi nam mkha' lta bu dngos po pa'i rnam par shes pa'o zhes sems par byed de rnam pa 'di rnams ni de bzhin ma yin pa kho nar ma rig pas bstan pa
[\[368a.3\]]rab tu gsal ba ste/_de'i phyir gzung ba zhes bya ba yod pa ma yin pa kho na'o/_/rnam pa thams cad du de med pa'i phyir de la ltos pas gang rnam par shes pa'i 'dzin pa po de yang yod pa ma yin no zhes pa'o/_/dbu ma pa rnams kyi lta ba la ni shes pa de yang don dam par yod pa
[\[368a.4\]]ma yin te/_rnam par dpyad mi bzod pa nyid kyi phyir ro/_/rang bzhin gyis rigs pa ni don dam pa pa'o zhes 'jig rten na brjod cing /_'di la rnam par dpyad pa na rang bzhin 'ga' zhig 'thad pa yang ma yin te/_gcig pa'am du ma rnam par dpyad pa sngar brjod pa'i phyir ro/_/ji
[\[368a.5\]]skad du gsungs pa/_rnam par shes pa don dam pa/_/de yang mkhas rnams mi 'dod do/_/gcig dang du ma'i rang bzhin dang /_/bral phyir nam mkha'i chu skyes bzhin/_/zhes so/_/grags pa'i zhabs kyis kyang gsungs pa/_gang gis dngos po rnams dpyad na/_/de nyid du ni de
[\[368a.6\]]dngos med/_/gang gi phyir na de rnams na/_/gcig dang du ma'i rang bzhin med/_/ces so/_/de bzhin du rgyan mdzad pas kyang gsungs pa/_gang tshe 'dir ni rnam rtog dang /_/gzhan gyi'ang tshad ma nyid med pa/_/de tshe gzhigs par gyur pa na'ang /_/kun la dgag par bya ba ci/_/sang
[\[368a.7\]]dang rmi lam sogs dbye ba'am/_/dam pa'i don du yod min nyid/_/kun la mnyam par mthong rnams la/_/dbye ba snang ba min pa nyid/_/ces so/_/sbyor ba ni 'di ltar bya ste/_/gang gcig dang du ma'i rang bzhin du 'gyur ba ma yin pa de ni don dam par yod pa ma yin te/_dper na nam mkha'i pad+ma
[\[368b\]]
[\[368b.1\]]bzhin/_rnam par shes pa yang gcig dang du ma'i rang bzhin med pa yin no zhes pa khyab par byed pa mi dmigs pa'o/_/re zhig gtan tshigs ma grub pa ma yin te/_rnam pa dang bcas pa'i shes pa la phyi rol gyi don bzhin du gcig dang du ma'i rang bzhin mi rung ba yongs su gsal ba nyid kyi phyir
[\[368b.2\]]ro/_/gang la 'jig rten las phyi rol gyi don du tha snyad yin pa de kho na rnam pa dang bcas par smra bas shes pas te/_de'i phyir de phyi rol du yod pa la gnod par byed pa gang yin pa de kho na nang du yod pa la yang gnod par byed pa'o/_/gang gi phyir rags pa gcig gam rdul phra rab du ma'i ngo bo
[\[368b.3\]]yang 'thad pa ma yin zhing /_rnam par shes pa'i bdag nyid du gyur pa'i rnam pa 'di yang gal te rags pa gcig gam rdul phra rab tu tha dad pa du ma yin na/_dbu ma rgyan du/_bdag nyid chen po bo d+hisatwa yis/_/ci ste rnam pa'i grangs bzhin du/_/rnam par shes pa khas len na/_/de tshe rdul phran 'drar
[\[368b.4\]]gyur pa'i/_/dpyad pa 'di las bzlog par dka'/_/zhes gsungs so/_/rnam pa gnyis ka ltar na yang phyi rol gyi phyogs la 'byung ba'i sun 'byin pa gdon par mi nus so/_/gang gi phyir gang gis de yod na yod par 'gyur ba rnam par shes pa de phyi rol gyi dngos po'i rgyu mtshan can gyi sun 'byin pa
[\[368b.5\]]can ma yin te/_gzugs can gyi rgyu mtshan can gyi gnod par byed pa ni gzugs can ma yin pa rnam par shes pa'i bdag nyid ma yin no zhes pa yang snying po med pa ste/_rnam pa dang bcas pa nyid la rnam par shes pa yang gzugs can nyid kyi phyir te/_yul la rnam par rgyas pa dang ldan pa'i rnam
[\[368b.6\]]pa 'di kho na ni gzugs can no zhes pa'o/_/dza gat+ta la'i gtsug lag khang chen po'i mkhas pa chen po dge slong thar pa'i 'byung gnas kyis sbas pas sbyar ba'i rtog ge'i skad du/_gzhan gyi rjes su dpag pa yongs su bcad pa rdzogs so//_//rtog ge'i skad 'di byas nas ni/_/bdag gis bsod
[\[368b.7\]]nams gang bsags pa/_/bsod nams de yis 'gro ba 'di/_/sangs rgyas nyid du lhag bgrod shog_/rtog ge'i skad rdzogs so//_//tshul 'di ni gang zag dam pa rnams kyi bka' drin la brten nas nang dang phyi'i gzhung lugs du ma rnams la blo'i snang ba cher rgyas pa sgra bsgyur gyi lo tsA ba dbang dge
[\[369a\]]
[\[369a.1\]]slong dpal ldan blo gros brtan pas paN+Di ta la ma ltos par rang nyid kyis bsgyur cing zhus te gtan la phab pa'o//_//'dis 'gro ba dpag tu med pa la phan par gyur cig_/[{D4265}]@##/_/rgya gar skad du/_yuk+ti pra yo ga nA ma/_bod skad du/_rigs
[\[369a.2\]]pa'i sbyor ba zhes bya ba/_mgon po spyan ras gzigs dbang phyug thugs rje chen po dang ldan pa la phyag 'tshal lo/_/rig bya nges pa las yin la/_/byed po med na las ci zhig_/bya med de dag kyang yin te/_/gsum nyid ji ltar gnyis med yin/_/gal te phyi rol gyur na bden/_/phyi
[\[369a.3\]]rol ma yin rang nyid ni/_/gang phyir rig bya ma yin te/_/nyams myong kho na rig pa yin/_/gang rtog de ni phyi rol don/_/de med phyir na 'di yod min/_/rang gi bdag nyid yang dag rig_/de phyir 'gro kun rnam mi rtog_/des na dngos po'i tshul dngos po/_/rang gzhan
[\[369a.4\]]kho na 'od gsal ba/_/gang phyir dngos po'i rig bya min/_/rang las gzhan pa rigs pa med/_/bdag ni rnam par rtog pa min/_/gang phyir sgra don rnam rtog ste/_/rang gi ngo bo'ang sgra don min/_/ma lus rnam par mi rtog bzhed/_/gang tshe phyi rol rtog pa ni/_/bden
[\[369a.5\]]min dngos po med pa/_/de tshe ma rig don med phyir/_/ma rig shin tu chom rkun yin/_/bdag dang bdag gi 'di 'di zhes/_/'dzin pa ma rung sa bon yin/_/rnam par rtog pa 'di kun nyid/_/gang tshe snying po med par rtogs/_/ma rig nub gyur de'i tshe/_/dag dang ye
[\[369a.6\]]shes grol ba yin/_/de ni yid bzhin nor bur 'gyur/_/rigs pa'i sbyor ba 'jug pa nyid/_/kha che yul gyi mkhas po chen po dngos grub brnyes pa bram ze'i slob dpon chen po rin chen rdo rje'i zhal snga nas kyis mdzad pa rigs pa'i sbyor ba zhes bya ba rdzogs so//_//rgya gar gyi
[\[369a.7\]]mkhan po chen po dpal rab 'byor zhi ba'i zhal snga nas dang /_zhu chen gyi lo tsA ba dge slong ting nge 'dzin bzang pos bsgyur cing gtan la phab pa'o//_//