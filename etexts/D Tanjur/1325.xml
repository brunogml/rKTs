<text>
<item><p>1b.1</p><section></section><text>@##/ /rgya gar skad du/ shrI he badzra sA d+ha naM/ bod skad du/ dpal dgyes pa rdo rje'i sgrub thabs/ dpal dgyes pa'i rdo rje la phyag 'tshal lo/ /dpal ldan dgyes pa'i rdo rje dang / /bdag med ma la gus</text></item>
<item><p>1b.2</p><section></section><text>phyag 'tshal/ /rdo rje slob dpon bka' drin gyis/ /de yi sgrub thabs cho ga bshad/ dang po kho nar rnal 'byor pas/ sems can thams cad kyi don du blo bskyed nas/ bla ma bcom ldan 'das yang dag par bsnyen te/ cho ga</text></item>
<item><p>1b.3</p><section></section><text>ji lta ba bzhin du dpal dgyes pa'i rdo rje'i dkyil 'khor du zhugs shing rim pa ji lta ba bzhin du dbang bskur te/ yang dag par rjes su gnang ba shin tu rnam par dag pa'i de kho na nyid ma nor ba'i ye shes thob cing mtshan ma</text></item>
<item><p>1b.4</p><section></section><text>rnyed pa dang / bdud rtsi lnga la sogs pa'i dam tshig bsten pa/ dpal dgyes mdzad rdo rje bsgrub par 'dod pas rig ma dang lhan cig dur khrod la sogs pa yid du 'ong ba'i gnas su 'dug nas mchod pa dang / gtor ma la</text></item>
<item><p>1b.5</p><section></section><text>sogs pa byas te/ rang gi snying gar las byung ba'i nyi ma la hU~M yig sngon po bltas te/ hU~M yig de las 'od zer rnam pa lnga nam mkha'i phyogs su yongs su spros nas/ 'od zer des bcom ldan 'das rdo rje las byung ba'i</text></item>
<item><p>2a.1</p><section></section><text>sku mdog sngon po phyag dang phyag mtshan 'og nas 'byung ba bzhin du phyag bcu drug pa'am/ phyag drug pa'am/ phyag bzhi pa'am/ phyag gnyis pa yang rung ste/ /rang gi rig ma la 'khyud pa spyan gsum pa dbu skra kham pa gyen du 'greng</text></item>
<item><p>2a.2</p><section></section><text>ba/ phyag rgya drug dang ldan pa/ lha mo brgyad kyis yongs su bskor ba/ sku rnams spro ba dang sdud pa mdun gyi nam mkha'i phyogs su bkug ste bsgom par bya'o/ /de'i mdun na gau rI nag mo phyag na byang chub kyi sems kyi zla ba can no/ /lho phyogs su</text></item>
<item><p>2a.3</p><section></section><text>chom rkun ma btsod kyi mdog can phyag na rang byung gi nyi ma zhes bya ba'i me tog can no/ /rgyab tu ro langs ma ser mo rdo rje'i chu snod can no/ /byang phyogs su za phod ma ma ra ka ta lta bu gsang ba'i sman bsnams pa'o/ /dbang ldan gyi mtshams su ni spos mo</text></item>
<item><p>2a.4</p><section></section><text>mdog sngon mo sna tshogs pa'i sha bsnams pa'o/ /me'i mtshams su dur khrod ma dkar mo phyag na ro bsnams pa'o/ /srin po'i mtshams su gtum mo dmar skya rde'u chung gi sgra sgrogs pa'o/ /rlung lha'i mtshams su sme ma sna tshogs kyi mdog rang gi</text></item>
<item><p>2a.5</p><section></section><text>sku la 'khyud pa ste/ de ltar bu'i bcom ldan 'das kyi sku rnam par 'phro ba dang sdud pa nam mkha' la bltas nas/ rang gi snying gar nyi ma la gnas pa'i sa bon las 'od 'phros pa'i phyi nang gsang ba dang / de kho na nyid kyi mchod pa'i khyad par gyis yang dag</text></item>
<item><p>2b.1</p><section></section><text>par mchod nas/ de'i spyan sngar sdig pa bshags pa la sogs pa bya'o/ /ji srid thog mtha' med pa'i 'khor ba phyin ci log gi rtog pas bsags pa'i sdig pa'i las bdag gis bgyis pa de dag thams cad bcom ldan 'das kyi spyan sngar bshags shing phyis sdom par bgyi'o/ /sems can</text></item>
<item><p>2b.2</p><section></section><text>thams cad kyi dge ba ji snyed pa thams cad la rjes su yi rang zhing bla na med pa yang dag par rdzogs pa'i byang chub tu yongs su bsngo bar bgyi'o/ /gzhan yang khams gsum thams cad bde ba chen po'i rnam par ro gcig pa'i sangs rgyas dgyes mdzad rdo rje dang / des gsungs pa'i sngags dang phyag rgya dang</text></item>
<item><p>2b.3</p><section></section><text>dkyil 'khor la sogs pa'i chos dang de'i 'khor lo la 'khor bar gnas pa'i lha mo'i tshogs la bdag skyabs su mchi bar bgyi'o/ /sems can thams cad kyi don bya ba'i rgyur gyur pa'i rnam pa thams cad kyi mchog dang / stong pa nyid kyi bdag nyid du sems brtan par bya'o/ /de nas sems</text></item>
<item><p>2b.4</p><section></section><text>can thams cad la bu gcig pa ltar byams pa chen po bsgom par bya'o/ /de'i rjes la rnam par rtog pa'i rgya mtshor bying ba'i sems can skyabs med pa rnams mthong nas de dag thams cad bsgral bar 'dod pa'i snying rje chen po'i rang bzhin brtan par bya'o/ /de ltar dga' ba chen po thob pa'i sngags pas</text></item>
<item><p>2b.5</p><section></section><text>brtags pa'i yul rnams la btang snyoms su byas nas/ dngos po ma lus pa bsdus pa'i snying po de kho na nyid kyi sngags/ oM shU n+ya tA dz+nyA na badzra swa b+hA ba At+ma ko\u0f85haM zhes brjod par bya'o/ /'di'i rjes la sngags kyi don bdag khams gsum po ngo bo nyid dang bral bar bsgom par bya'o/ /de</text></item>
<item><p>2b.6</p><section></section><text>nas sngon gyi smon lam rjes su dran pa las nam mkhar raM las byung ba'i nyi ma'i dkyil 'khor gyi dbus su hU~M yig las yang dag par byung ba'i 'od zer lnga'i bdag nyid kyi rtse gsum pa'i sna tshogs rdo rje'i 'od zer las yang dag par byung ba'i ji snyed 'dod pa'i 'bar ba'i tshogs can gyi rdo rje ra ba blta bar</text></item>
<item><p>2b.7</p><section></section><text>bya'o/ /de'i nang du rdo rje'i dra ba bgegs rnams sel bar byed pa rnam par bsgom mo/ /de'i dbus su nam mkha' khyab pa'i shes rab e'i rnam pa lta bu dkar po bsgom par bya'o/ /de'i steng du sa'i dkyil 'khor la~M las byung ba'i gru bzhi pa ljang gu'o/ /de'i steng du chu'i dkyil 'khor ba~M</text></item>
<item><p>3a.1</p><section></section><text>las skyes pa'i zlum po dkar po'o/ /der me'i dkyil 'khor ra~M las skyes pa gru gsum dmar po'o/ /der rlung gi dkyil 'khor yaM las skyes pa'i zla ba phyed kyi rnam pa lta bu mdog sngon po'o/ /de nas de'i dbus su rnam par shes pa gnas par blta'o/ /de dag gnas par</text></item>
<item><p>3a.2</p><section></section><text>gyur pa las dkyil 'khor 'khor lo'i khang pa 'od kyi snang ba can skad cig tsam gyis bsgom par bya ste/ gru bzhi pa sgo bzhi dang ka ba brgyad kyis nye bar mdzes pa/ dra ba dang dra ba phyed pa dang twa ra na la sogs pas spras pa sems las grub par rnam par bsam mo/ /de'i dbus su zla ba dang nyi ma kha</text></item>
<item><p>3a.3</p><section></section><text>sbyor bar chud pa'i hU~M dang aM gyi sa bon gnyis las yang dag par byung ba'i gri gug dang thod pa la lte bar lha'i sa bon gnyis kyis mtshan pa blta'o/ /de dag thams cad yongs su gyur pa las/ /bdag nyid dpal dgyes mdzad rdo rje'i gzugs sku mdog sngon po zhal brgyad pa/ phyag bcu drug</text></item>
<item><p>3a.4</p><section></section><text>pa zhabs bzhi pa bdag med ma dang lhan cig mchog tu dga' ba bde ba chen por ro gcig pa/ phan tshun 'khrigs pas chags pa dang ldan par blta bar bya'o/ /de nas oM pad+ma su kha d+ha ra ma hA rA ga su khaM da da tsa tur A nan+da b+ha ga bi shwa hU~M hU~M hU~M ka r+ya~M ku ru Sh+Ta me/ /oM badzra ma hA dwe Sha tsa tu ra A nan+da dA ya ka kha mu khe ka rA</text></item>
<item><p>3a.5</p><section></section><text>so nA tha hU~M hU~M hU~M ka r+ya~M ku ru Sh+wa me zhes bya ba 'dis phyi rol gyi chags pa'i bya ba la rdo rje dang pad+ma byin gyis brlab par bya'o/ /de nas bsrub cing srubs pa'i sbyor bas lha'i 'khor lo dbyung bar bya ste/ de la shar la sogs pa'i sgo ru rim pa ji lta ba bzhin du tshangs pa dang / /dbang po dang / nye ba'i dbang po dang / drag po'o/ /de</text></item>
<item><p>3a.6</p><section></section><text>bzhin du dbang ldan la sogs pa'i mtshams su ni gshin rje dang nor bdag dang bden bral dang / thags bzangs ris dang / de ltar gdan brgyad po dag bsgom par bya'o/ /de'i steng du zla ba dang nyi ma kha sbyor bar chud pa'i gaM caM baM g+haM baM shaM laM DaM zhes bya ba'i sa bon brgyad kyi bdag nyid blta'o/ /de dag</text></item>
<item><p>3a.7</p><section></section><text>yongs su gyur pa las/ dkar mo la sogs pa'i mtshan ma gri gug dang / rde'u chung dang / rus sbal dang / sbrul dang / seng ge dang / dge slong dang / 'khor lo dang / rdo rje dag bsam par bya'o/ /de'i steng du yang sa bon brgyad kyi mtshan ma ste/ de dag thams cad so sor gcig tu yongs su gyur pa las</text></item>
<item><p>3b.1</p><section></section><text>dkar mo la sogs pa yongs su rdzogs par bya'o/ /de las shar phyogs kyi sgor ni dkar mo gzugs kyi phung po'i rang bzhin gaM yig las byung ba mdog sngon mo phyag g.yas na gri gug g.yon na ro hi ta'i nya bsnams shing tshangs pa mnan pa dgod par bya'o/ /lho sgor ni chom rkun ma tshor ba'i phung po'i rang</text></item>
<item><p>3b.2</p><section></section><text>bzhin tsaM yig las yang dag par byung ba btsod kyi mdog can phyag g.yas na rde'u chung g.yon na phag pa bsnams shing dbang po mnan pa dgod par bya'o/ /nub kyi sgo ru ni ro langs ma 'du shes kyi phung po las sgrub cing ba~M yig las skyes pa gser bsregs pa'i mdog can phyag g.yas na rus sbal</text></item>
<item><p>3b.3</p><section></section><text>g.yon na pad+ma'i snod bsnams shing nye ba'i dbang po mnan pa bsam par bya'o/ /byang phyogs kyi sgor ni za phod ma 'du byed kyi phung po'i rang bzhin/ g+haM yig las skyes pa ma ra ka ta lta bu phyag g.yas na thod pa bsnams shing drag po mnan pa blta bar bya'o/ /dbang ldan gyi mtshams su sbos mo sa'i</text></item>
<item><p>3b.4</p><section></section><text>khams kyi rang bzhin baM yig las skyes pa mdog sngon mo g.yas na seng ge g.yon na dgra sta bsnams shing gshin rje mnan par bsgom par bya'o/ /me'i mtshams su ri khrod ma chu'i khams kyi rang bzhin sha~M yig las yang dag par byung ba mdog dkar mo phyag g.yas na dge slong g.yon na bsil</text></item>
<item><p>3b.5</p><section></section><text>byed bsnams shing nor bdag mnan pa bsgom par bya'o/ /bden bral gyi mtshams su ni gtum mo me'i khams kyi rang bzhin laM yig las skyes pa nam mkha'i mdog can g.yas na 'khor lo 'dzin pa g.yon na thod pa bsnams shing srin po mnan pa bsgom par bya'o/ /rlung gi mtshams su ni</text></item>
<item><p>3b.6</p><section></section><text>sme ma rlung gi khams kyi rang bzhin DaM yig las yang dag par byung ba sna tshogs kyi mdog can phyag g.yas na rdo rje bsnams pa g.yon na sdigs mdzub mdzad cing lha ma yin mnan pa bsgom par bya'o/ /de dag thams cad kyang spyan gsum pa mche ba gtsigs pa dbu skra kham pa gyen du 'greng ba</text></item>
<item><p>3b.7</p><section></section><text>gcer bu phyag rgya lnga dang ldan pa phyed krung bcas pa'i gar gyis bzhugs pa'i byang chub kyi sems 'phros pa las yang dag par byung ba bsgom par bya'o/ /'di'i mthar bcom ldan 'das shin tu 'jungs pas mchog tu bde ba chen por ro gcig par ldan pa'i rig ma dang lhan cig tu zhu/ </text></item>
<item><p>4a.1</p><section></section><text>sa bon gyi gzugs su gnas par gyur to/ /de la sbos mo la sogs pa'i lha mo bzhi bdag gi bdag po med par shes nas cher yid mi bde ba thob ste/ mya ngan gyis gdungs nas/ bcom ldan 'das kyi thugs sad par byed pa'i rdo rje'i glus slong bar byed pa ni/ snying rje'i</text></item>
<item><p>4a.2</p><section></section><text>yid kyis bcom ldan bzhengs/ /sbos mo bdag la yongs su skyobs/ /stong pa'i ting 'dzin spangs nas su/ /bde chen 'dod pas bdag la sbyor/ /khyod mi bzhugs pas bdag 'gum pas/ /stong pa'i rang bzhin spangs nas su/ /ri khrod ma dgos bsgrub pa'i phyir/ /dgyes pa'i rdo rje khyed</text></item>
<item><p>4a.3</p><section></section><text>bzhengs shig /'dod pas 'jig rten snyan mnan nas/ /gtso bo ci phyir stong nyid bzhugs/ /khyod mi bzhugs ni phyogs rmongs pas/ /gtum mo bdag ni gsol ba 'debs/ /bdag gis khyed kyi thugs 'tshal gyis/ /sgyu 'phrul lta bur khyed bzhengs cig /'gro gtso sme ma bdag lags zhes/ /</text></item>
<item><p>4a.4</p><section></section><text>thugs rje rgyun chad ma mdzad cig /de kho na nyid kyi glu 'dis gnyid bsangs pa dang 'dra bar bcom ldan 'das zla ba zhu ba lta bu'i bdud rtsi'i gzugs las bzhengs te/ de'i steng du sa bon gnyis las byung ba'i mtshan ma gnyis kyi steng du yang hUM dang aM gyi sa bon gnyis kyis mtshan pa'o/ /de dag nyi ma'i</text></item>
<item><p>4a.5</p><section></section><text>dkyil 'khor dang bcas pa thams cad gcig tu yongs su gyur pa las/ nyi ma'i dkyil 'khor gyi dbus su hUM yig las byung ba aM yig las yang dag par byung ba'i bdag med ma dang yang dag par ldan pa'i bcom ldan 'das dpal dgyes mdzad rdo rje bdag nyid sprul par bya ste/ sku mdog</text></item>
<item><p>4a.6</p><section></section><text>sngon po cher drag pa spyan gsum pa dbu skra kham pa gyen du 'bar ba dbu la sna tshogs rdo rjes mtshan pa/ dpral ba'i steng du thod pa lnga'i phreng bas brgyan pa/ /smin ma gnyer ma'i khro gnyer can gyi zhal dang po sngon po/ g.yas kyi dkar po/ /g.yon gyi dmar po/ /yang g.yon gyi zhal</text></item>
<item><p>4a.7</p><section></section><text>gnyis sngo ba/ de bzhin du g.yas kyi zhal gnyis sngo ba/ steng gi zhal du ba'i mdog can rnam par gtsigs pa'o/ /zhal de dag thams cad mche ba gtsigs shing spyan gsum pa'o/ /g.yas pa'i phyag brgyad na pad+ma'i snod brgyad la gnas pa'i rim pa ji lta ba bzhin du glang po che</text></item>
<item><p>4b.1</p><section></section><text>dang / rta dang / bong bu dang / ba lang dang / rnga mo dang / mi dang / khyi dang /ma he'o/ /de bzhin du g.yon pa'i phyag brgyad na ni sa'i lha mo dang / chu lha dang / me lha dang / rlung lha dang / zla ba dang / nyi ma dang / gshin rje dang / nor sbyin no/ /sku la mgo bo rlon pa'i phreng bas brgyan ba/ phyag rgya drug</text></item>
<item><p>4b.2</p><section></section><text>dang ldan pa gcer bu zhabs g.yas brkyang bas bzhugs pa/ nyi ma'i dkyil 'khor la phung po dang / nyon mongs pa dang / 'chi bdag dang / lha'i bu'i bdud bzhi mnyam par mnan pa'i gar gyis rol pas bzhugs par bsgom mo/ /bdag med ma ni sngon mo phyag gnyis na gri gug dang</text></item>
<item><p>4b.3</p><section></section><text>thod par ldan pa ste/ phyag g.yas pa dang gzhan gyis lhan cig mnyam par 'khyud pa gcer bu phyag rgya lnga dang ldan pa spyan gsum pa thod pa'i phreng bas mgo bor brgyan pa/ sku la skyes pa'i mgo bo'i phreng ba skam pos brgyan pa/ g.yon brkyang ba bcom ldan 'das dang mnyam par ldan pas</text></item>
<item><p>4b.4</p><section></section><text>mchog tu bde ba'i rol chags pa'i bcom ldan 'das ma bsgom par bya'o/ /rig pa'i tshogs kyi dkyil 'khor gyi 'khor lo ji lta ba de bzhin du yang blta ste/ rang gi 'od zer gyi tshogs kyis nam mkha' thams cad yongs su khyab pa bsgom mo/ /de nas rang gi snying gar gnas pa'i rang gi</text></item>
<item><p>4b.5</p><section></section><text>sa bon las 'od zer 'phros te/ 'od zer des khams gsum thams cad du khyab nas slar yi ge de nyid du gzhug go/ /yang nam mkha'i ngos su yongs su 'phros nas ye shes kyi 'khor lo mngon sum du spyan drangs te mdun du byon pa la/ yang dag par mchod cing bstod nas/ rang gi</text></item>
<item><p>4b.6</p><section></section><text>dam tshig gi 'khor lo la gzhug par bya ste/ zhugs nas lha dang gcig tu gyur pa'i nga rgyal bskyed par bya'o/ /de nas rang gi sku'i 'od zer gyi tshogs las byung ba'i de bzhin gshegs pa dang byang chub sems dpa' dang / rig pa'i lha mo dang / khro bo'i rgyal po la sogs pa</text></item>
<item><p>4b.7</p><section></section><text>rnams la mchod pa sna tshogs pa'i khyad par gyis yang dag par mchod de/ de dag gis bdud rtsi lngas yongs su gang ba'i bum pas bdag la dbang bskur ba bsgom par bya'o/ /'di ltar rim pa ji lta ba bzhin du rnam pa du ma dang rnam par smin pa dang / rnam par 'joms pa'i dang</text></item>
<item><p>5a.1</p><section></section><text>rnam pa'i mtshan nyid kyi skad cig ma bzhi po dag las dga' ba dang / mchog tu dga' ba dang / rnam pa'i dga' ba dang / lhan cig skyes pa'i dga' ba'i mtshan nyid mngon du 'gyur ro/ /dgod pa dang / blta ba dang / 'khyud pa dang / 'khrig pa bzhi rnam par dag pa las</text></item>
<item><p>5a.2</p><section></section><text>slob dpon dang / gsang ba dang / shes rab ye shes dang / mchog tu dga' ba'i bde ba chen po'i dbang bzhi blang bar bya'o/ /dbang bskur bas rang gi rigs kyi gtso bos mgo bor mtshan pa ste/ 'di ltar sems kyi gtso bo dang / rtag pa dang / rin chen 'byung ldan dang / 'od dpag tu med pa</text></item>
<item><p>5a.3</p><section></section><text>rnams kyis dkar mo la sogs pa la gdab par bya'o/ /zhe sdang dang / gti mug dang / nga rgyal dang / 'dod chags rnams kyis ni sbos mo la sogs pa'i spyi bor mtshan par bya'o/ /de dag bcom ldan 'das kyi 'khor lo dang lhan cig ye shes lnga'i bdag nyid do/ /de la A li yongs su gyur</text></item>
<item><p>5a.4</p><section></section><text>pa'i zla ba ni me long lta bu'i rang bzhin no/ /kA li yongs su gyur pa'i nyi ma ni mnyam pa nyid kyi rang bzhin no/ /de dag gi dbus su gyur pa'i sa bon dang mtshan ma ni so sor kun du rtog pa'o/ /thams cad gcig tu yongs su gyur pa ni bya ba grub pa'o/ /gzugs brnyan rdzogs pa ni shin tu rnam par dag pa</text></item>
<item><p>5a.5</p><section></section><text>chos kyi dbyings kyi ye shes te/ de ltar khams gsum thams cad dkyil 'khor gyi 'khor lo'i rnam par mos par bya'o/ /'di lta bu'i shes rab dang lhan cig mchog tu dga' ba'i bde ba chen po ro gcig pa'i byang chub sems phyung ba las yang dag par byung ba shes par bya ste/ dkar mo la sogs pa'i lha</text></item>
<item><p>5a.6</p><section></section><text>mo brgyad rang gi sku'i zhal brgyad du rim pa bzhin du zhugs par bsam par bya'o/ /de ltar khams gsum thams cad thabs dang shes rab kyi rang bzhin gcig gi tshul du byas pa/ rang gi gnas ji lta ba bzhin du rgyas btab ste/ mgo bor ni bde ba chen po'i 'khor lo la pad+ma 'dab ma sum cu rtsa gnyis</text></item>
<item><p>5a.7</p><section></section><text>pa'i pad+ma'o/ /de'i lte ba la haM dkar po 'od zer dkar po snang ba dang ldan par blta'o/ /mgrin par ni longs spyod rdzogs pa'i 'khor lo 'dab ma bcu drug pa'i pad+ma'o/ /de'i dbus su oM dmar po'o/ /snying gar ni chos kyi 'khor lo la 'dab ma brgyad pa'i pad+ma'o/ /de'i dbus su ni hUM sngon po'o/ /</text></item>
<item><p>5b.1</p><section></section><text>lte bar ni sprul pa'i 'khor lo 'dab ma drug cu rtsa bzhi pa'i pad+ma'o/ /de'i snying po la a 'od zer lnga'i bdag nyid bsgom par bya'o/ /'khor lo de dag yang dag par bsgoms nas de'i 'od zer gyi tshogs kyis nam mkha' la spro zhing bsdus te de nyid du thim par bya'o/ /de nas rang gi lus la</text></item>
<item><p>5b.2</p><section></section><text>gnas pa'i phyag rgya drug gi gzugs de bzhin gshegs pa'i bdag nyid kyi go cha bcing bar bya ste/ 'khor lo gzugs ni mi bskyod pa/ /rna cha 'od dpag med pa'i bdag /mgul gyi phreng ba rin chen gtso/ /lag rgyan rnam par snang mdzad gnas/ /ska rags la ni don grub bzhugs/ /yan lag kun</text></item>
<item><p>5b.3</p><section></section><text>spyod rdo rje 'dzin/ /de bzhin du/ mig gnyis gti mug rdo rje ma/ /snyan la zhe sdang rdo rje ma/ /sna la ser sna rdo rje ma/ /kha la 'dod chags rdo rje ma/ /reg ni phrag dog rdo rje ma'o/ /yid ni bdag med rnal 'byor ma'o/ /de dag ni dam tshig tu gyur pa'o/ /de nas cho ga sna tshogs pa'i sngags bzlas pa ni sngags kyi</text></item>
<item><p>5b.4</p><section></section><text>yi ge'i tshogs brjod pas/ de dag lha mo'i zhal nas phyung ste 'od zer dang bcas pa rang gi zhal du zhugs nas rdo rje'i lam nas byung ste/ rang gi lha mo'i pad+mar dbab po/ /de yang lha mo'i zhal nas bdag gi zhal du ste/ rim pa du mar rgyun mi 'chad par sngags kyis 'khor bar bya'o/ /las kyi bye</text></item>
<item><p>5b.5</p><section></section><text>brag las ni kha dog gi bye brag tu byas te/ de ltar mi skyo'i bar du sngags yongs su bzla'o/ /de nas rang gi snying gar nyi ma dang zla ba'i bar du sngon po'i rnam par spro ba dang bsdu ba'i lus bsgom ste/ bdag med ma'i snying gar yang zla ba la aM blta ste/ a dang zla ba'i dkyil 'khor de dag lhan cig</text></item>
<item><p>5b.6</p><section></section><text>tu zhu ba dang ldan pa'i bcom ldan 'das ma bcom ldan 'das kyi thugs kar zhugs par rnam par bsam mo/ /de nas bcom ldan 'das kyi thugs ka na gnas pa'i zla ba dang nyi ma'i dbus kyi hUM las 'phros pa'i A li kA li'i 'od zer gyi tshogs 'byung ba dang 'jug pa'i dbugs kyis spro ba dang</text></item>
<item><p>5b.7</p><section></section><text>bsdu bas rang gi de nyid du zhugs nas gcig tu gyur te/ zla ba dang nyi ma kha sbyor ba'i nang sa bon gyi lus kyis gnas pa de'i tshe/ 'di ltar bsam mo/ /thog ma tha ma med pa yi/ /'khor min mya ngan 'das ma yin/ /gzhan min bdag nyid ma yin pa/ 'di ni mchog tu bde chen yin/ /de bzhin</text></item>
<item><p>6a.1</p><section></section><text>du sa bon yi ge zla ba dang nyi ma dang 'dres par gyur pa'i bdud rtsi'i rang bzhin gyi 'od kyi gong bu'i rnam pa dang mar me'i rtse mo lta bu'i rim pa bzhin du mchod pa dang gtor ma'i yo byad sngon du 'gro bas bsgom par bya'o/ /oM in+da dza ma dza la dzak+kha b+hU ta bah+ni bA u rAk+kha tsan+da</text></item>
<item><p>6a.2</p><section></section><text>sudz+dza mA da pAp+pa ta la pA tA le/ aT+Ta sap+pa swA hA/ i daM ba li b+huny+dza dzi g+haM phul+la d+hUp+pa mAM sa piM ga aM ba sap+pa kadz+dza sa dA khan+ti khu Ni pheT gA da/ oM a kA ro mu khaM sarba d+harmA NAM/ A d+ya nut+pan+na twata oM AHhU~X phaT swA hA/ 'byung po thams cad pa'i gtor ma'i sngags so/ /oM aSh+TA na nA ya/ piM gor+d+ha</text></item>
<item><p>6a.3</p><section></section><text>ke sha war+t+ma ne/ tsa turbiM sha ti ne trA ya/ Sho Da sha b+hu dzA ya/ kr-iSh+Na dzI mU ta wa pu She/ ka pA la mA lA ne kA d+hA ri Ne/ Ad+h+ma ta krU ra tsit+tA ya/ ar+d+hen+du daM Sh+T+r-i Ne/ oM mA ra ya mA ra ya/ kA ra ya kA ra ya/ gar+dz+dza ya gar+dz+dza ya/ tar+dz+dza ya tar+dz+dza ya/ sho Sha ya sho Sha ya/ sap+ta sA ga rAn/ ban+d+ha ban+d+ha/ nA ga aSh+Ta</text></item>
<item><p>6a.4</p><section></section><text>kA na gr-ih+Na gr-ih+Na sar+b+ba sha trUM na/ ha hA hi hI hu hU he hai ho hau haM haH/ phaT swA hA/ bcom ldan 'das kyi rtsa ba'i sngags so/ /oM de ba pi tsu badzra hUM hUM hUM phaT swA hA/ snying po'o/ /oM badzra karta ri he badzrA ya hUM hUM hUM phaT/ nye ba'i snying po'o/ /oM a ka tsa Ta ta ba ya sha swA hA/ grong khyer bskyod pa'i sngags so/ /mchod</text></item>
<item><p>6a.5</p><section></section><text>pa dang gtor ma bya ba'i cho ga'i dus su dang po dang tha mar dam tshig pa'i mchog gi glu brjod par bya ste/ kol+la i re t+thi a po lA/ mum+mu Ni re kak+ko lA/ g+ha Ne kr-i pi ta ho bAdz+dza i/ ka ru Ne ki ya bi na ro lA/ ta hiM ba la khAdz+dza yi/ gA D+hem+ma a NA bidz+dza yi/ he le kA liny+dza ra pa Ni ya yi/ dun+du ra bAdz+dzi a i/ </text></item>
<item><p>6a.6</p><section></section><text>tsa hu sa mA ka t+thu rI sit+lA/ kap+pu ra lA yI a i/ mA la in+d+ha Na sA liM dza/ ta hiM b+ha ru khA hi a i/ phreM kha Na khe Ta ka ren+te/ sud+d+ha a sud+d+ha na mu Ni a i/ ni rAM su aM ge tsa DA pi a i/ ta hiM dza sa rA wa pa Ni a i/ ma la ya dze kun+du ru bA Ta i/ DiN+Di ma ta hin+na bAdz+dzi ya yi/ 'di ltar mtshams su lhag</text></item>
<item><p>6a.7</p><section></section><text>par gnas pa dang / tshogs kyi mchod pa'i dus su rdo rje dang dril bu 'dzin pa'i sngags pas dngos grub thams cad nye bar bya ba'i phyir glu 'di shin tu dal bas blang bar bya'o/ /ji ltar bstan pa'i rim pa de bzhin du/ dkyil 'khor gyi 'khor lo'i nang du bcom ldan 'das</text></item>
<item><p>6b.1</p><section></section><text>zhal gcig phyag gnyis phyag g.yas pa na rdo rje g.yon pa na thod pa dang / /kha T+wAM ga gcer bu zhabs g.yas pa brkyang bas ro la gnon pa bsgom par bya'o/ /de bzhin du phyag bzhi pa ni g.yas na rdo rje g.yon na thod pa lhag ma'i phyag gnyis kyis rang gi rig ma la 'khyud pa'o/ /de dag ji</text></item>
<item><p>6b.2</p><section></section><text>lta ba bzhin du zhal gsum pa phyag drug pa la ni zhal g.yon pa dmar pa g.yas pa dkar po/ /phyag g.yon na rtse gsum pa dang dril bu/ phyag g.yas na rdo rje dang gri gug//phyag lhag ma gnyis kyis rang gi rig ma la 'khyud pa'o/ /de'i bcom ldan 'das ma ni gri gug dang thod par lhan cig ldan pa'i</text></item>
<item><p>6b.3</p><section></section><text>phyag gis bcom ldan 'das la mnyam par 'khyud pa'o/ /phyag gnyis pa dang phyag bzhi pa dang phyag drug pa 'di dag kyang mdog sngon po spyan gsum pa skra kham pa gyen du 'greng pa phyag rgya drug dang ldan pa/ zhabs g.yas pa brkyang bas ro la gnon par bsam mo/ /'on kyang zhal brgyad pa mi sgom pas</text></item>
<item><p>6b.4</p><section></section><text>kyang lha'i 'khor lo rang gi lus la gzhug par bsgom mo/ /oM trai lokyA k+She pa hUM hUM hUM phaT swA hA/ phyag gnyis pa'i sngags so/ /oM dz+wA la dz+wA la b+h+yoM hUM hUM hUM phaT swA hA/ phyag bzhi pa'i sngags so/ /oM ki Ti ki Ti badzra hUM hUM hUM phaT swA hA/ phyag drug pa'i sngags so/ /cho ga lhag ma rnams ni snga ma bzhin du bya'o/ /</text></item>
<item><p>6b.5</p><section></section><text>gzhan yang 'di ltar shes par bya ste/ snying rje'i spyan ni dmar po ste/ yan lag sngon po byams pa'i sems/ /bsdu dngos bzhi ni zhabs bzhir bshad/ /zhal brgyad rnam par thar pa brgyad/ /phyag ni stong pa bcu drug ste/ /rus rgyan phyag rgya rnam pa lnga/ /khro bo gdug pa 'dul ba ste/ /sha ni puk+ka sI ru bshad/ </text></item>
<item><p>6b.6</p><section></section><text>khrag ni ri khrod ma ru brtag /tsaN+Da lI ni khu ba'i gzugs/ /sme ma rkang dang tshil bu ste/ /pags pa byang chub yan lag bdun/ /rus pa 'phags pa'i bden pa bzhi/ /de ltar sngags pas mos byas nas/ lha yi sbyor bas rab tu rgyu/ /de nas smon lam gdab par bya/ /rigs skyes rjes su ma nyams shing / </text></item>
<item><p>6b.7</p><section></section><text>dam tshig can dgyes rdo rje 'chang / /snying rje ldan zhing bla ma gus/ /skye zhing skye bar bdag gyur cig /lag na rdo rje dril sgrogs shing / /zab mo'i chos ni rab 'don pa/ /shes rab 'dus pa'i khu ba can/ /skye zhing skye bar bdag gyur cig /cung zad tsam gyi sgrub thabs 'di/ /dad pa'i shugs kyis bdag</text></item>
<item><p>7a.1</p><section></section><text>gis bris/ /blo gros rab dman bdag la ni/ /de nyid mkhyen rnams bzod par gsol/ /bla ma'i zhabs kyi pad+mar gus shing sems can brtse/ /zla ba'i thigs pa'i rigs rnams rab dga' ba/ /mngon pa'i nga rgyal dgra las rang rgyal ba'i/ /lha yi mtshan ma rnyed nas bdag</text></item>
<item><p>7a.2</p><section></section><text>gis bris pa yin/ /dgyes pa'i rdo rje rnyed dka' ba'i/ /sgrub pa'i thabs su byas pa yis/ /bsod nams gang zhig rnyed pa des/ /'jig rten rdo rje 'dzin grub shog /dpal dgyes pa'i rdo rje'i sgrub thabs/ /slob dpon pad+mas mdzad pa rdzogs so// // </text></item>
<item><p>7a.3</p><section></section><text>@##/ /rgya gar skad du/ he badzra maN+Dal karma kra ma bi d+hi/ /bod skad du/ /kye rdo rje'i dkyil 'khor gyi las kyi rim pa'i cho ga /dpal kye rdo rje la phyag 'tshal lo/ /dang por slob dpon gyis bla ma las dbang thob cing / dam tshig la gnas pa/ mtshan nyid thams cad dang ldan pa</text></item>
<item><p>7a.4</p><section></section><text>des/ /slob ma la dbang bskur ba'i don du dkyil 'khor bri ba ni/ /dang por slob ma'i mtshan nyid brtag par bya ste/ des shing 'jam la snyan par smra ba/ /sems can thams cad la byams pa dang / snying rje'i sems dang ldan pa thos bsam dang klog pa la mngon par brtson pa thabs</text></item>
<item><p>7a.5</p><section></section><text>dang shes rab zab mo'i tshul gsang ba'i chos la shin tu dad pa/ /bla ma la gus pa/ bstan bcos la 'jigs pa med pa/ gtong sems che ba dang ldan pa'i slob ma de yongs su gzung bar bya'o/ /de ltar slob ma brtags pa'i rjes la/ dang po lha'i bsnyen pa bya ste/ de la gtso bo'i</text></item>
<item><p>7a.6</p><section></section><text>'dzab ni 'bum bzlas par bya'o/ /lha mo rnams kyi 'dzab ni stong bzlas par bya'o/ /de la slob dpon la la dag ni lha mo rnams kyi 'dzab ni bya mi dgos te ci'i phyir zhe na/ dpa' bo'i yan lag tu 'dus pas/ dpa' bo gcig pu bya'o zhes zer ro/ /de ltar bzlas pa byas pas mtshan</text></item>
<item><p>7a.7</p><section></section><text>ma byung na dkyil 'khor bri ba brtsam par bya ste/ /dang por sems dag pa sngon du bya ste/ /kye rdo rje'i nga rgyal dang ldan pas/ lha rnams mnyes par byas shing / dkyil 'khor bri ba'i phyir sa gzhi yongs su brtag par bya ste/ nags shin tu dben pa'am/ byang chub sems dpa'i khyim mam/ </text></item>
<item><p>7b.1</p><section></section><text>rgya mtsho chen po'i 'gram mam/ dur khrod grub pa'i gnas sam/ sngon du dkyil 'khor byas pa'i gnas sam/ yang na gnas yid du 'ong ba'i sa phyogs rang gi sems 'jug pa mdzes shing yid du 'ong ba ru/ dri zhim po'i chus gtor te/ me tog sna tshogs pa yang dgram mo/ /gnas</text></item>
<item><p>7b.2</p><section></section><text>gang yang rung ba der/ shar dang byang du gzhol na rnal 'byor pa rnams kyi dngos grub tu 'gyur ro/ /dbus mtho na phyag rgya chen po'i rig 'dzin gyis thob par 'gyur ro/ /byang mtho na mkha' 'gro ma rnams kyi rjes su 'brang bar 'gyur ro/ /shar mtho na rigs bzhi dang lnga la</text></item>
<item><p>7b.3</p><section></section><text>sogs par rtog pa zad par 'gyur ro/ /sa gzhi dbus dma' na sngags pa 'jigs pa dang bcas par 'gyur ro/ /de ltar mtshan nyid dang ldan pa'i gnas der bsgrubs na/ ji ltar 'dod pa'i dngos grub tu 'gyur ro/ /sa brtag pa'i rim pa'o/ /de ltar brtags pa'i</text></item>
<item><p>7b.4</p><section></section><text>dbus su kye rdo rje dang ldan par 'dug la/ sa'i lha mo bskul zhing gsol ba gdab par bya ste/ lag pa gnyis sor mo lan gsum du sa la brdab par bya'o/ /brdabs pas sa'i nang nas phyir 'thon te/ rnal 'byor pa'i mdun du bkug nas gnas par bsam par bya'o/ /lha mo de</text></item>
<item><p>7b.5</p><section></section><text>yang rgyan thams cad dang ldan pa/ mdog ser por gnas pa/ bzhin sdug la mdzes pa phyag na bum pa bsnams pa ste/ bdag gis ci bgyi bka' stsal 'tshal/ zhes smra bar bsam mo/ /de ltar bsams pa'i lha mo de la mchod yon dang / zhal bsil dang / mchod pa dang / </text></item>
<item><p>7b.6</p><section></section><text>gtor ma phul la 'di skad brjod par bya'o/ /skyob pa sangs rgyas thams cad kyi/ /spyod pa'i tshul dang khyad par dang / /sa dang pha rol phyin pa la/ /lha mo khyod ni dbang du gyur/ /shA kya seng ge skyob pa yis/ /ji ltar bdud kyi sde bcom pa/ /de bzhin bdag gis bdud las ni/ /</text></item>
<item><p>7b.7</p><section></section><text>rgyal bar byas te dkyil 'khor bri/ /zhes lan gsum brjod pa'i rjes la/ /sa'i lha mo dga' ba'i mdangs kyis khyod slob dpon yin gyis/ dkyil 'khor bris shig ces zer nas/ sa la thim par bsam mo/ /de ni sa bslang ba'i rim pa'o/ /de nas sa phyogs der dri zhim</text></item>
<item><p>8a.1</p><section></section><text>pa'i chus gtor te bdud rtsi rnam pa lnga'i chag chag gdab po/ /de nas lto 'phye'i rim pa shes par byas la dngos grub rab 'bring gsum gyi don du/ mgrin pa dang / lte ba dang / pus mo yan chod du brko bar bya'o/ /de nas sa'i ro rdo ba dang / mgal dum dang / sol</text></item>
<item><p>8a.2</p><section></section><text>pa dang / rus pa dang / gyo mo dang / gseg ma dang / bong ba la sogs pa med par byas pa'i/ sa gzhan bzang po snum pa la dri zhim po tsan+dan dang / gur kum dang / ga pur dang / gla rtsi la sogs pa dang bsres pas dgang ngo / /yang na dri zhim po dang chu bsres pa'i yi ge hUM bzlas pa'i chu dang</text></item>
<item><p>8a.3</p><section></section><text>bsres shing bshang gcis bkang la/ 'thas par bcags te/ rin po che la sogs pa'i gter bcug la lag mthil ltar mnyam pa'i steng du/ yan lag drug dang ldan pa'i rnal 'byor la 'dug la/ oM rak+Sha rak+Sha zhes brjod pas sa gzhi thams cad rdo rje'i rang bzhin du bya zhing / logs</text></item>
<item><p>8a.4</p><section></section><text>dang steng rdo rje'i gur dang / rdo rje'i bla rer bya'o/ /de nas oM badzri b+ha ba badzra ban+d+ha hUM zhes pas thams cad 'od dang ldan par bya'o/ /kye rdor khro bo mchod pa la/ /lha mo khyod ni dpang du gyur/ /rin chen sna tshogs phyer btags pas/ /bdag gis don yod dkyil 'khor bri/ /sa gzhi byin gyis</text></item>
<item><p>8a.5</p><section></section><text>brlab cing sta gon la gnas pa'i rim pa'o/ /de nas yang slob dpon yan lag drug dang ldan par spyi gtsug gi rgya gram dang / mgul rgyan dang / rna rgyan dang / ska rags dang / phyag gdub dang / rgyan lngar ldan pas rdo rje dang dril bu thogs la gong du smos pa'i mdun la sogs par 'dug pa'i</text></item>
<item><p>8a.6</p><section></section><text>lha mo gau rI la sogs pa bzhi rigs bzhi'i ting nge 'dzin can bzhi phyogs bzhir 'dug ste/ rdo rje dang dril bu thogs la mdo bskul bar bya'o/ /de yang bskul ba'i sngon du mchod pa bya ste/ gau rI'i ting nge 'dzin can gyis/ oM badzra puSh+pe AHhUM/ oM badzra d+hU pe AHhUM/ oM badzra A lo ke AHhUM/ oM badzra gan+d+he</text></item>
<item><p>8a.7</p><section></section><text>AHhUM/ oM badzra nai we d+ye AHhUM/ zhes bya ba'i mchod pa lngas mchod de/ khyod ni rnal 'byor ma rnams bskor/ /zhes bya ba la sogs pas bstod de/ de nas 'di skad ces bskul lo/ /de bzhin gshegs pa kun zhi ba/ de bzhin gshegs pa kun gyi gnas/ /kun 'byung rdo rje sems dpa' yi// </text></item>
<item><p>8b.1</p><section></section><text>dkyil 'khor 'dren pa bshad du gsol/ /mtshan nyid thams cad yang dag rdzogs/ /mtshan min thams cad yang dag sngangs/ kun du bzang po sku yi mchog /dkyil 'khor 'dren pa bshad du gsol/ /yang dag sangs rgyas mchog zhi ba/ ye shes spyod pa rnam spyod pa/ /kun du bzang</text></item>
<item><p>8b.2</p><section></section><text>po gsung gi mchog /dkyil 'khor 'dren pa bshad du gsol/ /sems can kun gyi sems chen po/ /rang bzhin dag pa dri ma med/ rnam snang mdzad chen 'byung ba yi/ /dkyil 'khor 'dren pa bshad du gsol/ /de nas gong du smos pa'i phyag rgya dang ldan pa'i kye rdo rje bsgom pa des/ /</text></item>
<item><p>8b.3</p><section></section><text>bgegs bsal bar bya ste/ rkang pa gnyis su yi ge hUM las sna tshogs rdo rje bsams la/ mig g.yas su ma las nyi ma'i dkyil 'khor/ /g.yon du Ta las zla ba'i dkyil 'khor bsam ste/ rdo rje'i lta bas thams cad du bltas te/ de yang / rab tu myur bar g.yos pa'i mig /mig gi</text></item>
<item><p>8b.4</p><section></section><text>rdzi ma 'dren pa ni/ /'bar ba'i lta ba zhes su gsungs/ /'gro ba thams cad dgug par ro/ /zhes pas de ltar bltas la/ lag pa g.yon gyis dril bu gzung zhing / g.yas kyis rdo rje gser la steng 'og tu legs par 'khyud nas/ sa phyogs de na gnas pa 'dis bskrad par bya'o/ </text></item>
<item><p>8b.5</p><section></section><text>sa phyogs 'dir nga sems can gyi don rtsom gyis/ lha dang / klu dang / gnod sbyin dang / dri za dang / 'byung po dang / sha za mo dang / srin po la sogs pa gang dag gnas pa sa'i bdag po myur du song shig /'di ltar dpal he ru ka'i bka' thos nas myur du dengs shig /gang mi 'gro</text></item>
<item><p>8b.6</p><section></section><text>ba de dag la nga'i ye shes kyi rdo rje dang / kha T+wAM ga 'dis spyi bo rnam pa brgyar 'gas par 'gyur ro zhes lan gsum du brjod la/ /dbang ldan gyi mtshams nas hUM mang po brjod cing lan gsum du bskor ba bya'o/ /bskal pa'i me lta bu'i 'od zer mang po rkang pa'i 'og nas phyung bas/ </text></item>
<item><p>8b.7</p><section></section><text>gdug pa can rnams bsregs par dogs nas phan tshun 'byer bar bsam mo/ /de yang rol ba'i gom stabs brgyad pos gar byas te/ rkang pa bskyod nas lag pa bskyod/ /smin ma 'degs dang rab 'degs 'brang / /cung zad ngo tsha zur mig dang / /brla rgyas stan la 'dug</text></item>
<item><p>9a.1</p><section></section><text>pa dang / mig yangs gar ni byed 'gyur zhing / /kha yi pad+ma 'dzum dang bcas/ /cung zad dmar ba'i mche ba 'chang / /kun da ltar dkar so yi phreng / /dpal ldan khrag 'thung rnal 'byor ches/ /sems can sgrol ba rmad du byung / /de la sogs pa'i gar gyis ni/ /</text></item>
<item><p>9a.2</p><section></section><text>bgegs la sogs pa bskrad par bya/ /de nas sngon du gsungs pa yi/ /rak+Sha'i sngags kyis rdo rje'i sa gzhi dang gur dang bla re la sogs pa bya'o/ /de ltar byas pas dkyil 'khor sa'i cha nyes pa dang ldan pa yang nyes pa dag med par 'gyur te/ bgegs bsal ba'i rim pa'o// // </text></item>
<item><p>9a.3</p><section></section><text>de nas ba'i rnam pa lnga dang ldan pa'i dri zhim po'i chu dang / bdud rtsi lngas byugs la/ de'i steng du dri'i thig le bya'o/ /thig le de'i steng du me tog bzhag la sna tshogs pad+mar bsam mo/ /pad+ma'i steng du a las nyi ma'i dkyil 'khor bsams la de'i steng du rang rang gi sngags hUM gaM tsaM baM g+haM </text></item>
<item><p>9a.4</p><section></section><text>baM saM laM DaM zhes bya ba'i sbyor bas lha'i dkyil 'khor bskyed la/ /rang rang gi gdan de nyid la bzhugs par bsam mo/ /de nas ye shes sems dpa' 'khor dang bcas pa spyan drang bar bya ste/ gau rI dzaH/ zhes bskul bas/ gau rI las sprul pa'i gau rI lcags kyu can mang po 'phros</text></item>
<item><p>9a.5</p><section></section><text>pas rang bzhin gyi dkyil 'khor nas/ kye rdo rje 'khor dang bcas pa spyan drangs nas/ rdo rje bla re'i steng du bzhugs pa la/ prok+Sha NaM dang / ar+g+haM dang / any+tsa ma naM dang / bi d+hi dang / spos dang / me tog la sogs pa rnams kyis mchod cing / lha mo brgyad kyi mchod pas kyang mchod do/ /</text></item>
<item><p>9a.6</p><section></section><text>de nas tsau rI hUM zhes pas/ tsau rI zhags pa can gyis gzhal yas khang gi nang du gzhag go/ /bet+tA lI baM zhes pas/ de bzhin du bcings la/ g+ha sma rI hoH sa dgyes par byas te/ ye shes kyi 'khor lo gcig tu bya'o/ /de nas yang phyi'i mchod pas mchod cing / nang gi mchod</text></item>
<item><p>9a.7</p><section></section><text>pas kyang mchod la/ dril bu'i sgra dkrol ste/ srid pa rang bzhin gyis dag phyir/ /ngo bo nyid kyis dngos med byas/ /rang bzhin dag pa'i pa'i sems dpa' rnams/ /dam pa'i srid pa byed par shog /ces pa dang /thams cad dngos po'i rang bzhin mchog /gdon nas thams cad</text></item>
<item><p>9b.1</p><section></section><text>bdag nyid gnas/ /thabs dang shes rab gnyis med pa/ /kye yi rdo rje bdag phyag 'tshal/ zhes pa la sogs pa'i rdo rje glu'i tshig gis bstod do/ /de nas bdud rtsi'i mchod pa yang / dpal kye rdo rje 'khor dang bcas pas myang bar bya'o/ /de nas 'di skad ces brjod par bya'o/ /gnyis med</text></item>
<item><p>9b.2</p><section></section><text>ye shes las byung ba/ /khyab bdag dngos grub bdag nyid can/ /ston pa'i gtso bo khrag 'thung dpal/ /bdag med ma dang yang dag ldan/ /phyogs mtshams rnams kyi mkha' 'gro dang / /rig pa'i lha mo rdzu 'phrul can/ /byang chub sems dpa' la sogs kun/ /ma lus bdag la dgongs su gsol/ /</text></item>
<item><p>9b.3</p><section></section><text>slob ma la ni phan pa dang / /khyed rnams la yang mchod pa'i phyir/ /che ge bdag ni rdo rje can/ /nang par dkyil 'khor bri lags kyis/ /rjes su brtse bar nyer dgongs te/ /byin gyis brlab par mdzad du gsol/ /de nas dri zhim po'i me tog gi phreng ba dang / /bdud rtsi lnga dang spos la sogs pa dbul</text></item>
<item><p>9b.4</p><section></section><text>bar bya'o/ /lha la gsol ba gdab pa'i rim pa'o/ /de nas slob ma'i gtso bo 'khor dang bcas pa lhag par gnas par bya zhing / mchod par bya ba 'di brjod do/ /bu tshur theg pa chen po la/ /khyod ni tshul chen snod yin te/ /gsang sngags spyod tshul cho ga 'di/ /khyed la yang dag bshad par bya/ /</text></item>
<item><p>9b.5</p><section></section><text>rdzogs pa'i sangs rgyas gang 'das dang / /de bzhin gang dag ma byon dang / /da ltar byung ba'i rdzogs sangs rgyas/ /'gro la phan phyir bzhugs pa rnams/ /de dag kun gyis gsang sngags kyi/ /cho ga bzang po 'di mkhyen nas/ /dpa' bos byang chub shing drung du/ /thams cad mkhyen pa'i mtshan ma</text></item>
<item><p>9b.6</p><section></section><text>brnyes/ /gsang sngags sbyor ba mnyam med de/ /skyob pa dpal ldan he ru kas/ /bdud sde shin tu mi bzad pa/ /dpung chen dag kyang de yis bcom/ /de bas kun mkhyen thob bya'i phyir/ /bu yis blo gros 'di gyis shig /sangs rgyas chos dang dge 'dun la/ /rtag tu khyod ni skyabs su song / /rnal</text></item>
<item><p>9b.7</p><section></section><text>'byor gsang sngags mkha' 'gro ma/ /'khor lor bzhugs pa'i bdag nyid can/ /kun la rtag tu skyabs su song / /dpa' bo dpa' mo dbang lha mo/ /byang chub sems dpa' bdag nyid che/ /khyad par du yang slob dpon la/ /rtag par bdag ni skyabs su mchi/ /dpal ldan khrag 'thung</text></item>
<item><p>10a.1</p><section></section><text>sogs dpa' bo/ /rnal 'byor ma dang snang mdzad sogs/ /byang chub sems dpa' dpag med pa/ /thams cad rang la dgongs par gyis/ /dus 'di nas bzung che ge mo/ /ji srid bdag med sar gnas par/ /de yi tshangs spyod gnyis med par/ /khyod kyis sdom pa</text></item>
<item><p>10a.2</p><section></section><text>legs par gzung / /de nas 'og nas 'byung ba 'di rnams kyis sdig pa bshags pa la sogs pa byed du gzhug ste/ bdag gis sdig pa bgyis pa dang / /bgyid du stsal dang yi rang ba/ /sangs rgyas spyan sngar mchis nas su/ /de dag thams cad bshags par bgyi/ /sangs rgyas byang</text></item>
<item><p>10a.3</p><section></section><text>chub sems dpa' dang / /rang rgyal dgra bcom 'gro rnams kyi/ /bsgom dang bzlas brjod bsod nams tshogs/ /de la bdag ni yi rang ngo / /sems skyed mngon par sangs rgyas dang / /chos kyi 'khor lo bskor ba dang / /byang chub sems dpa'i tshogs spyod la/ /de la bdag ni skyabs su mchi/ /</text></item>
<item><p>10a.4</p><section></section><text>sangs rgyas 'byung ba ji lta bar/ /skal ldan byang chub sems dpa' yis/ /byang chub sems ni bskyed pa ltar/ /de ring nyid du sems bskyed do/ /mgon po bdag la dgongs su gsol/ /ma lus bzhugs pa'i sangs rgyas rnams/ /dus 'di nyid nas sangs rgyas par/ /bla med bdag la</text></item>
<item><p>10a.5</p><section></section><text>gzigs su gsol/ /sangs rgyas chos dang dge 'dun te/ /bla na med pa'i dkon mchog gsum/ /sangs rgyas rnal 'byor sdom pa ni/ /yang dag nyid du gzung bar bgyi/ /rdo rje rigs mchog chen po la/ /rdo rje dril bu phyag rgya yang / /yang dag nyid du gzung bar bgyi/ /slob dpon dag kyang</text></item>
<item><p>10a.6</p><section></section><text>gzung bar bgyi/ /rin chen rigs mchog chen po yi/ /dam tshig yid du 'ong ba la/ /nyin re bzhin du lan drug tu/ /sbyin pa rnam bzhi rtag tu sbyin/ /byang chub chen po las byung ba'i/ /pad+ma'i rigs mchog dag pa la/ /phyi dang gsang ba'i theg pa gsum/ /dam pa'i chos kyang ma lus gzung / /</text></item>
<item><p>10a.7</p><section></section><text>las kyi rigs mchog chen po la/ /sdom pa thams cad ldan par ni/ /yang dag nyid du gzung bar bgyi/ /mchod pa'i las kyang ci nus bgyi/ /tshul khrims kyi ni bslab pa dang / /dge ba'i chos ni sdud pa dang / /sems can don byed tshul khrims gsum/ /de bzhin brtan por gzung bar</text></item>
<item><p>10b.1</p><section></section><text>bgyi/ /bdag gi dge ba'i las rnams 'di dag gis/ /'jig rten mi ring sangs rgyas myur 'grub nas/ /sems can 'khor ba'i rgya mtshor bying ba rnams/ /bla med byang chub nyid du bsgral bar bgyi/ /zhes zhus pa dang / slob dpon gyis slob ma bsrung bar bya ste/ /slob ma rnams kyi lus</text></item>
<item><p>10b.2</p><section></section><text>ngag yid gsum du/ /spyi bor 'khor lo mgrin par pad+ma/ /snying gar rdo rje/ de gsum gyi lte ba la yang / oM AHhUM gsum bsam mo/ /de nas slob dpon gyis lag tu rdo rje gzung la/ slob ma'i gnas gsum du rdo rje gtug cing / /oM AHhUM zhes brjod cing / gnas gsum du dri'i chus</text></item>
<item><p>10b.3</p><section></section><text>byug go/ /de nas rim par slob ma rnams kyi mgo la me tog byin te/ mdun du spos byin la/ /mar me dang dri snying gar sbyin no/ /de nas so shing gi cho ga bya ba ni 'di'o/ /u dum wA ra a shwad+tha/ me tog gtsang zhing dri yis byug/ /sor ni bcu gnyis tshad du bya/ /ma yo ma gas 'bus ma</text></item>
<item><p>10b.4</p><section></section><text>zos/ /lci ba ba yi ko ba tsam/ /sa gzhi maN+Dal byas nas ni/ /slob ma de yi steng bzhag nas/ /me tog la sogs mchod pa bya/ /slob ma'i tshogs la sbyin par bya/ /de nas shar phyogs kha bltas te/ /mi smra bar ni so shing bca'/ /bca' ba zin nas mi dgas shing / /phan tshun du yang mi</text></item>
<item><p>10b.5</p><section></section><text>'dor bar/ /so shing mdun du drang por dor/ /de yi tshe na mtshan ma ni/ /de tshe bdag la blta ba dang / /rtse mo gyen du 'greng gyur na/ /de yis dngos grub mchog ces bshad/ /de bzhin gzhan du kha bltas na/ /de yis dngos grub 'bring du bshad/ /mtshams dang byang du kha bltas na/ /'jig</text></item>
<item><p>10b.6</p><section></section><text>rten pa yi dngos grub 'thob/ /so shing dor ba brgya lam na/ /gal te thur du kha bltas na/ /des ni nges par sa 'og gi/ /dngos grub de la the tshom med/ /de nas dri chu lag par blugs te 'thor 'thung bya'o/ /oM hrIHbi shud+d+ha d+harmA sarba pA paM ni sh+tsA saM sho d+ha ya/ sarba bi kalpa a pa n+yA hUM zhes pa'i</text></item>
<item><p>10b.7</p><section></section><text>sngags bzlas chu hub gsum 'thung du gzhug go/ /de'i 'og tu slob ma rnams la sems dga' bar bya ba'i phyir/ /chos bshad par bya ste/ /'jig rten khams ni thams cad du/ /thams cad mkhyen pa 'byung mi 'gyur/ /u dum wA ra'i me tog bzhin/ /brgya lam na ni re</text></item>
<item><p>11a.1</p><section></section><text>'ga' 'byung / /de phyir phrad dka' 'byung ba yi/ /gnyis med zab mo'i spyod tshul 'dis/ /sems can sangs rgyas byed pa'o/ /bskal pa grangs med mang por ni/ /sngon du bya ba'i rnam smin gang / /de kun zad par 'gyur pa ni/ /zab mo'i dkyil 'khor mthong bas so/ /de</text></item>
<item><p>11a.2</p><section></section><text>nas oM AH hUM zhes bya bas/ ku sha byin gyis brlabs la sngas su yang gzhug par bya zhing stan du yang gding bar bya'o/ /de nas srung skud gdags te/ srung skud dmar po la mdud pa grangs drug bor la/ dpung pa g.yon par bsrung ba'i phyir bcing ngo / /de nas mchod pa bya ste gtor ma btang</text></item>
<item><p>11a.3</p><section></section><text>la/ slob dpon nang du zhugs la/ dkyil 'khor gyi lha la phyi nang gi mchod pas yang dag par mchod do/ /slob ma rnams ni sta gon gyi gnas de nyid du gu sha'i stan la seng ge'i nyal thabs su 'dug la/ rmi lam gyi mtshan ma blta ba'i phyir/ mi smra bar kye rdo rje'i bsam gtan gyi sems kyis nyal bar</text></item>
<item><p>11a.4</p><section></section><text>bya'o/ /de nas mtshan mo'i mthar/ rmi lam gang dang gang mthong ba dri bar bya'o/ /dris pa thos nas rmi lam bzang ngan thogs pa med par brjod par bya'o/ /de nas rmi lam bzang po mthong ba na/ slob ma la rjes su yi rang bar bya ste/ dngos grub rab 'bring tha ma bstan par bya'o/ /ngan pa mthong na 'byung</text></item>
<item><p>11a.5</p><section></section><text>rnam pa lnga 'thung du bcug ste/ drag po'i sbyin sreg byas na/ des rtog pa zhi bar 'gyur ro/ /slob ma lhag par gnas pa'i rim pa'o// //de nas gser ram dngul lam zangs las rnam par rgyal ba'i bum pa byas te/ de rnams ma 'byor na kham pa las bya'o/ /bum pa gzhan rnams kyang rin po che'i</text></item>
<item><p>11a.6</p><section></section><text>rnam grangs ma rnyed na kham pa las bya'o/ /kun kyang dri zhim po dang sa dkar pos byugs la/ pad+ma'i lte ba la phyag mtshan bkod la gzhag go/ /de nas bum pa rnams rang bzhin med par bsams la/ de las yi ge khaM dkar por gyur/ khaM dkar po 'od du zhu ba las byung ba'i bum pa nag po'i ra ri</text></item>
<item><p>11a.7</p><section></section><text>med pa dkar por 'dug pa/ mgrin pa ring ba/ lto ba che ba/ mchu 'phyang ba bsgoms la/ de'i steng du paM dmar po las pad+mar gyur pa'i steng du a las nyi ma'i dkyil 'khor ro/ /de'i steng du hUM gaM tsaM baM r+g+haM baM saM laM DaM/ de rnams yongs su gyur pa las/ lha'i 'khor lo rdzogs par bskyed do/ /</text></item>
<item><p>11b.1</p><section></section><text>de nas ye shes kyi 'khor lo spyan drang ba la sogs pa bya ste/ gau rI dzaH zhes pa la sogs pa'i phyag rgya bzhis dgug pa dang / gzhug pa dang / bcing ba dang dgyes par byas la dbyer med par bstim mo/ /de la prok+Sha NaMdang / ar+g+haM dang / a ny+tsa ma naM dang / bi d+hi dang / mchod pa rnam pa lnga dang / </text></item>
<item><p>11b.2</p><section></section><text>lha mo brgyad dang / bstod pa rnams bya'o/ /de nas 'dzab brgya rtsa brgyad dam/ stong rtsa brgyad bzlas la gzhag par bya'o/ /de nas spos kyi bdug pa la sogs pa byas la/ me tog dkar po chal bar gtor ba la sogs pa bya'o/ /de nas lha de rnams 'od du zhu ba las/ byang chub sems dkar</text></item>
<item><p>11b.3</p><section></section><text>dmar gyis gang bar bsam mo/ /de nas dri chab bzang pos gang bar blugs la/ sman la sogs pa dang yang ldan par bya ste/ shwe ta bre ha ti dang / a pa tsi ta dan ta/ ut+pa la dang / kaN+Da ka ri dang / ha sa de ba la sogs pa'i rtsa ba las bya ste/ 'di dag dkyil 'khor gyi byang chub kyi sems kyi</text></item>
<item><p>11b.4</p><section></section><text>rtags su byas pa'o/ /'bras so ba dang / sran gre'u dang / nas dang / til dang / gro 'di rnams ni dkyil 'khor gyi lha rnams kyi thugs kyi rang bzhin no/ /shel dang / dngul dang / mu tig dang / dung dang / byu ru ni dkyil 'khor gyi lha rnams kyi sku'i rtags su byas pa'o/ /gzhan yang zla ba dang nyi ma dang / </text></item>
<item><p>11b.5</p><section></section><text>chu dang / sman dang / dri dang / bu ram dang / kha ra dang / bza' ba rnams gzhug go/ /bum pa la bdag po'i mtshan ma rnam pa lnga dang ldan par bya zhing / sngon po dang / dkar po dang / ser po dang / dmar po dang / ljang gu'i ras rnams kyis mgul pa bcing bar bya'o/ /ma 'byor na ras yug</text></item>
<item><p>11b.6</p><section></section><text>gcig gis spyir bya'o/ /shing 'o ma can gyi rigs bzang po 'bras bu dang lo ma dang yul gar bcas pas kha rgyan bya'o/ /bum pa gzhan rnams su ni sman la sogs pa mi gzhug par lha re re 'od du zhu bar bya'o/ /bstod pa dang mchod pa dang / bzlas pa ni kun la bya'o/ /de nas</text></item>
<item><p>11b.7</p><section></section><text>bum pa rnams ras bting ba'i steng du me tog dkar po chal bar bkram pa'i steng du bzhugs su gsol lo/ /de'i dus su gar gyi mchod pa rnams kyang dbul lo/ /las thams cad pa'i bum pa ni sna tshogs rdo rjes mtshan te/ de la mchod pa byas la/ phyi rol gyi byang shar mtshams su</text></item>
<item><p>12a.1</p><section></section><text>bzhugs su gsol te/ bgegs ma rungs pa rnams las ma grub kyi bar du bsrung du gsol lo zhes las gzhol lo/ /gtor ma dgu dang / mar me dgu dang / lha bshos dgu dang / spos dgu dang / de rnams ni bum pa lhag par gnas pa'i rim pa'o// //sa</text></item>
<item><p>12a.2</p><section></section><text>sta gon gyi phyed de nyin par rgyas pa'i sbyin sreg bya'o/ /slob dpon mtshan nyid bzang po dang ldan pa/ yang dag pa'i ye shes kyi de kho na nyid shes shing khro ba med pa/ phyag rgya lnga dang ldan pa'i shes rab can gyis dkyil 'khor gyi lha rnams mdun gyi nam mkha' la gshegs su gsol</text></item>
<item><p>12a.3</p><section></section><text>la/ thig gdab pa'i las brtsam par bya'o/ /de yang ras bal las shes rab ma mtshan dang ldan pas 'jur mdud la sogs pa med par ring thung nyis 'gyur la sbom phra sgo'i nyi shu char gyur par bkal te/ srad bu so sor bsdoms la/ pad+ma'i snod dri zhim pos byugs pa'i</text></item>
<item><p>12a.4</p><section></section><text>nang du so sor gzhag la/ de nas srad bu rnams rang bzhin med par bsgom mo/ /de la so so'i yig 'brur gyur te/ yig 'bru yongs su gyur pa las/ srad bu byung bar bsam mo/ /de nas ye shes kyi thugs ka nas/ ye shes kyi skud pa yod pa la/ rnal 'byor ba'i nyi zla 'bar</text></item>
<item><p>12a.5</p><section></section><text>ba'i mig gi lcags kyus gtso bo kye rdo rje dang / sangs rgyas kun gyi mkha' 'gro ma/ /gtso bo sngags dang gnyis med rnams/ /spyan drangs nas ni de la bstim/ /de ltar ye shes kyi thig skud bskyed nas/ /srad bu lnga la gtso bo'i sngags brjod de gcig tu bsgril lo/ /</text></item>
<item><p>12a.6</p><section></section><text>oM badzra sa ma ya sU traM mA ti kra ma hUM zhes brgya rtsa brgyad bzlas par bya'o/ /oM AH hUM gsum mtha' gnyis dbus dang gsum du bkod la byin gyis brlabs te/ de la mchod pa dbul lo/ /de la gtso bo'i thugs ka nas/ srad bu 'dzin pa'i grogs po sprul la/ /dz+dzaHdz+dzaH zhes</text></item>
<item><p>12a.7</p><section></section><text>brjod la gtad par bya'o/ /dang po ni nam mkha' la thig gdab par bya ste/ thig skud dag ni 'debs pa'i tshe/ 'jig rten khams ni ma lus pa'i/ /sangs rgyas la sogs 'gro don du/ /khyod kyi dus ni bya nus yin/ /zhes brjod de bskul lo/ /de bzhin du sa thig kyang gdab par</text></item>
<item><p>12b.1</p><section></section><text>bya ste/ slob dpon chu bdag tu 'dug ste/ slob ma brgya byin du 'dug la tshangs thig gdab/ slob dpon gshin rje'i phyogs su 'dug la slob ma gnod sbyin du 'dug ste/ tshangs thig gnyis pa gdab po/ /slob dpon byin zar 'dug la/ slob ma dbang ldan du 'dug ste/ shar gdab po/ /</text></item>
<item><p>12b.2</p><section></section><text>slob dpon rlung lha'i phyogs su 'dug la/ slob ma bden bral du 'dug ste/ nub gdab po/ /slob dpon de nyid du 'dug la slob ma dbang ldan du 'dug ste/ byang gdab po/ /slob dpon byin zar 'dug la/ slob ma bden bral du 'dug ste/ lhor gdab par bya'o/ /srad bus</text></item>
<item><p>12b.3</p><section></section><text>yongs su thig gdab bya/ /srad bus gzhal bar mi bya ste/ /'phel 'grib gnyis kyi nyen yod pas/ /sra bas rab tu gzhal bar bya/ spa la sogs pa drang zhing srab la kha ti ka byas la/ thig rkang bzhi bcu rtsa gnyis phyogs re re gdab par bya'o/ /de ltar bzhi bcu rtsa gnyis btab pa</text></item>
<item><p>12b.4</p><section></section><text>la/ sgo khyud kyi thig tshun chad kyis ni pad+ma'i lte ba bsko bar bya'o/ /pad+ma'i ze ba bskor ba ni/ lha'i snam bu las ji tsam ran par bskor bar bya'o/ /dkyil 'khor gyi mthar rdo rje ra ba dang / me ri gnyis la cha re res bskor ro/ /rta babs kyi snam bu bzhi'i phyogs steng na/ cha bzhi la cha</text></item>
<item><p>12b.5</p><section></section><text>phyed kyi cha gcig la d+harmA tsa kra'o/ /gcig la rdo rje rgya gram gyi ra dbu ma/ de'i sna la pad+ma'i sdong po'i sna gtad par bya'o/ /de nas bla mas dkyil 'khor dbus su 'dug la/ mig gnyis su nyi ma dang zla ba'i dkyil 'khor bsams la/ bzlog la blta zhing hi hi zhes pas sgo dbye bar bsam/ </text></item>
<item><p>12b.6</p><section></section><text>de nas badzra ba ga a kra ma zhes brjod la phyir 'byung ngo / /de ltar thig gdab pa'i rim pa zin nas/ ye shes kyi skud pa la mchod pas mchod la/ swa artA tsit+ta pa ra ma ar+tha ny+tsa a hi ta gats+tsha zhes brjod la lha gshegs su gsol lo/ /ye shes kyi thig gdab pa'i rim pa'o// //de nas</text></item>
<item><p>12b.7</p><section></section><text>'bras la kha dog legs par bsgyur ba'i tshon rim par gzhag ste/ de rang bzhin med par bsgoms la/ b+h+rUM AM dzr-IM khaM hUM lngar gyur bar bsam mo/ /de yongs su gyur pas tshon sna tshogs byung bar bsam mo/ /de nas rnal 'byor bas nyi zla 'bar ba'i mig gi lcags kyus kye rdo rje mkha' 'gro</text></item>
<item><p>13a.1</p><section></section><text>ma 'khor dang bcas pa rnams spyan drangs nas sa tshon la thim par bsam ste/ oM badzra tsI tra sa ma ya hUM zhes mang du bzlas la/ sa tshon la mchod pa dbul lo/ /de nas byang shar mtshams nas/ bla mas rim pa bzhin du nag po dang / dkar po dang / ser po dang / dmar po dang / </text></item>
<item><p>13a.2</p><section></section><text>ljang gu'i re khA lnga mnyam por mtho gang du drangs la mchod pa dbul zhing / re khA la me tog sil mas gtor ro/ /de ltar re khA 'dren kar bla mas 'di skad brjod do/ /'di ni chos dbyings dag pa ste/ /sems can khams ni sgrol byed pa/ /dpal ldan khrag 'thung rgyal po nyid/ /de bzhin</text></item>
<item><p>13a.3</p><section></section><text>gshegs pa kun gyi gnas/ /zhes so/ /nyes pa kun las rnam grol bas/ /tshon gyi las ni yang dag can/ /slob dpon gyis ni drang por dgye/ /phyi nas kun nas slob mas so/ /zhes 'byung ngo / /mthe'u chung dang ni mthe bo spangs/ /drang la mtho bar yang dag bri/ /gal te ri mo</text></item>
<item><p>13a.4</p><section></section><text>mi mnyam dang / /yo zhing dma' dang bcas pa na/ /ri mo dma' bas mi 'grub po/ /yon pos gdung ba skyed byed la/ /chad pas slob dpon slob ma dag/ /gnyi ga 'chi bar shes par bya/ /zhes 'byung bas/ shin tu gzab par bya'o/ /de nas gzhung dang mthun par tshul bzhin du dkyil</text></item>
<item><p>13a.5</p><section></section><text>'khor bri bar bya'o/ /de ni tshon dgye pa'i rim pa'o// //de ltar dkyil 'khor bris nas/ da ni phyag rgya dgod par bya ste/ dbus kyi pad+ma'i lte ba la bdud bzhi bsnol ba dang nyi ma'i dkyil 'khor gyi steng du na ra ka pA la rdo rje rgya gram dang bcas pa dkar por bri'o/ /shar du gri</text></item>
<item><p>13a.6</p><section></section><text>gug nag po/ /lho ru Da ma ru dmar skya/ nub tu rus sbal dmar ser/ byang du sbrul ljang gu byang shar du seng ge dmar sngon/ shar lhor dge slong dkar po/ lho nub tu 'khor lo ljang sngon/ nub byang du khro bo'i rdo rje rnams dgod/ de ltar phyag rgya dgod pa na yang / lha so so'i rang gi snying</text></item>
<item><p>13a.7</p><section></section><text>po brjod cing dgod do/ /bum pa rnam pa brgyad kyang shar la sogs pa'i gnas su bri ba'am dgod par bya'o/ /phyag rgya dgod pa'i rim pa'o// //de nas bla re dam pa bri ba dang / gzhan yang rgyan thams cad bri zhing dgram par bya ste/ phyi rol du phyogs skyong gi tho rnams btsugs la/ </text></item>
<item><p>13b.1</p><section></section><text>phyogs skyong so sor bskyed do/ /de la spyan drangs la bstims la gzhag go/ /de nas bum pa rnams thogs la spos kyis sna drangs te/ rol mo'i cha byad rnam pa sna tshogs thogs nas/ dkyil 'khor la lan gsum du bskor la tshul bzhin du dgod/ las thams cad pa byang shar</text></item>
<item><p>13b.2</p><section></section><text>mtshams su dgod/ de nas dgongs mo'i dus su bla mas rgyan cha bgos la khrus byas te/ lus dri zhim pos bskus la dkyil 'khor gyi 'gram du chag chag gdab po/ /de nas stan bde ba la 'dug la/ tsaN+Da lI dang lhan cig tu bsgrub par bya'o/ /med na ting nge 'dzin gyis bya'o/ /de</text></item>
<item><p>13b.3</p><section></section><text>nas bla ma yang lag drug dang ldan pas lha'i 'khor lo rdzogs par tshul bzhin du bskyed la/ de nas gau rI la bka' bsgo la lha rnams spyan drang ngo / /spyan drangs pa de la mchod pa rnam pa lnga dbul lo/ /de nas dgug pa dang gzhug pa dang bcing ba dang dgyes pa bskyed pa rnams byas la</text></item>
<item><p>13b.4</p><section></section><text>gnyis su med par bstim la/ de la mchod pa rnams dbul bar bya ste/ prok+Sha naM dang / ar+g+haM dang / any+tsa ma naM dang / bi d+hi dang / spos dang / me tog la sogs pa dang / lha mo brgyad kyis mchod la/ tsan+dan dang / gur kum char du dbab pa dang / sna tshogs pa'i mchod pas mchod</text></item>
<item><p>13b.5</p><section></section><text>do/ /de nas bdud rtsi'i mchod pas kyang rim pa bzhin du mchod la/ de nas bstod pa nyi shu pas lha rnams la bstod par bya'o/ /sna tshogs pa'i glu dang / bkra shis kyi glu'i khyad par gyis kyang mchod do/ tshogs kyi 'khor lo chen po bskor nas/ smon lam gyi tshig brjod la</text></item>
<item><p>13b.6</p><section></section><text>bskor ba lan gsum bya ste/ gtor ma dgu yang dbul lo/ /de nas dbang bskur ba la 'jug par bya'o/ /slob ma 'jug pa'i rim pa bzhin du/ slob dpon rang nyid dang po la 'jug par bya'o/ /de nas sngon du brtags pa'i slob ma mtshan nyid dang ldan pas 'di skad brjod do/ /sangs</text></item>
<item><p>13b.7</p><section></section><text>rgyas kun gyi rang bzhin sku/ /slob dpon la ni skyabs su mchi/ /gtso bo lha mor bcas pa yi/ /lha rnams la yang phyag 'tshal lo/ /thar pa chen po'i grong mchog tu/ /mgon pos bdag ni gzhug tu gsol/ /zhes slob dpon la gsol ba gdab par bya'o/ /de nas slob dpon</text></item>
<item><p>14a.1</p><section></section><text>gyis 'di skad brjod de/ de bzhin gshegs pa kun gyi gnas/ /he ru ka dpal grong khyer mchog/ /snying po'i dkyil 'khor 'di ru ni/ /bdag gis slob ma gzhug par bgyi/ /de nas dkyil 'khor gyi lha la lus ngag yid gsum gyi sgo nas phyag 'tshal ba bya ste/ oM na maH</text></item>
<item><p>14a.2</p><section></section><text>te hUM swA hA/ oM na maHmi hUM swA hA/ oM na mo na maHhUM swA hA/ zhes so/ de nas sdom pa sbyin par bya ste/ sangs rgyas chos dang dge 'dun te/ /dkon mchog gsum la skyabs su song / /'di ni sangs rgyas rigs yid 'ong / /sdom pa brtan par gyur pa'o/ /rdo rje dril bu phyag rgya ni/ /slob ma khyod kyis</text></item>
<item><p>14a.3</p><section></section><text>gzung bar bya/ /byang chub sems gang de rdo rje/ /shes rab dril bu zhes su gsungs/ /slob dpon dag kyang gzung bar bgyi/ /bla ma sangs rgyas kun dang mnyam/ /'di ni rdo rje rigs dag pa'i/ /dam tshig sdom pa yin par bshad/ /rin chen rigs la rtag tu ni/ /nyin re bzhin yang lan</text></item>
<item><p>14a.4</p><section></section><text>drug tu/ /chos dang zang zing mi 'jigs byams/ /sbyin pa rnam bzhi rtag tu sbyin/ /phyi dang gsang ba'i theg pa gsum/ /dam pa'i chos kyang ma lus gzung / /'di ni pad+ma'i rigs dag pa'i/ /dam tshig yid du 'ong ba'o/ /las kyi rigs mchog chen po la/ /sdom</text></item>
<item><p>14a.5</p><section></section><text>pa thams cad ldan par ni/ /yang dag nyid du gzung bar bgyi/ /mchod pa'i las kyang ci nus bgyi/ /sdom pa bzung ba'o// //ding khyod dpa' bo dang rnal 'byor ma thams cad kyi nang du zhugs kyis/ ngas khyed la dpal he ru ka'i ye shes bskyed par bya ste/ ye shes gang gis khyod</text></item>
<item><p>14a.6</p><section></section><text>de bzhin gshegs pa thams cad dang / dpa' bo dang rnal 'byor ma thams cad kyi dngos grub kyang thob par 'gyur na/ dngos grub gzhan dag lta ci smos kyi/ khyod kyis dkyil 'khor ma mthong ba rnams kyi mdun du smra bar mi bya ste/ dam tshig nyams par gyur te re/ /he ru ka dpal deng</text></item>
<item><p>14a.7</p><section></section><text>khyod kyi/ /snying la yang dag zhugs pa ni/ /gal te tshul 'di smras na ni/ /de ma thag tu dral te gshegs/ /de nas ka pA la'i nang du bdud rtsi lnga dang ldan pas dam tshig gi chu blud de/ kye rdo rje dang ldan pa'i gzi mdangs dang ldan pas 'di skad brjod do/ /'di ni khyod kyi dmyal ba'i chu/ /</text></item>
<item><p>14b.1</p><section></section><text>dam tshig 'das na sreg par byed/ /dam tshig bsrungs na dngos grub ste/ /rdo rje bdud rtsi'i chu 'di 'thung / /oM sarba pany+tsa a mr-i to da ka ThaHThaHThaHhA+o+uM/ deng nas brtsams te khyod kyi dpal he ru ka nga nyid yin gyis/ ngas gang 'di byos shig ces bsgo bde khyod kyis bya dgos so/ /khyod</text></item>
<item><p>14b.2</p><section></section><text>kyis nga brnyas pa'i las ma byed cig /byas na khyod yid mi bde ba ma spangs par tshe'i dus byas nas dmyal bar ltung bar gyur ta re/ de nas dpa' bo dang / rnal 'byor ma thams cad kyi byin gyis rlobs la/ dpal he ru ka bdag la dbab par mdzod cig ces brjod du gzhug cing / </text></item>
<item><p>14b.3</p><section></section><text>slob ma la bdud rtsi rnam pa lnga blud de/ bla ma 'gying bag dang bcas pas go cha bgos pa rang gi snying ga'i ye shes sems dpa'i thugs ka nas 'od zer 'phros pas gtso bo dang rnal 'byor mar bcas pa rnams bkug nas/ slob ma'i snying gar gzhug ste/ bcug pas smra nus par</text></item>
<item><p>14b.4</p><section></section><text>'gyur ro/ /las rnam bzhi'i kha dog gang dang gang mthong ba de dang mthun par de la bstan to/ /de nas me tog gi phreng ba thogs la/ pra tIts+tsha badzra hoH/ zhes brjod la dkyil 'khor du gtor la/ de nas slob ma'i mgo la bcing bar bya'o/ /de nas slob ma'i lag pa nas gzung la</text></item>
<item><p>14b.5</p><section></section><text>mig dbye bar bya ste/ he ru ka dpal deng khyod kyi/ /mig 'byed par ni brtson par mdzad/ /phye bas thams cad mthong bar byed/ /rdo rje'i mig ni bla na med/ /oM badzra nai tra/ a ba ha ra pa Ta laM hriH/ zhes brjod de/ gdong g.yogs phud la 'di skad ces brjod de/ dkyil 'khor bzang</text></item>
<item><p>14b.6</p><section></section><text>po 'di la ltos/ /da ni dad pa rab tu skyed/ /khyod ni rnal 'byor ma rigs skyes/ /sngags dang phyag rgyas byin gyis brlabs/ /'gro ba phun sum tshogs kun dang / /dngos grub kun khyod mngon du 'gyur/ /dam tshig thams cad bskyang ba dang / /gsang sngags la yang brtson</text></item>
<item><p>14b.7</p><section></section><text>par gyis/ /zhes brjod la/ me tog gang du lhung ba'i lha ngo bstan cing / lha gzhan yang bstan te/ sku mdog dang phyag mtshan ni dgod pa'i skabs kyi phyag mtshan gyi kha dog las shes par byas la bstan cing / phyag mtshan yang tshul bzhin du bstan to/ /slob ma</text></item>
<item><p>15a.1</p><section></section><text>dkyil 'khor du gzhug pa'i rim pa'o// //de las gzhal yas khang gru bzhir byung ba ni tshad med pa bzhi rnam par dag pa'i rang bzhin no/ /sgo bzhi dran pa nye bar gzhag pa bzhi rnam par dag pa'i rang bzhin no/ /rta babs bzhi ni yang dag par spong pa bzhi rnam</text></item>
<item><p>15a.2</p><section></section><text>par dag pa'i rang bzhin no/ /dra ba phyed pa ni nyon mongs pa chen po rnam par dag pa'o/ /dra ba ni nyon mongs chung ngu rnam par dag pa'o/ /ka ba brgyad ni 'phags pa'i lam yan lag brgyad rnam par dag pa'o/ /rin po che'i pha gu la sogs pa'i rgyan rnams tshul khrims rnam par</text></item>
<item><p>15a.3</p><section></section><text>dag pa'i mtshan nyid do/ /'dod pa'i yon tan lnga rnams ni/ /gzugs sgra la sogs pa rnam par dag pa'o/ /rdo rje ra ba ni zab mo'i chos kyi 'khor lo bskor ba'i rtags so/ /me 'od ni phyin ci log gi bgegs la sogs pas mi tshugs pa'i rtags so/ /bum pa brgyad ni che</text></item>
<item><p>15a.4</p><section></section><text>ba'i yon tan gyis rgyas shing thugs rje chen po'i ros yongs su gang ba'i rtags so/ /de ni dkyil 'khor gyi de kho na nyid do// //bcom ldan 'das kyi rdo rje ni rnam par shes pa'i phung po dang zhe sdang rnam par dag pa'i rang bzhin no/ /gau rI ni zhe sdang dang gzugs rnam par dag pa'i</text></item>
<item><p>15a.5</p><section></section><text>rang bzhin no/ /chom rkun ma ni gti mug dang / sgra rnam par dag pa'i rang bzhin no/ /ro langs ma ni nga rgyal dang dri rnam par dag pa'i rang bzhin no/ /g+hasma rI ni 'dod chags dang ro rnam par dag pa'i rang bzhin no/ /puk+ka sI ni zhe sdang dang sa rnam par dag pa'i rang bzhin no/ /</text></item>
<item><p>15a.6</p><section></section><text>ri khrod ma ni gti mug dang chu rnam par dag pa'i rang bzhin no/ /gtum mo ni nga rgyal dang me rnam par dag pa'i rang bzhin no/ /g.yung mo ni 'dod chags dang rlung rnam par dag pa'i rang bzhin no/ /bdag med rnal 'byor ma ni yab dang mthun no/ /de ni lha'i de kho na nyid do// //de</text></item>
<item><p>15a.7</p><section></section><text>nas slob mas bla ma'i zhabs la dad pas phyag btsal la/ yon gyi mchog rnams thogs te bla ma la phul nas dbang nod pa'i don du bla ma la gsol ba gdab par bya'o/ /he ru ka dpal dbang bskur ba/ /'gro ba bskyab phyir gzi brjid can/ /de ltar yon tan 'byung gnas so/ /</text></item>
<item><p>15b.1</p><section></section><text>de bzhin bdag la de stsol cig/ /dpa' bo chen po mi ldog pa'i/ /dbang bskur ba ni bdag la stsol/ /sems can kun gyi don gyi phyir/ /bdag ni rtag tu slob dpon bgyid/ /ces slob dpon la gsol ba gdab par bya'o/ /de nas dkyil 'khor du 'jug pa'i shar sgo'i lho phyogs su</text></item>
<item><p>15b.2</p><section></section><text>pad+ma 'dab ma brgyad bris pa'i steng du seng ge'i khri bshams la de'i steng du sna tshogs pad+ma'i gdan bting ba la gnyis su med pa'i blo dang ldan pa'i slob ma/ bla ma la gus shing gtong sems che ba de gzhag par bya'o/ /dkyil 'khor gyi lha la 'bad de ci nus pas mchod nas/ slob ma'i</text></item>
<item><p>15b.3</p><section></section><text>steng du gdugs dkar po bzung la/ me tog phreng ba dang chu la sogs pa'i dbang bskur ba brtsam par bya'o/ /de yang dang po yungs kar dang bdud rtsi rnam pa lnga'i chus bdag nyid gzi brjid dang bcas pas gtor zhing sngags brjod de/ dbang bskur ba'i bar du gcod pa'i bgegs bskrad</text></item>
<item><p>15b.4</p><section></section><text>bar byas la/ ra ba dang dra ba dang gur la sogs pa yang bya'o/ /de nas slob ma khrus byas la/ gos bzang po bskon nas khri la bzhag ste snyim pa me tog gis bkang la/ dkyil 'khor du 'thor du gzhug par bya'o/ /sngags ni oM pra tIts+tsha badzra ho zhes brjod la gtor ro/ /de nas me tog</text></item>
<item><p>15b.5</p><section></section><text>lhung ba blangs te slob ma'i mgo la bcings la/ oM d+harmA kuN+Da a b+hi shi ny+tsa zhes brjod do/ /de nas pad+ma'i lag pa gnyis kyis sngags pas bum pa rnams bteg nas/ slob ma'i mgo la gtugs te/ oM badzra a b+hi Shiny+tsa mi traM zhes brjod/ sngags brjod la dbang bskur ro/ /de nas rnam</text></item>
<item><p>15b.6</p><section></section><text>par rgyal pa'i bum ba bteg la/ dril bu'i sgra dkrol te glu'i rnam pa blang zhing chu'i dbang bskur te sngags gong ma brjod do/ /de ltar chu'i dbang bskur bas rnam par rtog pa'i sdig sgrib thams cad dag par bsam mo/ /gser la sogs pa las brdungs pa'am/ ba so las 'bur du</text></item>
<item><p>15b.7</p><section></section><text>brkos pa'am/ ras la sogs pa la ri mor bris pa'am/ gos kyi rnam pa la sogs pa gang yang rung ba la de nyid du mi dmigs par byas pa las/ oM las rin chen 'byung ldan bsams te/ de la ye shes sems dpa'i dgug pa dang / gzhug pa dang / bcing ba dang / dgyes par</text></item>
<item><p>16a.1</p><section></section><text>byas te bstim mo/ /de la mchod pa phul te/ bzlas pa nus tshad byas la/ de nas bstod pa byas nas/ srid pa rang bzhin gyis dag pa/ zhes sogs pa'i tshig brjod do/ /de ltar gzhan la yang bskyed pa dang / bstim pa dang / mchod pa dang / bzlas pa dang / bstod</text></item>
<item><p>16a.2</p><section></section><text>pa dang / srid pa rang bzhin gyis dag ces pa'i tshig brjod pa dang / kun tshig des 'dra ste kun la bya'o/ /de nas cod pan gyi gzugs su gyur pa/ dar dpyang gnyis thogs la 'di skad brjod de sbyin par bya'o/ /thor tshugs cod pan gyis brgyan pa/ sangs rgyas kun gyis bsngags</text></item>
<item><p>16a.3</p><section></section><text>pa yi/ /rin chen dag gi dbu rgyan dang / dar dpyang dbang bskur sbyin par bya/ /oM badzra pa ra ta ka badzrA ra li ho zhes brjod de sbyin par bya'o/ /de nas rdo rje mdun du bzhag la/ de nyid mi dmigs pa las/ dzr-IM las pad+mar gyur pa las snang ba mtha' yas su bskyed la/ de yongs su</text></item>
<item><p>16a.4</p><section></section><text>gyur pa las byung ba'i rdo rje slob ma'i snying gar bzhag la 'di skad brjod do/ /'di ni sangs rgyas thams cad nyid/ /he ru ka dpal rgyal po dang / /mkha' 'gro rnams kyi dbang mchog ste/ /de ring khyod la dbang bskur bya'o/ /oM shrI he ru ka a d+hi pa ti s+t+waM a b+hi Shiny+tsa tiSh+Tha bI ra sa ma ya s+t+waM zhes te/ </text></item>
<item><p>16a.5</p><section></section><text>thog mtha' med pa'i sems dpa' ni/ /rdo rje sems dpa' dga' ba che/ /kun du bzang po kun bdag nyid/ /rdo rje snyems tshul bdag po'i bdag /ces brjod la lag pa g.yas par sbyin no/ /rdo rjes dbang bskur ba'o/ /de nas dril bu mdun du bzhag la/ /de nyid mi dmigs pa las</text></item>
<item><p>16a.6</p><section></section><text>khaM dang / ral gri dang / don yod grub pa rnams las byung ba'i dril bu lag pa g.yon par sbyin zhing 'di skad brjod do/ /'di ni rnal 'byor ma kun gyi/ /shes rab dbyangs kyi rjes 'gror bshad/ /khyod kyis kyang ni rtag tu bcang / /byang chub mchog tu rgyal ba bzhed/ /srid pa ngo bo nyid kyis</text></item>
<item><p>16a.7</p><section></section><text>dag /ngo bo nyid kyis dngos med byas/ /rang bzhin dag pa'i sems dpa' ni/ /srid pa dam pa byed par 'gyur/ /oM shrI he ru ka a d+he pa ti s+t+waM a b+hi Shiny+tsa tiSh+Tha bI ra sa ma ya s+t+waM zhes brjod la/ lag pa g.yon par dril bu sbyin no/ /dril bus dbang bskur ba'o/ /de ltar rdo rje dang dril bu// </text></item>
<item><p>16b.1</p><section></section><text>byin la/ phyag rgya chen po dang ldan par bsams la/ de la sngags kyis dbang bskur la/ /ming gdags par bya ste/ /oM shrI he ru ka a d+hi pa ti s+t+waM a b+hi Shiny+tsa mi shrI he ru ka nA ma a b+hi She ka ta s+t+waM zhes brjod la/ dpal gyi sgra dang bcas pa pad+ma'i mthar thugs pas ming gis dbang bskur ro/ /</text></item>
<item><p>16b.2</p><section></section><text>'di ni sangs rgyas thams cad nyid/ /he ru ka dpal phyag na bsnams/ /khyod kyis kyang ni rtag tu bcang / /he ru ka dpal brtul zhugs brtan/ /rdo rje'i rtse mo nas slob ma 'dzin du bcug la/ sngags 'di brjod do/ /oM sar+b+ba ta thA ga ta tiSh+Tha badzra sa ma ya tiSh+Tha e Sha s+t+waM d+ha ra ya mi hUM ha ha ha</text></item>
<item><p>16b.3</p><section></section><text>ha hoH zhes brjod la/ lag pa g.yas par rdo rje brtul zhugs kyi dbang sbyin no/ /a las b+han+b+har gyur par bsgoms te/ oM las gri gug du gyur par bsgoms la/ 'di skad brjod de/ he ru ka dpal he ru ka/ /rnal 'byor ma ni Da ma ru/ /rdo rje kha T+wAM rdo rjer bcas/ /dril bu</text></item>
<item><p>16b.4</p><section></section><text>sil sil sgra sgrogs shing / /tshangs pa'i skud thogs rnal 'byor bdag /gri gug dang ni ka pA la/ /dpal po chen pos blang bar gyis/ /gri gug dang thod pa'i dbang bskur ba'o/ /de rnams dang ldan pas slob ma la zhi ba dang / rgyas pa dang / dbang dang / drag po dang / rengs pa dang / </text></item>
<item><p>16b.5</p><section></section><text>bskrad pa dang / rmongs par bya ba dang / gsang ba la sogs pa de rnams la thogs pa med par bsgrub par byos shig ces pa dang / mchil lham bgo ba dang / char dbab pa dang / nyi zla gzung ba la sogs pa mkha' 'gro ma'i dngos grub thams cad ci dga' bar sgrub par gyis</text></item>
<item><p>16b.6</p><section></section><text>shig ces brjod pa de ni rjes su gnang ba sbyin pa'o/ /me tog la sogs pa nas gri gug dang thod pa'i dbang bskur ba yan chad kyis ni lus dag par byed pa yin pas na sku'i dbang zhes bya'o/ /'bras bu ni gang dang skal ba mnyam pa yin zhe na/ sa brgyad pa'i byang chub sems</text></item>
<item><p>16b.7</p><section></section><text>dpa' dang skal pa mnyam pa yin no/ /de nas me tog la sogs pa'i dbang rnams thob pa la bla mas dbang bskur ba bsgrub ste/ gnas de nyid du mi med cing dben par byas nas/ yol bas bar du bcad de/ maN+Dal gru bzhi pa byas la/ de dri zhim po dang bdud rtsi lnga'i chag chag</text></item>
<item><p>17a.1</p><section></section><text>gdab bo/ /der me tog chal mar bkram ste/ gdan sna tshogs bzang po bting nas/ slob mas shes rab ma mtshan dang ldan pa bla ma la phul la/ 'di skad ces gsol ba gdab par bya'o/ /khyod ni he ru ka dpal te/ /bde gshegs rnams kyi bde spel</text></item>
<item><p>17a.2</p><section></section><text>mdzad/ /byang chub sems dpa' che rnams kyi/ /yang dag don mchog rnam dag pa/ /ji ltar de nyid bdud rtsi yis/ /mchog gi dbang ni bskur ba bzhin/ /de bzhin bdag la 'khor ba yi/ /sdug bsngal rnams ni sel bar mdzod/ /rnal 'byor bdud rtsi dri mchog gis/ /ma rig nyes pa'i</text></item>
<item><p>17a.3</p><section></section><text>rab rib 'joms/ /gang phyir byang chub bla na med/ /de ring bdag gis thob par mdzod/ /ces brjod la gsol ba gdab par bya'o/ /de nas bla mas shes rab ma bdag med mar bskyed la/ de la cho ga bya ba dang / gnas gsum du yang lha gsum bskyed la/ ye shes sems</text></item>
<item><p>17a.4</p><section></section><text>dpa' dgug pa dang / gzhug pa dang / bcing ba dang / rjes su dgyes par bya ste bstims la/ mi bskyod pas dbu brgyan te mkha' gsang byin gyis brlab pa 'di skad do/ /oM pad+ma su kha d+ha ra ma hA rA ga su khaM dat+ta tsa tu ra A nan+da b+ha ga bi shwa hUM hUM hUM kar+yaM ku ru Sh+Ta me/ oM badzra ma hA dwe Sha tsa tu ra A</text></item>
<item><p>17a.5</p><section></section><text>nan+da da ya ka kha ga mu kha e ka rA so nA tha hUM hUM hUM ka R+YaM ku ru Sh+wa me zhes brjod pas nyes pa med par rnam par dag par bsam mo/ /de nas snyoms par zhugs pa bya ste/ bskyod pa mdzad cing rang gi ye shes sems dpa'i thugs ka'i mtshan ma'i lte ba'i hUM las 'od 'phros pas phyogs bcu na</text></item>
<item><p>17a.6</p><section></section><text>bzhugs pa'i dpa' bo dang rnal 'byor ma rnams spyan drangs nas thugs kar thim pa la sogs pa bya ste/ byang chub kyi sems nor bu'i ske ru phyin pa dang / oM sarba ta thA ga ta a nu rA ga Na badzra swa b+ha ba A t+ma ko\u0f85haM zhes brjod la rjes su chags pa rdo rje'i rang bzhin nga yin no bar nga rgyal</text></item>
<item><p>17a.7</p><section></section><text>bya'o/ /de nas byang chub kyi sems bo la'i kha sker mtheb srin gyis mnan la slob ma'i khar drang bar bya'o/ /de nas slob dpon gyis nye bar longs spyod la/ bde bar gnos shig ces bsgo'o/ /des e ma re bde zhes brjod de/ dbang bskur nas 'thungs pa'i rjes la/ /bde ba chen po</text></item>
<item><p>17b.1</p><section></section><text>dpal he ru ka'i bdag nyid ni bdag ces bla mas brjod do/ /de ni rdo rje dpal gyis reg pa des ni ngag gi rnam par rtog pa'i nyes pa dag par byed pas gsung gi dbang zhes bya'o/ /des 'bras bu gang dang gang skal pa mnyam par 'gyur na/ sa bcu pa'i byang chub sems dpa' dang skal pa</text></item>
<item><p>17b.2</p><section></section><text>mnyam par 'gyur ro/ /sa bcu dang skal pa mnyam pa de la lung bstan par bya ste/ bla mas chos gos gyon te lag pa g.yas pas chos gos kyi mthar ma bzung la/ 'di skad brjod do/ /'di ltar nga yis lung bstan te/ /he ru ka dpal de bzhin gshegs/ /dngos po</text></item>
<item><p>17b.3</p><section></section><text>mchog tu sgrub pa'i phyir/ /srid pa ngan 'gro rnams las bton/ /shrIHhe ru ka na maHsarba ta thA ga ta sid+d+hi sa ma ya s+t+waM b+hu ra b+hu ba swaH/ zhes brjod de don yod grub pa'i phyag rgyar gnas pa dang / dus gsum gyi rgyal ba sras dang bcas pa rnams kyis mgrin gcig tu lung ston par mdzad do/ /</text></item>
<item><p>17b.4</p><section></section><text>lung ston pa'o// //khams gsum gyi bdag por gyur cing / /rgyal ba rnams kyi bdag por 'gyur ba dang / phyin ci log gi bdud dang mu stegs la sogs pa las rgyal ba dang / mya ngan las 'das pa'i grong khyer dam par 'jug cing / 'di nyid las sangs rgyas nyid thob par 'gyur</text></item>
<item><p>17b.5</p><section></section><text>gyis/ the tshom dang yid gnyis la sogs pa ma byed cig /gzhan yang bla ma dam pas dbang bskur ba tsam gyis ji ltar bsams pa ltar slob ma rnams kyis grub par 'gyur ro/ /de ni dbugs dbyung ba'o/ /de nas shes rab ma dang ye shes kyi dbang bskur ba brtsam par bya'o/ /</text></item>
<item><p>17b.6</p><section></section><text>de la yang gnyis te/ shes rab kyi dbang dang ye shes kyi dbang ngo / /de la shes rab ye shes kyi dbang ni gzhung dang mthun par mi'i bu mo lo grangs gong ma dang mthun pa bla ma la phul la/ maN+Dal dang chag chag la sogs pa gong ma dang mthun par bya'o/ /de nas bla mas shes rab ma byin gyis</text></item>
<item><p>17b.7</p><section></section><text>brlab pa gong ma dang mthun par byas la/ bla mas shes rab ma dang slob ma la bka' bsgo bar bya ste/ khyod kyis 'dod chags spang du mi rung gi/ dus gsum gyi bde bar gshegs pa rnams kyis kyang thabs dang shes rab gnyis su med pa'i rol pa mdzad pa las ye shes cher skyes te/ </text></item>
<item><p>18a.1</p><section></section><text>mngon par rdzogs par sangs rgyas pa yin pas khyod kyis kyang 'dod chags spang du mi rung ste/ gnyis su med pa'i rol par byos shig /ye shes skye bar 'gyur gyis zhes brjod de bsgo bar bya'o/ /bla mas kyang 'di skad brjod du gzhug go/ /khyod kyis nus sam rdo rje</text></item>
<item><p>18a.2</p><section></section><text>can/ /dri chen dri chu'i bza' btung dang / /rak+ta ga pur mAM sa dang / /bud med mos pas dad nus sam/ /b+ha gar 'o byed mi rtog gam/ smros shig rdo rje bde ba can/ /de nas yang slob mas/ shes rab ma la nus pa'i tshig 'di skad brjod du gzhug go/ /lha mo ci phyir bdag mi theg /dri chen sa</text></item>
<item><p>18a.3</p><section></section><text>bon sogs za zhing / /shes rab yang dag dad par bgyid/ /b+ha ga la yang 'o byed do/ /shes rab ma gcer bur phyung la khrus byas nas dri zhim pos byugs te me tog gi phreng ba mgo la bcings la lag pa gnyis kyis grwa gnyis nas bzung ste kha phye la/ shes rab mas 'di skad brjod do/ /rmad</text></item>
<item><p>18a.4</p><section></section><text>'byung nga yi pad+ma 'di/ /thams cad bde ba yang dag ldan/ /rtag tu rim bzhin 'di la spyod/ /'di dang nam yang mi 'bral lo/ /chos dbyings 'di ni rnam par dag /sems can khams ni rnam par grol/ /khrag 'thung rgyal po 'di nyid ni/ /rang bzhin thams cad 'di la gnas/ /nang</text></item>
<item><p>18a.5</p><section></section><text>gi rtsa yi 'khor lo la/ /pad+ma la zhugs rab tu gsungs/ /b+ha ga'i nang du nam mkha' bzhin/ /'byung ba lnga po rgyas shing 'chang / /lte ba la ni ge sar bcas/ /'dab ma brgyad kyis rnam par brgyan/ /de yi dbus nas 'byung ba yin/ /de nyid bdud rtsi shu kra'i gzugs/ /b+ha h+dza mo k+Sha</text></item>
<item><p>18a.6</p><section></section><text>hoH/ zhes shes rab mas brjod do/ /de nas bla mas slob ma'i lag pa dang / shes rab ma'i lag pa gnyis steng 'og tu bzhag la/ shes rab ma 'dis khyod kyi ye shes skyed par byed pa yin pas/ 'di dang khyod dus rtag tu mi 'bral bar 'grogs shig /ces brjod la gtad pa de</text></item>
<item><p>18a.7</p><section></section><text>nyid ni shes rab kyi dbang yin no/ /de nas slob mas yol ba'i nang du shes rab ma dang gnyis 'dug la/ shes rab ye shes kyi dbang nod par bya'o/ /de nas shes rab ma de la/ slob mas glo g.yon pa sa la phab ste nyal la dga' ba'i gtam bya/ gnas dgu ru sen mos gdab</text></item>
<item><p>18b.1</p><section></section><text>par bya ba dang / g.yon pa'i lag pa g.yon pa'i glo ru 'dug pas pad+ma'i nang gi rtsa bya'i mgo 'dra ba la/ glang po che'i mdzub mo'i lag pas brud pa la sogs pa bya'o/ /de nas lces kyang rol mo yang dang yang du byas pas pad+ma rgyas su bcug la/ de nas shes rab ma dang gnyis</text></item>
<item><p>18b.2</p><section></section><text>sbyor ba bya ste/ dal nas dal nas bskyod pa las/ byang chub kyi sems po la'i sker phyin pa las mi rtog pa'i ye shes skye bas ji ltar gnas kyi bar du bsgom mo/ /des ma thub na ka k+ko lar phyung ba de nyid rdo rje'i rang bzhin yin pas lces blang ngo / /de yang rgyud las/ lag</text></item>
<item><p>18b.3</p><section></section><text>pas blang bar mi bya zhing / /nya phyis kyis kyang mi blang ste/ /dung la'ang gzhag par mi bya'o/ /bdud rtsi lce yis blang bar bya/ /zhes 'byung bas/ kak+ko la nas lce kho nas blang bar bya'o/ /de nas shes rab ma'i kak+ko la nas ye shes kyi rang bzhin byang chub kyi sems blangs te zos pas</text></item>
<item><p>18b.4</p><section></section><text>na shes rab ye shes kyi dbang zhes bya'o/ /de la dga' ba rnam pa bzhi ni/ dga' ba dang / yang dag pa'i dga' ba dang / rang bzhin gyi dga' ba dang / khyad par gyi dga' ba dang bzhi'o/ /de la dga' ba ni bi tsa ya na bya ba nas bo la'i rtsar phyin pa'i bar ro/ /yang dag pa'i dga' ba ni</text></item>
<item><p>18b.5</p><section></section><text>dkyil du phyin pa tsam mo/ /rang bzhin gyi dga' ba ni bo la'i sker phyin pa la bya ste/ de ni mi rtog pa skye bar byed pa'o/ /'o na der gar rtogs pa yin zhe na/ smras pa 'khor lo bzhi'i rang bzhin dang mnyam par bya bar ro/ /'o na chad pa dga' ba'i grangs su mi 'gro na/ dga' ba ni</text></item>
<item><p>18b.6</p><section></section><text>gsum las med pas 'khor lo bzhi dang / dga' ba bzhi ji ltar sbyar zhe na/ smras pa/ chad pa yang dga' ba'i grangs su 'gro ste/ gang gi phyir dga' ba chen po med kyang skad cig ma'i dga' ba'i grangs tsam yod pas kyang mi 'gal lo/ /rgyud las kyang dga' ba bzhi char</text></item>
<item><p>18b.7</p><section></section><text>bstan pas 'khor lo bzhi dang sbyar ba mi 'grol lo zhes bya ba la sogs pas ni/ shes rab ye shes kyi dbang bskur ba yin no/ /des ni yid kyi nyes pa thams cad dag par byed pas thugs kyi dbang zhes bya'o/ /des 'bras bu gang dang skal pa mnyam par 'gyur zhe na/ de lta</text></item>
<item><p>19a.1</p><section></section><text>bu'i dbang thob pa'i rnal 'byor ba ni rigs lnga'i sangs rgyas dang skal ba mnyam par 'gyur ro/ /de nas de'i dam tshig rnams dpog par bya'o/ /de nas dkyil 'khor gyi lha la zhi ba'i sbyin sreg bya ste/ de ni gzhan las shes par bya bas 'dir ma bkod do/ /de</text></item>
<item><p>19a.2</p><section></section><text>nas gser dang / dngul dang / nor bu rin po che dang / byi ru dang / mu tig dang / kAR+ShA pa Na dang / glang po che dang / ma he dang / shing rta nor dang bcas pa dang / yid la gces pa'i nor gyi mchog rnams blangs nas/ bla ma'i zhabs la phyag byas te dbul bar bya'o/ /deng nas brtsams te</text></item>
<item><p>19a.3</p><section></section><text>bla ma'i bran du bdag mchi ste/ bdag gi lus kyang bzhes su gsol/ /zhes brjod do/ /slob dpon gyis kyang rang gi slob ma byang chub bsgrub pa la dga' ba'i phyir/ mos pa dang 'byor ba'i tshogs che zhes legs pa'i tshig sbyin no/ /mos pa che ba'i slob ma yis/ /dang por yon ni</text></item>
<item><p>19a.4</p><section></section><text>dbul bar bya/ /dad mos med pa'i slob ma yis/ /dngos grub thob par mi 'gyur ro/ /slob dpon gyi yon dbul ba'i rim pa'o/ /de nas dkyil 'khor la glu dang gar la sogs pa dang / rol mo'i cha byad mang po thogs la/ bskor ba lan gsum dang phyag bya/ phyogs skyong la</text></item>
<item><p>19a.5</p><section></section><text>gtor ma btang ste smon lam gyi tshig brjod do/ /de nas tshon la sogs pa sna tshogs pa'i dngos po rnams nang par tho rangs langs la bsdu bar bya'o/ /bsdus nas gser gyi bum par blugs la chu bo chen por dor bar bya'o/ /bum pa thams cad kyang bsdus la chu bo chen por khyer te bkrus</text></item>
<item><p>19a.6</p><section></section><text>la sngon bzhin du tshogs kyi 'khor lo chen po bskor/ glu dang gar gyi rnam pa brjod/ /de nas bdud rtsi lnga dang / tsan+dan dang / gur kum dang / ba yi lci ba rnams sbyar bas sa la byugs par byas la/ tshon dang thig mi mngon par bya'o/ /bcom ldan 'das kyi rdo rje'i dkyil 'khor gyi las kyi rim</text></item>
<item><p>19a.7</p><section></section><text>pa'i cho ga rgyas pa slob dpon pad+ma badzras mdzad pa rdzogs so// //dge slong shAkya brtson 'grus kyis bcos pa legs so// @##/ /rgya gar skad du/ shrI he badzra prA dI pa shU lo pa ma bA bA da ka nA ma/ bod skad du/ dpal gyi rdo rje'i mar me'i rtse mo lta bu'i</text></item>
<item><p>19b.1</p><section></section><text>gdams pa zhes bya ba/ dpal kye'i rdo rje la phyag 'tshal lo/ /shes rab snying po'i rtser gyur pa/ /bdag med ma la phyag 'tshal nas/ /bdag med rdo rje'i zhal snga nas/ /dbang dang gdams ngag 'brel pa yi/ /mar me'i rtse mo lta bu yi/ /kye yi rdo rje'i man ngag bshad/ /rnal 'byor ba</text></item>
<item><p>19b.2</p><section></section><text>gang zhig dpal kye rdo rje'i dbang dang ldan zhing / dam tshig dang ldan te rdo rje 'chang chen po bsgrub par 'dod pas/ /dang po gnas la sogs pa khyad can btsal te/ /khams dang lus kyi 'byung bas cha bsnyam mo/ /de ltar khams shin tu bde ba dang / stan bde ba'i steng du lus khong glod de bde bar nyal</text></item>
<item><p>19b.3</p><section></section><text>lo/ /de ni bsam gtan gyi tshogs sna tshogs pas tshogs kyi lam gyi bdag nyid do/ /de nas tho rangs skya rengs dang po shar ba dang legs par langs te/ skyon med pa'i gos legs par gyon nas khams dang 'byung ba'i drod sbyar te/ khrus dang gnyid sad pa'i cho ga bya'o/ /de nas stan</text></item>
<item><p>19b.4</p><section></section><text>nang tshangs can gyi steng du legs par 'dug ste/ lus legs par cha bsnyam mo/ /sems kyang cha bsnyam ste/ de yan chad kyis ni bsam gtan la sbyor bas na sbyor ba'i lam gyi bdag nyid do/ /de nas bdag nyid dpal kye rdo rje zhal gcig phyag gnyis pa g.yas pa na rdo rje rtse lnga pa/ g.yon</text></item>
<item><p>19b.5</p><section></section><text>pa na ka pA la bsnams pa bsam mo/ /de nas rang gi snying gar nyi ma dang zla ba'i steng du hUM sngon po bsams te de las 'od zer phyi ru 'phros te/ phyi rol snod kyi 'jig rten thams cad dang / nang bcud kyi 'jig rten skye 'gro mo rigs thams cad kyi rtog pa bsregs te slar 'dus pas yum</text></item>
<item><p>19b.6</p><section></section><text>bdag med ma shes rab kyi cha snod kyi 'jig rten gyi rang bzhin du bsam mo/ /de bzhin du skye 'gro pho rigs thams cad bsregs te slar 'dus pas rang nyid dpal he ru ka bcud kyi 'jig rten gyi rang bzhin du bsams te gzhan sbyong ngo / /de nas yum gyi snying gar zla ba dang nyi ma'i bar du</text></item>
<item><p>19b.7</p><section></section><text>oM bsams te/ 'od des yum nyid 'od du zhu ste/ yab kyi thugs kar thim par bsam mo/ /don de nyid sngar ma mthong ba mthong ba'i lam gyi bdag nyid do/ /de nas yab kyi snying gar nyi zla'i bar du hUM gi 'od kyis yab nyid 'od du zhu ste steng du nyi ma rang bsams ste thabs so/ /yum</text></item>
<item><p>20a.1</p><section></section><text>ni 'og tu zla ba ste shes rab bo/ /nyi zla'i bar du sa bon gyi yi ge hUM las yan lag gi yi ge kA li brgyad cu mgo thur du bltas par bsam mo/ /de bzhin du nying lag gi yi ge A li sum cu rtsa gnyis mgo gyen du bltas par bsam mo/ /yi ge hU~M ni thabs shes rab</text></item>
<item><p>20a.2</p><section></section><text>gnyis med du bsam mo/ /nyi ma dang zla ba ni sran ma tsam mo/ /hUM ni yungs kar gyi 'bru tsam mo/ /A li kA li ni skra'i rtse mo tsam mo/ /de ltar thig le bsgoms pa ni sgom pa'i lam gyi bdag nyid do/ /de nas hUM de las 'od zer byung ste/ kA li 'od du zhu ste A li la thim pas A li yang zhu ste zla</text></item>
<item><p>20a.3</p><section></section><text>ba la thim par bsam mo/ /de bzhin du nyi ma yang zla ba la thim par bsam/ /zla ba zhabs kyu la thim par bsam mo/ /hUM yang rim gyis spangs te rim gyis bsgoms pa ni phra mo'i rnal 'byor ro/ /de nas dkar la 'tsher ba'i bdud rtsi'i thig le skra'i rtse mo tsam la sems gtad do/ /de nas</text></item>
<item><p>20a.4</p><section></section><text>nA da skra rings rdul phra rab tsam la/ de nas sems tsam la sems gtad do/ /dngos po spong ba'i mthar phyin pas mthar phyin pa'i lam gyi bdag nyid do/ /de nas sems 'od gsal bar bsgom ste/ de yang snod bcud ni yab dang yum gyi bdag nyid do/ /yab yum ni thig le'i bdag</text></item>
<item><p>20a.5</p><section></section><text>nyid/ thig le 'ang phra mo'i bdag nyid/ phra mo'ang sems kyi bdag nyid/ sems kyang gdod ma nas stong pa'i rang bzhin can thog ma dang tha ma la sogs pa mtha' thams cad dang bral ba bsgoms pa ni rdo rje 'chang chen po ste/ lam lnga'i 'bras bu'i bdag nyid do/ /gong gi rim pa de dag</text></item>
<item><p>20a.6</p><section></section><text>kyang rnal 'byor ba'i mos pa'i bye brag gis lo 'am zla bar bzhag la sems brtan par bya ste/ de nas yab yum la bslabs te rim gyis bsgom pa'ang yod do/ /gzhan yang thun gcig la rim pa gnyis rdzogs par bsgom pa 'ang yod kha cig ni gong ma la cig car 'jug pa'ang</text></item>
<item><p>20a.7</p><section></section><text>yod pas ci rigs par sems ngos bzung zhing man ngag sbyin no/ /skyon ni bying rgod gnyis so/ /de la bying ba bsal ba'i thabs ni sems gzengs bstod de sangs rgyas kyi mkhyen pa'i ye shes dran par byas te de nas yang bsgom mo/ /gnyid la ni gdong pa la chu gtor ba 'am bsgos</text></item>
<item><p>20b.1</p><section></section><text>par byas te bsal la yang bsgom mo/ /rgod na 'khor ba'i sdug bsngal gyi yul de nyid la skyo ba bskyod de yang bsgom mo/ /des kyang ma zhin yul de nyid dmigs pa bsgyur te sems de nyid la gtad de bsgom mo/ /thun ni bzhi ste sems nyam chung tsam na ni thun tshod dbyu gus gzung la thun</text></item>
<item><p>20b.2</p><section></section><text>thung bar bsgom mtshams ring bar bsgom/ sems cung zad brtas nas chu tshod kyis thun tshod gzung ngo / /de bzhin du sems cung zad brtas nas nyams rnyed pa dang / sems stobs dang ldan pa'i thun tshod ni 'pho ba dang / thun dang / nyin zhag dang / lo zlas thun mtshams gzung ste/ </text></item>
<item><p>20b.3</p><section></section><text>ring bar bsgom zhing thun mtshams thung bar bsgom mo/ /rtags ni dang po khams mi rtog pa 'byung ngo / /de nas rang gi lus la nad rnying pa 'byang zhing gsar pa mi skyed pa dang / lus kyi nyes pa las ngang gis ldog /dge ba la thabs kyis 'jug ste/ lus kyi rtags 'dar ba la</text></item>
<item><p>20b.4</p><section></section><text>sogs pa 'byung ngo / /rnal 'byor phyi la mchog tu gzhol bas ni thun bzhi ka'i sngon du mchod pa dang bstod pa dang / gtor ma'i mchod pa byas te bsgom mo/ /bla ma brgyud pa las rnyed pa'i/ /dbang dang gdams ngag 'brel bcas pa'i/ /mar me'i rtse mo'i gdams ngag brtsams/ /de</text></item>
<item><p>20b.5</p><section></section><text>yis dge ba gang thob pas/ /'gro ba sems can thams cad kyis/ /stong pa'i 'od gsal thob par shog /dpal kye rdo rje'i mar me'i rtse mo lta bu'i gdams ngag slob dpon mtsho skyes rdo rjes mdzad pa rdzogs so/ /rgya gar gyi mkhan po ga ya d+ha ra dang / bla ma shA kya ye shes kyis bsgyur cing</text></item>
<item><p>20b.6</p><section></section><text>zhus pa'o// //[]@##/ /rgya gar skad du/ he badzra maN+Dal bi d+hi/ bod skad du/ dgyes pa rdo rje'i maN+Dal gyi cho ga/ dpal he ru ka la phyag 'tshal lo/ /rnam par smin pa'i lus kyi snying gar nyi ma'i dkyil 'khor gyi steng du hU~M zla ba'i gzi ltar dkar po bsams te/ </text></item>
<item><p>20b.7</p><section></section><text>de las 'od zer dkar po spros pas lus bkang ste/ sdig pa dag par bsams la/ de nas stong pa nyid bsgoms la hU~M zhes brjod pas bdag nyid las kyi he ru ka zhal gcig phyag gnyis par bsgom ste/ de'i spyi bor zla ba'i dkyil 'khor gyi steng du oM dkar po bsams te/ lkog</text></item>
<item><p>21a.1</p><section></section><text>mar pad+ma 'dab ma brgyad pa'i steng du AHd+mar po bsam/ snying gar nyi ma'i dkyil 'khor gyi steng du hUM sngon po bsams la/ oM AHhUM rak+Sha rak+Sha hUM hUM hUM phaT swA hA/ zhes bya bas bsrungs te/ bdud rtsi 'am/ ba'i rnam lnga la sogs pa la oM AHhUM bzlas la/ </text></item>
<item><p>21a.2</p><section></section><text>oM badzra re khe hUM zhes zlos shing / maN+Dal byug par bya'o/ /de nas lag pa bshal te thal mo sbyar nas phan yon brjod par bya'o/ /chu bcas lci ba sbyin pa yin/ /skyang nul byas pa tshul khrims yin/ /grog ma sogs bsal bzod pa yin/ /bya ba brtsams pa brtson 'grus yin/ /</text></item>
<item><p>21a.3</p><section></section><text>skad cig rtse gcig bsam gtan yin/ /ri mo snyoms pa shes rab yin/ /thub pa'i maN+Dal byas pas pha rol phyin drug de dag rnyed par 'gyur/ /lha mi khyad par can skye zla ltar gzi 'phags shing / /nad kun las grol gser gyi mdog dang 'dra bar 'gyur/ /rgyal rigs 'bru</text></item>
<item><p>21a.4</p><section></section><text>dang gser sogs 'byor pa ldan par skye/ /des na bde gshegs mchog gi khyim du lus las bya/ /zhes brjod do/ /de nas lag pa g.yon pa sa la reg par byas la/ oM badzra me dI nI badzrI b+ha ba badzra ban+d+ha hUM zhes brjod pa tsam gyis sa gzhi de sna tshogs rdo rjer gyur par bsam mo/ /</text></item>
<item><p>21a.5</p><section></section><text>de nas me tog gi tshom bu dkyil 'khor du dgod par bya ste/ dbus su oM AHhUM na maH/ zhes brjod de me tog dor ro/ /shar du gaM gau rI na maH/ zhes bya bas me tog dor ro/ /lhor tsaM tsau rI na maH/ zhes bya bas me tog dor ro/ /nub tu baM be tA lI na maH/ zhes bya bas dor ro/ /byang du g+haM g+hasma</text></item>
<item><p>21a.6</p><section></section><text>dI na maH/ zhes bya bas dor ro/ /dbang ldan du paM puk+ka sI na maH/ zhes bya bas dor ro/ /me mtshams su saM sa wa rI na maH/ zhes bya bas dor ro/ /bden bral du laM tsaN+Da lI na maH/ zhes bya bas so/ /rlung mtshams su ni DaM Dom+bi nI na maH/ zhes pas so/ /de dag ni me tog gi tshom</text></item>
<item><p>21a.7</p><section></section><text>bu'i dkyil 'khor ro/ /de nas bdag nyid kyi snying ga'i hU~M las 'od zer 'phros pas phyogs bcu'i sangs rgyas thams cad kyi shangs bug g.yon pa nas zhugs te/ thugs ka'i pad+ma la bsnun pa tsam gyis/ thugs bskul nas phyogs bcu'i sangs rgyas thams cad dgyes</text></item>
<item><p>21b.1</p><section></section><text>pa rdo rje'i lha dgu'i dkyil 'khor du sprul te/ mdun gyi nam mkha' la byon par bsams la/ de'i 'od zer gyi sna la 'jus te 'ongs pa'i bgegs thams cad tshar gcad pa'i bsam pas hUM bzhis bgegs bskrad par bya'o/ /de nas oM badzra gau rI A kAR+Sha ya dza/ oM badzra tsau rI pra</text></item>
<item><p>21b.2</p><section></section><text>be sha ya hUM/ oM badzra bet+tA lI ban+d+ha baM/ oM badzra g+hasma rI ba shaM ku ru hoH/ zhes brjod pas ye shes kyi lha dgu me tog gi tshom bu'i dkyil 'khor la dgug pa dang gzhug pa dang bcing ba dang dbang du bya ste/ yi ge brgya pas kyang brtan par bya'o/ /de nas phyag bya ste/ gti</text></item>
<item><p>21b.3</p><section></section><text>mug gis mnan 'gro bltas te/ /'gro ba gti mug zhi bya'i phyir/ /rdo rje can gyi gau rI mdzad/ /de bas gau rI bstod phyag 'tshal/ /zhe sdang gis mnan 'gro bltas nas/ /'gro ba zhe sdang zhi bya'i phyir/ /rdo rje can gyi tsau rIr mdzad/ /de bas tsau rI bstod phyag 'tshal/ /nga rgyal gyis</text></item>
<item><p>21b.4</p><section></section><text>mnan 'gro bltas nas/ /'gro ba nga rgyal zhi bya'i phyir/ /gtso bos bet+tA lI gzugs mdzad/ /de bas bet+tA bstod phyag 'tshal/ /'dod chags kyis dkugs 'gro bltas nas/ /'gro ba 'dod chags zhi bya'i phyir/ /gtso bos g+hasma rI gzugs mdzad/ /de bas g+hasma rI bstod 'dud/ /</text></item>
<item><p>21b.5</p><section></section><text>bdag med ma dang gnyis med gzugs/ /phyag 'tshal 'dud cing phyag 'tshal 'dud/ /ye shes lnga dang sku gsum bdag /rdo rje mkha' 'gro la phyag 'tshal/ /de nas yang oM de ba pi tsu badzra hUM hUM hUM phaT swA hA zhes bcom ldan 'das la mchod la/ oM a A i I u U ri rI li lI e A+ai o</text></item>
<item><p>21b.6</p><section></section><text>au aM aHzhes bya bas bcom ldan 'das ma la mchod la/ yang oM ASh+TA na nA ya na maH/ oM piM gor+d+ha ke sha bar+t+ma nA na maH/ oM tsa tu rbiM sha ti nai trA ya na maH/ oM Sho Da sha b+hu dzA ya na maH/ oM kriSh+Na dzi mU ta wa pu She na maH/ oM ka pA la mA la a ne ka d+ha ri Ne na maH/ oM Ad+h+ma ta krU ra tsit+tA ya na maH/ oM ad+he n+du daM Sh+Ti Ne na maH/ zhes bya</text></item>
<item><p>21b.7</p><section></section><text>ba rkang pa brgyad kyis mchod do/ /de nas nang dang phyi dang de kho na nyid kyi mchod pas kyang yang dag par mchod de/ phyi rol gyi bya ba'i mchod pas kyang mchod la/ oM AHhU~M zhes bzlas pa'i me tog dang mchod rdzas thams cad la bsnun pas/ byin gyis brlabs la/ oM sarba saM sho d+ha ni hU~X phaT swA hAHzhes bya</text></item>
<item><p>22a.1</p><section></section><text>bas dri chab kyis bsangs te/ oM badzra ni ri ti hUM zhes bya bas zhabs bsil phul la/ oM hri bi shud+d+ha sarba d+harmA/ sarba pA paM nish+tsa saM shod+ha ya/ sarba bi kalpa a pa na ya hUM zhes bya bas zhabs bsil phul/ dzaHhUM baM hoHkhaM raM zhes bya bas a r+g+haM phul la/ oM badzra d+hU pe AHhUM/ oM badzra puSh+pe AHhUM/ </text></item>
<item><p>22a.2</p><section></section><text>oM badzra A lo ke AHhUM/ oM badzra gan+d+he AHhUM/ oM badzra nai bi t+ye AHhUM/ oM badzra shap+ta AHhUM phaT swA hA zhes bya bas go rims bzhin du me tog dang / spos dang / mar me dang / lha bshos dang / sil snyan rnams dbul bar bya'o/ /gzhan yang dpal dgyes pa rdo rje'i dkyil 'khor 'khor lo dang bcas pa rnams la</text></item>
<item><p>22a.3</p><section></section><text>bdag dbul bar bgyi lags kyis thugs rje chen pos bzhes su gsol/ /de nas bstod pa nyi shu pas kyang bstod la/ de nas sdig pa bshags par bya ste/ ji srid thog ma med pa'i 'khor bar phyin ci log gi rtog pas bsags pa'i las bdag gis bgyis pa dang / bgyid pa la</text></item>
<item><p>22a.4</p><section></section><text>rjes su yi rang ba de dag thams cad bcom ldan 'das kyi spyan sngar bshags shing phyis sdom par bgyid do/ /sems can thams cad kyi dge ba'i rtsa ba ji snyed pa 'di lta ste/ sangs rgyas dang byang chub sems dpa' dang / so so'i skye bo thams cad kyi bsod nams la rjes su yi rang bar</text></item>
<item><p>22a.5</p><section></section><text>bgyi'o/ /bdag byang chub kyi snying po la mchis kyi bar du thugs rje chen po dang ldan pa'i khams gsum bde ba chen por rnam par ro gcig pa'i sangs rgyas dgyes mdzad rdo rje dang / des gsungs pa'i sngags dang phyag rgya dang theg pa chen po'i chos ma lus pa dang / dkyil 'khor la sogs pa'i</text></item>
<item><p>22a.6</p><section></section><text>chos dang / byang chub sems dpa' phyir mi ldog pa'i dge 'dun dang / de'i 'khor lo la 'khor bar gnas pa'i lha mo'i tshogs la bdag skyabs su mchi'o/ /bdag gis bla na med pa yang dag par rdzogs pa'i byang chub tu sems bskyed par bgyi'o/ /sems can thams cad la phan</text></item>
<item><p>22a.7</p><section></section><text>pa dang / bde ba bsgrubs pa dang / 'di dag ji srid mthar thug pa'i mya ngan las 'das pa'i sangs rgyas kyi byang chub la dgod pa'i phyir bla na med pa yang dag par rdzogs pa'i byang chub tu sems bskyed par bgyi'o/ /dkon mchog gsum la skyabs su mchi/ /sdig pa thams cad</text></item>
<item><p>22b.1</p><section></section><text>so sor bshags/ /'gro ba'i dge la yi rang ste/ /sangs rgyas byang chub yid kyis gzung / /zhes sems bskyed la/ de nas bla na med pa'i theg pa chen po'i lam 'di nyid la brten par bya'o/ /bdag nyid kyang sangs rgyas dang byang chub sems dpa' thams cad la lus 'bul lags</text></item>
<item><p>22b.2</p><section></section><text>kyis/ /thugs rje chen po dang ldan pa rnams kyis bzhes su gsol zhes lus 'bul te/ de nas smon lam gdab par bya ste/ rigs skyes rjes su ma nyams shing / /dam tshig can dgyes rdo rje 'chang / /snying rjer ldan zhing bla mar gus/ /skye zhing skye bar bdag gyur cig /lag na rdo rje</text></item>
<item><p>22b.3</p><section></section><text>dril bu 'khrol/ /zab mo'i chos ni 'don pa dang / /btsun mo'i khu ba mnyam zas can/ /skye zhing skye bar bdag gyur cig /he ru ka dpal bdag gyur nas/ /sems can kun gyi don yang byed/ /he ru ka yi go 'phang mchog thob nas/ /sems can ma lus 'di la 'god cing 'jog par</text></item>
<item><p>22b.4</p><section></section><text>shog /de ltar bstod pa'i mchod sbyin las ni rdo rje rigs mchog tu ni bdag myur skye gyur cig /sems can phan phyir yang dag thabs kyis yon tan dang ldan 'jam pa'i dbyangs bzhin bdag gyur cig /rnal 'byor ma kun la ni dpe med bde ster rdo rje sems dpa' bzhin du bdag</text></item>
<item><p>22b.5</p><section></section><text>gyur cig /phyag rgya drug gis bdag brgyan dur khrod gnas su tshangs par spyod dang ldan par bdag gyur cig /de'i 'og tu yi ge brgya pas cho ga kha bskang zhing bshags pa bya ste/ oM badzra he ru ka sa ma ya/ ma nu pA la ya/ he ru ka twe no pa tiSh+Tha/ dr-i D+ho me b+ha ba/ su to Sh+yo me b+ha ba/ </text></item>
<item><p>22b.6</p><section></section><text>a nu rak+to me b+ha ba/ su po Sh+yo me b+ha ba/ sarba sid+d+hi m+me pa yats+tsha/ sarba karma su tsa me/ tsi t+taM shre yaH/ ku ru hUM ha ha ha ha ho/ /b+ha ga wan sarba ta thA ga ta badzra mA me mu ny+tsa/ badzrI b+ha ba/ ma hA sa ma ya satwa a hUM phaTaH/ zhes pas bshags la/ ye shes lha oM AHhUM badzra muH/ zhes bya bas gshegs</text></item>
<item><p>22b.7</p><section></section><text>su gsol lo/ /dam tshig gi lha bdag gi thugs kar bsdus la/ me tog gi tshom bu dbus su bsdus nas/ oM AHhUM bzlas la gzhag go/ /dgyes pa'i rdo rje'i maN+Dal gyi cho ga/ slob dpon mtsho skyes kyis mdzad pa rdzogs so/ /[]thams</text></item>
<item><p>23a.1</p><section></section><text>cad dngos po'i rang bzhin mchog /gdod nas thams cad de bzhin gshegs/ /gnyis med don gyi bdag nyid can/ /kye yi rdo rje phyag 'tshal bstod/ /sngon po chos nyid mi 'gyur ba/ /dmar po thugs rje rgyun mi 'chad/ /gyen brdzes 'gro ba 'dren pa</text></item>
<item><p>23a.2</p><section></section><text>ste/ /he ru ka la phyag 'tshal bstod/ /spyan gsum rnam par thar pa gsum/ /dmar ba chos nyid chags pa'i don/ /hUM sgrogs skye ba med pa ste/ /kun gyi gtso la phyag 'tshal bstod/ /g.yas na gdug 'joms rdo rje ste/ /g.yon na bde skyong ka pA la/ /shes rab</text></item>
<item><p>23a.3</p><section></section><text>mtshon pa kha twaM ga/ /longs spyod rdzogs la phyag 'tshal bstod/ /thod pa ye shes lnga yi dngos/ /phyag rgya lnga ni rigs lnga ste/ /do shal phreng ba 'du byed spangs/ /sprul sku khyod la phyag 'tshal bstod/ /nyon mongs ma gos pad+ma'i gdan/ /rnam rtog mi mnga' tshangs pa'i ro/ /ma</text></item>
<item><p>23a.4</p><section></section><text>rig sreg pa'i nyi ma ste/ /gos med sku la phyag 'tshal bstod/ /rdzogs so// // @##/ /rgya gar skad du/ ho ma bi d+hi/ bod skad du/ sbyin sreg gi cho ga/ dpal dgyes pa'i rdo rje la phyag 'tshal lo/ /dpal ldan dgyes pa'i rdo rje dang / /bdag med ma</text></item>
<item><p>23a.5</p><section></section><text>gus phyag byas te/ /rdo rje slob dpon bka' drin gyis/ /sbyin sreg cho ga bshad par bya/ /bdag gzhan phan par 'dod pa yis/ /rnam rtog nga rgyal sogs spangs te/ /chos phyir 'brang ba'i blo yis ni/ /sbyin sreg rim pa mnyan par gyis/ /bla med nang dang phyi rol te/ /</text></item>
<item><p>23a.6</p><section></section><text>sbyin sreg dbye ba rnam pa gsum/ /ye shes me lha phung po sogs/ /bud shing bsreg pa bla med yin/ /phyi rol sbyin sreg gis bsgres te/ /kha zas bza' sogs nang gir bshad/ /dkyil 'khor dang ni lha gnas dang / /sgrub pa'i dus su sbyin sreg bya/ /sbyin sreg las rnams med pa la/ /</text></item>
<item><p>23a.7</p><section></section><text>dngos grub 'byung bar mi 'gyur te/ /las rnams thams cad bsgrub pa'i phyir/ /mkhas pas sbyin sreg las rnams brtsam/ /sdig pa 'jig phyir zhi ba ste/ /bsod nams yongs 'dzin rgyas pa yin/ /chags pa bsgom phyir dbang 'gyur te/ /rtog pa zad phyir gsod pa yin/ /nyon</text></item>
<item><p>23b.1</p><section></section><text>mongs ser ba zhi byed dang / /ting nge 'dzin ni rgyas byed phyir/ /rang gi lha yi sbyor bas bdag /ji lta bar ni sems kyis bya/ /de nas phyi yi bshad bya ste/ /thab dang rdzas kyi mtshan nyid dang / /sgrub pa po dang lha dag dang / /sgrub pa'i thabs dang rnam lngar 'gyur/ /de la thab khung bshad pa ni/ /</text></item>
<item><p>23b.2</p><section></section><text>sems can dbye bas mtha' yas te/ /las kyi dbye bas bzhi ru 'gyur/ /rigs kyi dbye bas lnga ru 'gyur/ /zhi ba la ni zlum po ste/ /rgyas pa la ni gru bzhi'o/ /dbang la gzhu yi dbyibs su'o/ /mngon spyod la ni gru gsum mo/ /bskrad dang dgug la'ang de bzhin no/ /rgya ru khru gang zabs</text></item>
<item><p>23b.3</p><section></section><text>su ni/ /mtho gang pa ni zhi ba yin/ /rgya ru khru do zabs su ni/ /khru gang pa ni rgyas par bzhed/ /rgya ru khru gang zabs su ni/ /mtho gang pa ni dbang la'o/ /rgya ru sor mo nyi shu la/ /zabs su sor bcu mngon spyod la/ /bskrad dang dgug la'ang de bzhin no/ /zhi la kha dog dkar por bya/ /rgyas pa</text></item>
<item><p>23b.4</p><section></section><text>la ni ser po'o/ /dbang la dmar por bya ba'o/ /mngon spyod la ni nag po'o/ /dgug pa la ni dmar por bya/ /bskrad pa la ni nag por bya'o/ /zhi la kha khyer sor bzhis bskor/ /nang du'ang sor bzhi dor bar bya/ /rgyas pa la ni sor brgyad de/ /nang du'ang de bzhin dor bar bya/ /dbang la kha khyer sor</text></item>
<item><p>23b.5</p><section></section><text>bzhis bskor/ /nang du'ang sor bzhi dor bar bya/ /mngon spyod la ni sor gsum ste/ /nang du'ang sor gsum dor bar bya/ /dgug dang bskrad la'ang de bzhin no/ /zhi ba'i thab khung dbus su ni/ /rdo rje dang ni gri gug bri/ /kha khyer la ni rdo rjes bskor/ /rgyas la dbus su rin po che'o/ /kha khyer</text></item>
<item><p>23b.6</p><section></section><text>la'ang rin po che'o/ /dbang la dbus su pad+mas mtshan/ /kha khyer de dang 'dra bas bskor/ /mngon spyod la ni ral gri'o/ /kha khyer la yang ral gris bskor/ /dgug la dbus su lcags kyu bzhag/ /kha khyer de dang 'dra bas bskor/ /bskrad la dbus su rdo rje ni/ /rtse gsum pa ni</text></item>
<item><p>23b.7</p><section></section><text>gzhag par bya'o/ /kha khyer la yang rtse gsum bri/ /dbus su gri gug kun la mthun/ /thab khung nang gi phyogs bzhir ni/ /kha T+wAM ga dang bde gshegs kyi/ /phyag mtshan phyi ma rim bzhin gzhag /thab khung kun la kha dog dang / /mthun pa'i dri yis byug par bya/ /zhi ba phal cher</text></item>
<item><p>24a.1</p><section></section><text>srod la bya/ /rgyas pa snga dro bya ba yin/ /dbang ni dgongs ka'i dus su bya/ /dgug pa la yang de dang 'dra/ /mngon spyod na ma phyed nyin phyed bya/ /bskrad pa'ang de dang 'dra ba yin/ /zhi ba shar du bya bar bshad/ /rgyas pa lho yi phyogs su bya/ /dbang gi las ni nub tu bya/ /</text></item>
<item><p>24a.2</p><section></section><text>dgug la'ang nub tu bya ba yin/ /mngon spyod byang du brtsam par bya/ /bskrad pa'i las kyang de dang 'dra/ /tshon gyis rjes mthun bri ba'am/ /yang na me tog dag kyang rung / /thab khung dag ni de ltar bya/ /rdzas ni 'di ltar shes par bya/ /zhi ba la ni til gyis so/ /rgyas pa la ni zho zan no/ /</text></item>
<item><p>24a.3</p><section></section><text>dbang dang dgug la ut+pal/ /mngon spyod la ni tsher mas so/ /bskrad pa la yang tsher ma'o/ /kun la mthun pa 'di dag ste/ /mchod yon dang ni zhabs bsil dang / /bsang gtor dri dang byug pa dang / /me tog mar me til dang ni/ /yam shing mar dang zho zan dang / /ku sha dUr ba'i myu gu nas/ /</text></item>
<item><p>24a.4</p><section></section><text>gro dang 'bru dang ma sha dang / /ma grugs 'bras dang rta sga dang / /gla gor sho sha dzA ti pa la/ /gzhan yang zhu ba'i rdzas rnams dang / /bdud rtsi me dang bud shing ngo / /mngon spyod la ni bsgrub bya yi/ /gzugs brnyan ske tshe lan tshwa dang / /khrag dang mi rus phye ma dang / /dug dang dpa' bo lnga rnams</text></item>
<item><p>24a.5</p><section></section><text>so/ /u dum+WA ra la sogs pa'i/ /yal ga rtse mo'i cha las byung / /srid du mdzub gang sbom mthe bo'i/ /dpangs tsam sbrang rtsi 'o ma dang / /tsan+dan dkar po'i chu la spangs/ /rtse gcig zhi la ro rgyas ni/ /yal ga dbus kyi cha las byung / /srid du khru gang sboms su ni/ mthe bo</text></item>
<item><p>24a.6</p><section></section><text>mthe'u chung bar khengs pa/ /zho dang mar dang ser po dri/ /de la spangs te rtse gcig pas/ /dbul bya mkhas pas dbang la ni/ /tsan+dan dmar dang yungs dmar la/ /spangs pa tshad ni zhi dang mthun/ /drag po la ni tsher ma'i shing / /rtsa ba'i cha las byung ba ni/ /srid du sor bcu sboms su</text></item>
<item><p>24a.7</p><section></section><text>ni/ /phra dang sbom pa'ang dbul bar bya/ /khrag dang dug dang lan tshwa dang / /tshwa ba'i dri la spangs pa'o/ /bskrad dang dgug pa'ang de bzhin no/ /ring dang thung dang gas dang phra/ /srog chags bcas sogs spang bar bya/ /u dum+WA ra la sogs pa'i/ /mngar ba'i ro dang 'o mar bcas/ /</text></item>
<item><p>24b.1</p><section></section><text>bud shing zhi ba'i las la bya/ /skyur ba'i ror ldan rgyas pa la'o/ /dbang la dmar zhing tsher ma ni/ /lcags kyu lta bu yod pa'o/ /dgug pa la yang de bzhin no/ /drag po la ni kha ba dang / /tsha ba'i ror ldan tsher mar bcas/ /bskrad pa la yang de bzhin no/ /ring thung kha dog la</text></item>
<item><p>24b.2</p><section></section><text>sogs pa/ /ci rigs pas ni bud shing bya/ /mchod yon la sogs snod rnams ni/ /zhi ba la sogs las rim bzhin/ /dngul dang gser dang zangs ma dang / /lcags la sogs pas byas pa yin/ /dgang gzar byugs gzar yu ba khru/ /'og tu rdo rje rin chen bya/ /de steng</text></item>
<item><p>24b.3</p><section></section><text>rgyar ni sor bzhi la/ /zabs su sor gnyis nang rdo rje/ /sor bzhi'i mthar ni rdo rje ste/ /bar du pad+ma'i 'dab ma'i dbyibs/ /blugs gzar pad+ma'i dbyibs sor gnyis/ /zabs su sor gcig nang rdo rje/ /'o ma can las byung me'am/ /rgyun gzhag me'am bram ze ni/ /tha mal me ni</text></item>
<item><p>24b.4</p><section></section><text>zhi ba la'o/ /rgyas pa la ni rgyal po dang / /rgyal rigs dang ni blon po'i me/ /yang na dgon pa nas byung me'o/ /dbang dang dgug la smad 'tshong ngam/ /rje rigs khyim nas byung mes bya/ /dgug pa la ni gar mkhan dang / /rol mo pa las byung ba 'am/ /lam du bus pa'i mes</text></item>
<item><p>24b.5</p><section></section><text>bya'o/ /mngon spyod la ni rje bo dang / /gdol pa'i khyim nas byung bas bya/ /bskrad pa la yang de bzhin no/ /kun la'ang dur khrod me dang ni/ /sol bar ldan pas bya ba'o/ /sbyin sreg yo byad thams cad ni/ /bdag gi g.yas su dgod par bya/ /rdo rje de bzhin dril bu dang / /mchod</text></item>
<item><p>24b.6</p><section></section><text>yon snod ni g.yon du gzhag /dgang gzar dang ni blugs gzar dang / /mar ni mdun du gzhag par bya/ /mngon spyod pa ni go bzlog pa'o/ /thams cad kyang ni bsangs nas gzhag /slob dpon dag gam sgrub pa po/ /mtshan nyid thams cad yang dag ldan/ /sbyin sreg las la</text></item>
<item><p>24b.7</p><section></section><text>mkhas pa yis/ /brtson pas sbyin sreg las bya'o/ /'dir ni lha ni rnam gsum ste/ /bsreg bya len dang las byed dang / /mchod par bya ba'i me lha ste/ /'di rnams mtshan nyid gzhan nas gsungs/ /thab kyi rim pa bshad par bya/ /de nas slob dpon de yis ni/ /</text></item>
<item><p>25a.1</p><section></section><text>sbyin sreg khang par legs 'dug nas/ /khrus sogs bya ba sngon byas te/ /sgrub thabs las byung cho ga yis/ /las kyi rjes su mthun pa yi/ /lha yi nga rgyal bskyed nas ni/ /rdzas rnams yang dag byin gyis brlab/ /dang por bsang gtor snod la ni/ /</text></item>
<item><p>25a.2</p><section></section><text>gsang sngags 'di ni bzlas byas te/ /oM rak+Sha rak+Sha hUM hUM hUM phaT/ /de yis kun la bsang gtor bya/ /de nas mchod yon la sogs la/ /rang rang gsang sngags bzlas pa'am/ /yang na gsang sngags 'di bzlas te/ /oM AHhUM/ thams cad dag par bsam bya ste/ /gong nas</text></item>
<item><p>25a.3</p><section></section><text>'byung ba'i me blangs la/ /de la rak+Shas bsang gtor bya/ /thab tu 'ang bsang zhing me bcug la/ /gsang sngags 'di dang bcas pa yi/ /rlung yab kyis ni spar bar bya/ /oM he ru ka ma hA badzra dz+wa la hUM hUM hUM/ de nas bgegs ni bcing bya'i phyir/ /ku sha drungs phyung sngo ba la/ /gsang sngags 'di ni</text></item>
<item><p>25a.4</p><section></section><text>bzlas nas kyang / /oM badzra satwa A yu She swA hA/ /shar dang lho dang nub dang byang / /dbus su'ang legs par dgram par bya/ /de nas legs sbyangs gnas der ni/ /yi ge hUM las byung ba yi/ /zhi sogs las kyi rjes mthun pa'i/ /thab khung dag ni bsam par bya'o/ /de yi dbus su pad+ma</text></item>
<item><p>25a.5</p><section></section><text>ni/ /'dab brgyad pa ni legs dmigs la/ /mngon par byang chub lnga yis ni/ /rdo rje sems dpa' bskyed par bya/ /'dod chags chen po'i tshul gyis ni/ /rdo rje sems dpa' yongs gyur las/ /raM las byung ba'i me lha bsam/ /zhi ba'i me lha dka' po'o/ /rgyas pa la ni ye shes me/ /</text></item>
<item><p>25a.6</p><section></section><text>dbang dang dgug la 'dod pa'i me/ /mngon spyod las dang bskrad pa la/ /rlung gi me ni mkhas pas bsam/ /zhal gsum phyag drug kha dog dkar/ /mchod phyir thogs la sogs pas brgyan/ /dang pos rig ma yang dag 'khyud/ /g.yas gnyis dbyug to mi 'jigs pa/ /g.yon</text></item>
<item><p>25a.7</p><section></section><text>gnyis bgrang phreng spyi blugs 'dzin/ /rgyas pa de las kha dog ser/ /dbang dang dgug la dmar po la/ /g.yas g.yon gnyis kyi bar pa na/ /lcags kyu zhags pa 'dzin pa'o/ /gsad dang bskrad dang nag po la/ /dbu skra gyen brdzes za byed lta bu yi/ /g.yas na ral gri 'dzin pa'o/ /</text></item>
<item><p>25b.1</p><section></section><text>sngags dang phyag rgya sbyor ba yis/ /ye shes me lha spyan drang bya/ /g.yas pa mi 'jigs phyag rgya yi/ /mthe bong srin lag mtshams bkug pa'o/ /oM ag+na ma hA te dza sarba kA mar+tha sA d+ha ka/ /ka ru tsu da kri twa swA hA/ asmi san+ni hi to b+ha ba/ me lha spyan drang ba'i phyag rgya dang sngags so/ /bgegs</text></item>
<item><p>25b.2</p><section></section><text>bskrad bsang gtor la sogs bya/ /dzaHhUM baM hoH/ /zhes brjod pas/ dgug dang de bzhin gzhug pa dang / /bcing dang rjes su dgyes par bya/ /sa tiM hUM gats+tsha ha bya b+hu ka a ga mi sha si dza ta kA le sarba sid+hi ku ru sha me/ /me dga' ba'i sngags so/ /de nas gnyis med me lha la/ /thugs ka'i sa bon</text></item>
<item><p>25b.3</p><section></section><text>'od zer gyis/ /de bzhin gshegs rnams bskul byas te/ /bdud rtsi bum pa'i chu yis ni/ /dbang bskur ba ni bya ba'o/ /zhi ba'i me la rnam snang mdzad/ /dbu rgyan du ni bya ba yin/ /rgyas la rin chen 'byung ldan no/ /dbang dang dgug la tshe dpag med/ /gsod sogs las la mi bskyod pa'o/ /</text></item>
<item><p>25b.4</p><section></section><text>de nas rang rang sngags kyis ni/ /bsang gtor mchod yon zhabs bsil dbul/ /de nas me lha'i kha dang ni/ /dgang gzar blugs gzar nang du ni/ /yi ge raM ni legs bkod de/ /mar gyis yongs su bkang ba yi/ /dgang blugs bdun nam gsum mam gcig /me lha'i sngags kyis dbul</text></item>
<item><p>25b.5</p><section></section><text>bar bya/ /oM he ru ka ag+na ye a mo ka s+ya shAn+tiM gu ru swA hA/ /gzhan yang rang rang sngags dang sbyar/ /de nas 'bar ba'i mtshan ma brtag /ngan na bsrung bar bya ba'o/ /de nas legs par me de la/ /mchod pa kun gyis rab tu mchod/ /oM rak+Sha rak+Sha hUM hUM hUM phaT/ bsang gtor sbyin pa'o/ /</text></item>
<item><p>25b.6</p><section></section><text>oM kha raM khA hi swA hA/ mchod yon gyi sngags so/ /oM ni ri ti hUM/ zhabs bsil gyi sngags so/ /oM badzra gan+d+he hUM dri'i sngags so/ /oM badzra puSh+pe hUM/ me tog gi sngags so/ /oM badzra d+hU pe hUM/ bdug spos kyi sngags so/ /oM badzra dI pe hUM/ /mar me'i sngags so/ /oM badzra nai bi d+ye hUM/ lha</text></item>
<item><p>25b.7</p><section></section><text>bshos kyi sngags so/ /de nas sgra dang rol mo rnams/ /phul la rdzas rnams yang dag bsang / /thog ma tha mar dgang gzar gyis/ /dbul bya gzhan du blugs gzar gyis/ /oM ag+na ye swA hA/ mar gyi'o/ /oM badzra ya dz+nyA na ya swA hA/ /yam shing gi'o/ /oM sarba pA baM da ha na badzra ye swA hA/ </text></item>
<item><p>26a.1</p><section></section><text>til dang yungs kar rnams kyi'o/ /oM sarba saM pa de swA hA/ zho dang zan gyi'o/ /oM a bra ti ha ta badzra ye swA hA/ ku sha'i 'o/ /oM badzra A yu She swA hA/ dUr ba'i myu gu'i'o/ /oM badzra ma hA be gA ya swA hA/ nas kyi'o/ /oM badzra g+hasma ri swA hA/ gro'i'o/ /oM badzra bi dzA ya swA hA/ </text></item>
<item><p>26a.2</p><section></section><text>'bru'i'o/ /oM ma hA ba lA ya swA hA/ ma sha'i'o/ /oM badzra puSh+Ta ye swA hA/ 'bras ma grugs pa'i'o/ /oM ma hA shi ya swA hA/ rta sga dang / gla gor zho sha dang / dzA ti pha la rnams kyi'o/ /zhu ba'i rdzas rnams lhag ma ni/ /me lha'i sngags kyis sbyin sreg bya'o/ /oM bo d+hi br-ik+Sha ye swA hA/ </text></item>
<item><p>26a.3</p><section></section><text>byang chub shing gi'o/ /oM badzra rta tA ya swA hA/ n+ya gro d+ha'i'o/ /oM badzra sa ta ka rA ya swA hA/ a mra'i'o/ /yam shing 'od kyi dkyil 'khor du'o/ /til dang 'bras chan zho ni phyag /ku sha dUr ba spyi gtsug tu'o/ /nas dang gro dang 'bras dang ni/ /mon sran rde'u zhal du'o/ /zhu ba'i rdzas kyang zhal</text></item>
<item><p>26a.4</p><section></section><text>du'o/ /dri ni thugs kar me tog dbu/ /zhal bsil zhal la dbul bar bya/ /mchod yon 'thor 'thung phyag la'o/ /mar me mdun du dbul bar bya/ /de nas bsang gtor sbyin la bstod/ /hUM 'jig rten dbang phyug tshangs dbang mgon gyi sras/ /me lha'i rgyal po Tak+kis dbang bskur ba/ /</text></item>
<item><p>26a.5</p><section></section><text>shes rab mchog gis nyon mongs thams cad bsreg /'dzin byed me lha nyid la rnam par 'dud/ /bstod pa'o/ /de nas bdud rtsi'ang 'bul byas la/ /las rnams bsgo bar bya ba'o/ /me lha'i dbang du byas pa'o/ /de nas me lha'i thugs kar ni/ /nyi ma'i dkyil 'khor legs bsams</text></item>
<item><p>26a.6</p><section></section><text>la/ /der ni lha rnams bskyed par bya'o/ /de nas thugs ka'i 'od zer gyis/ /ye shes dkyil 'khor spyan drang bya'o/ /bgegs bskrad bsang gtor mchod yon sbyin/ /dzaHhUM baM hoH zhes brjod la/ gau rI la sogs bzhi pos ni/ /dgug gzhug bcings la dgyes pa bskyed/ /thugs</text></item>
<item><p>26a.7</p><section></section><text>ka'i sa bon 'od zer gyis/ /ye shes dkyil 'khor spyan drangs la/ /de yis dbang bskur legs par bya/ /de nas 'thor 'thung mchod yon 'bul/ /lha rnams lce la hUM bkod de/ /sngon du gsungs pa'i rim gyis ni/ /mchod pa kun gyis rim bzhin mchod/ /khyad par bshad pa'i rdzas</text></item>
<item><p>26b.1</p><section></section><text>rnams ni/ /ji ltar nus par bya ba'o/ /mthar ni dgang blugs phul nas ni/ /lha rnams gzi byin bskyed par bya/ /zhi la sngags kyi mtha' ru ni/ /shIn+taM ku ru swA hA btags/ /rgyas la sngags kyi mtha' ru ni/ /puSh+TiM ku ru oM zhes gdags/ /dbang la sngags kyi mtha' ru ni/ /wa shaM ku ru ho</text></item>
<item><p>26b.2</p><section></section><text>zhes gdags/ /dgug la sngags kyi mtha' ru ni/ /A kAR+Sha dang dzaH gdags so/ /mngon spyod la ni sngags kyi mthar/ /mA ra ya phaT ces bya btags/ /de nas bsang gtor phul nas ni/ /bstod pa rnams kyis yang dag bstod/ /bdud rtsi myang ba'ang bya ba yin/ /dngos grub gang 'dod</text></item>
<item><p>26b.3</p><section></section><text>gsol gdab la/ /ye shes dkyil 'khor slar gshegs gsol/ /dam tshig lha rnams thugs kar bsdu/ /lha dbang du byas pa'o/ /de nas bar chad nyer zhi'i phyir/ /a kA la sogs sngags kyis ni/ /phyogs skyong la sogs mgron rnams la/ /gtor ma 'bul bar byas</text></item>
<item><p>26b.4</p><section></section><text>nas kyang / /rdzas rnams lhag ma me lha la/ /sngags kyis bsang nas rim bzhin du/ /bsang gtor mchod yon la sogs pa/ /so so'i sngags kyis dbul bar bya/ /dril bu rol mo'i sgra rnams dang / /bstod pa'ang snga ma bzhin du bya/ /bdud rtsi myang</text></item>
<item><p>26b.5</p><section></section><text>ba'ang byas nas ni/ /ye shes me lha gshegs su gsol/ /oM ag+na ye ya hi ya ti swa sarba tse bA pa ra ar+thaM tsas ti haM gats+tsha ha bya bu ka/ spyan drang ba yi cho ga las/ /mthe bong phyir bskyed slar gshegs pa'o/ /slar gshegs pa'i sngags dang phyag rgya'o/ /de nas dam tshig me lha ni/ /me yi</text></item>
<item><p>26b.6</p><section></section><text>gzugs su gyur par brtag /dge ba'i rtsa ba bsngo bya ste/ /ci bde bar ni gnas par bya'o/ /mkha' las char ba bab pa yis/ /rdo rje'i steng nas rtsa skyes ltar/ /slob dpon dag gi byin rlabs kyis/ /rtog ge bdag gis byas pa'o/ /sbyin sreg gi cho ga slob dpon mtsho skyes rdo rjes mdzad pa</text></item>
<item><p>26b.7</p><section></section><text>rdzogs so// @##/ /rgya gar skad du/ sa ma ya pany+tsa/ bod skad du/ dam tshig lnga pa/ dpal rdo rje sems dpa' la phyag 'tshal lo/ /dpal ldan rdo rje sems dpa' thugs brtse ba la phyag 'tshal nas/ /yang dag bde ba ma lus dngos grub rab ster</text></item>
<item><p>27a.1</p><section></section><text>mdzad pa yi/ /dpal ldan gsang ba'i rgyud sogs las gsungs shin tu sbas pa nyid/ /mdor bsdus mdzes pa'i tshogs kyi 'khor lo'i cho ga bshad par bya/ /sngags pas nub mo khyad par can dus nyi ma re re yi ni ji snyed par/ /zla ba re re yang ni 'khor lo las 'das</text></item>
<item><p>27a.2</p><section></section><text>nyams par 'gyur ba yin/ /nye bar 'tshe ba med pa'i dur khrod dgon pa'i rdzing bu'i 'gram mam skyed mos tshal/ /mtsho ngogs chu klung ri sul rang gi khyim sogs 'bras bu ster ba'i 'khor lo bya/ /yang dag brgyud pa thob 'gyur la/ /dpal ldan chog shes snying rje ldan/ /'jig rten</text></item>
<item><p>27a.3</p><section></section><text>chos la mi chags shing / /sred dang rgyu sogs rnam par spangs/ /snyan par smra zhing 'dzum pa'i bzhin/ /bzod can brtan dang brtson 'grus ldan/ /tshogs kyi 'khor lo'i gtso bo ru/ /dpal ldan rdo rje sems dpa' gsungs/ /'khor lo yang dag de nyid kyis/ /slob ma sred sogs rnam</text></item>
<item><p>27a.4</p><section></section><text>par spangs/ /dbang bskur thob cing blo ldan bzod/ /brtson dang dran pa la sogs ldan/ /dam tshig spyad bya spyod pa rnams/ /rgan pa'i rim pa bzhin du 'dod/ /dbang ma thob pas mi rig par/ /sgrub pos 'khor lo de bya'o/ /me tog bdug pa byug pa mar me ldan/ /sna</text></item>
<item><p>27a.5</p><section></section><text>tshogs ston mo btung bas rnam brgyan cing / /mal stan dang ni yon tan bcas pa yis/ /'phags pa'i skye bo mang po'am ni tshogs pa la'o/ /de nas tshogs kyi gtso bo'i gdan/ /ro'am stag lpags ro shun las bya'o/ /rgyan ni 'dam bag gis bya ba'o/ /phyi rol</text></item>
<item><p>27a.6</p><section></section><text>med pa'i phyag rgyas 'khyud/ /rang gi slob mas yongs su bskor/ /des kyang rang rig ma la 'khyud/ /mi nus bsam gtan dag gis bya/ /slob ma cho ga shes shing dran/ /brtson 'grus bzod dang ldan pa dang / /bla ma la gus blo ldan pa/ /las kyi rdo rje rab tu bya/ /dbang</text></item>
<item><p>27a.7</p><section></section><text>bskur yang ni gdug can dang / /thob dang rgyun can dag dang ni/ /dbang ma thob par 'khor lo gang / /ring po nas kyang bstan mi bya/ /bla mas bde chen bsgom byas nas/ /'byung po kun la gtor ma sbyin/ /stobs la sogs pa sbyang byas la/ /me tog gis ni rang lus mchod/ </text></item>
<item><p>27b.1</p><section></section><text>snod ni re re kun la sbyin/ /bla ma la ni snod gnyis dbul/ /de bzhin nas mtshan bza' btung la sogs gnyis 'gyur ro/ /de nas rang zhal thab khung du/ /rnam rig sA la'i mchod yon bya/ /lag pa dag ni dgang gzar gyis/ /yid kyis me la stobs sogs bsreg /nang gi</text></item>
<item><p>27b.2</p><section></section><text>bdag nyid sbyin sreg gis/ /rang 'dod lha ni tshim par bya/ /glu sogs kyis ni mnyes bya zhing / /yang dang yang du brda tshig smra/ /bdud rtsi lnga dang sgron ma lnga/ /rig ma rigs bzang brgyad la ni/ /cho ga bzhin du bsten shes bya/ /ko la la sogs ci shes dang / /he ru ka yi</text></item>
<item><p>27b.3</p><section></section><text>gzugs kyis gar/ /dran pas brjed med rnal 'byor bya/ /sgom la chags pa'i sems kyis ni/ /rtag tu sems kyis goms par bya/ /rdo rje chos dang sangs rgyas kyi/ /rnal 'byor ma dang ma tshogs kyang / /glu dang gar la goms bya zhing / /mchog tu glu dang gar bya'o/ /'di nyid</text></item>
<item><p>27b.4</p><section></section><text>tshogs kyi bsrung ba ste/ /bdag nyid kyang ni de bzhin bsrung / /'di yis 'jig rten dbang du byed/ /sngags kyi bzlas pa'i de nyid yin/ /rgyun du glu ni len pa dang / /gang du rtag tu gar byed pa/ /tshogs kyi gtso bo mdun byas nas/ /de nas dri ni mtshon par bya/ /sgog pa'i dri ni dang po ste/ /</text></item>
<item><p>27b.5</p><section></section><text>de nas bya rgod dri yang ngo / /de nas ga pur tsan+dan dri/ /glu yi dbyings su mtshon bya ba/ /sgra ni ngang pa bung ba'i sgra/ /sgra yi mtha' ru thos pa dang / /ce spyang dag gi sgra yang ni/ /phyi rol skyed mos tshal du mtshon/ /gang yang dag ni mi rnyed pa'am/ /snod ma yin pas 'jigs pa spangs/ /</text></item>
<item><p>27b.6</p><section></section><text>bdud rtsi lnga dang sha lnga sogs/ /bsam gtan gyis ni yongs su brtag /'khor lo'i gtso bos byin brlabs pa/ /snod skyon rjes su gzung bya'i phyir/ /bdud dang bcas pas snod de ni/ /ha cang myur min bul ba min/ /bgegs sogs brnyas pa spang ba'i phyir/ /pad+ma'i phyag</text></item>
<item><p>27b.7</p><section></section><text>rgyas blang bar bya/ /hub sgra med cing ma yengs pas/ /cung zad 'thungs nas legs bkang ste/ /phyag 'tshal ba yi khyad par gyis/ /gang gi phyag rgyas dbul bar bya/ /sgrub pa po yis yang dang yang / /de dag kun la phyag bya'o/ /snod ni sa la bzhag pa'am/ /gzhan la byin par</text></item>
<item><p>28a.1</p><section></section><text>gyur pa ni/ /lag na sa bon chad pas bcad/ /rang gis thams cad mi btung ngo / /bza' dang btung ba rang gis ni/ /shin tu ltogs kyang blang mi bya/ /rtsod pa la sogs gang byed pa/ /de nas de ni gdon par bya/ /yang na gdon par mi nus na/ /de tshe</text></item>
<item><p>28a.2</p><section></section><text>sdig pa la btags pas/ /rang nyid gzhan du 'gro ba'am/ /mi smra ba la bstan par bya/ /las kyi rdo rje btung sogs la/ /rang gis blangs kyang nyes pa med/ /spyod lam shugs kyis phyir 'gro na/ /de ni dgag par mi bya'o/ /mngon pa'i nga rgyal zhe sdang gis/ /gzhan smod dam pa</text></item>
<item><p>28a.3</p><section></section><text>ma yin pa'i/ /tshig gis smad kyang rtsod pa'i gtam/ /mi dga' ba yang spang bar bya/ /bkag pa yang ni spyod gyur na/ /rtsa ba'i ltung dang sbom po ni/ /myur du gso ba'i cho ga bya/ /de ni ldang ba'i cho ga grags/ /rdo rje slob dpon tshim gyur pas/ /bar du gtor ma sbyin par bya/ /glu dang gar</text></item>
<item><p>28a.4</p><section></section><text>la sogs rgyun ni/ /de yi bka' yis gnang bar bya/ /tshogs kyis 'dus pa la bya ba/ /lag pa rkang sogs bag ldan bya/ /shin tu bag med rgyu yi phyir/ /btung ba mang po spyad mi bya/ /mang dag gis ni g.yeng bar 'gyur/ /g.yengs pas rnal 'byor 'khrug 'gyur zhing / /rnal 'byor</text></item>
<item><p>28a.5</p><section></section><text>nyams pas dngos grub med/ /bdud kyi las ni bzlog par dka'/ /gang yang sems ni bsrung nus pas/ /rang dam gzhan yang mchod par bya/ /gzugs sogs sna tshogs dag pa yis/ /de yis 'di ni dngos grub 'gyur/ /skad cig tsam yang gzhan gzugs kyis/ /ma rig gdug</text></item>
<item><p>28a.6</p><section></section><text>can gyi ni sems/ /grub 'dod dngos grub don gnyer ba'i/ /'bad pas mkhas pas gnas mi bya/ /ji snyed lus kyi g.yo 'gul dang / /ngag gi brjod pa ji snyed pa/ /de snyed sngags dang phyag rgya ste/ /he ru ka dpal go 'phang gnas/ /gang gis dug gi dum bu yi/ /skye bo rnams ni</text></item>
<item><p>28a.7</p><section></section><text>'chi 'gyur ba/ /dug gi de nyid shes pa yis/ /dug gis dug ni 'joms par byed/ /kha cig brel pa gzhan yod pas/ /yun ring 'dug par mi nus na/ /de yis phyag 'tshal mkhyen gsol te/ /bzod gsol nas ni 'gro bar bya/ /'di dang gzhan gyi rgyud gsungs pa'i/ /</text></item>
<item><p>28b.1</p><section></section><text>bya ba rnams ni dal la bya/ /gang phyir myur du byas pa yis/ /rnal 'byor pa yi dga' nyams byed/ /de ltar tshogs kyi 'khor lo cher/ /rang gi slob ma dbang bskur phyir/ /sgom pa la sogs stobs nyid kyis/ /tshe 'di nyid la dngos grub 'gyur/ /sgom pa la sogs de bzhin 'dir/ /</text></item>
<item><p>28b.2</p><section></section><text>yang ni bka' gsal byed pas kyang / /gal te ltung ba med gyur na/ /skye ba bcu drug dag la 'grub/ /bla mas tha ma'i gtor mi sbyin/ /de bzhin phyi rol lhag gtor ma/ /sgrub pa po yis phyag 'tshal zhing / /smon lam dag ni ji ltar gdab/ /ma lus rtog pa las 'das srid</text></item>
<item><p>28b.3</p><section></section><text>dang zhi ba mnyam sbyor rtag tu mi 'gyur ba/ /dpe med bde bar ro yis dgyes pa'i rnal 'byor ma yi mchog la phyag 'tshal lo/ /rdo rje yan lag ma dang sbyar ba yi/ /rtog pa'i phung po yongs su bcom gyur pa/ /bdag gi dge ba 'di yis de yi thabs/ /myur ba nyid du ston par byed par</text></item>
<item><p>28b.4</p><section></section><text>shog/ /dngos po kun gyis phyag byas nas/ /dpal ldan tshogs kyi 'khor lo bsdus/ /ci bde bas ni gnas par bya/ /'di ni bla ma'i rim thob pa'i/ /bdag nyid dran par bya ba'i phyir/ /cho ga cung zad brjod pa la/ /mkhas pa rnams ni bzod par mdzod/ /dngos grub kun</text></item>
<item><p>28b.5</p><section></section><text>gyi rten gyur yon tan sngon 'gro tshogs kyi 'khor lo yi/ /cho ga gsal por bris pa'i bsod nams bdag gis gang thob des/ myur du dpal ldan rdo rje 'chang yul skal bzang la chags shing / srid pa las grol zhi ba'i phyag rgya chen po thob par shog /dam tshig lnga pa zhes bya ba</text></item>
<item><p>28b.6</p><section></section><text>slob dpon dpal pad+ma 'byung gnas zhabs kyis mdzad pa rdzogs so// //dpal rigs pa'i 'byung gnas kra ma shI li'i gtsug lag khang du khams pa lo tsA ba ba ri d+harma kIrtis bsgyur cing zhus te gtan la phab pa'o/ /[]@##/ /rgya gar skad du/ </text></item>
<item><p>28b.7</p><section></section><text>shrI he badzra b+ha Da rA ga sto tra nA ma/ bod skad du/ dpal kye rdo rje'i b+ha Da rA ga'i bstod pa zhes bya ba/ dpal kye rdo rje la phyag 'tshal lo/ /thams cad dngos po'i rang bzhin mchog /gdod nas thams cad bdag nyid gnas/ /thabs dang shes rab gnyis med pa/ /kye yi rdo rje</text></item>
<item><p>29a.1</p><section></section><text>la phyag 'tshal/ /bdag med ma yis mgul nas 'khyud/ /dbu skra ser po gyen du 'bar/ /zhal brgyad po la spyan gsum pa/ /mgon po de la bdag phyag 'tshal/ /spyi bo dang steng nag po mdzes/ /dkar dang dmar po g.yas dang g.yon/ /gang gi lhag</text></item>
<item><p>29a.2</p><section></section><text>ma'i zhal rnams ni/ /nag po de la bdag phyag 'tshal/ /glang po rta bong glang rnga mo/ /mi dang seng ge de byi la/ /g.yas pa'i phyag brgyad la gnas pa'i/ /thod pa brgyad dang ldan pa po/ /sa dang chu dang me dang rlung / /zla nyi gshin rje gsang ba pa/ g.yon pa'i phyag brgyad la gnas pa'i/ /</text></item>
<item><p>29a.3</p><section></section><text>thod par 'dzin la phyag 'tshal lo/ /zhabs bzhi yis ni bdud bzhi po/ /mnyam par mnan cing gcer bu nyid/ /nyi mar zhabs g.yas brkyang dang sngo/ /gar mdzad de la phyag 'tshal lo/ /'khor lo bzhi yi bdag nyid 'jigs/ /'dzag pa'i mgo bos rnam par brgyan/ /de bzhin</text></item>
<item><p>29a.4</p><section></section><text>gshegs pa rnam dag pa'i/ /phyag rgya drug gis rnam par brgyan/ /sna tshogs rdo rjes spyi bor mtshan/ /dpral bar rigs kyi bdag po nyid/ /dam pa'i dga' ba yang dag thob/ /bde chen de la phyag 'tshal lo/ /gaM las skyes pa'i gau rI shar/ /yan lag gnag cing g.yon na nya/ /</text></item>
<item><p>29a.5</p><section></section><text>g.yas pa na ni gri gug 'dzin/ /tshangs pa mnan la bdag phyag 'tshal/ /tsi las skyes pa'i chom rkun ma/ /btsod kyi mdog can lho phyogs su/ /phyag na phag dang cang te'u bsnams/ /dbang po mnan la bdag phyag 'tshal/ /baM las skyes pa'i ser mo nub/ /ro langs ma ni nye</text></item>
<item><p>29a.6</p><section></section><text>dbang mnan/ /phyag g.yon lhung bzed g.yas pa yis/ /rus sbal bsnams la bdag phyag 'tshal/ /g+hasma rI ni byang gi sgor/ /ljang gu g+haM las byung ba yi/ /phyag gnyis sbrul dang thod pas brel/ /drag po mnan la bdag phyag 'tshal/ /gshin rje mnan cing paM las byung / /</text></item>
<item><p>29a.7</p><section></section><text>g.yon na dgra sta seng ge g.yas/ /dbang ldan du ni 'jigs gzugs ma/ /phyag 'tshal puk+ka sI sngo la'o/ /ri khrod ma dkar shaM las byung / /me ru nor bdag steng na gnas/ /g.yon na gsil byed g.yas pa na/ /dge slong 'dzin la bdag phyag 'tshal/ /gtum mo nam mkha'i sngo</text></item>
<item><p>29b.1</p><section></section><text>bsangs ma/ /srin por laM las byung ba yi/ /g.yon na thod pa 'khor lo g.yas/ /phyag 'tshal srin po nyid la'o/ /DaM las 'khrungs pa'i g.yung mo ni/ /rlung mtshams thags bzangs ris steng gnas/ /phyag g.yon sdigs mdzub rdo rje g.yas/ /sna tshogs mdog la bdag la</text></item>
<item><p>29b.2</p><section></section><text>phyag 'tshal/ /skyil krung byed pa'i gar gyis bzhugs/ /phyag rgya lnga yis rnam par brgyan/ /gcer bu spyan gsum thams cad la/ /bdag ni gus pas phyag 'tshal lo/ /phung po khams ni rnam dag pa/ /byang chub sems las byung ba yi/ /bde rab ster 'di thams cad la/ /dngos</text></item>
<item><p>29b.3</p><section></section><text>po kun gyis phyag 'tshal lo/ /nyid kyi g.yas pa'i phyag bzung ba'i/ /phyag mtshan sa bon las byung ba'i/ /bde chen 'dod pa thams cad la/ /rtag tu yang dag phyag 'tshal lo/ /gang zhig nyi zla kha sbyor gnas sa bon/ /gnyis las skyes pa'i gtso bo rig mar bcas/ /</text></item>
<item><p>29b.4</p><section></section><text>nyid kyis nyid kyi dkyil 'khor 'di las ni/ /'jig rten gsum po sprul par mdzad dang ldan/ /nyid las 'di dag thams cad ma lus par/ /zhi ba'i bde stsol rig ma dang bcas te/ /shes rab chags pa bdud rtsi'i ro nyid kyi/ /gnas su zhi ba de la phyag 'tshal lo/ /mkha'</text></item>
<item><p>29b.5</p><section></section><text>'gro ma'i gtso kye rdo rje/ /lha mo'i 'khor lo bcas bstod pas/ /bdag gis bsod nams gang thob pa/ /des ni 'jig rten de mtshungs shog /rje btsun dpal kye rdo rje'i b+ha Da rA ga'i bstod pa nyi shu pa zhes bya ba dngos grub brnyes pa'i slob dpon chen po mtsho skyes rdo rjes</text></item>
<item><p>29b.6</p><section></section><text>mdzad pa rdzogs so// //rgya gar gyi mkhan po ga ya d+ha ra dang / bod kyi lo tsA ba dge slong shAkya ye shes kyis bsgyur ba'o/ /[]@##/ /rgya gar skad du/ shrI e ka pI ra sA d+ha naM nA ma/ bod skad du/ dpal dpa' bo gcig pa zhes bya ba'i</text></item>
<item><p>29b.7</p><section></section><text>sgrub pa'i thabs/ kye rdo rje la phyag 'tshal lo/ /snying rje shes rab gnyis med bdag /he ru ka dang bdag med dang / /rdo rje slob dpon zhabs pad+ma/ /phyag 'tshal dpa' bo gcig pa bri/ /bya mang rgan po blo dman pas/ /dngos grub thob phyir rab tu bsdus/ /dang po kho nar rnal 'byor</text></item>
<item><p>30a.1</p><section></section><text>pas/ /rdo rje slob dpon yang dag pa la kye rdo rje las gsungs pa'i rim pas sems legs par sbyangs pas ji skad gsungs pa'i gsung nyams dga' bar legs par sbyangs pa'i shes rab dang / 'dod pa'i longs spyod kyis bde bar gnas par bya'o/ /de nas phyi</text></item>
<item><p>30a.2</p><section></section><text>nang gi khrus dang mchod pa dang gtor ma tshogs pa dang / rang gi snying gar nyi ma la hUM dkar po 'od zer lnga dang ldan pa'i 'od kyi snang bas nam mkha' la bla ma dang sangs rgyas yang dag par gsal ba la/ /lha mo brgyad kyi phyag na bdud rtsi lnga dang / ro'i bcud dang / cang te'u dang / 'khyud pas</text></item>
<item><p>30a.3</p><section></section><text>mchod pa dang / de'i mdun na sdig pa bshags pa dang / byed pa sdom pa dang / rjes su yi rang ba dang / bsngo ba dang / dkon mchog gsum la skyabs su 'gro ba dang / /sems bskyed pa dang / tshangs pa'i gnas bzhi bsgom par bya'o/ /de nas snod bcud thams cad snying ga'i 'od zer</text></item>
<item><p>30a.4</p><section></section><text>gyis bsregs la/ oM shU n+ya tA dz+nyA na badzra swa b+hA ba At+ma ko\u0f85haM/ zhes brjod pas mi dmigs par bsgom/ de nas sngon gyi smon lam gyi stobs kyis nam mkha' la pad+ma dang nyi ma'i dkyil 'khor gyi dbus su hUM yongs su gyur pa las sna tshogs rdo rjer gyur/ de las 'od 'phros/ </text></item>
<item><p>30a.5</p><section></section><text>'dus pa las rdo rje'i ra ba dang / gur dang / sa gzhi la sogs pa rgyas par bsgom/ de'i dbus su shes rab e'i dbyibs 'dra ba bsgom mo/ /der yaM/ raM/ baM/ laM/ rnams las rlung dang / me dang / chu dang / sa'i dkyil 'khor zla gam dang / gru gsum dang / zlum po dang / gru bzhi</text></item>
<item><p>30a.6</p><section></section><text>rnams dang / bdag nyid gcig tu gyur pa las/ gzhal yas khang gru bzhi rta babs bzhi pa/ ka ba brgyad pa/ dra ba phyed dang / nyi zla dang sna tshogs pa'i dar dang / me tog la sogs pa 'dod pa'i yon tan lngas brgyan pa dur khrod brgyad kyi dbus su bsgom mo/ /de'i dbus su pad+ma</text></item>
<item><p>30a.7</p><section></section><text>dmar po dang / nyi ma'i dbus su tshangs pa dang dbang po dang khyab 'jug dang / drag po'i snying khar dbyangs dang gsal byed gnyis yongs su gyur pa las/ zla ba dang nyi ma/ de'i dbus su aM dang hUM las gri gug dang thod pa/ aM hUM gis mtshan pa spro ba dang bsdu ba'i mtshan nyid can</text></item>
<item><p>30b.1</p><section></section><text>bsam mo/ /thams cad gcig tu gyur pa las/ /bdag nyid dpal kye rdo rje bdag med ma dang bde ba sdom pa/ zhal brgyad pa/ phyag bcu drug pa zhabs bzhi pa/ sku mdog zla ba dang shel lta bu dang / rtsa ba'i zhal sku lta bu/ g.yas sngon po/ /g.yon dmar po gzhan ni bung</text></item>
<item><p>30b.2</p><section></section><text>ba ltar gtsigs pa/ phyag g.yas pa'i thod pa brgyad na/ rim par glang po dang / rta dang / bong bu dang / glang dang / rnga mo dang / mi dang / seng ge dang / byi la bsnams pa/ de bzhin du g.yon pa brgyad na/ sa dang / chu dang / rlung dang / me dang / zla ba dang / nyi ma dang / gshin rje dang / </text></item>
<item><p>30b.3</p><section></section><text>gnod sbyin bsnams pa/ thod pa'i dbu rgyan dang / do shal dang / phyag rgya lnga dang / stag lpags kyi sham thabs dang / thal ba dang / tshangs skud dang ldan pa/ skra ser po gyen du 'bar ba la/ sna tshogs rdo rjes mtshan pa/ spyan nyi shu rtsa bzhis phyug pa/ phyed krung bcas pas</text></item>
<item><p>30b.4</p><section></section><text>bdud kyi steng na rol pa/ bdag med ma nag mo zhal gcig phyag gnyis ma/ skra ser po gyen du 'bar ba/ 'khor lo dang / rna cha dang / mgul rgyan dang / lag gdub dang / ska rags kyis brgyan pa/ stag lpags kyi sham thabs can/ gri gug dang thod pa 'dzin pa'i phyag gis</text></item>
<item><p>30b.5</p><section></section><text>gtso bo'i mgul nas 'khyud pa/ gnyis su med pa'i man ngag gis gnas par bya'o/ /de nas snying ga'i sa bon las 'od zer lcags kyu'i gzugs kyis ye shes sems dpa' spyan drangs la/ mchod pa dang / bstod pa byas la/ gnyis su med par bstim par bya'o/ /oM</text></item>
<item><p>30b.6</p><section></section><text>hUM traM khaM hUM/ mig dang / rna ba dang / sna dang / lce dang / lus dang / yid du/ gti mug rdo rje la sogs pa/ dkar po/ sngon po/ ser po/ dmar po/ ljang gu/ nag po dang / gri gug dang / thod pa dang / kha T+wAM ga bsnams par bsgom par bya'o/ /de nas thugs ka'i 'od zer gyi lcags kyus</text></item>
<item><p>30b.7</p><section></section><text>de bzhin gshegs pa spyan drangs la mchod pa bya ste/ a b+hi Shiny+tsa tu mAM sarba ta thA ga ta zhes gsol ba btab pas/ de dag he ru ka'i gzugs su gyur pas/ bdud rtsi'i bum pas dbang bskur bas/ rigs kyi bdag pos spyi bor mtshan par bsam mo/ /de nas gtum mo'i</text></item>
<item><p>31a.1</p><section></section><text>rnal 'byor bla ma'i man ngag gis bsgoms pas/ brtags pa'i mtshan ma la sogs pa'i rim pas dngos grub thob po/ /bskyed pa'i rim pa dga' ba yis/ /rtsa sogs gsang sngags btu bzlas nas/ /'byung po che la gtor ma byin/ /dkyil 'khor la</text></item>
<item><p>31a.2</p><section></section><text>sogs las rnams bya/ gau rI glu blang 'dod longs spyod/ /dka' thub mi spyad bde bas bsgrub/ /bdud rtsi lnga po rtag tu bza'/ /zhal brgyad rnam par thar pa brgyad/ /bcu drug phyag ni stong pa ste/ /zhabs bzhi bsdu ba'i dngos po bzhi/ /spyan gsum po ni sku gsum yin/ /snying rje'i</text></item>
<item><p>31a.3</p><section></section><text>spyan ni dmar po ste/ /yan lag nag po byams pa'i sems/ /gug skyed rnam dag sangs rgyas lnga/ /khro bo gdug pa 'dul ba po/ /phung po lnga ni mdor bsdu na/ /rdo rje ma sogs lha mo lnga/ /khams bzhi dag pas lha mo bzhi/ /mig sogs gti mug rdo rje sogs/ /yul sogs</text></item>
<item><p>31a.4</p><section></section><text>dag pa lha mo drug /yang dag par ni rang bzhin med/ /dag pas dug med byas nas ni/ /bsten bya 'di dag bsten par bya/ /spyod lam dag ni ci spyad dang / /rtag tu de nyid dran byas na/ /'grub 'gyur 'di la the tshom med/ /shes rab rgyud kyi snying po kye yi rdo rje rgya mtsho las/ /de nyid</text></item>
<item><p>31a.5</p><section></section><text>bsdus pa dpa' bo gcig pa'i sgrub pa'i thabs/ /gsal bar byas pa'i dge ba gang yin des/ /'gro ba ma lus dngos grub thob par shog /dpal dpa' bo gcig pa zhes bya ba'i sgrub pa'i thabs/ /slob dpon rdo rje dril bus mdzad pa rdzogs so// //rgya gar gyi mkhan</text></item>
<item><p>31a.6</p><section></section><text>po ga ya d+ha ra dang / dge slong shAkya ye shes kyis bsgyur cing gtan la phab ba'o/ /[]@##/ /rgya gar skad du/ shrI he badzra nA ma sA d+ha naM/ bod skad du/ dpal kye rdo rje zhes bya ba'i sgrub pa'i thabs/ /dgyes pa'i rdo rje la phyag 'tshal lo/ /e waM nyid bzhugs</text></item>
<item><p>31a.7</p><section></section><text>rje bo mgon po bzhi/ /dang po tha ma dbus las rnam par grol/ /rdo rje 'dzin pa khyod la phyag 'tshal lo/ /bla ma dang sangs rgyas dang chos dang dge 'dun rgan pa rnams kyi rkang pa la/ dad pa spyod pas phyag btsal nas bri/ dang por gnas bstan par bya ba ni/ shing gcig</text></item>
<item><p>31b.1</p><section></section><text>gam ni dur khrod du/ /de bzhin ma mo'i khyim dag gam/ /yang na dben pa'am bas mtha' ru/ /der ni bsgom pa bzang bar gsungs/ /zhes 'byung bas na gnas der ram/ rang nyams dga' ba'i gnas su 'dug nas/ sems rtse gcig pa'i ting nge 'dzin la rnal 'byor mnyam</text></item>
<item><p>31b.2</p><section></section><text>pa nyid du byas nas/ /nub mo rang gi snying gar 'dug nas/ /raM las nyi ma'i dkyil 'khor/ /de'i steng du thabs dang shes rab kyi bdag nyid can yi ge hUM/ nam mkha' la bla ma dang sangs rgyas dang byang chub sems dpa' rnams mthong nas/ lha mo brgyad rgyan gyis brgyan pa spros</text></item>
<item><p>31b.3</p><section></section><text>nas mchod pa/ gau rI zla ba'i snod can/ tsau rI nyi ma'i snod can/ bet+tA lI dri chu'i snod can/ g+hasma rI sman gyi snod can/ /puk+ka sI rdo rje 'dzin pa/ sa pa rI bdud rtsi'i snod can/ /tsaN+Da lI rnge'u chung 'dzin ma/ de rnams kyis mchod pa/ Dom+bi nI reg bya dbyer med pa'i chags pa chen po</text></item>
<item><p>31b.4</p><section></section><text>dang rjes su chags par byed/ de nas phyi'i mchod pa dang / sdig pa bshags pa dang / dkon mchog gsum la skyabs su 'gro ba la sogs pa bya'o/ /de nas dang po byams pa dang / gnyis pa snying rje dang / gsum pa dga' ba dang / bzhi pa btang snyoms su bya'o/ /de nas sems</text></item>
<item><p>31b.5</p><section></section><text>stong pa nyid du byed pa/ /'khor ba bdag tu 'dzin pa med par bya/ oM shU n+ya tA dz+nyA na badzra swa b+hA ba At+ma ko\u0f85haM/ de nas yi ge raM las sngon du nyi ma'i dkyil 'khor bsgom/ de'i steng du yi ge hUM las rdo rje/ de'i lte ba la hUM/ de las 'od zer 'phros pas bla re dang / sa gzhi dang / rtsig</text></item>
<item><p>31b.6</p><section></section><text>par gyur/ de'i dbus su nam mkha'i dbyings kyi 'byung gnas su bsgom pa ni rlung gi dkyil 'khor me'i dkyil 'khor/ chu'i dkyil 'khor/ sa'i dkyil 'khor/ de'i steng du b+h+rUM las 'khor lo lte ba la b+h+rUM b+h+rUM dang 'khor lo gnyis dbyer med pa las rnam par snang mdzad de dang 'byung bzhi'i</text></item>
<item><p>31b.7</p><section></section><text>dkyil 'khor gcig tu 'dres nas/ chos kyi 'byung gnas kyi dbus su gzhal yas khang du gyur/ gzhal yas khang thog gcig pa/ /sgo bzhi pa twa ran bzhis mdzes pa/ me tog sna tshogs pa'i gzugs can/ de'i dbus su A li las zla ba'i dkyil 'khor/ kA li las</text></item>
<item><p>32a.1</p><section></section><text>nyi ma'i dkyil 'khor dang / zla ba me long lta bu'i ye shes nyi ma mnyam pa nyid kyi ye shes dbus su hUM las rdo rje so sor rtog pa'i ye shes/ gcig tu 'dres pa'i ngo bo bya ba grub pa'i ye shes/ rdo rje sems dpa'i gzugs su gyur pa chos kyi dbyings rnam par dag pa'i</text></item>
<item><p>32a.2</p><section></section><text>ye shes te/ 'dres pa yi ge hU~M las rdo rje sems dpa' de mngon par byang chub pa lngas sku bskyed pa'o/ /zhal dang phyag mtshan yab dang sras su mthun pa/ rdo rje sems dpa' rin chen zla ba'i gzugs can/ phyag bcu drug zhal brgyad zhabs bzhi dga' bar byed pa phyag dang po gnyis kyis</text></item>
<item><p>32a.3</p><section></section><text>bdag med ma la 'khyud pa/ thabs dang shes rab gnyis su med pa'i byang chub kyi sems zla ba/ gau rI brgya byin phyogs su gnas/ tsau rI yi dgas phyogs su gnas/ bet+tA lI chu bdag phyogs su gnas/ g+hasma rI gnod sbyin phyogs su gnas/ bdud bzhi 'joms pa'i tshul du'o/ /</text></item>
<item><p>32a.4</p><section></section><text>gtsigs pa'i gzugs can sgor gnas pa'o/ /puk+ka sI 'joms pa'i gzugs can dbang ldan grwar gnas/ sa ba rI me'i grwar gnas/ tsaN+Da lI bden bral gyi grwar gnas/ Dom+bi nI rlung gi grwar gnas pa'o/ /gaM tsaM baM g+haM baM saM laM DaM sa bon las sku rdzogs nas dbyung bar bya/ /gau</text></item>
<item><p>32a.5</p><section></section><text>rI phyag g.yas na gri gug g.yon na nya/ tsau rI g.yas na rde'u chung / g.yon na phag /g+ha sma rI g.yas na sbrul/ g.yon pad+ma'i snod/ pu k+ka sI g.yas seng ge/ g.yon dgra sta/ sa ba rI g.yas na dge slong / g.yon na gseg shad/ tsaN+Da lI g.yas na 'khor lo/ g.yon na thod pa/ </text></item>
<item><p>32a.6</p><section></section><text>Dom+bi nI g.yas rdo rje/ g.yon sdigs mdzug gau rI kha dog nag mo/ tsau rI mdog dmar/ bet+tA lI mdog ser/ g+hasma rI mdog ljang / puk+ka sI mdog sngo/ sa ba rI mdog dkar/ tsaN+Da lI nam mkha'i mdog /Dom+bi nI kha dog sna tshogs thams cad spyan gsum pa/ skra grol ba/ </text></item>
<item><p>32a.7</p><section></section><text>phyag rgya bzhi dang ldan pa thams cad bzhengs nas/ brkyang bskum du bzhugs pa/ thams cad kyang phyag gnyis pa/ tshangs pa dang / khyab 'jug dang / drag po dang / gshin rje dang / gnod sbyin dang / srin po dang / lha ma yin rnams/ gau rI la sogs pa rnams kyi gdan no/ /</text></item>
<item><p>32b.1</p><section></section><text>de nas rdo rje sems dpa' yab yum dang bcas pa 'dod chags chen pos zhu nas/ de nas lha mo bzhis bskul ba/ sna tshogs glu yis rab tu mchod/ /dgyes pa'i rdo rje'i thugs rje'i yid/ /puk+ka sI ni bdag la skyobs/ /bde ba chen po sbyor 'dod pas/ /</text></item>
<item><p>32b.2</p><section></section><text>stong pa'i rang bzhin bsal te bzhengs/ /stong pa'i rang bzhin bsal nas ni/ /sa ba rI la dngos grub stsol/ /gal te gson par mchi bzhed na/ /dgyes pa'i rdo rje bzhengs su gsol/ /tsaN+Da lI ni bdag gis su/ /mthong ba med nas gsol ba yi/ /ci yi phyir na</text></item>
<item><p>32b.3</p><section></section><text>stong par bzhugs/ /sngon smon bzhin du dpa' bo rol/ /bdag ni Do m+bi'i mtshan ma med/ /khyod kyi sems ni shes pa ste/ /thugs rje med pa de mi rung / /sgyu 'phrul lta bur bzhengs su gsol/ /dang po stong pa'i byang chub sems/ /gnyis pa la ni sa bon 'byung / /gsum pa</text></item>
<item><p>32b.4</p><section></section><text>la ni gzugs rdzogs te/ /bzhi pa la ni yig 'bru dgod/ /bdag po dga' ma sa bon gnyis/ /bar ma 'jigs pa sngon po gnyis/ /aM hUM gnyis kyi 'od zer las/ /rdo rje chen po bzhengs pa'o/ /lha yi gzugs su 'phros nas ni/ /nam mkha'i khams ni yongs</text></item>
<item><p>32b.5</p><section></section><text>gang pa'o/ /snying gar aM hUM la bsdus nas/ /rnal 'byor badzra d+ha ra zhes/ /zhe sdang chen po'i rang bzhin gyur/ /zhabs bzhi sa la mnan pa yis/ /lha dang lha min 'jigs par byed/ /kha dog nag po 'jigs par byed/ /bdag med ma la bde ba ster/ /rtog pa med</text></item>
<item><p>32b.6</p><section></section><text>pa'i bde ba rnyed/ /rtog pa med pa'i rang bzhin gzugs/ /bdud bzhi rim par zhabs kyis mnan/ /'jigs pa thams cad 'jigs par byed/ /mgo bo'i phreng ba rdzogs par bya/ /nyi ma'i gdan la gar thabs byed/ /sna tshogs rdo rje spyi bor gnas/ /kha dog nag po</text></item>
<item><p>32b.7</p><section></section><text>'jigs par byed/ /dang po zhal ni nag po che/ /g.yas kyi zhal ni zla ltar dkar/ /g.yon gyi zhal ni dmar po 'jigs/ /steng gi sngon po gtsigs pa'i zhal/ /nyi shu rtsa bzhi spyan dang ldan/ /zhal rnams gzhan ni nag po'o/ /hU~M zhes bya ba'i sgra 'byin cing / /thal</text></item>
<item><p>33a.1</p><section></section><text>bas lus kyang byugs pa'o/ /smin ma skra yengs ser po yin/ /phyag rgya lnga yis sku la brgyan/ /spyan ni lta stangs khro bor blta/ /lo ni bcu drug tsam gyi tshad/ /glang po rta dang bong bu dang / /ba lang rnga mo mi dag dang / /byi la dang ni seng ge dang / /g.yas</text></item>
<item><p>33a.2</p><section></section><text>kyi phyag na thod pa brgyad/ /de rnams rim pa bzhin du gzhag /sa yi lha dang chu yi lha/ /me yi lha dang rlung gi lha/ /zla ba'i lha dang nyi ma'i lha/ /gshin rje lha dang nor sbyin no/ /g.yon pa'i phyag na ban+d+ha brgyad/ /de rnams rim par dgod pa'o/ /sgeg pa dpa' ba 'jigs</text></item>
<item><p>33a.3</p><section></section><text>su rung ba dang / rgod dang gshe dang 'jigs par byed pa dang / /snying rje rngam dang zhi ba la sogs pa/ /'bar ba'i gar dgu ro dang ldan/ /shrI ni ye shes mi gnyis pa/ /he ni rgyu sogs rnam par spangs/ /ru ni tshogs dang bral ba ste/ /ka ni gang du'ang mi gnas pa'o/ /oM d+harma</text></item>
<item><p>33a.4</p><section></section><text>d+hA tu swa b+hA ba At+ma ko\u0f85haM/ mig gnyis la ni gti mug rdo rje'o/ /rna ba la zhe sdang rdo rje'o/ /sna la ser sna rdo rje'o/ kha la 'dod chags rdo rje'o/ /reg bya la phrag dog rdo rje'o/ /yid la bdag med rnal 'byor ma'o/ /sa la spyod ma lus rdo rje ma/ /mkha' la spyod ma gsung</text></item>
<item><p>33a.5</p><section></section><text>rdo rje ma/ /snying gi dbus na gnas pa ni bdag med ma'o/ /rang gi snying ga'i sa bon las/ /'od nag po lcags kyu 'dra ba 'phros pas/ /khams gsum gyi sangs rgyas spyan drangs nas/ /mchod pa lha mo brgyad dag gis bya'o/ /de nas gsol ba gdab par bya'o/ /oM</text></item>
<item><p>33a.6</p><section></section><text>a b+hi Shiny+tsa tu mAM sarba badzra ta thA ga ta/ rdzogs nas thams cad he ru ka /sangs rgyas kun gyis dbang bskur mdzad/ /sangs rgyas kun gyi rang bzhin chu/ /bdud rtsi bum pas dbang bskur ro/ /de nas me tog gi char dang / ras dang tsan+dan gyi phye ma dang / gur gum char du phab pas/ </text></item>
<item><p>33a.7</p><section></section><text>nam mkha'i khams sna tshogs pa'i sgras gang nas/ sna tshogs pa'i gzugs kyis mchod pa byas nas/ lo tsa na la sogs pa yis/ /rdo rje'i glus kyang stod par byed/ /de ltar dbang bskur zin nas/ mi bskyed pa 'khor lo'i gzugs can/ rna ba snang ba mtha' yas kyi</text></item>
<item><p>33b.1</p><section></section><text>bdag nyid/ /mgul du rin chen 'byung ldan/ /ska rags don yod grub pa/ gdu bu rnam par snang mdzad kyi rang bzhin du dran par bya'o/ /phyag rgya lnga rnam par dag pa rigs lnga'o/ /snying rje rnam par dag pa spyan dmar po/ byams pa rnam par dag pa mdog nag po/ byang</text></item>
<item><p>33b.2</p><section></section><text>chub kyi yan lag rnam par dag pa pags pa/ 'phags pa'i bden pa bzhi rnam par dag pa rus pa/ phyag rgya rnam par dag pa sangs rgyas lnga'o/ /gdug pa'i sems can gdul ba'i phyir/ /khro bo'i gzugs so/ /sha rnam par dag pa puk+ka sI'o/ /khrag rnam par dag pa sa ba</text></item>
<item><p>33b.3</p><section></section><text>rI'o/ /byang chub rnam par dag pa tsaN+Da lI'o/ /rkang rnam par dag pa Dom+bi nI'o/ /rnam par thar pa brgyad rnam par dag pa zhal brgyad/ lus ngag yid gsum rnam par dag pa spyan gsum/ stong pa bcu drug rnam par dag pa phyag bcu drug /bdud bzhi rnam par dag pa zhabs bzhi/ </text></item>
<item><p>33b.4</p><section></section><text>de bzhin gshegs pa mi bskyod pa dang / rnam par snang mdzad dang / rin chen 'byung ldan dang / snang ba mtha' yas dang / gau rI la sogs pa phyag rgya bzhi'o/ /sa rnam par dag pa puk+ka sI'o/ /chu rnam par dag pas ba rI'o/ /me rnam par dag pa tsaN+Da lI'o/ /rlung rnam par dag pa</text></item>
<item><p>33b.5</p><section></section><text>Dom+bi nI ru gsungs so/ /dus gsum du gnas pa las langs nas lha'i gzugs su bya'o/ /nyon mongs pa med na sngags kyi bzlas pa bya ste/ oM de ba pi tsu badzra hUM hUM hUM phaT swA hA/ /bya ba thams cad he ru ka'i gzugs su bya ste/ dngos grub gang 'dod kyang rung ste/ he ru ka'i</text></item>
<item><p>33b.6</p><section></section><text>gzugs su bya'o/ /zla ba drug tu 'dug na dngos grub 'byung ste/ 'khrul pa'i bsam pa med na/ sangs rgyas kyi rdzu 'phrul thob par 'gyur ro/ /bsgul bskyod thams cad phyag rgya yin/ /brjod pa thams cad sngags yin te/ he ru ka ni gnas pa ni/ /rnam shes yang dag shes pa</text></item>
<item><p>33b.7</p><section></section><text>yin/ /rgyud las sgrub thabs bsdus pa'o/ /shes dang mi shes mi dpogs pas/ /zab mo tshul ni gsal byed pa/ /shes rab 'o ma'i rgya mtsho las/ /skad cig man ngag srubs shing gis/ /slob dpon bde ba'i man ngag gis/ /bsdus pas bdud rtsi za ba ltar/ /de yi blo yi</text></item>
<item><p>34a.1</p><section></section><text>shes pa yin/ /he ru ka yi sgrub thabs 'di/ /legs par gsal bar byas pa ni/ /dgyes pa'i rdo rje'i rgyud las brtsams/ /de bzhin gsungs pa'i rim pa yis/ /bdag gi bsod nams 'di dang ni/ /dpal gyi sngags kyi rim brjod pas/ /yin pa'i byang</text></item>
<item><p>34a.2</p><section></section><text>chub man dge bas/ /myur bar sems can grol gyur cig /bla ma dang ni pha ma dang / /'khor mi rnams kyis thos dga' ba/ /byang chub snying por byas pa 'di/ /sngon du dran pa'i ye shes kyis/ /de nyid brjod par byas pa 'dis/ /dpal gyi yid ni rnyed par shog /he badzra'i sgrub thabs slob</text></item>
<item><p>34a.3</p><section></section><text>dpon byang chub snying pos mdzad pa rdzogs so// //rgya gar gyi mkhan po dAM paM ka ra tsan+d+ra dang / bod kyi lo tsA ba lha btsan po mu ni rA dzas bsgyur te gtan la phab pa'o// @##/ /rgya gar skad du/ shrI he badzra ho ma bi d+hi/ bod skad du/ dpal kye</text></item>
<item><p>34a.4</p><section></section><text>rdo rje las sbyin sreg gi cho ga/ /kye rdo rje la phyag 'tshal lo/ /dpal ldan mkha' 'gro 'gro ba'i mgon/ /lha mo dang bcas 'khor lo la/ /phyag 'tshal nas ni sbyin sreg gi/ /rim pa yang dag bshad par bya/ /rgyal bas bya ba'i rgyud las ni/ /las ni rnam pa bzhir gsungs pa/ </text></item>
<item><p>34a.5</p><section></section><text>zhi dang rgyas dang dbang mngon spyod/ /de yi rim pa ma nor bar/ /mdor bsdus rim pa bshad par bya/ /zhal bsro cho ga bya ba la/ /rgyas pa'i las ni mchog yin te/ rgyas nas brtsams te las rnams kyi/ /rim pa rab tu bshad par bya/ /me thab rim pa bshad bya ste/ rgyas pa</text></item>
<item><p>34a.6</p><section></section><text>pa la ni gru bzhi pa/ /zhi ba la ni zlum por 'dod/ /dbang la gzhu yi dbyibs can te/ /gsod pa la ni gru gsum shis/ /yang na las kun byed pa'i mchog /khru gang dang ni khru do nyid/ /rgyas pa'i steng dang 'og tu 'dod/ /khru gang dang ni de yi phyed/ /zhi ba'i steng dang 'og tu 'dod/ /</text></item>
<item><p>34a.7</p><section></section><text>gzhu la bzhi bcu nyi shu kha/ /zabs su sor bcu dbang gi yin/ /ngos gsum sor ni nyi shu la/ /zabs su de phyed gsod la 'dod/ /rgyas pa kha dog ser po ste/ /zhi ba dkar por shes par bya/ /dbang la dmar por rab tu grags/ /de bzhin gsod la nag por 'dod/ /</text></item>
<item><p>34b.1</p><section></section><text>dgug pa'i las ni dbang du bya/ /mngon spyod du ni zhe sdang sogs/ /rgyas pa dbus su rin chen te/ /shar du rdo rje lhor 'khor lo/ /nub tu pad+ma ral gri byang / /sor bzhi 'gyed par byas pa'i phyir/ /kha khyer sor bzhi rdo rjes bskor/ /phyi rol sor bzhi por la yang / /pad+ma'i</text></item>
<item><p>34b.2</p><section></section><text>phreng ba gtang bar bya/ /zhi ba'i phyag mtshan rim pa yang / /dbus su 'khor lo shar rdo rje/ /lho ru rin chen nub pad+ma/ /byang du ral gri shes par bya/ /tsan+dan dkar pos byugs pa'o/ /dbang gi phyag mtshan rim bshad bya/ /kha khyer spyi dang mthun pa ste/ /dbus la rdo rje rab</text></item>
<item><p>34b.3</p><section></section><text>dang / dbus su pad+ma 'dab brgyad bya/ /phyi ma spyir mthun dmar pos byug /mngon spyod mtshan nyid bshad bya ste/ /kha khyer sor gsum rdo rjes bskor/ /dbus su ral gri phyi ma ni/ /bla ma'i zhal shes nag pos byug /rgyas pa shar du bltas la bya/ zhi ba la ni byang du 'dod/ </text></item>
<item><p>34b.4</p><section></section><text>dbang dang bskrad pa nub tu 'dod/ /drag po'i las la lho ru'o/ /rgyas pa la ni nang par bya/ /zhi ba nyi ma phyed na'o/ /dbang ni nyi nub nam phyed drag /ces gang gsungs pa ni me thab kyi rim pa'o/ /mchod rdzas sreg rdzas rim zhes bya/ /sngags mkhan g.yon du dri me tog /dung</text></item>
<item><p>34b.5</p><section></section><text>phor bkang ba gzhag par bya/ /yon chab snod ni gser la sogs/ /chu dang me tog gis bkad gzhag /med na sa las byas pa'ang rung / /shing ni mi shes spang bar bya/ /dgang gzar blugs gzar mar mdun du/ /g.yas su dris bkang snod du ni/ /ku sha bcug la</text></item>
<item><p>34b.6</p><section></section><text>gzhag par bya/ /las kun byed pa'i bum pa yang / /tshul bzhin du ni gzhag par bya/ /'byung po'i gtor ma mchog kyang gzhag /til sogs sreg rdzas rim bzhin gzhag /rgyas la zho dang zhi la til/ /dbang dang dgug la ut+pal dmar/ /drag po la sogs tsher can</text></item>
<item><p>34b.7</p><section></section><text>shing / /phyi ma 'og nas bshad pa bzhin/ /thog mar mar dang tha mar mar/ /mchod rdzas dang sreg rdzas kyi rim pa'o/ /de rnams byin gyis brlab pa ni/ /rdo rjes rag pa de nyid ni/ /brjod pas dri ma dag nas ni/ /nyi ma'i shel ltar dag par bsam/ /rdzas byin gyis brlab</text></item>
<item><p>35a.1</p><section></section><text>pa'i rim pa'o/ /rlon shing 'dab bcas rtse las byung / /srid du mdzub gang sbom chag gang / /sbrang rtsi dang ni mar gyis byug /tsan+dan dkar po'i chu la spangs/ /rtse gcig zhi ba'i las la dbul/ /srid du khru gang sboms su ni/ /chag gang pa ni rab tu</text></item>
<item><p>35a.2</p><section></section><text>bzang / yal ga dbus kyi cha las byung / /zho dang mar dang ser po'i dris/ /spangs pa rtse gcig rgyas pa la'o/ /sor lnga 'dab bcas sbom chag gang / /yungs mar bdud rtsi lnga la sogs/ /spangs pa dbang gi las la shis/ /srid du sor bzhi tsher ma can/ /mi rus</text></item>
<item><p>35a.3</p><section></section><text>dur khrod thal chen dang / /dug la sogs pa'i chus spangs pa'o/ /mngon spyod dag la dbul bar rigs/ /yam shing gi rim pa'o/ /de nas bud shing rim pa bshad/ /pA la sha dang n+ya gro sogs/ /las kyi rjes su mthun par bya/ /yang na 'o ma can shing mchog /de yang</text></item>
<item><p>35a.4</p><section></section><text>las dang rjes mthun bya/ /bud shing rim pa mdor bstan pa'o/ /de nas slob dpon phyag rgya lnga dang ldan pas/ bla ma mchod pa nas brtsams te/ ting nge 'dzin rdzogs pa dang / bdag nyid kyi dkyil 'khor la/ ku shas bsang gtor bya/ zhal bshal dang / ar+g+haM dang / </text></item>
<item><p>35a.5</p><section></section><text>zhabs bsil dang / mchod pa rnam pa lngas mchod/ phyag rgya'i mchod pa dang / phyag btsal bar bya'o/ /bdag gzi byin bskyed pa'i rim pa'o/ /de nas rdzas rnams thams cad la/ bsang gtor lan gsum byas nas su/ /las dang rjes mthun me blangs nas/ /rlung yab</text></item>
<item><p>35a.6</p><section></section><text>kyis ni sbar bar bya/ /spar ba'i sngags ni 'di yin te/ /oM dz+wA la dz+wA la hUM phaT/ mang brjod legs par sbar nas ni/ /thab khung bud shing brdzangs pa la/ /gzhung bzhin du ni me gzhug go/ /mar gyis gzi byin bskyed byas la/ /dge dang mi dge'i mtshan brtag go/ /me spar ba'i</text></item>
<item><p>35a.7</p><section></section><text>rim pa'o/ /oM badzra A yu She swA hA/ /'dis ni ku sha byin brlabs nas/ /shar du rtse bstan dang po yin/ /lho dang nub byang de bzhin rtse/ /bstan te bkram pa'i rim pa'o/ /ku sha dgram pa'i rim pa mdor bstan pa'o/ /sngon du bsgom pa'i rim pa'o/ /nam mkha'i</text></item>
<item><p>35b.1</p><section></section><text>khams su b+ha ga bsam/ /dbus su hUM bskyed mchod rten bsam/ /las dang rjes su mthun pa yi/ /de yi dbus su thab khung bsam/ /dbus su baM bskyed pad+ma la/ /de dbus nyi ma'i dkyil 'khor bsam/ /de steng mngon par byang chub pas/ /rdo rje sems dpa' yab yum</text></item>
<item><p>35b.2</p><section></section><text>bsgom/ /'dod chags stobs kyis 'od du zhu/ /'od las hUM dang raM du gyur/ /de gyur me lha yab yum bsam/ /las dang rjes su mthun pa'i mdog /zhal gsum pa la phyag drug pa/ /rang dang 'dra ba'i shes rab 'khyud/ /g.yas na gun+d+he mchog sbyin bsnams/ /g.yon</text></item>
<item><p>35b.3</p><section></section><text>na se'u 'bru bgrang phreng mtha'/ /gsus 'dir ral pa'i dbu rgyan can/ /rigs bdag cod pan mchod phyir thogs/ /de yi thugs kar bsam pa ni/ /sna tshogs pad steng gru gsum me/ /de yi steng du hUM dang dzaH/ /lce la yi ge raM bsam mo/ /bsang gtor nas brtsams phyag 'tshal</text></item>
<item><p>35b.4</p><section></section><text>sogs/ /de la mchod pa dbul bar bya'o/ /dam tshig sems dpa'i me lha'i rim pa'o/ /oM ag+na ye ma hA te dza/ sarba karmA bra sA d+ha ka/ ka ru Ni kr-i ta sarba/ Asmin san+ni hi twA b+ha ba ye shes sems dpa' dgug pa'o/ /rang gi mdun du bltas nas ni/ bsang gtor nas brtsams phyag 'tshal mtha'/ /phyag</text></item>
<item><p>35b.5</p><section></section><text>nas rab tu bstim par bya/ /sngags 'dis dgyes par bzhugs su gsol/ /sarbA n+yai par than tsa si ti haM ga tsa ha bya ba ka/ a ka mu ye tha ka le/ sarba sid+d+hi ku ru sha me me dzaHhUM baM hoH/ /bka' lung gis gar dang ldan par bskul bar bya/ gau rI lcags kyus bkug nas ni/ tsau</text></item>
<item><p>35b.6</p><section></section><text>rI ma yis zhags pas gzhug /lcags sgrog gis bsdams be+e tA lI/ /dril bus mnyes byed g+hasma rI/ /gnyis su med par bstims nas ni/ /bsang gtor nas brtsams mchod pa dbul/ /dam tshig gi me lha la ye shes kyi me lha gzhug pa'i rim pa'o/ /de nas las dang</text></item>
<item><p>35b.7</p><section></section><text>rjes su mthun pa'i sgrub pa pos rgyud rnams bsgoms nas ni/ gzar bu gnyis kyi nang du ni/ yi dam lha yi sa bon bsam/ /gru mo gnyis sprad gzar bu bdun/ /so so'i las dang mthun par dbul/ /rgyas dang zhi ba puSh+TiM dang / /shAn+tiM ku ru zhes pas dbul/ /dbang drag gnyis pa</text></item>
<item><p>36a.1</p><section></section><text>ba shaM dang / /sha trUM ma ras dbul bar bya/ /de ni dbul ba'i rim pa bshad par bya ste/ /oM na maH sa man+ta bud+d+hA nAM/ ag+na ye swA hA/ pu Na hi ma n+ta/ ag+na ye puSh+TiM ku ru swA hA/ zhes pas so/ /gzhan ni blugs gzar gyis dbul bar bya'o/ /oM sarba saM ba de</text></item>
<item><p>36a.2</p><section></section><text>swA hA/ zho zan gyi'o/ /oM sarba pA piM da ha na badzra ya a mu kaM bya sarba pA baM da ha na swA hA/ til gyi'o/ /oM badzra A yu She swA hA/ me grugs pa'i dUr ba'i 'o/ /oM badzrA yu She swA hA/ 'bras ma chag pa'i 'o/ /oM badzrA pra ti ha ta badzra ye swA hA/ ku sha'i'o/ oM badzra ba dzi ye swA hA/ </text></item>
<item><p>36a.3</p><section></section><text>lag pan gyi'o/ /oM badzra ma hA be ga ye swA hA/ nas kyi'o/ /oM ma hA ba lA ya swA hA/ sran chen gyi'o/ /oM badzra g+hasma ri swA hA/ gro'i'o/ /yam shing dbul ba'i rim pa ni/ oM ya dz+nyA ya swA hA/ u dum+WA ra'i 'o/ /oM bo d+hi br-i k+ShA ya swA hA/ byang chub kyi shing gi'o/ /oM badzra na da</text></item>
<item><p>36a.4</p><section></section><text>thA ya swA hA/ n+ya gro d+ha'i 'o/ /oM badzra ha sa ka rA ya swA hA/ a mra'i 'o/ /de nas ag+na ye puSh+TiM ku ru zhes pas mar dgang gzar khengs pa stong yan chad dbul bar bya'o/ /de nas bsang gtor nas brtsams te/ mchod nas me lha la bstod pa bya/ rdo rje dril 'dzin dpa' bo yis/ /</text></item>
<item><p>36a.5</p><section></section><text>srid pa'i rang bzhin tshigs bcad brjod/ de yan chad ni me lha mchod pa'i rim pa'o/ /de nas las kun byed pa'i chus/ /me lha bsang gtor thugs ka ru/ /dkyil 'khor 'khor lo bsang bar bya/ /las dang rjes mthun me zhal thab/ /bsangs nas de ru dbul bar bya/ /</text></item>
<item><p>36a.6</p><section></section><text>dzaHhUM baM hoH'i bka' lung 'dis/ /dkyil 'khor lha ni dkyil 'khor bstim/ /bsang gtor nas brtsams mchod pa dbul/ /mchod bstod bdud rtsi mthar thug bya/ /de nas mar gzar nyi shu rtsa gcig yan chad dbul bar bya'o/ /de nas zho la sogs pa'i rdzas rnams</text></item>
<item><p>36a.7</p><section></section><text>phul la/ mar gyi sbyin sreg brgya'am stong la brgyad kyis btags pa dbul bar bya'o/ /bsang gtor nas brtsams mar gyis mchod/ /bstod de phyag 'tshal gshegs su gsol/ /rdo rje dril 'dzin dpa' bo yis/ /rang bzhin dag gi tshig bcad brjod/ /</text></item>
<item><p>36b.1</p><section></section><text>yi ge brgya bas bzod par gsol/ /mtha' ru muHbtags snying gar bsdu/ /lha yi sbyin sreg gi rim pa'o/ /de nas blugs gzar 'ba' zhig gis/ /lhag nas me lha'i mchod par bya/ /oM ag+na ye swA hA/ /zhes pas so/ /de nas rdzas kun phul ba dang / dgang gzar</text></item>
<item><p>36b.2</p><section></section><text>mar gyis bkang nas ni/ /de nas slob mas me tog bor/ /las dang mthun pa'i legs par brjod/ /oM ag+na ye swA hA/ zhes pas dbul/ /shan+tiM ku ru zhi ba la/ rgyas pa puSh+TiM pa shaM dbang / /zhi ba'i sbyin sreg byed pa'i dus su rnal 'byor pas bya ba'i rim pa ni 'di dag yin te/ </text></item>
<item><p>36b.3</p><section></section><text>dang por thab khung gi bye brag bya ba dang / tshad dang kha dog dang / mtshan ma bri ba dang dus dang phyogs dang / rdzas kyi mtshan nyid dang / rdzas byin gyis brlab pa dang / rnal 'byor bskyed pa dang / yam shing gi mtshan nyid dang / bud shing gi mtshan nyid dang / me spar ba'i mtshan nyid dang / ku sha dgram</text></item>
<item><p>36b.4</p><section></section><text>pa dang / thab khung byin gyis brlab pa dang / der dam tshig gi me lha bskyed pa dang / de la ye shes kyi me lha spyan drang ba dang / bsang gtor dang / yang der bdag nyid kyi lha'i 'khor lo bskyed pa dang / de la ye shes kyi 'khor lo dgug gzhug bya ba dang / der dgang blugs la sogs pa</text></item>
<item><p>36b.5</p><section></section><text>dbul ba dang / mchod pa la sogs pa phul la/ ye shes kyi lha gshegs su gsol te/ dam tshig gi 'khor lo bsdu ba dang / yang me lha la mchod pa la sogs pa bya ste/ ye shes kyi lha bskul ba dang / dam tshig gi me lha bsdus la/ rdzas lhag mas sbyin sreg bya ste/ bdag</text></item>
<item><p>36b.6</p><section></section><text>nyid ci bder gnas par bya'o/ /mngon spyod la ni mA ra ya/ /mar gyi sbyin sreg brgya rtsa brgyad/ /me lha'i mchod pa byas nas ni/ /mchod pa'i zhal bsil gong ma bzhin/ /so rtsi na bza' la sogs pas/ /me lha mnyes par byas nas ni/ /rang bzhin dag pa'i tshigs</text></item>
<item><p>36b.7</p><section></section><text>bcad brjod/ /me lha nam mkhar gshegs su gsol/ /me lha'i mchod pa'i rim pa'o/ /zab mo'i don ni man ngag yin pas 'dir ma bstan/ /kye yi rdo rje zhes bya ba'i/ /sbyin sreg rim pa gsal byed pas/ /dge ba thob pa gang yin des/ /myur bar sems can grol gyur</text></item>
<item><p>37a.1</p><section></section><text>cig /sbyin sreg gi cho ga mdor bsdus pa/ /slob dpon po d+hi gar+b+has mdzad pa rdzogs so// //rgya gar gyi mkhan po ka mA la shrI dang / dge slong shes rab skyabs kyis bsgyur// @##/ /rgya gar skad du/ da sha tAt+t+wa/ </text></item>
<item><p>37a.2</p><section></section><text>bod skad du/ de kho na nyid bcu pa/ byang chub sems dpa' 'jam dpal gzhon nur gyur pa la phyag 'tshal lo/ /dpal ldan he ru ka dang bla ma la/ /gus pas phyag byas dgyes pa'i rdo rje las/ /gsungs pa'i de kho na nyid bcu pa las/ /rnam pa nges pa mdor bsdus nas bshad bya// </text></item>
<item><p>37a.3</p><section></section><text>bsrung ba dbang bskur gtor ma bzlas dgar dang / /phyir bzlog pa dang dkyil 'khor bsgrub pa dang / /bsdigs sbyor ba dang gshegs su gsol ba ste/ /de nyid bcu zhes sangs rgyas rnams kyis gsungs/ /de la don ni 'di yin te/ srung ba'i 'khor lo zhes bya ba ni yi ge paM</text></item>
<item><p>37a.4</p><section></section><text>ser po'i sa bon las byung ba'i sna tshogs pad+ma la/ yi ge raM las skyes pa'i nyi ma la gnas pa'i sa bon b+h+rUM ser po de yongs su gyur pa'i 'khor lo rtsibs bcu pa'o/ /de'i dbus su nyi ma'i lte ba la gnas pa'i yi ge hUM sngon po de yongs su gyur pa las rdo rje hUM mdzad dang / cho ga</text></item>
<item><p>37a.5</p><section></section><text>bzhin du sa bon gyi yi ge hU~M bcu rtsibs bcu la gnas pa de las skyes pa'i khro bo bcu po yin no/ /de la shar gyi rtsibs la gshin rje gshed sngon po thob pa bsnams pa'o/ /lho'i rtsibs la shes rab mthar byed dkar po be con dkar po 'chang ba'o/ /nub kyi rtsibs la pad+ma mthar byed</text></item>
<item><p>37a.6</p><section></section><text>dmar po pad+ma dmar po 'dzin pa'o/ /byang gi rtsibs la bgegs mthar byed nag po rdo rje nag po 'dzin pa'o/ /dbang ldan gyi rtsibs la 'dod pa'i rgyal po nag po lcag skyu 'chang ba'o/ /me'i rtsibs la dbyug pa sngon po phyag na dbyug pa nag po 'dzin pa'o/ /bden bral gyi rtsibs</text></item>
<item><p>37a.7</p><section></section><text>la stobs po che nag po phyag na rtse gsum pa bsnams pa'o/ /rlung gi rtsibs la mi g.yo ba ral gri nag po 'chang ba'o/ /steng gi rtsibs la gtsug tor 'khor los sgyur ba rnam par snang mdzad gyi cod pan can 'khor lo dkar po bsnams pa'o/ /'og gi rtsibs la gnod mdzes</text></item>
<item><p>37b.1</p><section></section><text>rgyal po mi bskyod pa'i cod pan can phyag na rdo rje nag po bsnams pa'o/ /rdo rje hUM mdzad dbu mi bskyod pas gnon pa rdo rje nag po 'chang ba'o/ /shar la sogs pa'i khro bo bzhi po dag ni rnam par snang mdzad dang / mi bskyod pa dang / 'od dpag med dang / don yod grub pa'i cod pan can dag</text></item>
<item><p>37b.2</p><section></section><text>go/ /rim pa de kho na bzhin du dbang ldan la sogs pa na bzhugs pa'i 'dod pa'i rgyal po dang / dbyig pa sngon po dang / stobs po che dang / mi g.yo ba dag ni mi bskyod pa dang / rnam par snang mdzad dang 'od dpag med dang / don yod grub pa'i cod pan can dag yin no/ /khro bo thams cad zhal</text></item>
<item><p>37b.3</p><section></section><text>gcig phyag gnyis pa ste/ g.yon gyi mdzub mo dag ni sdigs mdzub dang bcas pa dang / g.yas pa rnams ni rang gi phyag mtshan 'chang ba'o/ /khro ba dang bcas pa'i zhal gdong zlum la dmar ba skra ser ba gyen du brdzes pa khro bo rang 'dra ba'i gzugs 'phro ba bdud rnams bsdigs</text></item>
<item><p>37b.4</p><section></section><text>par mdzad pa nyi ma la bzhugs shing nyi ma'i dkyil 'khor gyi 'od can dag go/ /gshin rje mthar byed dang / shes rab mthar byed dang / pad+ma mthar byed dang / bgegs mthar byed dag ni sbom la gsus pa 'phyang ba sbrul gyis brgyan pa/ smin ma ser ba gyen du brdzes pa yin la/ </text></item>
<item><p>37b.5</p><section></section><text>gzhan rnams rol pa'i sku can yin no zhes bya ba ni de kho na nyid dang po'o/ /da ni dbang bskur ba brjod par bya ste/ go rims bzhin du dkyil 'khor gyi gnas su dkyil 'khor byas la/ dkyil 'khor la 'jug pa'i cho gas dkyil 'khor la bcug pa/ rgyags pa dang / nga rgyal</text></item>
<item><p>37b.6</p><section></section><text>dang / dregs pa chud zad med pa/ gzhan la dad pa med pa/ shin tu dad pas blta ba/ chu dang cod pan dang / rdo rje dang bdag po la sogs pa bdun pos dbang bskur ba'i slob ma la cho ga bzhin du gsang ba'i dbang sbyin par bya'o/ /de'i rjes la shes rab ye shes kyi dbang bskur gyi</text></item>
<item><p>37b.7</p><section></section><text>cho ga dang ldan pa bdun po dang / gsang ba'i dbang bskur ba thob pa shes rab ye shes la sems rab tu dga' ba/ shes rab dang sbyor ba bde ba'i brdas bstan pa la shes rab yang dag par gtang ba'i cho gas lung las gsungs pa bzhin shes rab gtad par bya'o/ /shes</text></item>
<item><p>38a.1</p><section></section><text>rab yang dag par gtad pa blangs pa'i bde ba'i brda gang yin pa de ni shes rab ye shes kyi dbang bskur ro/ /de nas kyang 'og tu bla ma dam pas bstan pas reg par bya ba de ni dbang bskur ba bzhi pa yin no/ /de kho na nyid gnyis pa'o/ /da ni gtor ma bshad</text></item>
<item><p>38a.2</p><section></section><text>par bya ste/ gsang sngags hU~M brjod nas bdag nyid dpal he ru ka'i rnam par gyur pa dang / thams cad bsrung ba de'i gnas dang / dkyil 'khor mdun du bsam mo/ /gong ma gong ma'i rim pas chos 'byung sum brgyud kyi dbus su chud pa pad+ma dmar po 'dab ma brgyad pa bltas</text></item>
<item><p>38a.3</p><section></section><text>la/ de las steng du gau rI la sogs pas dpag tu med pa'i 'jig rten na gnas pa'i khyab 'jug dang / lha chen po dang dbang phyug chen po dang / nyi ma dang zla ba la sogs pa'i lha'i skye gnas pa 'khor dang bcas pa thams cad drangs la/ sa bon gyi yi ge oM yongs su gyur pa las</text></item>
<item><p>38a.4</p><section></section><text>phyag gnyis pa rdo rje dril bu bsnams pa/ sku mdog dkar po rang gi shes rab kyis 'khyud pa'i lus can/ g.yas brkyang bas bzhugs pa/ yan lag bzhis byin gyis brlabs pa/ rnam par snang mdzad kyi cod pan can ar+g+ha dang / btung ba la sogs pa bstabs pa/ </text></item>
<item><p>38a.5</p><section></section><text>zas la chags pa med pa'i sems kyis bsgom par bya'o/ /dbus su phyogs skyod rang rang gi phyogs su gyur pa'i 'dab mar chud pa rnams sa bon gyi yi ge hUM yongs su gyur pa las nag po mi bskyod pa'i cod pan can no/ /'og tu stobs kyi rgyu dang / mtha' med dang / nor</text></item>
<item><p>38a.6</p><section></section><text>rgyas kyi bu dang / 'jog po dang / rigs sbyin dang / dung dang / pad+ma dang / pad+ma chen po rang gi phyogs kyi 'dab mar chud pa/ lha ma yin dang bcas pa sa bon gyi yi ge a yongs su gyur pa las mdog dmar po smar ba mtha' yas kyi cod pan can yin la/ phyi ma snga ma bzhin no/ /</text></item>
<item><p>38a.7</p><section></section><text>de'i 'og tu bza' ba dang / btung ba dang / bdud rtsi la sogs pa bdud rtsi nyid du bsgrub par bya'o/ /de la rim pa ni 'di yin te/ yaM las gyur pa'i rlung gi dkyil 'khor du ba'i mdog can gzhu'i dbyibs lta bu dang / de'i steng du raM las gyur pa'i me'i dkyil 'khor dmar po/ /</text></item>
<item><p>38b.1</p><section></section><text>de'i steng du yi ge a yongs su gyur pa'i pad+ma'i snod bza' ba la sogs pas bkang ba/ sa bon lngas byin gyis brlabs pa/ 'bar ba dang dros pa dag gis zhu bar gyur pa/ de'i steng du sa bon gyi yi ge oM yongs su gyur pa'i zla ba zhu ba bdud rtsir byas la/ dri dang / me tog dang / </text></item>
<item><p>38b.2</p><section></section><text>spos dang / rgyal mtshan dang / gdugs dang / gos dang / rol mo la sogs pa dang / btung ba la sogs pa dang bcas pa slob dpon dril bu brdung ba la phyogs pa/ oM in+da dza ma dza la dza k+kha zhes bya ba la sogs pas gtor ma sbyin par bya zhing / de nas rang gi snying ga'i ye shes</text></item>
<item><p>38b.3</p><section></section><text>sems dpa'i thugs ka'i sa bon las byung ba'i go rI la sogs pa'i phyag na mchod pa sna tshogs thogs pa la sogs pas mchod pa bya zhing de'i 'og tu/ /mi bskyod rdo rje ye shes che/ /zhes bya ba la sogs pa'i tshigs su bcad pas bstod par bya/ /bstod ma thag tu/ oM badzra satwa sa ma ya/ </text></item>
<item><p>38b.4</p><section></section><text>ma nu pA la ya/ badzra satwa twe no pa tiSh+Tha dr-i D+ho me b+ha ba/ su to Sh+yo me b+ha ba/ a nu rak+to me b+ha ba/ su po Sh+yo me b+ha ba/ sarba sid+d+hiM me pra yats+tsha/ sarba karma su tsa me tsit+taM shri yaHku ru hUM ha ha ha ha ho b+ha ga bA na sarba ta thA ga ta/ badzra mA me mu ny+tsa/ badzri b+ha ba ma hA sa ma ya satwa AHmuHzhes bya ba'i sngags kyis gshegs</text></item>
<item><p>38b.5</p><section></section><text>su gsol bar bya ste/ gtor ma rgyas pa'o/ /de ni gtor ma mdor bsdus pa bstan par bya ste/ lha'i rnal 'byor dang ldan pas rnal 'byor ba dril bu brdung ba la mchog tu gzhol bas chos 'byung gsum gyi dbus kyi pad+ma dmar po la gong du smos pa'i lha'i de nyid go rims bzhin gau rI la</text></item>
<item><p>38b.6</p><section></section><text>sogs pas bkug la yud tsam gyis sngar bsgrubs pa'i gtor ma dang dbang po la sogs pa'i sngags kyis tshim par byas pa yin te/ lhag ma snga ma bzhin no/ /mdor bsdus pa'i gtor ma ste de kho na nyid gsum pa'o// //da ni bzlas pa bstan par bya ste/ ting nge 'dzin gsum</text></item>
<item><p>38b.7</p><section></section><text>sngon du song ba'i rang gi lha'i rnal 'byor dang ldan pa'i rnal 'byor pas lhan cig skyes pa bsgom pa'i de ma thag rang gi lha dran pas rang gi snying ga'i ye shes sems dpa'i thugs gar nyi ma la gnas pa'i hUM gi sa bon las nges par byung ba'i 'od zer gyis 'gro ba ma lus pa'i</text></item>
<item><p>39a.1</p><section></section><text>lus ngag yid du son nas dri ma ma lus par bkug nas/ yang bdag nyid la gzhug par bya'o/ /yang de bzhin du bltas te/ rang gi lha'i sngags bzlas pa byas shing mchod pa la sogs pa byas nas ldang bar bya'o/ /gsang sngags bzlas pa ste de kho na</text></item>
<item><p>39a.2</p><section></section><text>nyid bzhi pa'o// //dgar ba yang brjod par bya ste/ bstan pa la gnod par byed pa dang / bla ma dang sangs rgyas bslus pa dang / pha dang ma gsod pa la 'chel ba mthong na gzhan gyi las dge ba dang mi dge ba mngon par shes pa'i mngon par shes pa yod pa'i rnal 'byor pas</text></item>
<item><p>39a.3</p><section></section><text>snying brtse ba dang ldan pa'i sems kyis sbyin pa dang gus pa la sogs pas don du gnyer ba na bdag nyid ngan par byed na yang de bzhin du las byed na yang dang yang du gnyer bar bya'o/ /gal te tshig mi nyan na de'i tshe brtse ba dang ldan pa'i sems kyis dpal dgyes pa'i rdo rje las gsungs pa'i cho ga</text></item>
<item><p>39a.4</p><section></section><text>drag po'i las bya ste/ de la rim pa ni 'di yin te/ dus mtshams su ting nge 'dzin gsum gyi sbyor ba dang ldan pas ye shes sems dpa'i thugs ka'i sa bon las 'od zer 'phros pas sangs rgyas dpag tu med pa spyan drangs te de rnams kyi spyan sngar de lta bu'i las byed pa'i bsgrub bya la</text></item>
<item><p>39a.5</p><section></section><text>bltas nas sangs rgyas rnams la bsgrags par bya'o/ /de'i 'og tu dkyil 'khor ba dang bcas pa spyan drangs la/ mchod pa dang / bstod pa dang / bdud rtsi myang ba byas nas ye shes sems dpa'i thugs ka'i sa bon gyi 'od zer gyis rang gi 'khor lo'i gtso bo spyan</text></item>
<item><p>39a.6</p><section></section><text>drangs la/ rdo rje'i lam las pad+mar zhu bar gyur pa las zhags pa dang lcags kyu dang tho ba thogs pa'i gau rI'i gzugs su 'byung bar blta'o/ /gau rI de rang gi 'od zer rdo rje gzugs su spros pas bsgrub bya de'i sngags dang phyag rgya la sogs pa bsal nas zhags</text></item>
<item><p>39a.7</p><section></section><text>pas bcings shing lcags kyus drangs nas 'khor lo'i mdun du bkug la/ rnal 'byor pa des ye shes sems dpa' de la/ bdag ni ngo bo'i dbang dang ni/ /mi bskyod ngo bo la chags pas/ /smad pa'i las rnams kun 'byung ba'o/ /lus 'di khyod kyis spang bya zhes/ /</text></item>
<item><p>39b.1</p><section></section><text>don du gnyer ba byas nas ni/ /gau rI lcags kyu zhags pa yis/ /ye shes sems dpa' nges phyung nas/ /gau rI'i lag pa'i lcags kyu yis/ /bsgrub bya'i lte ba'i rtsa ba nas/ /rgyu ma ma lus drangs nas ni/ /dka' thub can gyis de ma thag /drag po'i las la</text></item>
<item><p>39b.2</p><section></section><text>sbyar bar bya/ /yang na/ dud 'gro'i gzugs su bltas nas ni/ /spyi 'greng kha nas khrag skyug pa/ 'dar ba skyabs med pa til mar gyis byugs pa/ gos med pa/ skra gyen du brjes pa de'i lam la me khab kyi gzugs can rab tu zhugs par bsams la/ snying gar me'i sa bon bsams</text></item>
<item><p>39b.3</p><section></section><text>nas de ma thag tu bsgral bar bya'o/ /ye shes sems dpa' yang mi bskyod par bsgrubs la cho ga'i rim pa ji lta ba bzhin du mchod pa dang / bstod pa dang bdud rtsi myang ba byas nas mi bskyod pa'i sangs rgyas kyi zhing du blta bar bya'o/ /dgar ba'i de kho na nyid de lnga</text></item>
<item><p>39b.4</p><section></section><text>pa'o// //de ni bsgom pa'i phyir bzlog pa bstan par bya ste/ gtso bo gtsug tor 'khor los sgyur ba'i phyag gnyis rang gi phyag mtshan 'khor lo dang / sdigs mdzub can/ khro ba dang bcas pa nyi ma'i gdan la g.yas brkyang bas bzhugs pa/ 'od 'phro ba'i</text></item>
<item><p>39b.5</p><section></section><text>gzugs can dbang bskur ba la sogs pa blangs la/ dgra bo'i tshogs la bsdigs pa/ g.yon du 'khor bas g.yo bar rnam par bsams la/ na ma sa man+ta bud+ha nAM/ na ma sa man+ta narmA nAM/ na ma sa man+ta saM g+hA naM/ oM si tA ta pa tra oM bi ma la/ oM sha~M ka ra/ oM pra</text></item>
<item><p>39b.6</p><section></section><text>t+yaM ge ra badzra uSh+Ni Sha/ tsak+k+ra brti sarba yan+t+ra man+t+ra/ tan+t+ra mU la karma/ ban+d+ha na/ tA Da na/ kI la naM ba ma ma kr-i te ye na kai na/ tsi ta kr-i taM tata sarban+tu/ ts+tshin+da ts+tshin+da/ b+hin+da b+hin+da/ tsi ri tsi ri/ gi ri gi ri/ ma ra ma ra/ hUM hUM hUM hUM hUM hUM hUM hUM hUM hUM/ phaT phaT phaT/ nyal ba'i dus su</text></item>
<item><p>39b.7</p><section></section><text>lan bdun bzlas nas bsgom par bya'o/ /bsgom pa'i phyir bzlog pa'i de kho na ste drug pa'o// //gro ga la sogs pa la rtsibs brtsu ba'i 'khor lo bris la/ shar gyi rtsibs la/ na maHsa man+ta bud+d+he b+h+yo/ na maHsa mung+ga ra ha stA ya/ tsaN+Da maN+Da la a kA+e pa ka rA ya/ che</text></item>
<item><p>40a.1</p><section></section><text>ge mo rak+ShaM ku ru hUM phaT/ lho'i rtsibs la na maHsa man+ta bud+d+he b+h+yo/ ma hA daN+Da d+ha ra bi bi d+ha ra/ su ra a su ra/ mar+d+ha na/ b+hU tA naM nirma tha/ che ge mo rak+ShaM ku ru hU~M phaT/ nub kyi rtsibs la na maHsa man+ta bud+d+he b+h+yo/ /hu lu hu lu/ ma hA pad+ma a mr-i taM ku ru ma hA bi</text></item>
<item><p>40a.2</p><section></section><text>shaM che ge mo rak+ShaM ku ru hUM phaT/ byang gi rtsibs la na maHsa man+ta bud+d+he b+h+yo/ na ma badzra kro d+ha ya/ ma hA daM Sh+TA+o ta ka Ta b+hai ra ba ya/ /badzra san+to da rbA ya/ oM a mr-i ta ku N+Da li/ che ge mo ra k+ShaM ku ru hUM phaT/ dbang ldan la na maHsa man+ta bud+d+he b+h+yo/ oM ya ma daN+Da ya/ </text></item>
<item><p>40a.3</p><section></section><text>nI la daN+Da ya/ tu ru tu ru/ mu ru mu ru/ sarba duSh+TAM mA ra ya/ mA ra ya/ che ge mo rak+ShaM ku ru hUM phaT/ me la na maH sa man+ta bud+d+he b+h+yo/ na mo ma hA ba lA ya/ u ts+tshuSh+ma kro d+hA ya/ kro d+hA rA dzA ya/ sarba nA gA nAM/ hr-i da ya a/ Ta Da ya che ge mo rak+ShaM ku ru hUM phaT/ bden bral la na maH sa man+ta bud+d+he</text></item>
<item><p>40a.4</p><section></section><text>b+h+yo/ na mo a tsa la ka ShA ya/ tseT+Ta tseT+Ta/ moT+Ta moT+Ta/ tuT+Ta tuT+Ta/ g+haT+Ta g+haT+Ta/ g+hAT+Ta ya g+hAT+Ta ya/ che ge mo rak+ShaM ku ru hUM phaT/ rlung gi phyogs la na maHsa man+ta bud+d+he b+h+yo/ oM Tak+ki rA dzA che ge mo rak+ShaM ku ru hUM phaT/ 'khor lo'i lte ba la/ oM suM b+ha ni suM b+ha hUM/ gr-i h+Na gr-i h+Na hUM/ </text></item>
<item><p>40a.5</p><section></section><text>g+h+r-i h+NA pa ya gr-i h+NA pa ya hUM/ A na ya ho/ b+ha ga bAn/ bid+yA rA dzA ya/ che ge mo rak+ShaM shAn+tiM ku ru hU~X phaT swA hA/ 'khor lo'i mu khyud la sngags 'di bri bar bya ste/ na maHsa man+ta bud+d+hA nA/ na maHsa man+ta d+harmA nAM/ na maHsa man+ta d+harmA nAM/ na maHsa man+ta saM g+hA nAM/ oM si tA ta pra tra/ oM bi ma la/ oM shaM ka ra/ </text></item>
<item><p>40a.6</p><section></section><text>oM pra t+yaM gI ra/ oM badzra Sh+NI Sha tsakra ba rti/ sarba yan+t+ra/ man+t+ra/ mU la karma/ ban+d+ha naM/ tA Da naM/ kI la naM ba ma ma kr-i te/ ye na ke na/ tsit+ta kr-i taM ta ta sarban+tu ts+tshin+da ts+tshin+da/ b+hin+da bin+da/ tsi ri tsi ri/ gi ri gi ri/ ma ra ma ra/ hUM hUM hUM hUM hUM hUM hUM hUM hUM hUM/ phaT phaT phaT/ bdag bsrung ba'i sbyor ba 'dis</text></item>
<item><p>40a.7</p><section></section><text>'khrul 'khor dang sngags la sogs pa 'jig par byed pa yin te/ srung ba'i 'khor lo byas pa dpung pa la btags na khams gsum pos zil gyis gnon par mi 'gyur ro/ /bris pa'i phyir bzlog pa ste/ de kho na nyid bdun pa'o// //de ma thag tu dkyil 'khor</text></item>
<item><p>40b.1</p><section></section><text>gyi sgrub pa brjod par bya ste/ sngags pa nub tu kha bltas nas dkyil 'khor gyi sgrub pa brtsam par bya'o/ /ye shes sems dpa'i thugs ka'i sa bon gyi 'od zer gyis nam mkha' la gnas pa'i dkyil 'khor drangs nas rang gi rig ma'i pad+ma la zhugs par gyur par</text></item>
<item><p>40b.2</p><section></section><text>bsam mo/ /zhu ba de las rang gi sa bon gyis rdul tshon gyi dkyil 'khor du 'khor lo'i gtso bo la sogs pa go rims bzhin du spro bar bya'o/ /de'i 'og tu mig la sogs pa byin gyis brlabs la mchod pa dang bstod pa dang / bdud rtsi myang ba'i bar du bya'o/ /dkyil 'khor gyi sgrub pa</text></item>
<item><p>40b.3</p><section></section><text>ste de kho na nyid brgyad pa'o// //da ni bsdigs pa'i sbyor ba brjod par bya ste/ rnal 'byor pa'i sems bsgom pa la cung zhig brtan por gyur cing mtshan ma cung zhig rnyed par gyur pas zla ba drug gi bar du bsgom par bya'o/ /de lta na yang gal te ma grub na de'i tshe rang gi</text></item>
<item><p>40b.4</p><section></section><text>'dod pa'i lha nyid kyi rnal 'byor sngon du 'gro ba can gyi ji skad brjod pa'i cho ga dam tshig la sogs pa sngon du 'gro bas zla ba bco brgyad bsgom par bya'o/ /de lta na yang grub par ma gyur to zhe na/ de'i tshe thun mtshams rnams su bsdigs pa'i sbyor ba brtsam par bya ste/ </text></item>
<item><p>40b.5</p><section></section><text>de la rim pa ni 'di yin no/ /mi bskyod pa'i sbyor ba dang ldan pa'i rnal 'byor ba ting nge 'dzin gsum dang ldan pa/ dkyil 'khor nag pos yongs su bskor ba/ gzhal yas khang nag por gyur par bsgom mo/ /de'i 'og tu mchod pa dang bstod pa dang / bdud rtsi</text></item>
<item><p>40b.6</p><section></section><text>myang ba byas nas ye shes sems dpa'i thugs ka'i sa bon gyi 'od zer gyis de bzhin gshegs pa'i 'khor lo spyan drangs te pad+ma'i dkyil 'khor du lhung bar gyur pa me'i dkyil 'khor gyis yongs su bskor ba/ 'jigs shing skrag la rab tu 'dar bar gyur pa bltas</text></item>
<item><p>40b.7</p><section></section><text>la/ de'i sa bon gyi 'od zer gyis de bzhin gshegs pa'i tshogs shes rab la chags pas zhu bar gyur pa rdo rje'i lam nas byung ba yongs su gyur pa las gshin rje gshed phyag gnyis pas phyogs brgyad nas oM AHbadzra rA dza ak+Sho b+h+ya kI la ya hUM phaT ces bya bas phur</text></item>
<item><p>41a.1</p><section></section><text>bu gdab par bya'o/ /'di ni mi bskyod pa'i cho ga yin no/ /de dag thams cad la gdab par bya ba dang / 'debs pa po dang / 'debs par byed par mngon par zhen pa med pas byas na 'grub par 'gyur gyi gzhan du ni ma yin no/ /bsdigs pa'i</text></item>
<item><p>41a.2</p><section></section><text>sgrub pa ste de kho na nyid dgu pa'o// //de'i 'og tu gshegs su gsol pa bstan par bya ste/ de la rim pa ni 'di yin no/ /dkyil 'khor gyi khang pa las byung la zhi ba'i sbyin sreg byas nas yang dkyil 'khor gyi khang par zhugs nas mchod pa sna tshogs pas dkyil 'khor</text></item>
<item><p>41a.3</p><section></section><text>mchod pa byas nas spos dang bcas pa'i dril bu dkrol la/ /oM khyed kyis 'gro ba'i don kun mdzad/ /rjes su mthun par dngos grub stsol/ /sangs rgyas yul du gshegs nas ni/ /slar yang 'byon par mdzad du gsol/ /muHzhes bya ba'i tshigs su bcad pa brjod la/ de'i</text></item>
<item><p>41a.4</p><section></section><text>'og tu sa tshon gyi dkyil 'khor las bskyed de dkyil 'khor gyi 'khor lo sangs rgyas kyi zhing du gshegs par bsam mo/ /yi ge gsum muH'i mtha' can gyis dkyil 'khor gyi sa tshon phyags la dri zhim po'i snod du bcug la/ rgya mtshor 'bab pa'i chu bo la dor bar bya'o// </text></item>
<item><p>41a.5</p><section></section><text>dkyil 'khor gyi sa ba byung gis byugs shing yi ge muH'i mtha' can gyi cho gas bsang gtor byas la gtor ma sbyin par bya'o/ /gshegs su gsol ba'i de kho na nyid de bcu pa'o/ /de nyid bcu pa nges byas las/ bdag gis bsod nams gang bsags pa/ /des ni 'gro ba</text></item>
<item><p>41a.6</p><section></section><text>mi shes pa'i/ /rab rib rnams ni zhi 'gyur shog /slob dpon Dom+bi pas mdzad pa'i de kho na nyid bcu pa rdzogs so// //rgya gar gyi mkhan po dpal mar me mdzad ye shes kyi zhal snga nas dang / zhu chen gyi lo tsA ba dge slong dge ba'i blo gros kyis bsgyur cing zhus te gtan la</text></item>
<item><p>41a.7</p><section></section><text>phab pa'o//[]@##/ /rgya gar skad du/ yo ga yo gI ni nAM A sa dar na a lo pe de sha nA ma/ bod skad du/ rnal 'byor pha dang rnal 'byor ma rnams la thun mong ma yin pa'i don la gdams pa zhes bya ba dpal he ru ka la phyag 'tshal lo/ /dur khrod ha ha</text></item>
<item><p>41b.1</p><section></section><text>sgrogs pa zhes bya ba ru/ rgyal po sa muny+dza ya zhes bya bas yon bdag byas te/ slob dpon Dom+bi he ru ka la sogs pa rnal 'byor pa'i tshogs dpag tu med pa 'dus te tshogs kyi 'khor lo bskor ba las/ bram ze mu ba kha da zhes pas slob dpon la ma zhus par stan las langs</text></item>
<item><p>41b.2</p><section></section><text>nas phyir song ba las/ rnal 'byor pa rnams kyis bag dang mi ldan par rtogs nas phyir dbyung ba'i las byas te chogs khang du ma btsud do/ /de nas slob dpon Dom+bi he ru kas rnal 'byor pa rnams la gdams pa/ kye theg pa chen po thun mong ma yin pa'i lam 'di la zhugs</text></item>
<item><p>41b.3</p><section></section><text>nas dam tshig dang brtul zhugs dang 'gal bar mi bya ste/ de skad du yang rnal 'byor ma kun du spyod pa'i rgyud las/ dbang thob nas ni dam tshig nyams mi bya/ /tshogs kyi 'khor lo mthun byas gnas su bskor/ /bya ba thams cad he ru ka yi bdag /tshul ma yin pa byed pa</text></item>
<item><p>41b.4</p><section></section><text>tshar gcod do/ /zhes 'byung bas so/ /e ma'o rnal 'byor pa rnams kyis rtsod pa'i dus su gyur na yang tshe gcig gi phyag rgya chen po'i dngos grub thob par byed pa'i thabs mchog tu gyur pa tshogs kyi 'khor lo 'di dag la longs spyod du yod pa 'di ni thun mong ma yin pa'i bsod</text></item>
<item><p>41b.5</p><section></section><text>nams kyi mthu las grub pas na/ /kye rdo rje 'dzin pa rnams dga' bar byos shig /'khor lo dam pa 'di dag kyang phal pa'i gnas dag tu bskor bar mi bya ste tshong 'dus spang bar bya'o/ /g.yeng ba'i grong dang / bram ze'i khyim dang rgyal po'i pho brang dang / rje rigs kyi khyim</text></item>
<item><p>41b.6</p><section></section><text>dang / dge 'dun gyi kun dga' ra ba dang / kla klo bag med ba dag spang bar bya'o/ /mu stegs kyi grong dang 'brog dgon pa dang / gcan gzan gdug pa can rgyu ba'i gnas dag kyang spang bar bya'o/ /mkha' 'gro ma rgyu ba'i gnas dang / grong zad pa'i mtha' dang / dgon</text></item>
<item><p>41b.7</p><section></section><text>pa dang / lha khang dang / dur khrod dang / phug stong dang / shing drung dang / nags tshal gyi mthongs dag tu tshogs kyi khang pa rim pa gsum dang ldan pa brtsigs te/ tshogs kyi 'khor lo 'am/ dpa' bo'i ston mo bya'o/ /de dag brda dang mi ldan pa dag 'du bar mi bya'o/ /slob</text></item>
<item><p>42a.1</p><section></section><text>dpon gyis ma bsgo bar brda mi bya'o/ /gsol ba ma btab par sgo mi dbye'o/ /bsang gtor ma byas par nang du mi 'gro'o/ /mchod yon ma grangs par gtam mi bya'o/ /slob dpon la me tog pa ma phul bar thang la 'dug par mi bya'o/ /las kyi</text></item>
<item><p>42a.2</p><section></section><text>sems dpa' dang sems mas ma bsgos par gral du 'dug par mi bya'o/ /gsol ba ma btab par ting nge 'dzin la mnyam par gzhag par mi bya'o/ /thig le ma bkod par rnal 'byor pa la mchod par mi bya'o/ /bdud rtsis ma bran par kha zas byin gyis brlab par mi bya'o/ /</text></item>
<item><p>42a.3</p><section></section><text>'jigs pa dang dogs pa ngo tsha ba med par longs spyad par bya'o/ /zas la zhen par mi bya'o/ /rnal 'byor pho mo la chags par mi bya'o/ /gcer bu pa'i cha byad kyis gnas par mi bya'o/ /dur khrod kyi rgyan byin gyis ma brlabs par bgo bar mi bya'o/ /rtog pa dang</text></item>
<item><p>42a.4</p><section></section><text>'dzem pas zos na dmyal ba chu bur can du skye'o/ /des dge slong la sogs pa rtog pa dang ldan pas kyang 'dir rtog par mi bya'o/ /skyil krung gis gnas par bya'o/ /rgan po'i rim pa bzhin du gral la 'dug par bya'o/ /slob dpon gyis snyoms par ma zhugs</text></item>
<item><p>42a.5</p><section></section><text>par snyoms par 'jug par mi bya'o/ /zas la lag pa gnyis kyis drang zhing gnyis kyis blang bar bya'o/ /slob dpon la ma zhus par glu dang gar dang bag yangs pa'i spyod pa mi bya'o/ /shing la sogs pa 'og gzhi med pa'i phyogs su zas gzhag par mi bya'o/ /khyim</text></item>
<item><p>42a.6</p><section></section><text>pa la sogs pa'i blo chung ba rnams kyang ma gus pa dang skur pa 'debs par mi bya'o/ /btab na mnar med pa'i sems can dmyal bar skye'o zhes rgyud las gsungs so/ /e ma'o rnal 'byor pa rnams pha rol gyi skyon rtog par ma byed cig /mtshang 'bru ba dang / rtsod pa</text></item>
<item><p>42a.7</p><section></section><text>dang / nga rgyal dus thams cad du spang bar bya'o/ /bla ma la ma zhus par bya ba la ma 'jug cig /rnal 'byor pa rnams kyi spyod pa'i brtul zhugs la ma skrag cig /gal te skrag na rdo rje dmyal bar skye bar 'gyur ro/ /dpa' bo</text></item>
<item><p>42b.1</p><section></section><text>dang mi ldan pa'i dpa' mo dang / dpa' mo dang mi ldan pa'i dpa' bo dag gis tshogs kyi 'khor lo bskor bar mi bya'o/ /dkyil 'khor dang mi ldan par dpa' bo'i ston mo dag kyang mi bya'o/ /kye ma rnal 'byor rnams zas la brkam pa dang / chags pa dang / lus kyi ched dang stobs kyi phyir mi bza' snye/ gal</text></item>
<item><p>42b.2</p><section></section><text>te zos na yi dgas rgyu bcings su skye bar 'gyur ro/ /kye ma rnal 'byor pa rnams 'dod chags dang / zhe sdang dang / gti mug dang / nga rgyal dang / phra dog gis gnas par ma byed cig /sgyu ma mkhan gyi gtam dang / rol mo mkhan dang / rgyal po'i gtam dang</text></item>
<item><p>42b.3</p><section></section><text>dmag dang / tshong dang / sman dang / bzo dang / don med pa'i bstan bcos dang / nyan thos kyi bslab par bya ba dang / rigs ngan dang / smad 'tshong ma la sogs pa'i gtam smra bar ma byed cig /rkang pa brkyang ba la sogs pa'i 'dug stangs kyis lus ma bsdams</text></item>
<item><p>42b.4</p><section></section><text>par 'dug par mi bya'o/ /lar lus ngag yid gsum ma bsdams par gnas par mi bya'o/ /las dang po pa la rtog pa dang mi ldan pa dag gis kyang spyod pa dam pa dag gis nye sar zhog cig /spyod pa gang la yang mi dad par ma byed cig /zas mang du bza' bar bya'o/ /</text></item>
<item><p>42b.5</p><section></section><text>zas la dpya bar mi bya'o/ /zas mnye bar mi bya'o/ /skom ci rnyed pa btung bar bya'o/ /bla mas bka' stsal pa dag ni thams cad bya'o/ /zas kyis lus ma 'byongs pa'i phyir 'byung bar mi bya'o/ /gtor ma ma btang ba'i phyir 'byung bar mi bya'o/ /ma zhus pa dang / bsngo</text></item>
<item><p>42b.6</p><section></section><text>ba ma byas pa dang / smon lam ma btab par nyal bar mi bya'o/ /kye ma rnal 'byor pa rnams don chen po dang ldan par go bar gyis shig /dga' ba dang / spro ba dang / sems gzengs mtho bar gyis shig /tshul 'di dag gzhan du smra bar ma byed cig /gal te smras na</text></item>
<item><p>42b.7</p><section></section><text>mkha' 'gro ma rnams kyis mgo 'gas par byed cing / dngos grub kyang 'jig par byed do/ /de bas na 'di dag las ma nyams par bya'o zhes gdams ngag gsungs pa'o/ /slob dpon Dom+bi he ru kas thun mong ma yin pa'i don gyi gdams ngag brjod pa rdzogs so// // </text></item>
<item><p>43a.1</p><section></section><text>rnal 'byor ba bsod snyoms pa pradz+nyA shrI dz+nyA nas bsdus pa'o//[]@##/ /rgya gar skad du/ ga Na tsa kra bi d+hi nA ma/ bod skad du/ tshogs kyi 'khor lo'i cho ga zhes bya ba/ dpal rdo rje mkha' 'gro ma la phyag 'tshal lo/ /nam</text></item>
<item><p>43a.2</p><section></section><text>mkha'i mdog la dri med rgyas pa sbyor bas rnam par rol/ /bdud bzhi zhabs kyis rnam par mnan pas 'jig rten legs par skyong / /mkha' 'gro ma yi gtso bzang 'jigs pa de la phyag 'tshal te/ 'gro ba rnams kyi bsod nams tshogs ni rab tu bsags pa'i phyir/ </text></item>
<item><p>43a.3</p><section></section><text>rgyud rnams kun gyi mchog tu bsngags pa'i tshogs chen nyon mongs bsreg /thabs dang shes rab rol pas cho ga bsdus pa bshad par bya'o/ /de la dang por tshogs 'dod pas/ /rig pa yis ni rjes 'brangs nas/ /yongs su dang ba'i dad pa yis/ /bla ma dang ni 'dod lha gzung // </text></item>
<item><p>43a.4</p><section></section><text>de la sangs rgyas thob pa'i rgyu/ /bsod nams ye shes tshogs yin te/ /tshogs las dngos grub mchog tu 'gyur/ /de phyir rtag tu tshogs bsag bya/ /ye shes mngon par rtogs pa ste/ /bsod nams rnam pa mang po yod kyang / /rang gi lha yi 'khor lo yis/ /'dod yon</text></item>
<item><p>43a.5</p><section></section><text>lnga sbyor bla na med/ /de phyir de yi cho ga ni/ /yar ro'i brgyad dang bcu bzhi dang / /bco lnga dag ni rab tu bsngags/ /de bzhin mar ngo'i brgyad dang ni/ /bcu bzhi dang ni bco lnga la/ /mkhas pa yis ni 'khor lo bskor/ /dur khrod dam ni shing gcig gam/ /skyed mos tshal lam</text></item>
<item><p>43a.6</p><section></section><text>kun dga' dang / /de bzhin rang gi khyim dang ni/ /gzhan yang dben pa'i khyim rnams su/ /sa gzhi pa yi lngas byugs la/ /me tog dri zhim sna tshogs dgram/ /de la dang por tshogs 'dod pas/ /tshogs kyi slob dpon dge slong la/ /rgyud rnams mang po shes gyur pa/ /rnal</text></item>
<item><p>43a.7</p><section></section><text>'byor brtson la rtog pa spangs/ /de nyid bcu shes snying rje che/ /dam tshig ldan la 'dod pa chung / /yang na de 'dra'i slob dpon la/ /sems bskyed pa nas snyan gsan dbab/ /de nas gzhan yang dam tshig ldan/ /bla ma la gus rtog pa chung / /'khon gcugs med cing rang dad</text></item>
<item><p>43b.1</p><section></section><text>pa'i/ /lha grangs mi la gsol ba gdab/ /mgron rnams dga' bar bya ba'i phyir/ /de la sha dang chang dag dang / /'bras chan la du khur ba dang / /de bzhin bza' dang bca' ba dang / /btung dang de bzhin bldag dang myang / /'jig rten pa yi 'byor pa yis/ /tshogs ni 'byor tshad</text></item>
<item><p>43b.2</p><section></section><text>sta gon bya/ /de bzhin spos dang byug pa dang / /dri dang me tog phreng mchog dang / /mar me bdug pa sna tshogs gzhag /de nas slob dpon stan bzang la/ /dbus phyogs su ni yang dag bzhugs/ /de bzhin stan ni bzang po la/ /rnal 'byor pa yi 'khor lo g.yas/ /rnal</text></item>
<item><p>43b.3</p><section></section><text>'byor ma yi g.yon du bsham/ /de nas slob dpon bdag nyid kyis/ /rdo rje dang bcas thig le yis/ /lus ngag yid kyi gnas gsum du/ /kun la byin gyis brlab par bya/ /de bzhin me tog phreng mchog gis/ /thod dang ga shal rnam par brgyan/ /des na bdud rtsi bzang po'i</text></item>
<item><p>43b.4</p><section></section><text>chus/ /kha zas kun la bsre bar bya/ /gtso bo de yi bya ba'i las/ /snod rnams a las thod par bsam/ /de nas bdud rtsi lnga bsams te/ /yang ni hUM las rdo rje bsgom/ /de 'og las kyi rlung dang me/ /sbar nas thod nang rdo rje lhung / /de yis lha yi bdud rtsir bsam/ /</text></item>
<item><p>43b.5</p><section></section><text>bdud rtsi byung nas sngags kyang brjod/ /yang na rdo rje las kyang ni/ /'od zer 'phros pas ye shes kyi/ /bdud rtsi bkug nas ye shes dang / /ro gcig tu ni gsum bsres pas/ /rdo rje bdud rtsi zhes bya ste/ /rang bzhin dag pa'i sngags kyang brjod/ /de dag tshogs kyi 'khor</text></item>
<item><p>43b.6</p><section></section><text>lo yi/ /cha ni dang po yin par 'dod/ /de nas rnal 'byor ma rnams kyis/ /chu gnas su ni raM las kyang / /'bar ba'i khong du 'od gsal bsam/ /de dbus baM las pad+ma brgyad/ /de steng lha yi 'khor lo bsam/ /kha ni hom khung rab bsams te/ /lag gnyis hUM las rdo rje</text></item>
<item><p>43b.7</p><section></section><text>yi/ /gzar bu gnyis ni yang dag bsgom/ /rang rang so so'i lha ru bsam/ /rdo rje'i bzlas pa'i tshul gyis ni/ /mi rtog sems kyis gsang sngags bzlas/ /nang gi rnal 'byor nges pa ni/ /thugs kyi 'khor lo zhes byar brjod/ /des ni tshogs kyi 'khor lo yi/ /cha ni gnyis</text></item>
<item><p>44a.1</p><section></section><text>pa yin par 'dod/ /de nas tshogs kyi bdag po yis/ /so so'i mdun du maN+Dal bya/ /de rjes kun la mchod pa'i tshogs/ /yongs su dag pa mdun du gzhag /me tog thogs te mdun gnas nas/ /byang chub tu ni sems bskyed nas/ /rdo rje 'dzin</text></item>
<item><p>44a.2</p><section></section><text>sogs dgongs su gsol/ bdag ni tshogs kyi khyad par 'di/ /dad pa'i sems kyis 'bul lags na/ /ci bde bar yang bzhes su gsol/ /de 'dra'i tshig gis gsol btab nas/ /me tog dag ni gtor bar bya/ /de nas gtso bos lha rnams la/ /e ma'o ye shes chen</text></item>
<item><p>44a.3</p><section></section><text>po rnams/ /tshogs chen 'bar bas nyon mongs bsreg /'di 'dra'i bde ba thob nas ni/ /kun gyis a ho su kha brjod/ /de nas yun gyis mgrin gcig tu/ /sngags 'di dag ni brjod par bya/ /a ho su kha b+hak+Sha nAM/ /a ho su kha prA ya nAM/ ma hA mu dra sid+d+hi na pra pa tha ta ni ra te na/ </text></item>
<item><p>44a.4</p><section></section><text>hUM ha ha ho/ de nas dang po'i rnal 'byor las/ /hUM gi sgra dang rab ldan zhing / /phyag rgya lnga dang rab ldan pas/ /gzar bus bdud rtsi blangs nas ni/ /'bar ba'i nang du bsreg par bya/ /thod pa dum bu gcig pa'i nang / /bdud rtsi yis ni bkang nas kyang / /gtso bo la ni rnal</text></item>
<item><p>44a.5</p><section></section><text>'byor mas/ /pad+ma'i phyag rgyas drang bar bya/ /de bzhin gcig nas gcig tu ni/ /bskor ba phyag rgya'i 'khor lo ste/ /de dag tshogs kyi 'khor lo yi/ /cha ni gsum pa yin par 'dod/ /de nas gtso bos zab mo'i chos/ /mnyam par gzhag pas bsgrub par bya/ /rdo rje de</text></item>
<item><p>44a.6</p><section></section><text>yis bde bskul bya/ /bde ba chen po'i tshogs rnams kyis/ /yon bdag tshogs ni bsag pa'i phyir/ /zab mo'i chos ni sgrogs zhes bya/ /de ltar thabs dang shes rab tshogs/ /go rims bzhin du chos smra ba/ /dam chos gsung gi 'khor lo yin/ /de nas gtso bos</text></item>
<item><p>44a.7</p><section></section><text>bskul nas ni/ /rnam par rtog bral rol pa yis/ /thabs kyi gal te shes rab glu/ /yang na de las bzlog bya ba/ /sku dang gsung gi 'khor lo yin/ /de dag go rims ji bzhin du/ /kun gyis 'khor lo bskor bar bya/ /de nas phan tshun rim pa la/ /de'ang yon gyi</text></item>
<item><p>44b.1</p><section></section><text>bdag pos ni/ /mchod phyir rang gi chung ma'am/ /de la sogs pa'i bud med ni/ /mdzes ma dag ni dbul ba'am/ /bsod nams 'dod pa'i rnal 'byor pas/ /gtso bo la ni gsol ba gdab/ /de nas gtso bos lha rnams kun/ /dam tshig la ni gnas bya'i phyir/ /bde</text></item>
<item><p>44b.2</p><section></section><text>ba chen po'i rnal 'byor gyis/ /yol ba'i nang du dam 'khyud de/ /stan bde ba la snyoms zhugs te/ /ji srid bde bar gnas kyi bar/ /de srid khams gsum po rnams stong / /yid kyis gcig tu byas nas ni/ /ga pur lce yis blangs nas kyang / /lha rnams kun la thig le</text></item>
<item><p>44b.3</p><section></section><text>dag/ /gdong gi pad+ma'i nang du btang / /de ni ye shes bde ba ste/ /longs spyod 'khor lor zhugs par bya/ /de ltar rim pa ji lta bar/ /der ni lha rnams ma lus kun/ /bdag byin brlab pa'i rim pa yis/ /stan bde ba la snyoms zhugs nas/ /rang gi bdud rtsi rang gis bza'/ </text></item>
<item><p>44b.4</p><section></section><text>de bde thabs kyis yang dag mkhyen/ /sems kyi bde ba gang skyes pa/ /thugs kyi 'khor lo yin par 'dod/ /de dag yongs su ma grub na/ /sman dang mar gyi khu ba yis/ /snying ga ru ni byugs nas kyang / /dal gyis cung zad mnye bar bya/ /de yang sems kyi bde ba che/ /</text></item>
<item><p>44b.5</p><section></section><text>thugs kyi 'khor lo nges par yin/ /de ltar yongs su sbyor ba'i tshogs/ /rang rang lha yi rnal 'byor gyis/ /longs spyod rnams ni yon phul nas/ /gser dang rin chen la sogs dang / /dar dang ras dang yang na sman/ /gtso bo dang ni bde ba yi/ /shes rab tu ni mnyam pa</text></item>
<item><p>44b.6</p><section></section><text>ste/ /de dag gzhan las nyis 'gyur tshad/ /gzhan la de yi phyed phul nas/ /yon gyi bdag pos dge bskul bya/ /dkyil 'khor me tog bcas ldan dang / /lag par me tog thogs nas ni/ /tshig ni 'di skad brjod par bya/ /rdo rje 'dzin sogs dgongs su gsol/ /khyed</text></item>
<item><p>44b.7</p><section></section><text>la rab tu dad pa yis/ /mchod pa'i tshogs ni rab phul nas/ /bdag mtha' sems can ma lus rnams/ /'khor ba'i sdug bsngal spangs nas ni/ /bde chen rdo rje 'dzin rgyal shog /de nas de yi spro skyed phyir/ /gtso bos tshig 'di brjod par bya/ /e ma'o sems can chen po</text></item>
<item><p>45a.1</p><section></section><text>khyod/ /sangs rgyas rnams kyis de ring ni/ /khyod la rab tu dgongs 'gyur te/ /sangs rgyas nyid du 'gyur bas na/ /'bras bu chen po mthong ba ste/ /yid ches pa yis brtson par bya/ /de dag bsod nams kyi gzhir ro/ /de nas lhag dang phud bsreg te/ /'byung</text></item>
<item><p>45a.2</p><section></section><text>po kun la gtor ma ni/ /rnal 'byor phun sum tshogs pas btang / /me tog la sogs bsdus nas ni/ /thig le dag ni dbyi bar bya/ /rang rang lha yi rnal 'byor ni/ /ting 'dzin sngags dang phyag rgyas ni/ /'gro ba'i don du gshegs gsol gdab/ /de nas gtso bos lha tshogs la/ /</text></item>
<item><p>45a.3</p><section></section><text>dam tshig bstan par bya ba'i phyir/ /dmyal sogs sdug bsngal mthong nas ni/ /tshul 'di smra bar ma byed brjod/ /bdag gis tshogs bsgrub don byas pas/ /dge ba dri med gang thob des/ /tshogs gnyis tshogs ni bsags nas kyang / /'gro kun rdo rje 'dzin thob shog /tshogs kyi</text></item>
<item><p>45a.4</p><section></section><text>'khor lo'i cho ga /slob dpon Dom+bi he ru ka'i zhal snga nas mdzad pa rdzogs so// //rgya gar gyi mkhan po dz+nyA na A kar dang lo tsA ba mar pa blo gros kyis bsgyur ba'o// @##/ /rgya gar skad du/ shrI he badzra sA d+ha na/ bod skad du/ dpal kye rdo rje'i</text></item>
<item><p>45a.5</p><section></section><text>sgrub pa'i thabs/ /dpal he ru ka rdo rje la phyag 'tshal lo/ /kun du rtog pa kun spangs kyang / /thabs chen bdag nyid can gang las/ /dngos po kun gyi rang bzhin te/ /he ru ka dpal mgon la 'dud/ /rab sbas sa yi cha 'ga' zhig /gla rtsi la sogs pas byugs par/ /'jam pa'i</text></item>
<item><p>45a.6</p><section></section><text>stan gyi steng 'dug nas/ /rnal 'byor 'di ltar goms par bya/ /snying gar paM skyes pad+ma bsam/ /a yig las skyes zla ba'o/ /der ni dugs 'thung snang ba yis/ /rang lus rnam par dpyad bya ste/ /rkang pa nas ni mgo mthar yang / /bshang gci sogs kyis rab gang ba/ /rdul phran la</text></item>
<item><p>45a.7</p><section></section><text>sogs dbye ba yis/ /rnam par dpyad na rang bzhin med/ /lus dran nye bar gzhag byas nas/ /bde sdug la sogs rnam pa yi/ /tshor ba yang ni de nyid du/ /med par phyi nas rnam par dpyad/ /tshor dran nye bar gzhag byas nas/ /sems las dpyad bya de nyid du/ /lus sogs rnams las</text></item>
<item><p>45b.1</p><section></section><text>phyir gyur pa'i/ /sems zhes bya ba yod ma yin/ /gzung ba'am ni 'dzin pa'i gzugs/ /yod min dngos po'i rang bzhin no/ /sems ni dran pa nyer gzhag pas/ /chos kun rnam par dpyad bya ste/ /phung khams skye mched sogs mtshan nyid/ /de yang de nyid du med do/ /chos ni dran pa</text></item>
<item><p>45b.2</p><section></section><text>nyer gzhag pa/ /byas nas slar yang sngags dran bya/ /ba spu'i bu ga las spros de'i/ /snang bas ma lus 'gro ba ni/ /dmyal ba yi dgas dud 'gro lha/ /lha min mi yi 'gro ba yang / /skye dang rga dang 'chi ba dang / /ltung ba rnams kyis gdungs mthong ste/ /snying rje chen po la dmigs nas/ /</text></item>
<item><p>45b.3</p><section></section><text>de rnams kyi ni sgrol ba'i rgyur/ /bsod nams dag ni 'phel slad du/ /bla ma lha dang rgyal ba yang / /byang chub sems dpa'i tshogs bcas rnams/ /mthong nas mchod pa rab tu brtag /thog mar sngags ste rang snying gi/ /sa bon me tog bdug sogs spro/ /sngags ni/ oM badzra puSh+pe</text></item>
<item><p>45b.4</p><section></section><text>AHhUM phaT swA hA/ /me tog bdug spos de bzhin sgron/ /dri dang lnga pa zhal zas so/ /gdugs dang rgyal mtshan ba dan sogs/ /phreng ma bla gos yang dag ldan/ /rta glang mi yi bud med sogs/ /thams cad rin chen rigs las byung / /phyi rol kun du gau rI sogs/ /bdud rtsi lnga 'dzin</text></item>
<item><p>45b.5</p><section></section><text>spro bar bya/ /sdig pa rnams ni bshags par bya/ /bsod nams la ni rjes yi rang / /dkon mchog gsum la skyabs su mchi/ /byang chub sems ni bsam par bya/ /de nas lam rten mthar thug pa'i/ /tshigs su bcad pa thog mar brjod/ /dkon mchog gsum la zhes pa la</text></item>
<item><p>45b.6</p><section></section><text>sogs pa'o/ /de nas de bzhin gshegs pa'i bka'/ /thob nas sems can don byed rgyu/ /gang zhig 'gro kun dbyer med pas/ /byams pa chen po rab tu gzung / /snying rje bskyed de dga' ba dang / /de nas btang snyoms bsgom par bya/ /rang bzhin bral phyir stong pa ste/ /rgyu med</text></item>
<item><p>45b.7</p><section></section><text>pa las mtshan ma ste/ /rang gi rtog pas mi phyed pas/ /'gro ba smon pa dang yang bral/ /de nas thams cad stong bltas nas/ /dang por nyid du sngags brjod bya/ /de nas nyi gnas hUM yig gi/ /sngags las 'thon pa'i rdo rje'i gur/ /chos kyi dbyings son bsam bya zhing / /khang</text></item>
<item><p>46a.1</p><section></section><text>brtsegs yang ni 'byung las skyes/ /gru bzhi pa la sgo bzhi pa/ /do shal snam bu sogs kyis brgyan/ /der ni dbus su pad+ma dmar/ /'dab ma brgyad pa bsam par bya/ /der ni ze 'bru la gnas pa'i/ /bdud bzhi po ni bsam par bya/ /tshangs pa dbang po</text></item>
<item><p>46a.2</p><section></section><text>nye dbang drag /de bzhin gshin rje nor sbyin dang / /bden bral dang ni thags bzangs ris/ /'dab brgyad rnams su legs bsam bya/ /A li kA li zla nyi'i dbus/ /hUM aM bsam bya de dag gis/ /thod gri rang gi sa bon gyis/ /byin gyis brlabs pa'ang spro bar bya/ /de la rnam</text></item>
<item><p>46a.3</p><section></section><text>lnga mngon byang chub/ /rnal 'byor rig pas bsgom par bya/ /me long mnyam nyid ye shes dag /zla nyi dag tu rab tu grags/ /lha yi sa bon phyag mtshan gyis/ /so sor rtog par brjod par bya/ /de rnams gcig nyid nan tan te/ /rdzogs pa dag pa'i chos nyid do/ /spro dang bsdu ba byas</text></item>
<item><p>46a.4</p><section></section><text>nas ni/ /rdo rje sems dpar rang nyid 'gyur/ /phyag mtshan zhal sogs sras bzhin te/ /zla ba chu shel nor bu'i 'od/ /dga' bas gnyis gnyis snyoms 'jug pas/ /sangs rgyas thams cad bsdu bar bya/ /bsrub bya srub byed sbyor ba yis/ /bde chen go 'phang la bzhugs</text></item>
<item><p>46a.5</p><section></section><text>so/ /pad+mar byang sems rnam pa las/ /gau rI la sogs rnam pa 'dzin/ /de nas gau rI sku mdog gnag /gri gug dang ni nya 'dzin pa/ /yang na tsau rI btsod kyi mdog /Da ma ru dang phag pa can/ /'dzin pa lho ru bsam par bya/ /ro langs ma ni nub tu dgod/ /ser mo rus sbal</text></item>
<item><p>46a.6</p><section></section><text>snod 'chang ma/ /skyil krung phyed pas bzhugs pa yin/ /g+hasma rI ni margad 'od/ /sbrul dang g.yon na snod dag go/ /dbang ldan du ni puk+ka sI/ /dbang sngon 'od de seng ge 'dzin/ /phyag g.yon na ni dgra sta'o/ /sha ba rI ni me ru dgod/ /zla ba chu shel nor bu'i 'od/ /phyag na dge slong</text></item>
<item><p>46a.7</p><section></section><text>'khar sil yang / /bden bral du ni gtum mo gnag /'khor lo dang ni gshol 'dzin ma/ /rlung du g.yung mo sna tshogs mdog /de bzhin gshegs pa rnam dag pas/ /g.yon pas rdo rje dang bcas pa'i/ /sdigs mdzub mdzad pa bsam par bya/ /gaM tsaM baM gaM baM shaM laM/ </text></item>
<item><p>46b.1</p><section></section><text>DaM gi sa bon rnams kyis dbyung / /kak+ko la las rim ji bzhin/ /gar gyis ro yi steng du'o/ /spyan gsum skra ni gyen du ste/ /mgo bo'i me tog phreng bas brgyan/ /lha mo phyag rgya lnga 'dzin pa/ /spyi bo rnams su thod pa byas/ /stag gi sham thabs sked par gnas/ /spyan dmar</text></item>
<item><p>46b.2</p><section></section><text>smin ma ser skya'o/ /'khor lo 'di ltar rnam bsams nas/ /gtso bo rig mar bcas pa dag /zhu bas 'dod chags chen po las/ /zhu ba mar gyi bum pa bzhin/ /de mthong nas ni sbom po sngon/ /grwa bzhi'i lha mo rnams kyis ni/ /sgra snyan pa yi glu rnams kyis/ /sems can</text></item>
<item><p>46b.3</p><section></section><text>don du sad par byed/ /khyod bzhengs rjes btsun snying rje'i yid/ /puk+ka sI dag yongs su skyobs/ /stong nyid rang bzhin dor nas ni/ /bde chen sbyor bas bdag 'dod mdzod/ /khyod med na ni bdag 'gum pas/ /kye yi rdo rje khyod bzhengs shig /stong nyid rang bzhin nyid dor nas/ /ri khrod</text></item>
<item><p>46b.4</p><section></section><text>ma yi bya ba sgrubs/ /dga' gtso 'jig rten mgron gnyer ma/ /stong pa nyid la bzhugs sam ci/ /khyod med phyogs ni mi 'tshal bas/ /gdol ba mo bdag zhu ba bgyid/ /bdag gis khyod thugs mig 'phrul shes/ /kye ma mig 'phrul can khyod bzhengs/ /g.yung mo bdag ni grong khyer ram/ /</text></item>
<item><p>46b.5</p><section></section><text>snying rje chad par ma mdzad cig /aM hUM dag gis gri gug dang / /pad+ma'i snod kyang bsam par bya/ /spros las zhu ba las rab bzhengs/ /rang gi lha yi rnam pa'i sku/ /zhal brgyad pa la zhabs bzhi pa/ /bcu drug phyag gis brgyan pa ste/ /nyi shu rtsa bzhi'i spyan gyis phyug /steng gi zhal ni rnam par gtsigs/ /</text></item>
<item><p>46b.6</p><section></section><text>g.yas su yang ni dkar ba'i zhal/ /g.yon pa dmar por rnam bsgom bya/ /spyi bor sna tshogs rdo rje dang / /mgo bo'i me tog phreng bas brgyan/ /lha yi phyag rgya lnga 'chang zhing / /spyi bor thod pa byas pa'o/ /sgeg pa la sogs ro dang ldan/ /sku mdog nag cing shin tu 'jigs/ /'khor</text></item>
<item><p>46b.7</p><section></section><text>lo rna cha mgul rgyan dang / /lag gdug ska rags rnams kyis brgyan/ /bdud kyi rgyab tu bzhugs nas kyang / /lha dang lha min bsdigs par mdzad/ /skyil krung phyed pa'i gar gyis bzhugs/ /phrag par 'khyud pa'i bdag med ma/ /g.yon na thod pa kha T+wAM ga/ /g.yas na gri gug</text></item>
<item><p>47a.1</p><section></section><text>'chang ba mo/ /rab 'jigs lha mo nag mor gyur/ /rje bzhin rgyan dang ldan pa'o/ /glang po rta bong glang rnga mo/ /mi dang sha ra b+ha byi la/ /skrag pa thod pa brgyad rnams su/ /g.yas pa'i phyag rnams kyis 'chang ngo / /sa dang chu rlung me dang ni/ /zla ba nyi ma yang dag</text></item>
<item><p>47a.2</p><section></section><text>ldan/ /mthar byed dang ni nor sbyin nyid/ /phyag g.yon thod pa rnams kyis so/ /spyan dmar ser skya'i smin ma can/ /mgo skyes gyen du 'bar ba'o/ /de nas rnal 'byor rang nyid 'gyur/ /gdug pa thams cad nges gnon byed/ /ye shes 'khor lo yang dag par/ /dgug gzhug bcing</text></item>
<item><p>47a.3</p><section></section><text>dang dbang du bya/ dzaHhU~M baM hoH sngags brjod pas/ /rang gi 'khor lo gcig nyid bya/ /mig la gti mug rdo rjer gyur/ /rna bar zhe sdang rdo rje ma/ /sna la ser sna rdo rje ma/ /kha la 'dod chags rdo rje ma/ /phrag dog tu bshad lus la bsam/ /yid la bdag med ma dgod do/ /gzugs</text></item>
<item><p>47a.4</p><section></section><text>ni gau rI sgra chom rkun/ /ro langs ma ni drir brjod bya/ /g+hasma rI ni ro langs ma/ /reg la sa spyod ma ru dran/ /chos khams mkha' spyod ma ru 'gyur/ /zhes pa skye mched sbyong ba'o/ /gzugs phung rdo rje ma ru 'gyur/ /tshor ba yang ni dkar po nyid/ /'du shes chu yi rnal 'byor ma/ /'du</text></item>
<item><p>47a.5</p><section></section><text>byed rdo rje mkha' 'gro ma/ /rnam shes phung po'i rang bzhin gyis/ /bdag med rnal 'byor ma gnas so/ /spos mo ri khrod ma nyid dang / /gtum mo g.yung mo de bzhin te/ /sa chu me dang rlung rnams la/ /sbyang slad rnal 'byor pas dgod bya/ /de nas dkyil 'khor 'khor lo'i bdag / </text></item>
<item><p>47a.6</p><section></section><text>ye shes sa bon 'od spros pas/ /mkhar bzhugs sangs rgyas rnams la ni/ /dbang gi slad du gsol ba gdab/ /sangs rgyas de rnams he ru ka'i/ /rnam pas cho gas dbang bskur ro/ /gau rI sogs dang spyan ma sogs/ /lha mo'i tshogs rnams kyis rab mchod/ /bdud rtsi</text></item>
<item><p>47a.7</p><section></section><text>lnga pos rgyas pa yi/ /bum pa me tog char ldan pas/ /rnal 'byor pa ni dbang bskur 'gyur/ /dbu rgyan dpal ldan thugs kyis te/ /gau rI puk+ka sI nyid kyang / /thugs dbang nyid kyis rgyas gdab bya/ /chom rkun ri khrod sku yi dbang / /ro langs ma ni rin chen 'byung / /gtum</text></item>
<item><p>47b.1</p><section></section><text>mo'i dbu rgyan la yang de/ /g.yung mo chags pa'i rdo rje can/ /g+hasma rI yang dbang bskur gnas/ /rnal 'byor rig pas rtag bsgom bya/ /de nas mchod de bdag nyid ni/ /bstod pas kun du dgyes par bya/ /rnal 'byor ma tshogs grogs mos yongs bskor khyod/ /khyod ni</text></item>
<item><p>47b.2</p><section></section><text>rang gi thugs kyis mchog brnyes pa/ /'dis ni rgyu dang mi rgyu'i 'gro kun mdzes/ /snying rje'i thugs kyis sems can sad par mdzad/ /sgyu ma'i sgros pa ltung mdzad rdo rje kye/ /dgyes mdzod dpal ldan he ru ka rdo rje/ /bdud rtsi myang ba byas nas ni/ /spro dang bsdu ba sngon ma can/ /</text></item>
<item><p>47b.3</p><section></section><text>brtan zhing rtse gcig sems kyis ni/ /sngags kyi bzlas pa rab tu bya/ /ye shes sems dpa'i snying zlar gnas/ /sa bon thig ler song zhing spro/ /sngags phreng phyi rol 'gro ba na/ /sems can kun gyi don byed do/ /bsdu zhing slar yang sngags pa yis/ /srog dang thur sel shin tu</text></item>
<item><p>47b.4</p><section></section><text>bsdam/ /bzlas pa byas nas bsod nams de/ /sems can rnams la bsngo bar bya/ /ting nge 'dzin las langs pa na/ /smon lam 'di ni bklag par bya/ /rigs su skye dang dam tshig can/ /smyo med kye yi rdo rje ston/ /brtser ldan bla mar gus pa dang / /skye ba nas ni skye bar gyur/ </text></item>
<item><p>47b.5</p><section></section><text>lag pa rdo rje dril bus mtshan/ /zab mo'i chos ni klog pa dang / /btsun mo'i khu ba yang dag par/ /skye ba skye bar 'thung gyur cig /de nas gtor sogs cho ga ni/ /ji bzhin ngal so'i don du'o/ /thun mtshams su yang de bzhin du/ /dang por mchod de bzla zhing bzla/ /thugs</text></item>
<item><p>47b.6</p><section></section><text>ka'i 'khor lor 'jug pa'i mthar/ /shes rab thabs dag bde ba'o/ /glu rnams kyis bskul snga bar ni/ /bshad pa'i cho gas langs nas ni/ /bzla bya nus pa rnyed pa na/ /rdzogs par sems can don brtsam mo/ /zhes pa 'di byas dge zhing bde ba'i sgrub thabs ni/ /ma lus sems</text></item>
<item><p>47b.7</p><section></section><text>can bde ba chen po sgrub byed pa/ /dri ma dang bral dge bar bsags pa gang / /de yis 'gro bas nam mkha' thob gyur cig /dpal kye rdo rje'i sgrub pa'i thabs Dom+bi zhabs kyis mdzad pa rdzogs so// //chos kyi rgyal po chen po grags pa 'byung gnas kyi</text></item>
<item><p>48a.1</p><section></section><text>spyan sngar/ paN+Di ta chen po ba na rat+na dang / gzhon nu dpal gyis kha che dngul gyi bum pa'i 'grel pa dang mthun par bsgyur//[]@##/ /rgya gar skad du/ he badzra sA d+ha na pany+dzi kA/ bod skad du/ kye rdo rje'i sgrub pa'i thabs kyi</text></item>
<item><p>48a.2</p><section></section><text>dka' 'grel/ /byang chub sems dpa' 'phags pa 'jam dpal gzhon nur gyur pa la phyag 'tshal lo/ /srid mun nyin mor mdzad pa yi/ /kye yi rdo rjer phyag 'tshal nas/ /de yi sgrub thabs mdor bsdus pa'i/ /dka' 'grel bdag gis bshad par bgyi/ /de la slob</text></item>
<item><p>48a.3</p><section></section><text>dpon Dom+bi pa'i zhabs kyis phyir bgegs nye bar zhi ba'i don du/ chos dang / longs spyod sngags pa dang / sprul pa ste sku gsum gyi bdag nyid kyi dpal he ru ka la rab tu bsngags nas phyag mdzad pa/ kun du rtog pa kun spangs kyang / /thabs chen bdag nyid can gang las/ /</text></item>
<item><p>48a.4</p><section></section><text>dngos po kun gyi rang bzhin te/ /he ru ka dpal mgon la 'dud/ /ces bya ba gsungs te/ he ru ka dpal zhes bya ba la/ dpal te bsod nams dang ye shes kyi tshogs dang ldan pa nyid kyi phyir he ru ka dpal te/ 'dir ldan pa'i sgra phyis pa'o/ /he yig gis ni snying rje gsungs la/ /</text></item>
<item><p>48a.5</p><section></section><text>ru yig gis ni rnam par rtog pa la sogs pa'i gnas skabs kyi mtshan nyid nyams pa'i don du stong pa nyid do/ /ka yig gis de dag gi dbyer med pa'i gzugs te/ dpal he ru ka zhes gsungs so/ /yang na/ shrI ni gnyis med ye shes te/ he ni rgyu sogs stong pa nyid/ /</text></item>
<item><p>48a.6</p><section></section><text>ru ni bkod pa dang bral ba/ /ka ni gang du'ang mi gnas pa/ /gzung ba dang 'dzin pa dang bral ba nyid kyis gnyis med do/ /rgyu dang rkyen dang de'i yan lag rnams kyis mig gi rnam par shes pa la sogs pa bskyed bzhin du ma skyes pa nyid las 'dus ma byas pa nyid kyi phyir he ni rgyu sogs stong pa nyid</text></item>
<item><p>48a.7</p><section></section><text>do/ /g.yo ba dang mi g.yo ba dang bral ba nyid kyi phyir bkod pa dang bral ba rdzas kyi gzugs med pas rang gi yul gyi gnas skabs med pa'i phyir na/ rang bzhin med pa'i gzugs nyid las/ /gang du yang mi gnas pa zhes pa'i don to/ /mgon po ni/ 'gro ba thams cad kyi skyabs</text></item>
<item><p>48b.1</p><section></section><text>su gyur pa'o/ /kun du rtog pa kun spangs zhes pa la/ rtog pa yang de yin la kun du rtog pa kun te/ phung po dang khams dang skye mched kyi rnam par rtog pa rnams so/ /de rnams dang bral ba ni spangs pa'o/ /'dir ni rang gi don gyi mtshan nyid chos kyi sku gsung pa yin no/ /kyang gi sgra</text></item>
<item><p>48b.2</p><section></section><text>ni yang gi don to/ /dngos po kun gyi rang bzhin te/ /zhes pa ni/ bcom ldan 'das kyi sku 'di lta bu des/ gdul bya dang rjes su mthun pa'i sngon gyi snon lam gyi stobs las sku rab bstan pa yin no/ /dngos po yang de yin la kun kyang yin pa ni dngos po kun te/ de rnams 'di las 'byung ba'i</text></item>
<item><p>48b.3</p><section></section><text>mtshan nyid kyis na dngos po kun gyi rang bzhin te longs spyod rdzogs pa'i sku gsung pa yin no/ /yang na/ dngos po kun ni/ phung po dang khams dang skye mched rnam par dag pa'i de bzhin gshegs pa'o zhes byas nas de'i rnam pa nyid las dngos po thams cad do/ /'o na gang las dngos</text></item>
<item><p>48b.4</p><section></section><text>po'i rang bzhin yin zhe na/ thabs chen bdag nyid can gang las/ /zhes bya ba gsungs te/ thabs kyang yin la chen po yang 'di yin pas thabs chen te/ dkyil 'khor gyi 'khor lo la sogs pa mtha' yas pa'i sprul pa spros pa rnams kyis sna tshogs pa'i bsam pa'i dbye bas tha dad</text></item>
<item><p>48b.5</p><section></section><text>pa'i sems can gyi khams 'jug par nus pa snying rje'i rang bzhin no/ /de'i bdag nyid can ni gzhan gyi don phun sum tshogs pas khyad par du 'phags pa'i sprul pa'i sku'o/ de la rjod par byed pa dang / brjod par bya ba'i mtshan nyid de/ thabs dang thabs las byung ba'i dngos po'i</text></item>
<item><p>48b.6</p><section></section><text>mtshan nyid kyi 'brel pa yang ste/ kye rdo rje'i sgrub pa'i thabs kyi tshig gi tshogs ni rjod par byed pa'o/ /bdag med mas phrag par 'khyud pa/ rnal 'byor ma brgyad kyi bdag nyid dpal he ru ka'i sgrub pa'i thabs ni brjod par bya ste/ rjod par byed pa dang brjod par bya ba'i mtshan nyid ni</text></item>
<item><p>48b.7</p><section></section><text>'brel pa'o/ /thabs dang thabs las byung ba'i mtshan nyid do/ /'dod chags dang zhe sdang skye ba dang ldan pa'i sems can 'jug pa ni dgos pa'o/ /de'i 'bras bu thob pa'i mtshan nyid sangs rgyas nyid dang grub pa brgyad po yang dgos pa'i dgos pa'o/ /da ni dkyus ma nyid bshad</text></item>
<item><p>49a.1</p><section></section><text>par bya ste/ don gyi rnam pa 'di lta bu gang du bsgrub par bya zhe na/ slob dpon gyis gnas kyi khyad par gsungs pa/ rab sbas zhes pa la sogs pa ste 'ga' zhig ces pa ni dur khrod la sogs pa rnams so/ /rab sbas ni skye bo'i rgyun lugs spangs pa'o/ /</text></item>
<item><p>49a.2</p><section></section><text>sa 'chir ni/ sa'i phyogs gcig tu'o/ /gla rtsi la sogs pas zhes pa ni/ ri dgas lte ba dang ga pur dang si h+la dang bzhi mnyam dang sA lu skyes la sogs pa dam tshig gi rdzas rnams kyis bstar ba'o/ /der rnal 'byor 'di ltar bsgom par bya zhes sbrel lo/ /ci zhig byas nas she</text></item>
<item><p>49a.3</p><section></section><text>na/ gsungs pa/ 'jam pa'i stan la zhes pa la sogs pa ste/ 'jam pa yang yin la stan yang de yin pas 'jam pa'i stan te/ phung po dang khams dang skye mched dang bral ba ro'i stan zhes bya ba'i don to/ /de'i steng ni de'i snying gar nye bar 'dug nas so/ /'di ltar zhes pa ni</text></item>
<item><p>49a.4</p><section></section><text>'chad par 'gyur ba'i rnal 'byor te/ goms par bya ba ni bsgom par bya ba'o/ /don ni 'di yin te/ dpal he ru ka sgrub par brtson pa'i rnal 'byor pas snga bar langs nas bdud rtsi lngas 'dam skyes sbyar te dur khrod la sogs pa rnams su ro'i snying gar gnas par byas nas/ /</text></item>
<item><p>49a.5</p><section></section><text>rnam par rtog pa ngan pa'i dra ba thams cad dor bar byas nas rnal 'byor 'di goms par bya'o/ /sbyar bar bya bas na rnal 'byor te tha mal pa'i 'du byed spangs pa'i mtshan nyid 'jig rten las 'das pa'i 'du byed kyi khyad par ro/ /de yang rnam par shes pa'i yin no zhes byas nas</text></item>
<item><p>49a.6</p><section></section><text>de la nye bar dmigs pa'i gnas gsungs pa/ snying gar zhes pa la sogs pa ste/ paM las skyes pa'i pad+ma'i steng du a yig las skyes pa'i zla ba'i dkyil 'khor gyi dbus su thugs kyi dbang po mi bskyod pa'i sa bon phung po lnga rnam par dag pa las ye shes lnga'i rang bzhin cha lnga'i</text></item>
<item><p>49a.7</p><section></section><text>bdag nyid hUM yig gi 'od zer so sor rtog pa'i ye shes kyi rang bzhin rnams kyis/ gcig dang du ma dang bral bas lus med pa na/ rten med pas tshor ba dang sems dang chos rnams phan tshun du ma grub pas na rang bzhin med pa nyid du bsgom par bya'o/ /tha mal pa'i lus 'di</text></item>
<item><p>49b.1</p><section></section><text>lta bur rnam par dag pas rnal 'byor bas ci zhig bya zhe na/ gsungs pa/ sngags kyang dran par bya zhes pa ste/ dran pa nye bar gzhag pa bsgoms pa'i de ma thag tu yang sems can la phan pa'i slad du sngags ni hUM yig ste/ dran par bya ni mngon du phyogs par bya ba'o/ /sngags</text></item>
<item><p>49b.2</p><section></section><text>zhes pa'i don ci zhe na/ yid la so sor rtog pa ni/ de yang khams gsum skyob pa ste/ yid dag byed pa'i rang bzhin las/ /sngags zhes mngon par brjod par bya/ /sngags dran nas ci zhig bya zhe na/ gsungs pa/ ba spu'i bu ga nas spros de'i/ /snang bas ma lus 'gro ba</text></item>
<item><p>49b.3</p><section></section><text>ni/ /zhes pa sogs pa ste/ rnal 'byor pa'i ba spu'i bu ga las spros pa'i hUM yig gi 'od kyi sgron ma rnams kyis skye ba la sogs pa'i sdug bsngal gyis mnan pa'i 'gro ba drug gi sems can gyi khams mthong nas snying rje chen po la dmigs par bya ste/ go sla bas na ma bshad</text></item>
<item><p>49b.4</p><section></section><text>do/ /de rnams kyi ni sgrol ba'i rgyur/ /zhes pa'o/ /'gro ba drug tu 'jug pa'i skye 'gro de rnams kyi'o/ /'di rnams sgrol ba'i rgyu gang yin pa de'i don du ste/ 'di rnams sgrol ba'i rgyu gang yin pa de'i don ni bsod nams kyi tshogs 'phel ba'o/ /bsod nams 'phel ba'i</text></item>
<item><p>49b.5</p><section></section><text>thabs gsungs pa/ bla ma lha zhes pa la sogs pa ste/ bla ma ni rdo rje 'dzin pa'i sprul pa'o/ /lha ni dpal he ru ka'i rnam pa'o/ /rgyal ba ni de'i ba spu'i bu ga nas spros pas 'od zer gyis sprul pa'o/ /byang chub sems dpa' ni/ /de bzhin gshegs pa de rnams kyi yang sprul pa</text></item>
<item><p>49b.6</p><section></section><text>ste/ tshogs ni yang dag par 'dus pa'o/ /de rnams dang bcas pa ni yang dag par rjes su song ba'o/ /mthong nas mchod pa rab tu brtag ste yid kyi rang bzhin gyi mchod pa bya'o zhes dgongs pa yin no/ /'o na gang las ci ltar ci zhig gis mchod par bya zhe na/ gsungs pa/ </text></item>
<item><p>49b.7</p><section></section><text>thog mar sngags te zhes pa la sogs pa ste/ de ni bya ba'i khyad par yin la/ oM badzra puSh+pe AHhUM zhes pa la sogs pa 'chad par 'gyur ba'i sngags so/ /rang snying gi sa bon ni/ ye shes lnga'i bdag nyid hUM yig gi sa bon las me tog dang bdug spos la sogs pa ste/ mkha'</text></item>
<item><p>50a.1</p><section></section><text>'gro ma'i tshogs spros nas me tog la sogs pas mchod par bya'o zhes pa nye bar spyod pa lnga rab tu bstan pa yin no/ /gdugs dang rgyal mtshan ba dan sogs nas brtsams te/ mi yi bud med sogs kyi mthar thug pa'i yo byad dang bcas pa'i rin po che bdun gyi rang</text></item>
<item><p>50a.2</p><section></section><text>bzhin gyis mchod par gsungs pa yin no/ /'o na rdzas rnams gang las byung zhes dogs pa la/ gsungs pa/ thams cad rin chen rigs las byung / /zhes pa ste sngar gsungs pa'i mchod pa'i rdzas thams cad ni rin po che'i rigs las byung ba ste/ nam mkha'i mdzod kyi ting</text></item>
<item><p>50a.3</p><section></section><text>nge 'dzin las yang dag par byung ba'o/ /gsang ba dang gzhan de rnams thams cad kyis mchod par bya'o zhes yang dag par 'brel to/ /spyir bstan nas gsang ba'i mchod pa bye brag tu bshad par bya ste/ gau rI sogs/ bdud rtsi lnga zhes pa la sogs pa rgyud du gsungs pa'i rim pas khong du</text></item>
<item><p>50a.4</p><section></section><text>chud par bya'o/ /nam mkha' la rje btsun dpal he ru ka dang / de nas bla ma dang / de'i mdun du bdar ba gzhan dang / gzhan yang bltas nas/ snying ga'i sa bon las 'od zer las spos pa'i gau rI la sogs pa'i lha mo brgyad po rnams kyis mchod par bya'o/ /de la/ dkar mo ri dgas mtshan</text></item>
<item><p>50a.5</p><section></section><text>ma 'dzin/ /chom rkun ma ni nyi ma'i snod/ /ro langs ma yang chu lag ma/ /g+hasma rI ni sman 'dzin zhing / /puk+ka sI yang rdo rje lag /de bzhin ri khrod ma ro 'dzin/ /gtum mos cang te'u brdung bar bya/ /'di rnams kyis ni khyab bdag mchod/ /'dod chags chen pos rjes chags pa/ /g.yung</text></item>
<item><p>50a.6</p><section></section><text>mos mgul la 'khyud pa'o/ /mchod pa byas nas ci zhig bya zhe na/ gsungs pa/ sdig pa rnams ni bshags par bya/ /zhes pa la sogs pa ste/ sdig pa bshags pa dang / bsod nams la rjes su yi rang ba dang / bsngo ba dang / skyabs su 'gro ba dang / byang chub tu sems bskyed pa dang / </text></item>
<item><p>50a.7</p><section></section><text>bdag nyid kyi dngos po dbul ba rnams bya'o/ /ci ltar bya zhe na/ tshigs su bcad pa thog mar brjod/ de dkon mchog gsum la zhes pa la sogs pa'i tshigs su bcad pa rnams kyis thams cad yang dag par bsdus nas/ de nas de bzhin gshegs pa'i bka'/ /thob nas sems</text></item>
<item><p>50b.1</p><section></section><text>can don byed rgyur zhes pa/ de nas de ma thag tu sgrub pa po bsod nams byed pa'i tshe na de bzhin gshegs pa rnams kyis rjes su snang bar mthong ngo / /ci'i don du zhe na/ sems can gyi don byed pa'i rgyur te/ sems can gyi don rdzogs par bya'o/ /bka' thob pa ni ci zhig bya zhe na/ gang zhig</text></item>
<item><p>50b.2</p><section></section><text>'gro kun dbyer med pas/ /zhes pa la sogs pa ste/ nyi tshe las che bas byams pa chen po ste/ sems can thams cad skyob pas na/ 'gro ba ma lus pa bu gcig pa lta bur 'dzin pa'o/ /'di nyid 'gro ba 'bras la sogs pa'i sdug bsngal ba la brten nas snying rje bskyed de/ snying rje</text></item>
<item><p>50b.3</p><section></section><text>bskyed nas snying ga'i 'od kyis sems can gyi khams sbyangs nas sangs rgyas kyi gzugs su rnam par bsams te/ dga' ba bsgom par bya zhing bskyed par bya'o zhes dgongs so/ /de nas btang snyoms bsgom par bya/ /zhes pa/ de nas sems can gyi yul la blang ba dang dor ba dang bral</text></item>
<item><p>50b.4</p><section></section><text>ba'i blos btang snyoms te/ ye shes kyi tshogs kyi rang bzhin bsgom par bya zhes dgongs so/ /de ltar bsod nams kyi tshogs te/ rnal 'byor bas ye shes kyi tshogs don dam pa stong pa nyid kyi byang chub kyi sems bsgom par bstan pa'i phyir gsungs pa/ rang bzhin bral phyir stong pa</text></item>
<item><p>50b.5</p><section></section><text>ste/ /zhes pa la sogs pa ste/ 'gro ba ni stong pa nyid kyi rang bzhin te/ gang gi phyir na/ rang bzhin bral phyir te/ mdo sde pa'i grub pa'i mtha'i 'dod pas gtan tshigs ni/ gzhan la ltos pas gcig dang du ma dang bral ba'i phyir dang / rang rang bzhin nye bar dmigs pa med</text></item>
<item><p>50b.6</p><section></section><text>pas rang bzhin dang bral ba de'i phyir/ dngos po thams cad ni rang bzhin med pa'i rang bzhin no/ /de ltar yang gsungs pa/ rab 'byor stong pa nyid kyis chos rnams stong pa yang ma yin gyi rang bzhin gyis shes pa ste/ 'dir rnam par thar pa'i sgo dang po'o/ /don dam pa la</text></item>
<item><p>50b.7</p><section></section><text>'jug pa'i sgo 'gyur bar gsungs so/ /rgyu med pa las mtshan ma med ces pa rgyu ma yin pa ni rgyu med de/ de'i phyir na rgyu med pa las so/ /mtshan ma med ni/ don dam par rnam par dpyad na/ 'gro ba rgyu zhes bya ba med do/ /de ltar yang gsungs pa/ nges par chos rnams thams</text></item>
<item><p>51a.1</p><section></section><text>cad kyi/ /byed pa dmigs pa ma yin no/ /byed pa yod pa ma yin na/ /bya ba rnams kyang 'byung ma yin/ /zhes bya ba dang / gzhan du yang / bdag las ma yin gzhan las min/ /gnyis las ma yin rgyu med min/ /dngos po gang dag gang na yang / /</text></item>
<item><p>51a.2</p><section></section><text>skye ba nam yang yod ma yin/ /zhes so/ /gang phyir gang gi rang bzhin med nyid na/ /de ni rang bzhin gzhan rkyen ci ltar yin/ /rang bzhin med pa ci ltar gzhan skyed 'gyur/ /bde bar gshegs pas gtan tshigs 'di gsungs so/ /zhes so/ /lhag par bsgom pa dang bskyed</text></item>
<item><p>51a.3</p><section></section><text>pa'i rgyu dmigs pa 'ga' yang med pa na/ gang gis na mtshan ma dang bcas par 'gyur zhes pa mtshan ma med pa'i rnam par thar pa'o/ /rang gi rtog pas mi byed pas/ /'gro ba smon pa dang yang bral/ /zhes pa rgyu ba dang bcas pa dang rgyud med pa'i dngos po ni/ smon pa dang bral</text></item>
<item><p>51a.4</p><section></section><text>pa yin te/ gang las na/ rang gi rtog pa kho nas de ltar gzung ba dang 'dzin par phye ba yin pa'i phyir ro/ /de ltar yang / shin tu mkhas pa ci ltar yang / /rang bzhin rnam par dkrugs pa las/ /gzung 'dzin dbye bas sems gcig nyid/ /rnam pa gnyis su snang ba yin/ /de</text></item>
<item><p>51a.5</p><section></section><text>ltar bag chags kyi dbang gis gzung ba dang 'dzin par phye ba las dmigs pa'o zhes pas/ 'ga' zhig tu don dam par skye ba med pa'i bye brag gis smon lam dang bcas pa cha shas med pa'i stong pa nyid ni/ smon pa med pa'i rnam par thar pa'o/ /de nas thams cad stong bltas</text></item>
<item><p>51a.6</p><section></section><text>nas/ /zhes pa ni/ stong pa nyid kyi byang chub kyi khyad par las stong pa nyid kyi rnam par thar pa'i sgo bsgoms nas phyi dang nang gi bdag nyid stong par blta'o/ /dang po nyid du'o/ /sngags brjod bya zhes pa la/ nyid ni bsdu ba'i mtha' ste/ des dang por stong par bltas nas sngags</text></item>
<item><p>51a.7</p><section></section><text>brjod par bya'o/ /'o na mngon par 'dod pa'i don ci yin zhe na/ stong pa nyid kyi byang chub kyi sems bsgoms pas gnas yongs su gyur pa'i mtshan nyid kyis sems sbyangs shing dag pa'i rnal 'byor pa dang rjes su mthun par sa bon bsdu ba dang / byang chub kyi sems</text></item>
<item><p>51b.1</p><section></section><text>kyis gzugs rdzogs nas/ de'i rjes su sngags kyi rnam pas kyang gzhan rnams rnam par sbyong bar byed do/ /oM shU n+ya tA dz+nyA na badzra swa b+hA wAt+ma ko\u0f85haM zhes pa la/ oM shU n+ya tA zhes pa ni zung ste gzugs dang bdag po ni/ oM yig dkar po me long lta bu'i rang bzhin no/ /dz+nyA na</text></item>
<item><p>51b.2</p><section></section><text>badzra zhes pa ni/ A yig kha dog dmar po so sor rtog pa'i rang bzhin no/ /swa b+hA wAt+ma ko zhes pa ni/ hUM yig kha dog nag po shin tu rnam par dag pa'i chos kyi dbyings kyi ye shes kyi rang bzhin no/ /a haM zhes pa ni nga yin no zhes pa ste/ ye shes gsum po'i bdag nyid can bar</text></item>
<item><p>51b.3</p><section></section><text>ma do'i srid pa'o/ /'o na stong pa nyid bsgoms pa las ci ltar gnas gyur pa yin zhe na/ de kho na nyid la 'jug par gsungs te/ shes rab thabs kyi rang bzhin zhi/ /'dir de mchog gi de nyid de/ /gnyis med ye shes de kho na/ /'di ni byang chub sems mchog yin/ /gnas ni</text></item>
<item><p>51b.4</p><section></section><text>yongs su gyur pa ste/ /kun rtog thams cad spangs pa'o/ /'jig rten 'das pa'i ye shes te/ /thub chen chos sku nyid kyang yin/ /zhes pa'o/ /stong pa nyid kyi byang chub kyi sems ni de kho na nyid du 'gyur na/ sa bon bsdu ba dang / gzugs rdzogs pa dang / yi ge dgod pa</text></item>
<item><p>51b.5</p><section></section><text>rnams dngos po'i rang bzhin yin na/ ci ltar de kho na nyid yin zhe na/ de la mngon par 'dod pa ni 'di yin te/ 'od gsal ba'i rnam pas re pha dang nyi ma dang hUM dang rdo rje'i 'od rnams kyis bdag nyid bsrung bar byas nas/ brtan pa dang g.yo ba gnyis su med pa'i rang bzhin</text></item>
<item><p>51b.6</p><section></section><text>dpal he ru ka sa bon bsdu ba dang / rnam pa lnga rnam par dag pa'i rang bzhin gzugs rdzogs pa dang / yi ge dgod pa'i rang bzhin nyid kyis skye mched thams cad rnam par dag pa 'dod pa'i khams kyi dbang phyug dpal he ru ka'i sprul pas 'gro ba'i don byed pa las sa bon bsdu</text></item>
<item><p>51b.7</p><section></section><text>pa la sogs pa rnams snying rje rang bzhin nyid kyi phyir/ byang chub kyi sems de kho na nyid yin pa la skyon med pa kho na'o/ /phyag rgya rgyu dang sbyor bral las/ /rnal 'byor snying rje thabs su 'gyur/ /stong nyid snying rje dbyer med pa/ /'di ni byang chub sems su brjod/ /ces pa'o/ /de nas</text></item>
<item><p>52a.1</p><section></section><text>nyi nas hUM yig gi/ /sngags las 'thon pa'i rdo rje'i gur/ /zhes pa ni/ de nas te de ma thag tu re pha yongs su gyur pas mdun du nyi ma'i dkyil 'khor rnam par bsgoms nas/ de'i steng du hUM yig las skyes pa'i sna tshogs rdo rje/ de'i 'od zer rnams kyis rdo rje'i ra</text></item>
<item><p>52a.2</p><section></section><text>ba dang gur bcings pa la sogs pa bya'o/ /yang na nyi ma la gnas pa'i hU~M yig dang sna tshogs rdo rje yongs su gyur pa las phyag gnyis pa'i skur snang ba bgegs nyams par byed pa/ he ru ka khro bo'i gzugs mche ba bcings pa 'jigs par byed pa/ g.yon</text></item>
<item><p>52a.3</p><section></section><text>rdo rje phur bu 'dzin zhing g.yas na rdo rje thob bsnams pa rnam par bsams nas/ de'i ye shes sems dpa'i 'od zer rnams kyis phyogs bcu'i bgegs rnams bkug ste phur bus gdab par bya'o zhes dgongs so/ /gur gyi nang du ci zhig bya zhe na/ gsungs pa/ </text></item>
<item><p>52a.4</p><section></section><text>chos kyi dbyings gyur bsam bya zhing / /khang brtsegs yang ni 'byung las skyes/ /zhes pa ste/ gur gyi 'og tu hUM yig gis sprul pa'i rdo rje'i sa gzhi la/ e yig gi rnam pas rdzogs pa'i chos kyi dbyings kyi phyag rgya gru gsum pa/ brtan pa dang g.yo ba'i tshig</text></item>
<item><p>52a.5</p><section></section><text>gi don thams cad kyi gzhir gyur pa'o/ /de'i steng du yaM yig yongs su gyur pa'i rlung gi dkyil 'khor ro/ /de'i steng du re pha las skyes pa'i me'i dkyil 'khor ro/ /de'i steng du paM yig las skyes pa'i chu'i dkyil 'khor ro/ /de'i steng du laM yig las skyes pa'i</text></item>
<item><p>52a.6</p><section></section><text>sa'i dkyil 'khor ro/ /de'i steng du b+hUM yig las skyes pa'i 'khor lo rtsibs drug pa'i steng du a yig las skyes pa'i 'od zer rnams kyis sngar bshad pa'i bar ma do'i srid pa hoHyig gnyis mngal du byas par bkug nas/ aM yig dang gcig tu 'dres par</text></item>
<item><p>52a.7</p><section></section><text>rnam par gyur par bsgoms te/ oM badzra bI dza swa b+hA wAt+ma ko\u0f85haM zhes bya bar bya'o/ /de nas oM yig dang 'khor lo dang 'byung ba'i 'khor lo rnams yongs su gyur pa las khang pa brtsegs pa bsam par bya'o zhes pa'i don to/ /gru bzhi pa la sgo bzhi pa/ do shal</text></item>
<item><p>52b.1</p><section></section><text>snam bu sogs kyis brgyan/ /zhes pa ni go sla'o/ /der ni dbus su pad+ma dmar/ /zhes pa la sogs pa ni/ der khang pa brtsegs pa'i dbus su chos 'byung gi phyag rgya dang rjes su mthun pa'i 'dod chags la sogs pa'i gzugs paM yig yongs su gyur pa las te/ </text></item>
<item><p>52b.2</p><section></section><text>'dod chags chen po'i rang bzhin nyid kyi phyir 'dab ma dmar po'o/ /'dab ma brgyad pa bsam par bya ste/ dmigs par bya'o zhes pa'i don to/ /der ni ze 'bru la gnas pa'i/ /bdud bzhi po ni bsam par bya/ /zhes pa phyi ma'i dus kyi sgom pa pos der pad+ma'i ze 'bru'i</text></item>
<item><p>52b.3</p><section></section><text>dbus su rgyu'i kye rdo rje'i gdan/ dpal he ru ka'i zhabs kyi mthil du son pa nyid las/ 'jigs pa'i dbang gis gnas shing ltung ba khengs pa dang bral ba bsam par bya zhing sems par bya'o/ /de la nyon mongs pa'i bdud ni/ sna tshogs mdog gdong gcig pa la</text></item>
<item><p>52b.4</p><section></section><text>lag pa gnyis pa/ lag pa gnyis kyis zhags pa bzung pa'o/ /lha'i bu'i bdud ni/ mdog sngo bsangs rang gzugs nyams kyis phyug cing lag pa gnyis kyis me tog gi mda' dang gzhu 'dzin pa'o/ /phung po'i bdud ni/ mdog nag po lag pa gnyis kyis</text></item>
<item><p>52b.5</p><section></section><text>dgra sta dang zhags pa 'dzin pa'o/ /'chi bdag gi bdud mdog dmar po/ /mche ba gtsigs pa'i gdong / lag pa gnyis kyis dbyug pa 'dzin pa ste/ 'di rnams stan du bting nas gnas par bsam mo/ /'o na ci ltar na 'di rnams kyi gzugs bsgom par</text></item>
<item><p>52b.6</p><section></section><text>gsungs she na/ bden te/ rang bzhin pa ni ma yin gyi mi'i skye bar yid ches pa'i yid ches de rnam par gzhom pa'i slad du 'di rnams kyi gzugs brtag par bya'o/ /bcom ldan 'das kyis gdan gsungs nas/ gau rI la sogs pa rnams kyi/ rgyas par gsungs</text></item>
<item><p>52b.7</p><section></section><text>pa/ tshangs pa dbang po nye dbang drag /ces pa la sogs pa ste/ tshangs pa la sogs pa lha brgyad po 'di rnams kyi gdong dang lag pa dang dbyibs dang mtshon cha 'dzin pa rnams ni/ 'jig rten du ji ltar rab tu grags pa de kho na ltar 'dab ma brgyad po rnams su</text></item>
<item><p>53a.1</p><section></section><text>bsam par bya'o zhes pa khang pa brtsegs pa yang rnam par bsgom par bya ste/ sar+b+ba ta thA ga ta nI la ya badzra swa b+hA wAt+ma ko\u0f85haM zhes pa 'dis rnam par snang mdzad kyi rang bzhin gyi yan lag dang po khong du chud par bya'o/ /da ni gzugs 'od</text></item>
<item><p>53a.2</p><section></section><text>gsal ba la sogs pa'i mtshan nyid rang gi sems la so sor brtag pa'i phyir gsungs pa/ A li kA li zla nyi'i dbus/ /zhes pa la sogs pa ste/ A li yongs su gyur pa'i zla ba'i gzugs kyis A li zla ba'o/ /kA li las nyi ma ni kA li nyi'o/ /de dag</text></item>
<item><p>53a.3</p><section></section><text>yang dag par sbyar ba'i dbus su hUM yig dang aM yig te/ shes rab dang thabs kyi bdag nyid can sa bon gnyis bsam par bya'o/ /gang gi sa bon bsgom par bya zhe na/ gsungs pa/ de dag gis/ /thod pa dang gri gug spro bar bya'o/ /ci ltar gyur pa zhe na/ </text></item>
<item><p>53a.4</p><section></section><text>rang gi sa bon gyis byin gyis brlabs pa ste/ mtshan ma gnyis po rang gi rgyus mtshan pa zhes pa'i don to/ /gsungs pa/ 'bras bu la ni rgyus rgyas btab/ /rgyu la 'bras bus rgyas btab po/ /zhes so/ /'dir rgyu dang 'bras bu gnyis su med pa nyid du bstan pa</text></item>
<item><p>53a.5</p><section></section><text>yin no/ /'dis zla ba dang nyi ma'i sa bon bsgoms pa'i dgongs pa ci yin zhe na/ dgos pa gsungs pa/ de la rnam lnga mngon byang chub/ /rnal 'byor rig pas bsgom par bya/ /zhes pa la sogs pa ste/ de la ste der zla ba dang / nyi ma dang / sa bon dang / </text></item>
<item><p>53a.6</p><section></section><text>mtshan ma dang / rang gi gzugs su ste/ rnam pa lnga rnams kyis mngon par byang chub pa'i sangs rgyas nyid du rnal 'byor rig pas bsgom par bya'o/ /sbyor bar byed pas na rnal 'byor te/ tha mal pa'i phung po la sogs pa rnams 'jig rten las 'das pa'i</text></item>
<item><p>53a.7</p><section></section><text>'du byed kyi khyad par gyis spyod par 'gyur ro zhes pa rnal 'byor rig go/ /des mngon par byang chub pa bsgom par bya zhes dgongs so/ /'o na tha mal pa'i phung po la sogs pa rnams ci ltar na sbyangs shing skyes pa yin zhe na/ bshad pa'i rgyud las gsungs pa</text></item>
<item><p>53b.1</p><section></section><text>smras pa/ gang dag gang gis 'phel bar 'gyur ba de rnams de la ma bkag par gyur pa yin zhe na/ bud shing bsregs pa'i tshul gyis so/ /zhes pa dang / phung po 'di rnams sangs rgyas 'di/ /ye shes rnams ni rigs 'di rnams/ /tha mal lus can 'di rnams ni/ /me</text></item>
<item><p>53b.2</p><section></section><text>long la sogs rab tu grags/ /zhes gsungs pa las so/ /'o na 'di rnams me long la sogs pa gang rnams kyis mngon par byang chub pa yin zhe na/ me long mnyam nyid ye shes dag /zla nyi dag tu rab tu grags/ /zhes bya ba gsungs te/ kun du mthong bar byed cing yid</text></item>
<item><p>53b.3</p><section></section><text>ches par byed pa'i gzugs brnyan las gzhan ma yin pa'i rnam pas dngos po rnams 'dir kun du mthong ngo zhes pas me long gi chos dang bcas pa nyid kyi phyir me long ni zla ba'o/ /me long lta bu'i ye shes ni/ rten cing 'brel bar 'byung ba'i gzugs brnyan dang mthun pa ni me long gi</text></item>
<item><p>53b.4</p><section></section><text>ye shes gzugs kyi phung po'o/ /de rnam par dag pa las A li nyis 'gyur gyi rang bzhin zla ba ste/ 'od gsal ba'i sems su bshad pa mya ngan las rnam par grol zhing rnam par rtog pa'i rab rib sel ba nyon mongs pa'i dri ma thams cad dag pa zla ba lta bu'i sems ni zla ba'o/ /</text></item>
<item><p>53b.5</p><section></section><text>chos rnams kyi gzugs brnyan gyi rnam pas mtshungs pa'i dngos po mnyam pa nyid de/ mi 'dra ba ma yin pa ro gcig pa'i tshor ba'i phung po'o/ /bar med par sems can gyi don mdzad pa las ka la sogs pa'i gsal byed nyis 'gyur gyis brgyan pa nyi ma lta bu'i sems ni nyi</text></item>
<item><p>53b.6</p><section></section><text>ma ste/ mi shes pa'i mun pa sel bar byed pa nyid kyi phyir ro/ /de skad du yang / sems can rjes su 'dzin byed pa'i/ /snying rje rgyun du yang dag 'byung / /dge chos rnams kyis kun du gang / /nyon mongs thams cad nges gnon byed/ /ces so/ /lha yi sa bon phyag mtshan</text></item>
<item><p>53b.7</p><section></section><text>gyis/ /zhes pa la/ thabs dang shes rab dag gnyis su med pa nyid las sa bon zhes pa gcig tshig go/ /sa bon ni phyi nas 'chad par 'gyur ba'i lha rgyu'i he ru ka dang / lha rnams kyi mtshan ma gang yin pa de ni so sor rtog pa'i mtshan nyid du brjod par bya ste bshad</text></item>
<item><p>54a.1</p><section></section><text>par bya'o/ /don ni 'di yin te/ rang gi sa bon yongs su gyur pa'i rang gi mtshan ma ni/ kun du bzang po'i spyod pa bla na med pa kun du sangs rgyas pa'i sa'i mtshan nyid 'du shes kyi phung po rnam par dag pa'i gzugs te/ bsam pa sna tshogs pa'i gdul bya'i</text></item>
<item><p>54a.2</p><section></section><text>sems can gyi phung po la so sor rtog pa'i phyir so sor rtog pa zhes pa'i don to/ /yang gsungs pa/ byang chub spyod dang de bzhin sa/ /ye shes dag pa zag pa med/ /de ni dkyil 'khor gnyis dbus gnas/ /de ni rang gi mtshan mar blta/ /zhes so/ /thams cad gcig nyid nan tan te/ /</text></item>
<item><p>54a.3</p><section></section><text>zhes pa ni/ zla ba dang nyi ma dang sa bon rnams tha dad med pa'i gzugs ni/ sangs rgyas thams cad kyi rang bzhin ma skyes shing ma byas pa rten med pa chos kyi skur bshad de/ de la sems can gyi khams rab tu gnas pa'i phyir na bya ba yin la/ de'i rjes su gnas pa'i phyir na/ </text></item>
<item><p>54a.4</p><section></section><text>bya ba nan tan te/ tha mal pa'i 'du byed log pa'o/ /nan tan zhes pa 'dir tshig snga ma phyis pa ste/ bden 'jigs la/ 'jigs pa lta bu'o/ /des na nan tan zhes gsungs pas bya ba nan tan zhes gsungs pa yin no/ /de skad du yang gsungs pa/ sangs rgyas rnams</text></item>
<item><p>54a.5</p><section></section><text>kyi sku gang zhig /snang ba med cing rten med pa/ /ma skyes ma byas dag pa ste/ /dngos med la sogs rnam par spangs/ /mi chod dbyer med gzung du med/ /thub pa chen po'i chos kyi sku/ /zhes so/ /rdzogs pa dag pa'i chos nyid do/ /zhes pa la/ rdzogs pa ni/ </text></item>
<item><p>54a.6</p><section></section><text>bzhings pa ste/ bcom ldan 'das dpal rgyu'i rdo rje gdul bya'i skye bo dang rjes su mthun pa longs spyod rdzogs pa'i skur bshad pa'i rnam par rdzogs pa'o/ /de yang dag pa'i chos nyid do/ /zhes pa 'dir snga phyi'i tshig rkang pa bzhis bsdus pas dag pa'i chos nyid de/ </text></item>
<item><p>54a.7</p><section></section><text>shin tu dang / rnam par zhes pa'i tshig snga ma gnyis ni dag pa zhes pa'i rus pa nyid las gzung bar bya la/ nyid ces pa'i skyon yod pa tsam gyi don du yid ches pas na/ dbyings kyi ye shes kyi sgra yang gzung ste/ shin tu rnam par dag pa'i chos kyi dbyings</text></item>
<item><p>54b.1</p><section></section><text>kyi ye shes ni ma yin no/ /rnam par shes pa'i phung po gnas gyur pa rnam pa thams cad kyi mchog dang ldan pa'i lha'i sku zhes pa'i don to/ /yang gsungs pa/ bcom ldan 'das kyi sgrub pa po/ /gzugs brnyan bsgom byar smra ba ci/ /rnam pa kun gyi</text></item>
<item><p>54b.2</p><section></section><text>mchog ldan pa'i/ /rdo rje sems dpa' bsgom par bya/ /zhes so/ /'di rnams kyis ni/ rnam pa lnga rnams kyis rdzogs pa nye bar bsngags pa yin no/ /yang gsungs pa/ sku dang de bzhin gsung gi yang / /gsang ba spyod yul de nyid rtogs/ /rnam lnga</text></item>
<item><p>54b.3</p><section></section><text>mngon par byang chub pa/ /rnam pa thams cad mchog tu mdzes/ /zhes so/ /de ltar ye shes lnga'i bdag nyid can rdo rje sems dpa' ni ji ltar 'gyur zhe na/ spro dang bsdu ba byas nas ni/ /zhes bya ba la sogs pa gsungs te/ de ltar zhu ba'i gzugs/ thog ma dang</text></item>
<item><p>54b.4</p><section></section><text>tha ma med pa rang bzhin gyis 'od gsal ba'i gzugs las/ 'od zer gyi phreng ba rnams kyis rdo rje dkar po rtse lnga pa bsgom par bya zhing 'od zer spros pas sems can gyi khams ma lus pa sbyangs nas de nyid du bsdu bar bya'o zhes pa'i don to/ /gdong ma nas ma skyes pa</text></item>
<item><p>54b.5</p><section></section><text>nyid kyis mi phyed pa ni rdo rje'o/ /sems dpa'i rgyu nyid kyi phyir sems dpa' ste/ mi gnas pa'i mya ngan las 'das pa'i rang bzhin ni rdo rje sems dpa'o/ /rang nyid 'gyur zhes pa ni/ de'i gzugs su 'gyur ba ste/ rnal 'byor pa'i khyad par ro/ /des na rnal</text></item>
<item><p>54b.6</p><section></section><text>'byor pa de 'dra bar 'gyur ro zhes gsungs so/ /ci'i rnam par 'gyur zhe na/ phyag mtshan zhal sogs sras bzhin te/ /zhes bya ba la/ rigs rgyas par byed pas sras te/ 'bras bu kye rdo rje sprul pa'i sku'i rang bzhin no/ /de yang thabs sna tshogs pa rnams</text></item>
<item><p>54b.7</p><section></section><text>kyis sna tshogs pa'i sems can gyi rgyun rgyas par byed pas na/ sras kyi bya ba byed pa'i phyir ro/ /sras te de dang 'dra ba'i phyag mtshan dang / /zhal la sogs pa rnams kyis nye bar mtshon par bya'o/ /khyad par ni/ zla ba chu shel nor bu'i 'od/ </text></item>
<item><p>55a.1</p><section></section><text>ces pa ste sku mdog dkar po'o/ /de skad du yang gsungs pa/ rdo rje yongs gyur de ma thag /rdo rje sems dpar bsam par bya/ /rnam pa kun gyi mchog ldan pa/ /zla ba chu shel nor bu'i 'od/ /ces so/ /da ni dkyil 'khor gyi 'khor lo'i</text></item>
<item><p>55a.2</p><section></section><text>bdag nyid kyis sna tshogs pa bskyed pa'i slad du thabs dang shes rab gnyis 'dod chags chen pos snyoms par 'jug pa bstan pa'i phyir/ dga' bas gnyis gnyis snyoms 'jug pas/ /sangs rgyas thams cad bsdu bar bya/ /zhes pa gsungs te/ dga' ba</text></item>
<item><p>55a.3</p><section></section><text>ni 'dod chags chen po'o/ /de'i mtshan ma ni/ zlas dbye ba ste/ dbang po gnyis sbyor ba'o/ /de lta snyoms par zhugs pa ni rjes su zhugs pa'o/ /de yang sangs rgyas ni/ /'byung ba chen po lnga rnam par dag pa'i rang bzhin rnam par snang mdzad la sogs pa</text></item>
<item><p>55a.4</p><section></section><text>rnams so/ /de rnams bsdu bar bya zhes pa ni/ shes rab dang thabs rnam par dag pas nye bar dmigs bzhin pa kun rdzob byang chub sems kyi thig le la/ don dam pa'i bde ba chen po rjes su zhugs pa yod na ro gcig pa'i gzugs su byed do zhes pa'i don to/ /rgyud</text></item>
<item><p>55a.5</p><section></section><text>du yang gsungs pa/ bo la kak+ko la sbyor bas/ /reg pas sra ba'i bag chags kyis/ /sra ba gti mug chos bdag phyir/ /gti mug rnam par snang mdzad 'dod/ /byang sems zhu ba gang gis na/ /zhu ba chu yi khams su 'dod/ /ces pa la sogs pa ni gsang chen</text></item>
<item><p>55a.6</p><section></section><text>nyid kyi phyir bdag gis ni ma bshad do/ /yang na/ dga' bas gnyis gnyis snyoms 'jug pas/ /zhes pa ni gdul bya'i sems can 'dod chags can gyi don du gsungs pa ma yin te/ 'di nyid du/ sangs rgyas thams cad bsdu bar bya/ /zhes pas so/ /'dod</text></item>
<item><p>55a.7</p><section></section><text>chags chen po'i sgras sangs rgyas rnams bkug ste zhal du zhugs nas rdo rje'i lam nas phyung ste lha mo'i pad+ma'i nang du byang chub kyi sems zhu ba'i gzugs nyid kyis bsdu bar bya zhing gcig tu 'dres par 'gyur bar bya'o zhes bya'i don to/ /oM sarba ta thA ga tA nu rA ga badzra/ </text></item>
<item><p>55b.1</p><section></section><text>swa b+hA wAt+ma ko\u0f85haM/ zhes pa ni rjes su chags pa rdo rje sems dpa'i rang bzhin te/ yan lag gnyis pa'o/ /'o na sangs rgyas rnams 'dus shing bsdu bar bya ba kho na yin gyi spro ba ni ma yin pas/ 'chad par 'gyur ba'i lha mo rnams bskyed par ma grub po zhe na/ bsrub bya srub</text></item>
<item><p>55b.2</p><section></section><text>byed sbyor ba yis/ /zhes bya ba la sogs pa gsungs te/ shes rab bcom ldan 'das bdag med ma'i rnam pa mA ma kI ni bsgrub par bya ba yin la/ thabs bcom ldan 'das he ru ka'i rnam pa rdo rje 'chang ni sgrub par byed pa'o/ /de dag gi sbyor ba ni/ ma rig pa la sogs pa'i</text></item>
<item><p>55b.3</p><section></section><text>rten cing 'brel bar 'byung ba'i gnyen por gyur pa'i lha nyid kyi rnam pa'o/ /'byor bas na sbyor ba ste/ des na srub byed sbyor ba yis ni nyid par bya ba dang nyed par byed pa'i dngos pos lhar rdzogs pa gsungs pa yin no/ /'o na ci don dam pa las 'pho ba lha mo'i 'khor lo spro ba</text></item>
<item><p>55b.4</p><section></section><text>yin nam zhe na/ bde chen go 'phang la bzhugs so/ /zhes bya ba gsungs te/ bde ba chen po'i rgyu nyid kyi phyir/ /bde ba chen po ste kun rdzob bo/ /pad+mar byang sems rnam pa las/ /zhes pa la sogs pa la/ pad+mar ni/ chos kyi dbyings su'am/ gsang ba'i pad+ma'i ze</text></item>
<item><p>55b.5</p><section></section><text>'bru'i nang du'o/ /byang sems rnam pa ni/ sangs rgyas thams cad dang por zhugs nas byang chub kyi sems kyi thig le zhu ba'i gzugs nyid du gyur pa'o/ /gau rI la sogs rnam pa 'dzin/ /zhes pa 'dis ni 'dod chags dang zhe sdang skye ba dang ldan pa'i sems can 'dul</text></item>
<item><p>55b.6</p><section></section><text>bar bstan pa yin no/ /de skad du yang gsungs pa/ bud med rnam pas 'jig rten dbang / /khro bo'i rnam pas skrag par byed/ /ces so/ /'di nyid ni/ khyab 'jug gi 'jug pa la zhugs pa rnams khros pas dgug pa dang / sdig pa can gyi skye bo dgug par bstan</text></item>
<item><p>55b.7</p><section></section><text>pa yin no/ /de nas gau rI sku mdog gnag /gri gug dang ni nya 'dzin pa/ /zhes bya ba nas brtsams te/ /g.yon pas rdo rje dang bcas pa'i/ /sdigs mdzub mdzad pa bsam par bya/ /zhes pa'i bar du go sla'o/ /gaM tsaM baM zhes pa la sogs ni/ gaM tsaM la sogs</text></item>
<item><p>56a.1</p><section></section><text>pa'i sa bon brgyad po 'di rnams kyis dbyung bar bya zhes pa dbang po dman pa la ltos nas gsungs pa yin te/ sems kyi thig le'i 'od dang kha dog rnams kyang bsam pa'i dbye bas spros pa'i phyir ro/ /gang las dbyung bar bya zhe na/ gnas kyi</text></item>
<item><p>56a.2</p><section></section><text>khyad par gsungs pa/ kak+ko la las rim ji bzhin/ /zhes pa la sogs pa ste/ kak+ko la las ni gsang ba'i pad+ma las so/ /rim ji bzhin ni/ /shar la sogs pa'i phyogs kyi rim pas so/ /gar gyis ni/ 'gro ba'i don byed pa'i slad du rdo rje 'chang gi</text></item>
<item><p>56a.3</p><section></section><text>bka' thob na/ dga' ba yang dag par skyes pa zhes pa'i don to/ /ro yi steng du'o zhes pa/ tshangs pa la sogs pa'i gdul bya rnams kyi steng du spro bar bya'o zhes 'brel to/ /'o na byang chub kyi sems kyi rang bzhin rnams ci ltar gaM tsaM la sogs pa las spro bar</text></item>
<item><p>56a.4</p><section></section><text>bya zhes dogs na/ lan ni bshad pa'i rgyud las gsungs pa smras pa/ dang por skyes bu bsam de nas/ /mkha' 'gro ma yi 'khor lo spro/ /rdo rjes rjes chags bya zhing zhu/ /de yang 'dzag bya rgyal bar 'gyur/ /sa bon brgyad po de rnams ni/ /de bzhin gshegs</text></item>
<item><p>56a.5</p><section></section><text>pa'i thig le rnams/ /gaM tsaM baM g+haM paM shaM laM/ DaM sa bon gyis lha mo dbyung / /dbang dkar gshin rjer chom rkun ma/ /de bzhin tshur ni ro longs ma/ /lus de na lha mo g+ha sma rI/ /de bzhin dbang ldan puk+ka sI/ /byin za'i mtshams su ri khrod ma/ /bden bral du ni gtum mo</text></item>
<item><p>56a.6</p><section></section><text>gzugs/ /g.yung mo yang ni rlung du ste/ /rim pas lha mo'i 'khor lo spro/ /zhes so/ /spyan gsum skra ni gyen du ste/ /zhes pa nas/ smin ma ser skya'o zhes pa'i mthar thug pa ni go sla'o/ /'khor lo 'di ltar rnam bsams nas/ /zhes pa la/ 'khor lo ni lha mo'i</text></item>
<item><p>56a.7</p><section></section><text>'khor lo'o/ /'di ltar rnam bsams ni spyan gsum la sogs pa'i khyad par du 'phags pa bsams nas so/ /spros nas gtso bo dang bcas pa zhu ba zhes sbrel bar bya'o/ /don ni 'di yin te/ de nas mya ngan las 'das pa 'dod pas/ rang gi snying ga'i 'od</text></item>
<item><p>56b.1</p><section></section><text>zer rnams kyis nam mkha' la gnas pa'i hoHyig dmar po gnyis kyi nang du chud pa'i dri za'i sems can zhal gyi lam nas rig ma'i nang du rab tu zhugs pa bsgom par bya'o/ /yang gsung pa/ lha mo'i pad+mar bsam par bya'o/ /'di ni dri za'i sems can bshad/ /</text></item>
<item><p>56b.2</p><section></section><text>dri za shin tu zhugs pa na/ /zhu bar stong pa rjes dran bya/ /zhes so/ /gtso bo rig mar bcas pa dag /zhu bas 'dod chags chen po las/ /zhes pa la/ de nas gtso bo dang bcas pa ste/ khams gsum gyi bdag nyid dkyil 'khor gyi 'khor lo'i bdag po'o/ /rig ma</text></item>
<item><p>56b.3</p><section></section><text>ni dngos po thams cad rnam par 'byed pa'i mtshan nyid do/ /bcas pa ste gnyis su med pa nyid kyis zhu ba ni 'dam nyid thob pa'o/ /gang las she na/ 'dod chags chen po las te/ bde ba chen po las so/ /rang rig pa'i ye shes rjes su zhugs pa las zhes bya</text></item>
<item><p>56b.4</p><section></section><text>ba'i tha tshig go/ /yang na/ 'dod chags chen po ni/ sku gsung thugs kyi yi ge gsum gyi snying po hoH yig dmar po gnyis kyi bdag nyid dri za'i sems can no/ /yang gsungs pa/ hoH yig dmar po lta bu'i yig /snying por sku gsung thugs gnas pa/ 'dod chags</text></item>
<item><p>56b.5</p><section></section><text>me yis zhu gyur pa/ /skyes bu bud med zhu bar brjod/ /ces so/ /slar yang gsungs pa/ bsdus nas rgyal ba'i 'khor lo spro/ /sngags kyi yi ges yang dag dbyung / /dri za yang dag zhugs pa na/ /zhu ba ltung ba rjes dran bya/ /zhes so/ /bag chags kyi dri za'i zhes pa</text></item>
<item><p>56b.6</p><section></section><text>dri za ste bar do'i sems can no/ /de rjes su zhugs pas zhu ba zhes pa'i don to/ /'o na ci/ kha ba lta bu'i las kyang de yang zhu ba yin nam zhe na/ zhu ba mar gyi bum pa bzhin/ /zhes bya ba gsungs te/ zhu ba ni bcom ldan 'das rdo rje 'chang dang bcas pa phung po dang khams dang</text></item>
<item><p>56b.7</p><section></section><text>skye mched dang gzung ba dang 'dzin pa spangs pa don dam pa'i chos kyi skur bshad pa'i go 'phang la rab tu zhugs pa ste/ sems can rnams la snying rje ba'i rlan de nyid las g.yo ba med pa nyid kyis mar gyi bum pa bzhin du mthong ba'o/ /zhu bar gyur nas yang ci ltar sad par</text></item>
<item><p>57a.1</p><section></section><text>'gyur zhe na/ de mthong puk+ka sI la sogs/ /zhes bya ba la sogs pa gsungs te/ de zhes pa ni/ bcom ldan 'das rig ma dang bcas pa zhu ba'o/ /mthong nas spos mo sngon ni spos mo la sogs pa grwa bzhi'i lha mo tshangs pa'i gnas pa bzhi'i rang</text></item>
<item><p>57a.2</p><section></section><text>bzhin bcom ldan 'das rdo rje 'chang gi sems las byung ba'i dge ba'i chos kyi gzugs rnams so/ /snyan pa ste dang ba'i glu rnams kyis sems can gyi don ni/ 'dod chags la sogs pa'i nyon mongs pas bsgribs pa'i skye bo sgrol ba'i don te rgyur rab tu sad par byed do/ /</text></item>
<item><p>57a.3</p><section></section><text>skul bar byed pa ni 'di lta ste/ khyod bzhings rje btsun snying rje'i yid/ /ces bya ba la sogs pa ste/ byams pa'i rang bzhin can puk+ka sIs bskul ba'o/ /snying rje'i rang bzhin sha ba rIs bskul ba ni/ khyod med na ni bdag 'gum pas/ /zhes bya ba la sogs pa</text></item>
<item><p>57a.4</p><section></section><text>gsungs pa yin no/ /dga'i ba'i rang bzhin tsaN+Da lIs bskul ba ni/ /dga' gtso 'jig rten mgron gnyer nas/ /zhes bya ba la sogs pa gsungs pa yin no/ /btang snyoms rang bzhin Dom+bi nIs bskul ba ni/ /bdag gis thugs rje mig 'phrul shes/ /zhes bya</text></item>
<item><p>57a.5</p><section></section><text>ba la sogs pas gsungs pa yin no/ /oM hUM dag gis gri gug dang / /zhes pa la sogs pa la/ 'di ltar bskul ba na/ bcom ldan 'das zhes pa sngon gyi smon las rjes su dran te/ snying rje la zhugs pa/ thugs kar aM yig dang hUM yig gis gri gug dang</text></item>
<item><p>57a.6</p><section></section><text>thod pa'i rnam pa'i thabs dang shes rab kyi mtshan ma gnyis po rnam par bsams nas/ de'i 'od zer gyis ma lus pa'i sems can gyi khams rnam par sbyangs te/ sangs rgyas nyid du rab tu bzhag nas bkug ste/ thabs dang shes rab kyi bdag nyid can gyi mtshan ma de nyid du bzhud</text></item>
<item><p>57a.7</p><section></section><text>cing spros te/ gri gug dang kA pa la'i rnam pa las rang gi lha'i rnam pa dang khro bo'i gdan dang / phyag rgya dang / bdud la bzhon pa rnams ni/ zhu ba'i gzugs las so zhes pa'i don to/ /dbus su rkang mthil brla dang ldan/ /g.yon pa'i rkang rtse sna tshogs sa/ /ma</text></item>
<item><p>57b.1</p><section></section><text>'khrugs shing ni ma log pas/ /phyag rgya khro bo'i gdan du brjod/ /ces gsungs pa las so/ /bcom ldan 'das 'bras bu kye'i rdo rje 'di ci lta bu zhe na/ /zhal brgyad pa la zhabs bzhi pa/ /zhes bya ba la sogs pa gsungs te/ rnam par thar pa brgyad kyi rang bzhin nyid kyi phyir</text></item>
<item><p>57b.2</p><section></section><text>zhal brgyad do/ /bsdu ba'i zhabs kyis 'gro ba'i phyir zhabs bzhi'o/ /bcu drug phyag gis brgyan pa ni stong pa nyid bcu drug rnam par dag pa nyid kyi phyir ro/ /nyi shu rtsa bzhi'i spyan gyis phyug pa ni/ /ye shes gsum gyi rang bzhin gyi spyan gsum gyis so so la mdzes pa nyid kyi</text></item>
<item><p>57b.3</p><section></section><text>phyir ro/ /gzugs dang gzugs med par rtogs pa nyon mongs pa za ba'i phyir sting gi zhal rnam par gtsigs pa zhes pa'i don to/ /g.yas su yang ni dkar ba'i zhal ni/ /g.yas pa thabs kyi cha ste/ /sku rdo rje nyid kyi phyir dkar po'o/ /g.yon pa shes rab kyi cha gsung rdo</text></item>
<item><p>57b.4</p><section></section><text>rje rnam par dag pa nyid kyi phyir dmar po ste/ de bsgom par bya zhes 'brel to/ /spyi bor zhes pa la sogs pa la/ sna tshogs rdo rje ni bya ba nan tan ye shes te/ spyi bor thogs pa zhes pa'i don to/ /mgo bo'i me tog ces pa la sogs pa ni/ 'du byed lnga bcu rtsa gcig gi</text></item>
<item><p>57b.5</p><section></section><text>mgo bo bcad nas khyad par 'phags pa'i 'du byed nye bar mtshon pa'i mgo bo'i me tog gi phreng bas brgyan pa ste spras pa zhes pa'i don to/ /lha yi zhes pa la sogs pa ni/ lha ni dpal he ru ka ste/ de bzhin gshegs pa lnga rnams 'chad par 'gyur ba'i phyag rgya'i rnam</text></item>
<item><p>57b.6</p><section></section><text>pas 'dzin par byed do zhes pa'i don to/ /spyi bor thod pa byas pa'o/ /zhes pa kaM ni bde ba chen po ste/ de skyong bar byed do zhes pa ka pA la ste de bzhin gshegs pa rnams so/ /de rnam par dag pa las/ /thod pa'i dum bu ste sor mo lnga rnams kyis spyi bor rnam par bkra ba'i</text></item>
<item><p>57b.7</p><section></section><text>cod pan byas pa'o/ /sgeg pa la sogs ro dang ldan/ /zhes pa la sogs pa la/ sgeg pa la sogs pa rnams kyis snying stobs can gyi dngos pos sgeg pa la sogs pa skye ba can gyi 'jig rten gyi khams kun 'dul bar bstan pa yin no/ /sku mdog gnag cing zhes pa la</text></item>
<item><p>58a.1</p><section></section><text>sogs pa ni/ kha dog thams cad dang bral ba nye bar mtshon pa nyid kyi phyir sku mdog nag po'o/ /'di nyid ni shin tu 'jigs te/ byin pa'i skye bo skug par byed pa'o/ /'khor lo rna cha zhes bya ba la sogs pa rnams kyis ni rgyan 'dod pa'i skye bo dga' ba skyed par</text></item>
<item><p>58a.2</p><section></section><text>byed pa'i rgyan dang ldan pas mi dge ba'i chos mi 'jug par bstan pa yin no/ /rgyud du yang gsungs pa/ bla ma slob dpon 'dod lha la/ /gus pa'i don du 'khor lo 'dzin/ /bla ma rdo rje 'dzin la yang / /rna bar rna cha rlung dag gi/ /sngags bzlas mgrin pa'i rgyan yin no/ /gdu</text></item>
<item><p>58a.3</p><section></section><text>bu srog chags gsod pa spangs/ /phyag rgya bsten phyir ska rags so/ /'khor lo'i rnam pas mi bskyod pa/ /rna cha'i bdag nyid 'od dpag med/ /mgul gyi phring ba rin chen dbang / /lag gdub rnam par snang mdzad brjod/ /ska rags la ni don yod gnas/ /phyag rgya lngar ni rnam</text></item>
<item><p>58a.4</p><section></section><text>par nges/ /zhes so/ /de ltar brgyan pa'i bcom ldan 'das sngar bshad pa'i dus kyi rgyab tu zhugs nas lha dang lha min sdigs par mdzad de/ /gdug pa 'dul bar byed pa nyid nges par gsungs pa yin no/ /skyil krung phyed pa'i zhes pa la sogs pa la/ rab tu mi gnas</text></item>
<item><p>58a.5</p><section></section><text>pa'i mya ngan las 'das pa'i mtshan nyid la gnas par byed pa'i bye brag gis dang / gar gyis bzhugs pa ni/ sangs rgyas thams cad khong du chud pa'i phyir gar ro/ /phrag par 'khyud pa'i bdag med ma/ /zhes bya ba la sogs pa la/ /bdag med ma'i dngos po ni bdag med</text></item>
<item><p>58a.6</p><section></section><text>ma ste/ de nyid shes rab kyi mtshan nyid kyi phyir bud med nyid do/ /des phrag par 'khyud pa ste mgrin pa la'o/ /de de lta bur brjod/ ji skad du brjod par 'gyur zhe na/ spros pa thams cad dang bral ba'i stong pa nyid don dam pa'i ye shes khyab pa'i sku ste don dam pa'o/ /slar yang</text></item>
<item><p>58a.7</p><section></section><text>kun rdzob kyi rnam pas bdag med mar ci ltar 'gyur zhe na/ g.yon na thod pa kha T+wAM ga/ /zhes bya ba la sogs pa gsungs te/ dmigs pa med cing spros pa med pa'i rang bzhin du yod pa ni gdul bya dang rjes su mthun pa las dbang po'i mtshon cha gzhan du rnam pa dang bcas pa'o/ /</text></item>
<item><p>58b.1</p><section></section><text>thod pa dang kha T+wAM ga dang gri gug 'dzin pa ni g.yon dang g.yas kyi phyag mdzes pa'o/ /thod pa la sogs pa rnams kyi rnam par dag pa ni rgyud du gsungs pa las shes par bya'o/ /bdag med ma ni oM yig rnam par dag pa nyid kyis sku mdog nag mo ste/ gdug pa 'dul ba'i phyir/ </text></item>
<item><p>58b.2</p><section></section><text>rab tu 'jigs pa'o/ /rang rig pa'i thar pa'i sgor brtsan pa'i rgyu nyid kyi phyir lha mor gyur zhes pa rnal 'byor pas bsgom par bya'o zhes dgongs pa yin no/ /rje bzhin rgyan dang ldan pa'o/ /zhes pa 'dis ni/ de'i bcom ldan 'das dpal he ru ka dang dbyer med pa'i gzugs nyid du bstan</text></item>
<item><p>58b.3</p><section></section><text>pa yin no/ /rje'i mtshon cha'i khyad par rtogs par bya ba'i phyir/ glang po rta zhes bya ba la sogs pa gsungs te/ de rnams ni nad nye bar mtshon par byed pa nyid kyi phyir/ /gsol bar byed cing / /thod pa brgyad po sha med cing khrag med pa nyid las dmigs pa med pa'i yan lag tu</text></item>
<item><p>58b.4</p><section></section><text>gyur pa rnams su bzhag nas so/ /skrag pa ni dpa' bo ma yin pa ste/ 'chang ba ni 'dzin par mdzad pa zhes pa'i don to/ /g.yas zhes pa phyag rnams kyis te/ 'jig rten pa'i tha snyad las grub pa ste/ 'jig rten ji bzhin bstan bcos so/ /zhes gsungs pa'i phyir</text></item>
<item><p>58b.5</p><section></section><text>ro/ /sa dang chu zhes pa la sogs pa ni/ sa la sogs pa nas gnod sbyin gyi mthar thug pa rnams ni/ dbang phyug brgyad kyi rang bzhin rnams te/ de rnams sems can gyi bsam pa yongs su sbyin pa las ni sbyin par byed pa yin gyi 'bras bu ni med do zhes bya ba'i mu stegs</text></item>
<item><p>58b.6</p><section></section><text>pa'i 'dod pa yongs su dor nas 'bras bu la ltos pa med pas sam/ grub pa'i gtong ba dang sbyin pa po'i mtshan nyid rab tu bstan pa'o zhes pa'i don to/ /glang po la sogs pa dang / sa la sogs pa'i yang rnam par dag pa bshad pa'i rgyud kyi rjes su 'brang bar bya ste/ </text></item>
<item><p>58b.7</p><section></section><text>de skad du yang gsungs pa/ glang sogs sems can rnams kyis ni/ /rlung nad nye bar zhi phyir te/ /glo dang dbugs dang de bzhin smyo/ /zad byed mdze dang rkang 'bam dang / /mcher ba mchin pa'i rang bzhin gyis/ /glang po la sogs rab tu grags/ /sa la sogs pa brgyad nyid</text></item>
<item><p>59a.1</p><section></section><text>kyang / /dbang phyug brgyad du rab tu grags/ /zhes pa la sogs pa gsungs pa las so/ /spyan dmar zhes bya ba la sogs pa la/ snying rje dang chags pa dang dga' ba'i de nyid las spyan dmar po'o/ /ser skya ni/ shin tu 'od gsal ba nyid kyi smin ma gang</text></item>
<item><p>59a.2</p><section></section><text>gi yin pa ste/ 'dir can yig ni bsdu ba'i mtha'o/ /mgo skyes gyen du 'bar ba'o ni gang gi mgo skyes gyen du 'bar ba de lta bur gsungs so/ /dgongs pa ni 'di yin te/ thugs kyi rdo rje'i steng du ye shes sems dpa'i 'od kyi shugs kyis spros shing bteg pa'i snang ba'o</text></item>
<item><p>59a.3</p><section></section><text>zhes pa'i don to/ /de nas rnal 'byor rang nyid 'gyur/ /zhes pa la sogs pa la rnal 'byor pa ni bsgom pa rgyas pa ste/ 'di ltar rnam par bsams pas rnam par rtog pa thams cad dang tha mal ba'i bag chags zad pa'i phyir ro/ /gdug pa thams cad des gnod byed pa</text></item>
<item><p>59a.4</p><section></section><text>ni/ bdud thams cad rab tu nyed par byed pa ste/ skye ba 'di nyid du dpal he ru ka nyid du gzhan dang nyid la mngon sum du 'gyur zhing kun nas thob par ro zhes pa ni bsam gtan gyi phan yon no/ /ye shes 'khor lo yang dag par/ /zhes bya ba la sogs pa ni/ de nas dam</text></item>
<item><p>59a.5</p><section></section><text>tshig sems dpa'i thugs kar gnas pa'i ye shes sems dpa'i thugs ka'i pad+ma dang nyi ma la gnas pa'i hUM yig rdo rje las steng du hU~M yig ye shes sems dpa' las spros pa'i 'od zer rnams kyis thog ma med pa nas grub pa'i dpal he ru ka ye shes sems dpa' yang</text></item>
<item><p>59a.6</p><section></section><text>dag par bskul nas/ bdud rtsi lnga dang mchod yon gyis mchod pa byas te/ dzaHhUM baM hoH zhes pa'i sngags brjod pa ste 'don pas/ gau rI la sogs pa'i rnam pa dang / lcags kyu dang / zhags pa dang / lcags sgrog dang / dril bu'i phyag rgya rnams kyis so/ /rang gi</text></item>
<item><p>59a.7</p><section></section><text>'khor lo ni dam tshig gi 'khor lo ste/ gcig nyid ni gnyis su med pa nyid do/ /bya ni thob pa ste/ sangs rgyas nyid thob pa zhes pa'i don to/ /de ltar yang bshad pa'i rgyud du gsungs pa/ ye shes 'khor lo cher 'bar ba/ /dam tshig 'khor lor myur bar gzhug/ /</text></item>
<item><p>59b.1</p><section></section><text>rnam gzhan sangs rgyas nyid dang ni/ /byang chub sems dpa' nyid mi 'grub/ /yang na dzaHhUM baM hoHsa dgug /gau rI sogs bzhis dgug pa dang / /gzhug par bya ba nyid kyang ste/ /bcing bya rjes su mnyes par bya/ /gau rIs bkug byas chom rkun mas/ /zhags pas</text></item>
<item><p>59b.2</p><section></section><text>bcing zhing ro langs mas/ /lcags sgrog gis bcing g+hasma ris/ /dril bu yis ni dbang du bya/ /zhes so/ /lha mo bzhi po 'di rnams nyid kyis ye shes kyi 'khor lo dgug par nus kyi gzhan gyis ni ma yin no zhes bya ba ni bla ma rnams la dri bar bya ba yin no/ /de ltar ye</text></item>
<item><p>59b.3</p><section></section><text>shes kyi 'khor lo bcug nas/ de'i dpral bar gnas pa'i pad+ma dang zla ba'i dkyil 'khor steng du hUM yongs su gyur pa las sa spyod ma sku mdog dkar mo zhal gcig phyag gnyis ma ste/ phyag na gri gug dang ka pA la/ skyil krung phyed pas gnas pa rnam par snang mdzad</text></item>
<item><p>59b.4</p><section></section><text>kyi rigs las byung ba bsgom par bya'o/ /de ltar mgrin par AH yig yongs su gyur pa las mkha' spyod ma dmar mo ste/ de bzhin du thugs kar hUM yig las skyes pa'i sa 'og na gnas ma nag mo bsgom par bya'o/ /'di rnams thugs ka'i ye shes sems dpa'i</text></item>
<item><p>59b.5</p><section></section><text>'od zer rnams kyis nam mkha' la gnas pa'i rnam pa can gyi lha mo rnams bkug nas/ sku dang gsung dang thugs la gzhug par bya'o/ /oM yo ga shud+d+ha sar+b+ba d+har+m+ma yo ga shud+d+ho\u0f85haM/ oM sar+b+ba bI ra yo gi nI kA ya wA ka tsit+ta swa b+hA wAt+ma ko\u0f85haM/ zhes brjod do/ /de skad yang</text></item>
<item><p>59b.6</p><section></section><text>gsungs pa/ oM AHhUM gi sngags las ni/ sku gsung de bzhin thugs la ni/ /sa spyod mkha' spyod ma nyid kyang / /sa 'og gnas ma bsam par bya/ /zhes so/ /da ni dbang po yul dang phung po dang 'byung ba rnams kyi rnam par sbyang ba gsungs so/ /'o na gal te rnam par</text></item>
<item><p>59b.7</p><section></section><text>ma dag pa'i dngos po 'di rnams des ci ltar sbyong bar byed de/ /ma dag pa'i rang bzhin nyid yin pa'i phyir ro/ /'di rnam par dag pa yin na yang spyod do zhes pa 'dis ci bya ste/ nus pa med cing don med pa'i phyir na nye bar thob pa med pa 'o zhe na/ brjod par bya ste/ de ni yang</text></item>
<item><p>60a.1</p><section></section><text>dag pa ma yin te/ gang gi phyir na/ rang bzhin gyis yongs su dag pa kho na'i dngos po rnams kyi gzung ba dang 'dzin pa'i dri ma lhag po rnams kyis dri mar byas pa las spyod par byed pa yin te/ gser la sogs pa bzhin no/ /gang dri ma glo bur ba spyod par mthong zhing</text></item>
<item><p>60a.2</p><section></section><text>'jig rten du grags pa yin no/ /de ltar yang gsungs pa/ /chu khams gser dang nam mkha' rnams/ /dag pa bzhin du dag par 'dod/ /ces so/ /mig la gti mug rdo rjer gyur/ /zhes bya ba la sogs pa la/ mig dag la ste/ rnam par shes pa'i rten/ </text></item>
<item><p>60a.3</p><section></section><text>gzugs rab tu gsal ba'i mig gi dbang po'o/ /der gti mug rdo rje ma ni gti mug gi gnyen po nyid kyi me long lta bu'i ye shes kyi rang bzhin rnam par snang mdzad kyi rigs las byung ba gsal zhing dri ma med pa'i de bzhin nyid du gyur pa ste song ba'o zhes pa'i don to/ /</text></item>
<item><p>60a.4</p><section></section><text>de ltar rna ba'i rnam par shes pa'i rten sgra rab tu gsal ba'i rna ba'i dbang po dang / de bzhin du sna'i dbang po dang / lce'i dbang po dang / lus kyi dbang po dang / yid kyi dbang po'o/ /'di rnams gti mug dang / zhe sdang dang / ser sna dang / 'dod chags dang / phrag dog</text></item>
<item><p>60a.5</p><section></section><text>gi gnyen por gyur pa'i gti mug rdo rje ma la sogs pa rnams kyis de'i bdag nyid kyis sbyang bar bya'o/ /dbang po rnams sbyangs nas/ yul sbyong ba gsungs pa/ /gzugs la gau rI sgrar chom rkun/ /zhes pa la sogs pa ste/ de la gzugs ni mig gi dbang po'i</text></item>
<item><p>60a.6</p><section></section><text>spyod yul te/ kha dog dang dbyibs kyi dbyibs dngos po nyi shu rtsa lnga nye bar blangs nas rig par bya'o/ /sgra ni zhes pa sgra ste rna ba'i gzung bya'o/ /de yang snyan pa dang / mi snyan pa dang / gnyis ka ma yin pa yang ste rnam pa gsum mo/ /yang rnam pa lnga ste/ 'jig rten gyi grags pa dang / grub pa</text></item>
<item><p>60a.7</p><section></section><text>pas bstan pa dang / kun brtags pa dang / 'phags pas tha snyad btags pa dang / 'phags pa ma yin pas tha snyad btags pa yang ngo / /dri ni sna'i dbang pos gzung bar bya ba ste/ dri zhim pa dang / dri mi zhim pa dang / gnyis ka ma yin pa yang zhes pa rnam pa gsum mo/ /lhan cig skyes pa dang / </text></item>
<item><p>60b.1</p><section></section><text>yang dag par sbyar ba can dang / yongs su gyur pa can te slar yang rnam pa gsum mo/ /lce'i dbang pos gzung bar bya ba ni ro ste kha ba dang / skyur ba dang / tsha ba dang / bska ba dang / mngar ba dang / lan tshwa zhes pa drug go/ reg bya ni lus kyi dbang po'i spyod yul te/ 'jam pa dang / </text></item>
<item><p>60b.2</p><section></section><text>rtsub pa dang / lci ba dang / yang ba dang / lhod pa dang / grang ba dang / dro ba dang / bkres pa dang / skom pa la sogs pa rnam pa nyi shu rtsa lnga'o/ /yid kyis gzung bar bya ba'i chos kyi skye mched pa'i gzugs gcig pu rnam pa lnga ste/ bsdus pa las gyur pa dang / mngon par</text></item>
<item><p>60b.3</p><section></section><text>skabs yod pa dang / yang dag par blang pa las byung ba dang / kun brtags pa dang / dbang 'byor pa zhes pa rnams so/ /de ltar skye mched drug po rnams la gau rI dang / chom rkun ma dang / ro langs ma dang / g+hasma rI dang / sa spyod ma dang / mkha' spyod ma rnams go rims</text></item>
<item><p>60b.4</p><section></section><text>bzhin du bkod pas sbyang bar bya'o/ /'o na ci ltar skye mched sbyong zhe na/ brjod par bya ste/ yul dang yul can 'di rnams kho na'i gzugs nyid kyis ring du rgyas par byed pa de'i phyir skye mched sbyong bar yang brjod do/ /phung po rnam par dag pa gsungs pa/ /gzugs phung rdo rje</text></item>
<item><p>60b.5</p><section></section><text>ma ru 'gyur/ /zhes pa la sogs pa ste/ de la gzugs su rung ba'i mtshan nyid ni gzugs so/ /gzugs su rung ba de ni rnam pa gnyis te/ reg pas gzugs su rung ba dang / yul dpyad pas gzugs su rung ba'o/ /gang dang gang du lag pa dang rkang pa dang dbyug pa</text></item>
<item><p>60b.6</p><section></section><text>la sogs pa rnams kyis reg na 'jam pa dang sra ba la sogs par dpyad par bya ba reg pas gzugs su rung ba'o/ /mngon du phyogs pa'i yul so sor sngon po dang ser po la sogs par dpyad par bya ba gang yin pa de ni yul dpyad pas gzugs su rung ba'o/ /de la tshor ba ni myong</text></item>
<item><p>60b.7</p><section></section><text>ba'i mtshan nyid de/ dge ba dang mi dge ba dang / gnyis ma yin pa'i las kyi rjes su mthun pa'i rnam par smin pa'i 'bras bu'i dngos po rnam pa gsum ste/ bde ba dang / sdug bsngal dang / gnyis ka ma yin pa'o/ /'du shes ni 'du shes par byed pa'i mtshan nyid de/ </text></item>
<item><p>61a.1</p><section></section><text>mthong ba'i 'du shes dang / thos pa'i 'du shes dang / rnam par shes pa'i 'du shes so/ /mthong ba'i 'du shes ni/ mig dang gzugs dang / thos pa'i 'du shes ni rna ba la brten nas 'dod de/ rang nyid kyis rtogs par byas pa'o/ /rnam par shes pa ni so sor myong</text></item>
<item><p>61a.2</p><section></section><text>ba'o/ /'du byed ni/ mngon par 'du byed pa'i mtshan nyid de/ dge ba 'am/ mi dge ba yang rung ste/ bde ba dang sdug bsngal gyi gnas skabs rnams su sems 'jug par byed pa rnams so/ /rnam par shes pa ni/ rnam par shes pa'i mtshan nyid de/ gang dang gang gis</text></item>
<item><p>61a.3</p><section></section><text>gzugs dang / sgra dang / dri dang / ro dang / reg bya dang / chos rnam par shes par byed pa de ni/ rnam par shes pa ste/ rnam par shes pa'i phung po'o/ /'di rnams la rdo rje ma la sogs pa'i lha mo rnams go rims bzhin du rnam par snang mdzad la sogs pa las gzhan ma</text></item>
<item><p>61a.4</p><section></section><text>yin pa'i gzugs kyi dgod bya ste/ de bzhin gshegs pa rnams ni rnal 'byor ma'i gzugs rnams su 'gyur ro/ /de rnams rnam pa dang bcas pa'i phyir na/ ci ltar phung po la sogs pa rnams de bzhin nyid kyi rang bzhin du 'gyur zhe na/ brjod par bya ste/ 'dir de</text></item>
<item><p>61a.5</p><section></section><text>bzhin gshegs pa'i sgra ni/ Dit+tha dang / Di bit+tha la sogs par smra bar bya ba ma yin gyi/ dpal ldan de bzhin nyid du gshegs/ /de bzhin kho nar 'ongs pa yang / /shes rab ldan pa 'di yis ni/ /de bzhin gshegs zhes mngon brjod bya/ /zhes bcom ldan 'das</text></item>
<item><p>61a.6</p><section></section><text>kyis nges pa'i tshig gis bsgrubs pa yin no/ /de'i phyir/ de bzhin nyid du 'ongs pa las sam/ 'ongs pa las de bzhin bu gshegs pa zhes pa ste/ de bzhin gshegs pa'i rigs dang 'brel pa'i gti mug rdo rje ma la sogs pa'i lha mo thams cad ni de bzhin nyid</text></item>
<item><p>61a.7</p><section></section><text>kyi rang bzhin lta bu'o/ /de bzhin nyid du yang ste/ chos thams cad kyi rnam par dag pas dang / lha rnams kyi chos rnams rnam par sbyang bar bya ba kho na'o/ /de skad du yang gsungs pa/ nges par dngos po thams cad kyi/ /rnam dag de bzhin nyid du brjod/ /phyi nas re re'i</text></item>
<item><p>61b.1</p><section></section><text>dbye ba yis/ /lha rnams kyis ni brjod par bya/ /zhes so/ /da ni gzugs gang yin pa ci yang dung ste/ de thams cad 'byung ba chen po bzhi nye bar blangs nas rig par bya'o zhes 'byung ba chen po kho na gzugs su rnam par rtog pa'i gnas nyid yin pa gcod pa'i phyir/ </text></item>
<item><p>61b.2</p><section></section><text>spos mo ri khrod ma nyid dang / /zhes bya ba la sogs pa gsungs te/ sbos mo la sogs pa'i mtshams bzhi'i lha mo rnams/ spyan ma la sogs pa rnams las gzhan ma yin pa'i gzugs kyis so/ /sa chu me dang rlung rnams la ni/ sra ba dang / gsher ba dang / dro</text></item>
<item><p>61b.3</p><section></section><text>ba dang / g.yo ba rnams la ste/ brten pa'i spyan ma'i bdag nyid can rnams la'o/ /sbyang slad ces pa/ chos nyid ji lta ba bzhin du khong du chud par bya ba'i don du'o/ /rnal 'byor pas shes pa ni/ blang ba dang dor ba'i gnas de kho na nyid du shes shing bsgom pa'i rnal</text></item>
<item><p>61b.4</p><section></section><text>'byor dang ldan pa'o/ /dgod bya zhes pa ni/ de rnams su lha mo de rnams dang mi phyed pa'i gzugs su mos par bya'o zhes pa'i don to/ /de nas te/ rnam par dag pa bsgoms pas nyon mongs pa'i sgrib pa dang bral nas/ yang de ma thag tu'o/ /spangs nas de</text></item>
<item><p>61b.5</p><section></section><text>bzhin gshegs pa'i dbang bskur te/ gang las she na/ mngon par rdzogs par byang chub pa zhes bya ba gang yin zhes rnam par dpyod pa'i sngags kyi sgo nas spyad pa spyod pa'i byang chub sems dpas de kho na shes par bya ba yin te/ shes bya'i sgrib pa zad pa'o zhes byas</text></item>
<item><p>61b.6</p><section></section><text>nas/ sangs rgyas kyis dbang bskur ba rab tu bstan pa'i phyir dkyil 'khor 'khor lo'i bdag ces bya ba la sogs pa gsungs te/ dkyil ni snying po ste/ bde ba chen po'i rang bzhin don dam pa pa'i byang chub kyi sems so/ /de len par byed pa'i dkyil 'khor te/ </text></item>
<item><p>61b.7</p><section></section><text>kun rdzob byang chub kyi sems kyi thig le las spros pa'i dpal he ru ka dang lha mo'i tshogs so/ /de nyid gnyis su med cing ro gcig par nye bar mtshon par byed pa nyid kyi phyir 'khor lo'o/ /de'i bdag ste/ de'i rnam pa zhes pa rnal 'byor pa'i khyad par ro/ /ye</text></item>
<item><p>62a.1</p><section></section><text>shes sa bon 'od spros pas/ /zhes pa ni/ thugs rdo rje'i steng du ye shes sems dpa'i yi ge'i 'od zer las spros pa'i lha rnams kyis mkhar bzhugs te/ nam mkha' la gnas pa'i sangs rgyas rnams la dbang gi slad du ste byin gyis brlab</text></item>
<item><p>62a.2</p><section></section><text>pa'i slad du 'am/ rnam par 'gyur ba'i slad du gsol ba gdab pa ste blang bar bya ba'o/ /sangs rgyas de rnams zhes pa la sogs pa la/ de rnams ni/ ye shes sems dpa'i 'od zer gyis gsol ba btab pa can nam mkha' la gnas pa de rnams kyis so/ /</text></item>
<item><p>62a.3</p><section></section><text>he ru ka'i rnam par shes pa ni/ rnal 'byor pa'i mos pa'i dbang las byung ba'i he ru ka'i sku rnams kyis so/ /tshogs na/ sngags la sogs pa'i cho gas bdud rtsi'i bum pa rnams kyis so/ /dbang bskur ro zhes pa ni/ 'gro ba ma lus pa'i don thob par byed</text></item>
<item><p>62a.4</p><section></section><text>pas na rgyal srid la dbang bskur ba zhes pa'i don to/ /gau rI sogs dang spyan ma sogs/ /zhes pa la sogs pa la/ dang yig ni bsdu ba la ste/ des na ji ltar sangs rgyas rnams kyis dbang bskur ba de bzhin du/ gau rI la sogs pa dang spyan ma la sogs pa de'i</text></item>
<item><p>62a.5</p><section></section><text>dkyil 'khor ba'i lha mo'i tshogs rnams kyis rab mchod de/ gar dang glu dang / sil snyan dang / bkra shis kyi ca co'i sgra dang / de bzhin du me tog dang / bdug spos dang / mar me dang / dri dang / zhal zas dang / gos dang / rgyan la sogs pa rnams kyis mngon par</text></item>
<item><p>62a.6</p><section></section><text>mchod par byed do zhes bya ba'i don to/ /'o na chu ci zhig gis gang ba'i bum pa rnams kyis dbang bskur ba yin zhe na/ bdud rtsi lnga pos rgyas pa yis/ /zhes bya ba la sogs pa gsungs te/ ye shes lnga'i rang bzhin gyi/ bdud rtsi lnga po skye ba dang / 'chi ba</text></item>
<item><p>62a.7</p><section></section><text>sel ba'i mtshan nyid kyi sa rgyas pa ste/ yongs su gang ba rnams kyis so/ /me tog char ldan pas ni/ lha mo rnams kyis me tog gi char dang ldan pas zhes pa'i don to/ /dgos pa gsungs pa/ rnal 'byor pa ni dbang bskur 'gyur/ /</text></item>
<item><p>62b.1</p><section></section><text>zhes bya ba la sogs pa ste/ sangs rgyas thams cad kyis dbang bskur bas/ rnal 'byor pa phyir mi ldog pa'i rang bzhin du dbang bskur ba yin no/ /dbu rgyan dpal ldan thugs kyis te/ /mi bskyod pa yi dbu rgyan no/ /zhes pa/ 'khor ba'i bar du</text></item>
<item><p>62b.2</p><section></section><text>'gro ba'i don byed pa thob pa'i nga rgyal las g.yo bar bya ba ma yin pa'i rang bzhin nyid nye bar mtshon byed du gyur pa mi bskyod pa'i mtshan ma cod pan la 'gyur te thob par bya zhes pa'i don to/ /de skad du gsungs pa/ rang gi snying ga'i sa bon las spros pa'i 'od zer dang 'od zer gyi</text></item>
<item><p>62b.3</p><section></section><text>gzugs can rnams bkug nas dgyes par byas shing / dbang bskur bar gsol ba gdab par bya ste/ a b+hi Shiny+tsan+tu maM zhes pa'o/ /sangs rgyas khyed rnams te/ de bzhin gshegs pa thams cad do/ /de nas de bzhin gshegs pa rnams kyis byas pa'i he ru ka'i sku rang gi</text></item>
<item><p>62b.4</p><section></section><text>phyag gis bdud rtsi lnga'i chus gang ba'i bum pa bzang ba rnams kyis dbang bskur bar bya ste/ dbang bskur ba rnams su de'i dbu rgyan la mi bskyod pas rgyas gdab/ oM sarba ta thA ga tA b+hi She ka badzra swa b+hA wAt+ma ko\u0f85haM zhes pa'o/ /bcom ldan 'das kyis dbang bskur ba dang rgyas gdab</text></item>
<item><p>62b.5</p><section></section><text>pa gsungs nas/ lha mo rnams kyis gsungs pa/ gau rI puk+ka sI nyid kyang / /zhes pa la sogs pa ste/ 'dir nyid yig ni nges par gyi don to/ /des na gzugs kyi rang bzhin can gau rI dang / de bzhin du sa'i rang bzhin can puk+ka sI la thugs kyi dbang po nyid kyis rgyas gdab par</text></item>
<item><p>62b.6</p><section></section><text>bya ba yin gyi/ gzhan rnam par snang mdzad kyis ni ma yin no/ /rnam pa gzhan du na/ ye shes kyi rnam pa dor nas de nyid kyis rtul po nyid kyi skyon las lha mo'i dngos grub nyid ma yin no zhes mi bskyod pa kho nar gsungs so/ /de ltar lha mo thams cad kyi rgyud du gsungs te/ ma</text></item>
<item><p>62b.7</p><section></section><text>log pa'i tshul gyis rgyas gdab par khong du chud par bya'o/ /chom rkun ri khrod ces pa la sogs pa la/ chom rkun ma dang de bzhin du ri khrod ma la sku'i dbang po rnam par snang mdzad do/ /de ltar ro langs ma ni rin chen 'byung ldan te/ ser snas rgyas gdab po/ /gtum mo'i dbu</text></item>
<item><p>63a.1</p><section></section><text>rgyan zhes pa la sogs pa ni/ me'i rang bzhin can gyi dbu rgyan ni rin chen 'byung ldan te/ dbu rgyan ni gtso bo nyid kyis zhes pa'i don to/ /g.yung mo chags pa'i rdo rje can/ /zhes pa ni/ phrag dog gi rang bzhin can gyis rgyas gdab pa ni/ chags pa'i</text></item>
<item><p>63a.2</p><section></section><text>rdo rje can 'od dpag med do zhes pa'i don to/ /g+hasma rI yang dbang bskur gnas/ zhes pa ni/ g+hasma rI'i dbang bskur ba'i gnas su de dang 'dra bar 'od dpag med de/ so sor rtog pa ni/ rdo rje'i dbang bskur ba'i gtso bo yin pa nyid kyi phyir ro/ /rnal 'byor rig ces pa</text></item>
<item><p>63a.3</p><section></section><text>la/ rnal 'byor ni kun rdzob dang don dam pa dag mi phyed par rtogs pa ste/ de la rgyas gdab par bya ba'i lha'i rnam pa ni kun rdzob yin la/ de bzhin gshegs pa rnams kyis rgyas gdab pa ni don dam pa'o/ /de dag gi ro gcig pa'i rnam pa ni sbyor ba ste/ de rig go zhes</text></item>
<item><p>63a.4</p><section></section><text>pa rnal 'byor rig go/ /rtag tu goms pa dang ma bral bas te/ bsgom par bya ba ni dran par bya zhes dgos so/ /de ltar yang gsungs pa/ rigs ni yongs su shes pa'i yang / /rgyas gdab lha ni grub pa ste/ /rigs 'chol bsgom pa'i rnal 'byor las/ grub</text></item>
<item><p>63a.5</p><section></section><text>pa med cing sgrub po med/ /ces so/ /de nas mchod de bdag nyid ni/ /zhes pa la sogs pa la/ de nas te/ dbang bskur ba'i de ma thag tu mchod pa bya'o/ /de la rang gi snying ga'i ye shes kyi 'od zer gyis spros pa'i lha mo brgyad po rang dang phan tshun dbyer med pa rnams</text></item>
<item><p>63a.6</p><section></section><text>kyis gzung ba'i mchod yon dang / me tog dang / spos dang / mar me dang / dri dang / zhal zas dang / na bza' dang / rgyan la sogs pa rnams kyis te/ mchod par bya ba dang / mchod pa po dang mchod pa rnams dmigs pa med pa'i rang bzhin snang brnyan tsam du yang dag par</text></item>
<item><p>63a.7</p><section></section><text>rig nas mchod par bya zhing / oM sar+b+ba ta thA ga ta pU dzA badzra swa b+hA wAt+ma ko\u0f85haM zhes brjod par bya'o/ /de ltar yang gsungs pa/ ye shes sna tshogs yo byad ni/ /spro byed lha mo brgyad rnams kyi/ /dkyil 'khor dkyil 'khor can bdag gi/ /spyan snga ru ni mchod par bya/ </text></item>
<item><p>63b.1</p><section></section><text>zhes so/ /rim pa 'dis mchod pa ste/ mngon par mchod pa'o/ /bdag nyid ni he ru ka'i gzugs te/ bstod pas zhes pa ni/ sngar bshad pa'i lha mo rnams kyis/ brag ca lta bu'i sgra'i byed par gyur pa rnams kyis kun du dgyes par bya ba ste/ 'di ltar tshim par bya'o/ /rnal</text></item>
<item><p>63b.2</p><section></section><text>'byor ma tshogs grogs mos yongs bskor khyod/ /ces bya ba la sogs pa la/ khyod ni rnal 'byor ma'i tshogs kyis yongs su bskor ba yin te/ de khong du chud pa'i bdag nyid can gyi thugs kyis mchog brnyes pa ste/ sems can yongs su bskyang ba'i slad du bka' thob</text></item>
<item><p>63b.3</p><section></section><text>pa'o/ /'di las na/ khyod yod na rgyu ba dang bcas pa mi rgyu ba'i 'gro ba mdzes par mdzad do/ /nyon mongs pa yongs su zad pa las mchod pa zhes pa'i don to/ /thugs kyi dbang phyug la gnas pa nyid rjes su gnang ba'i bdag nyid chen pos 'gro ba sad par mdzad de/ </text></item>
<item><p>63b.4</p><section></section><text>sgyu ma'i spros pa ltung bar mdzad do/ /rdo rje zhes pa ni bod pa ste/ dbye bar bya ba ma yin pa'i ye shes zhes pa'i don to/ /dgyes mdzod ces bya ba la sogs pa la/ yongs su dgyes par 'gyur ba ste/ he ru ka rdo rje zhes pa ni bod pa'o/ /bstod pa'i mthar/ oM sar+b+ba ta</text></item>
<item><p>63b.5</p><section></section><text>thA ga ta stu ti ra badzre swa b+hA wAt+ma ko\u0f85haM zhes brjod do/ khams gsum par gnas pa nyid kyi rang bzhin las zhes dgongs so/ /da ni thog ma med pa'i dus kyi khams kyi zas kyi bag chags goms pa ldog pa'i don du rnal 'byor pa'i bsam gtan gyi sbyor bas bdud rtsi nye bar</text></item>
<item><p>63b.6</p><section></section><text>longs spyod pa gsungs pa/ bdud rtsi myang ba byas nas ni/ /zhes pa la sogs pa'o/ /de la cho ga ni 'di yin te/ mdun du yaM yig yongs su gyur pa'i rlung gi dkyil 'khor rnam par bsgoms nas/ de'i steng du re phas me 'bar ba'o/ /'bar ba'i steng du a yig</text></item>
<item><p>63b.7</p><section></section><text>las skyes pa'i pad+ma'i snod de/ de'i nang du bzhi mnyam dang / gla rtsi dang / ga bur dag mchog gi dbugs dang ldan pa ni/ rang gi sku dang gsung dang thugs rnams kyis so/ /yi ge gsum po byung ba'i rim pas sbyang ba la sogs pa bya ste/ hUM gis sbyang ba dang</text></item>
<item><p>64a.1</p><section></section><text>AHyis sad pa dang / oM gyis 'bar bar byas nas slar yang yi ge gsum po de rnams kho nas byin gyis brlab par bya'o/ /de nas rang gi snying ga'i ye shes sems dpa'i sa bon las sngar bshad pa'i lha mo brgyad po spros la de rnams kyis bdud</text></item>
<item><p>64a.2</p><section></section><text>rtsi'i snod de blangs nas/ rang gi snying gar sngar bshad pa'i dkyil 'khor gyi 'khor lo rnam par bsams te/ hUM rdo rje'i rtses bdud rtsi myang bar bya'o zhes pa ni cho ga'o/ /de ltar yang gsungs pa/ de nas rlung dang me la gnas pa'i pad+ma'i snod du/ rang byung dang / </text></item>
<item><p>64a.3</p><section></section><text>bzhi mnyam dang / gla rtsi dang / ga pur dag mchog gi dbugs dang ldan pa hUM dang rdo rje dkar po ni sbyong ba dang / AHyig gis rab tu sad pa dang / pra Na bas 'bar ba'i snang ba can du byin gyis brlabs shing bsngags so/ /rang gi lce'i pad+ma'i 'dab ma de hUM las</text></item>
<item><p>64a.4</p><section></section><text>byung ba'i rdo rje dkar po des phyi dang nang gi bdag nyid can gyi gzugs rab tu tshim par bya'o zhes so/ /bshad pa'i rgyud du yang gsungs pa/ dbugs dang 'bar ba dang thod pa la sor mo lnga'i sa bon lnga las yang dag par byung ba'i lces bdud rtsi myang bar bya ste/ </text></item>
<item><p>64a.5</p><section></section><text>dpal rdo rje he ru kas so/ /oM sar+b+ba ta thA ga tA mr-i ta swA da na badzra swa b+hA wAt+ma ko\u0f85haM/ 'di ltar bdud rtsi myang ba'i mthar thug pa'i yan lag drug bsgom par bstan pa yin te/ de ltar yang gur gyi rgyud du gsungs pa/ /rdo rje rjes su chags par bya/ /sangs rgyas</text></item>
<item><p>64a.6</p><section></section><text>gnas ni rnam par bsgom/ /dbang bskur ba dang bdud rtsi myang / /mchod bstod yan lag drug nyid do/ /myur du grub pa bcas thob bya/ /yan lag drug bsgom rnal 'byor pa'o/ /khang brtsegs sangs rgyas rnam snang mdzad/ /dbang bskur mi bskyod de bzhin gshegs/ /</text></item>
<item><p>64a.7</p><section></section><text>bdud rtsi myang ba 'od dpag med/ /bstod pa rin chen 'byung dpal lo/ /mchod pa don yod rtag tu bshad/ /rjes chags rdo rje sems dpa'o/ /de ltar yan lag drug la dgod pa yang khong du chud par bya ste/ dang por nag po bsgom par bya/ /gnyis par dmar po</text></item>
<item><p>64b.1</p><section></section><text>rnam par bsgom/ /gsum par ser po bsgom par bya/ /bzhi par ljang gu de bzhin no/ /lnga pa la ni sngon po'i mdog /drug par yang ni dkar po'i lus/ /rnal 'byor pa yis yan lag drug /bsgom bya dga' bral mthar de bzhin/ /de ltar yan lag drug bsgom pa nyid kyis</text></item>
<item><p>64b.2</p><section></section><text>bskyed pa'i rim pa rnam par bsgoms nas/ de ma thag tu rdzogs pa'i rim pas ye shes kyi mtshan ma la nye bar dmigs par bya ste/ spros pa thams cad dang bral ba'i don dam pa la 'jog go/ /de ltar bshad pa'i rgyud las gsungs pa/ yan lag drug po nyer skyed byed/ /de</text></item>
<item><p>64b.3</p><section></section><text>'di nye bar grub pa na/ /dang por sprin dang 'dra bar snang / /gnyis par du blta bu'o/ /gsum par mkha' snang rnam pa ste/ /bzhi par sgron me 'bar ba yin/ /sprin med nam mkha' lta bur ni/ /rtag tu snang ba lnga pa la/ /phyi nas sgyu lta'i rnam pa dang / /rmi lam rnam par skad cig</text></item>
<item><p>64b.4</p><section></section><text>'gyur/ /lte bar gtum mo 'bar ba yis/ /de bzhin gshegs pa lnga rnams bsreg /spyan la sogs pa lnga bsreg ste/ /ri bong can haM 'dzag pa bsreg /ces so/ /'dir de kho na nyid bsgoms pas dub pa na ci zhig bya zhe na/ spro dang bsdu ba sngon ma can/ /zhes bya ba la</text></item>
<item><p>64b.5</p><section></section><text>sogs pa gsungs te/ spro ba dang bsdu ba sngon ma can gyi sngags kyi bzlas pa bya ste/ sku dang gsung dang thugs kyi yi ge gsum po rnams las de bzhin gshegs pa rnams dpal he ru ka'i gzugs su phyi rol du spro zhing spros nas yang dag par mchod de/ yi ge gsum gyis</text></item>
<item><p>64b.6</p><section></section><text>sngags kyi sku'i gzugs kyis yongs su gyur pa de rnams slar nang du/ rang gi sku dang gsung dang thugs rdo rje rnams la rab tu gzhug par bya'o/ /de ltar spro ba dang bsdu ba byas nas sngags bzlas te yi ge gsum gyi sngags bzla'o/ /rab tu byin/ /rab tu gyis shig ste/ 'jug</text></item>
<item><p>64b.7</p><section></section><text>pa dang / gnas pa dang / ldang ba'i rim pas brtan pa ste nyin mtshan rtag tu'o/ /rtse gcig sems kyis zhes pa 'dis ni/ nang gi thun mtshams dran pa dang bral ba khri phrag gnyis la sogs pa'i grangs kyi rim pa bshad pa yin no zhes pa ni sngags bzlas pa'o/ /ye shes</text></item>
<item><p>65a.1</p><section></section><text>sems dpa'i snying zlar gnas/ zhes pa la sogs pa la/ rnal 'byor pas brang la gnas pa'i ye shes sems dpa'i thugs ka'i thig le gang yin pa 'di'o/ /de la sa bon ni he ru kar bshad de/ thig le der song ba ste zhugs pas gnas pa'o/ /</text></item>
<item><p>65a.2</p><section></section><text>sngar bshad pa'i yi ge gsum gyi sngags su ldang bas slar spro bar bya zhes dgongs pa yin no/ /'dir man ngag ni/ dpral ba dang / mgrin pa dang snying gar gnas pa'i oM AHhUM zhes pa ni khams gsum pa ste/ yid ches mtshan ma sku dang gsung dang thugs su rnam par brtag cing / ye shes</text></item>
<item><p>65a.3</p><section></section><text>sems dpa'i snying ga las ldang ba gang yin pa'i shes rab kyi 'od zer gyi re khA thur sel dang sbyor bas bkug ste rim gyis oM yig ni AHyig la'o/ /AHyig ni hUM yig la'o/ /hUM yig kyang ye shes sems dpa'i nang du ting nge 'dzin sems dpar brjod pa'i sa bon la bcug</text></item>
<item><p>65a.4</p><section></section><text>nas de yang rim gyis AHyig ni ha yig la ste/ ha yig ni mgo bo la'o/ /de yang stong pa nyid kyi rang bzhin thig le la'o zhes pa thig le 'ba' zhig gi cha rang bzhin gyis 'od gsal ba/ bcom ldan 'das dpal he ru ka'i chos skur rnam par bsgoms nas/ slar yang</text></item>
<item><p>65a.5</p><section></section><text>thig le tsam de las 'gro ba'i don byed pa'i slad du rim gyis snang brnyan tsam gyi thugs dang gsung skur snang ba'i gar mkhan sngags kyi skus spro bar bya zhes pa'o/ /rang bzhin las te ngo bo nyid dran pa las rang bzhin gyi bzlas pa khong du chud par bya/ sngags phreng zhes pa la sogs pa</text></item>
<item><p>65a.6</p><section></section><text>la/ dgongs pa ni 'di yin te/ rang gi snying ga'i ye shes sems dpa'i 'od kyi sgron ma rnams kyis rnam par khyab par byas pas kyang / sems can gyi khams ma lus pa/ ma lus pa'i nyon mongs pas bsgribs par mthong nas/ rang gi snying ga'i sa bon las spros pa'i</text></item>
<item><p>65a.7</p><section></section><text>sngags kyi phreng ba'i nang du/ 'od gsal ba'i ye shes kyi yon tan gyis 'bar ba'i oM de wa pi tsu badzra zhes pa la sogs pa'i yi ge'i phreng ba zhi ba la sogs pa'i las rab 'byams [(]gyi [,]kyi [)]gzugs dang kha dog go/ /'di rnams nyid sems can kun gyi don byed pa can te/ phyi rol du</text></item>
<item><p>65b.1</p><section></section><text>spros nas sems can gyi bya ba bya'o zhes pa 'dis phyi rol du 'gro ba ste song ba'o/ /sngags kyi don rnam pa bzhi shes pa'i rnal 'byor pas srog dang thur sel gyi rlung dag shin tu bsdam pa ste/ bcing bar byas nas slar spro bar bya zhing rang gi snying gar gzhug par bya'o zhes pa'i</text></item>
<item><p>65b.2</p><section></section><text>don to/ /rnam pa gzhan du na rnal 'byor pa 'chi bar 'gyur ro zhes pa dam tshig gi bzlas par khong du chud par bya'o/ /bzlas pa byas nas zhes pa la sogs pa la/ /de ltar bzlas pa'i rnam pa rnam pa gsum byas nas bsod nams bsags par gyur pa gang yin pa de thams</text></item>
<item><p>65b.3</p><section></section><text>cad/ sems can rnams kyis bla na med pa'i 'bras bu thob pa'i phyir du yongs su bsngo bar bya zhing gtong bar bya'o/ /ting nge 'dzin las langs pa na/ /zhes bya ba la sogs pa la/ gang gi tshe rnal 'byor pa ting nge 'dzin gyis dub pa de'i tshe bsam gtan las ldang ba na yang</text></item>
<item><p>65b.4</p><section></section><text>gzhan du g.yeng ba yongs su spangs nas/ sangs rgyas nyid thob par byed pa'i smon lam 'chad par 'gyur ba 'di ni bklag pa ste gdon par bya'o/ /rigs su skye dang zhes pa la sogs pa la/ de yang rigs su ste byang chub sems dpa'i rigs su skye ba'o/ /de bzhin</text></item>
<item><p>65b.5</p><section></section><text>du smyo med ni bag yod par spyod pa can no/ /dam tshig can ni dam tshig gi bsnyen pa can te/ rang bzhin gyi don byed pa'i rgyur byang chub kyi sems yongs su skyong bar byed pa'o/ /kye yi rdo rje ston ni shes rab dang thabs gnyis su med pa'i chos nyid kyi lam ston par byed pa'o/ /</text></item>
<item><p>65b.6</p><section></section><text>brtser ldan ni/ sdug bsngal gsum gyis gdungs pa'i 'gro ba rnams la snying rjes brlan pa'i thugs so/ /bla mar gus ni/ de rdo rje 'dzin pa mngon sum du 'dzin pa'o/ /yang gi sgra las dge ba'i bshes gnyen bkur bar byed pa'o/ /skye ba nas skye ba ni/ </text></item>
<item><p>65b.7</p><section></section><text>skye ba thams cad du ste/ gang byang chub kyi snying po ji srid pa'i bar du gyur cig pa'o/ /lag pas rdo rje dril bu zhes pa la sogs pa la/ rdo rje ni byang chub kyi sems nye bar mtshon par byed pa'o/ /dril bu ni shes rab kyi pha rol tu phyin pa'i rang bzhin te/ snying rje dang shes</text></item>
<item><p>66a.1</p><section></section><text>rab de dag gis mtshan pa'i lag pa gang gi yin pa de de skad du bshad la/ gzhan dag ni 'khrol zhes 'don te/ zab mo'i chos klog pa yang ngo / /btsun mo ni stong pa nyid yin la/ de'i khu ba ni byang chub kyi sa bon 'byung ba kun du bsrung ba'o/ /de yang</text></item>
<item><p>66a.2</p><section></section><text>dag par 'thung ba ni yongs su za ba ste yongs su skyong ba zhes bya ba'i tha tshig go/ /gang gis skye ba nas skye bar rnam pa de lta bur gyur cig pa'o/ /de nas gtor sogs cho ga zhes bya ba la sogs pa la/ de nas ni de ma thag tu 'dod pa'i don grub pa'i phyir dang / </text></item>
<item><p>66a.3</p><section></section><text>bgegs nye bar zhi ba'i don du 'byung po thams cad la gtor ma bya'o/ /sogs pa'i sgras ni sbyin sreg dang dkyil 'khor mchod pa la sogs pa gsungs pa yin no/ /de la bshad pa'i rgyud kyi rim pas gtor ma brjod par bya ste/ nam mkha'i phyogs kyi dbus gnas</text></item>
<item><p>66a.4</p><section></section><text>par/ /'dab brgyad pad+ma bsgom par bya/ /dbang po shar gyi 'dab ma la/ /bsams nas mthar byed lho ru dgod/ /nub kyi 'dab mar chu lha ste/ /de bzhin byang du nor sbyin no/ /mer ni me lha che de bzhin/ /bden bral du ni ro zan no/ /rlung du rlung lha bsam byas nas/ /dbang</text></item>
<item><p>66a.5</p><section></section><text>ldan du ni 'byung po'i gtso/ /zla ba nyi ma tshangs lha sogs/ /mchog gi tshangs pa'i mdun na 'don dang ni/ /dga' ldan dang ni 'thab bral gnas/ /rgyal po che las byung ba rnams/ /gzhan gyi sprul pa 'jug pa dang / /'phrul dga' yi ni lha rnams dang / /gnas</text></item>
<item><p>66a.6</p><section></section><text>gtsang ma na gang gnas dang / bde ba can na bde bar gnas/ /'og min na ni gnas pa dang / /de rnams thams cad steng du ni/ /bsam bya chos 'byung dbus son pa/ /stobs kyi rgyu dang dung skyong dang / /de bzhin mtha' yas nor rgyas te/ /'jog po dang ni rigs ldan nyid/ /pad</text></item>
<item><p>66a.7</p><section></section><text>chen pad+ma bzang po'o/ /'og gi chos 'byung rnams su yang / /lha min dmyal ba'i sems can rnams/ /oM las tshangs lha la sogs te/ /hUM las dum bus blangs pa sogs/ /AHlas stobs kyi rgyu sogs rnams/ /zhal gcig phyag ni gnyis pa ste/ /steng gi lha</text></item>
<item><p>66b.1</p><section></section><text>rnams dkar po ste/ /tshangs pa la sogs nag por snang / /stobs kyi rgyu sogs cher dmar ba/ /rang 'dra'i rig ma rnams kyis 'khyud/ /rdo rje dril bu lag na 'dzin/ /g.yas brkyang gis ni stan la gnas/ /tshangs sogs rtag pas rgyas gdab ste/ /mchod sbyin brgya</text></item>
<item><p>66b.2</p><section></section><text>sogs rdo rje can/ /stobs kyi rgyu sogs mtha' yas kyang / /thams cad rigs gsum las skyes pa'o/ /gau rI yis ni dgug bya ste/ /chom rkun mas kyang gzhug par bya/ /ro langs lcags sgrog gis bcing ste/ /za nus sil snyan dril bus bya/ /mchod yon</text></item>
<item><p>66b.3</p><section></section><text>zhabs bsil phul de nas/ /sna tshogs gtor ma 'di bsgrub bya/ /rlung me'i dkyil 'khor bsam par bya/ /pad+ma ni/ a las byung ba 'bar bas gdungs pa der/ /bdud rtsi lnga yi cha shas 'di yis bsgrubs/ /bsams nas pra Na ba yis byin brlabs pa'o/ /in+da dza ma dza la dzak+kha</text></item>
<item><p>66b.4</p><section></section><text>b+hU ta bah+ni bA u rAk+kha/ tsan+da/ sudz+dza/ mA da/ bap+pa/ ta la pa tA la/ aSh+Ta/ sap+pa swA hA/ i daM ba liM b+hu ny+dza dzi g+h+ra phUl+la d+hUp+pa mAM sa pi gaM/ am+b+ha/ kAdz+dza/ sa dA khan+ti khu Ni/ phe Ta gA da/ oM a kA ro mu khaM sar+b+ba d+har+m+ma NAM A d+ya nut+pan+na twAta oM AH hUM phaT swA hA/ de nas gshegs su gsol</text></item>
<item><p>66b.5</p><section></section><text>ba ni/ oM badzra sa twa sa ma ya ma nu pA la ya/ badzra sa twa twe no pa tiSh+Tha dr-i D+ho me b+ha wa su to Sh+yo me b+ha wa/ shA shwa to ma b+ha wa/ a nu rak+to me b+ha wa/ hrI da ya me/ a d+hi tiSh+Tha sar+b+ba sid+d+hi m+me pra yats+tsha/ sar+b+ba kArma su tsa me tsit+taM shre yaHku ru hUM ha ha ha ha hoHb+ha ga wA na sar+b+ba ta thA ga ta badzra mA me muny+tsa ma hA</text></item>
<item><p>66b.6</p><section></section><text>sa ma ya twa aH dkyil 'khor dang sbyin sreg la sogs pa'i cho ga rnams ni/ bzang po yongs su 'dzin pa'i rjes su 'brangs nas bya'o/ /ngal bso'i don du zhes pa la sogs pa la/ ngal bso'i don du ste phyi rol gyi rnam par rtog pa'i dra ba las ldog pa'i phyir du sngar dang 'dra</text></item>
<item><p>66b.7</p><section></section><text>bar gong du gsungs pa'i tshul gyis bzlas pa rnam pa gsum po thams cad de/ dkyil 'khor ba'i sngags dang ldan pa'o/ /cho ga bzhin ni mi phyed pa'i yan lag la sogs pa'i khyad par rnams kyis khong du chud par bya'o/ /de ltar bcom ldan 'das kyi sku gnyis nyin</text></item>
<item><p>67a.1</p><section></section><text>mo'i rang bzhin gyis rdzogs par nye bar bstan to/ /da ni spros pa thams cad dang bral ba'i chos kyi skur bshad pa/ cha shas med pa'i stong pa nyid snang ba med pa'i mtshan nyid/ thog ma dang tha mar dmigs pa med pa/ shes rab kyi rang bzhin mtshan mo'i</text></item>
<item><p>67a.2</p><section></section><text>brdas gsungs pa rnam par bsgom par bya ba'i phyir/ thugs ka'i 'khor lor 'jug pa'i mthar/ /zhes bya ba gsungs te/ thugs ka ni ye shes sems dpa'i thig le'o/ /'khor lo ni nyi mar spros pa ste dkyil 'khor gyi 'khor lo'o/ /'jug pa ni rab tu gzhug par</text></item>
<item><p>67a.3</p><section></section><text>bya'o/ /mthar ni nyin mo'i mjug thogs su ste/ mtshan mo shes rab dang thabs su gnyis su med cing ro gcig pa'i bdag nyid kyis nyal bar bya ba yin no zhes bya ba ni shugs kyis blang bar bya'o/ /shes rab thabs bdag ces pa ni/ stong pa nyid dang snying rje dbyer med pa nyid kyis</text></item>
<item><p>67a.4</p><section></section><text>dkyil 'khor gyi 'khor lo'i khyad pa ro/ /bde ba chen po'i rgyud nyid kyi phyir bde ba ste/ mar me la tshe zhes pa 'dir tshe'i rgyu nyid las 'bras bu la nye bar btags pa yin no/ /shes rab thabs bdag kyang de yin la/ bde ba yang ngo zhes pa las 'dzin pa'i bsdu ba'o/ /yang na/ </text></item>
<item><p>67a.5</p><section></section><text>rang rig pa'i bde ba 'byung ba nyid kyi phyir na dkyil 'khor yang bde ba ste/ de ltar gsungs pa/ phyag rgya chen po'i dbang bskur ba/ /ji bzhin ye shes bde chen te/ /de nyid de las rab 'byung phyir/ /gzhan las dkyil 'khor byung ba yin/ /bde ba dmar zhing bde ba ser/ /bde ba ljang</text></item>
<item><p>67a.6</p><section></section><text>zhing bde ba zhes bya ba la sogs pas dkyil 'khor gyi 'khor lo'i rang rig pa'i rang bzhin nyid rig par byas so zhes pa nyal ba'i cho ga'o/ /don dam pa la mngon par 'jug pa las ldog pa ston par byed pa/ glu rnams kyis bskul zhes bya ba la sogs pa ste/ puk+ka sI la</text></item>
<item><p>67a.7</p><section></section><text>sogs pa'i glu rnams kyis bskul ba las rab tu sad de/ snga bar skya rengs shar ba'i dus su bshad pa'i cho ga las te sngar gsungs pa'i rnam pa lngas mngon par rdzogs par byang chub pa'i rim pas stong pa nyid kyi mtshan nyid rab tu gsal ba'i gzugs las longs spyod</text></item>
<item><p>67b.1</p><section></section><text>rdzogs pa dang sprul pa'i sku gnyis kyi rang bzhin nyid kyis langs pa'i kun du spyod pas gnas par bya zhes pa'i don to/ /nus pa rnyed pa na zhes pa ni bsgom pa'i stobs thob pa'o/ /rdzogs par ni phyir mi ldog cing kha na ma tho ba med par sems can gyi don brtsam pa ste</text></item>
<item><p>67b.2</p><section></section><text>bya'o zhes pa byas nas dge zhing zhes bya ba la sogs pa la zhes pa ni rab tu byed pa ste 'dis so/ /dge ba ni mya ngan las 'das pa'i rgyu'o/ /bde ba'i sgrub thabs ni dka' ba med par yongs su brtags pas so/ /byang chub sgrub pa'i thabs ni de lta bu ste ma lus pa'i sems</text></item>
<item><p>67b.3</p><section></section><text>can gyi bde ba chen po sgrub par byed pa ste rang rig pa'i ye shes sgrub par byed pa'o/ /sgrub thabs 'di byas nas te bgyis nas dri ma med cing dri ma dang bral ba kha na ma tho ba med pa'i dge ba gang zhig nye bar bsags pa'i dge ba de yis 'gro ba ste khams gsum pas nam</text></item>
<item><p>67b.4</p><section></section><text>mkha' ste kun du gsal ba thob par gyur cig ces pa mkha' la spyod pa'i grub pa thob par gyur cig ces pa'i don to/ /ye shes sgron ma bris las bdag gis nyer bsags dge ba gang yin pa/ /bsod nams de yis sems can ye shes sgron ma rab tu 'bar gyur cig/ /</text></item>
<item><p>67b.5</p><section></section><text>rgyal po byang chub 'od kyi rjes mthun kho nar bdag gis bgyis pa ste/ /dka' 'grel 'di ni blo zhan rtogs pa'i rgyu ni ci zhig min pa nyid/ /rdo rje'i sgrub pa'i thabs kyi rnam 'grel kha che dngul gyi bum pas mdzad pa rdzogs so// //rgya gar shar phyogs kyi baN+Di</text></item>
<item><p>67b.6</p><section></section><text>ta chen po/ gnas brtan byang chub sems dpa' nags kyi rin chen zhes bya ba/ bcom ldan 'das dpal rdo rje rnal 'byor ma'i zhabs kyi rdul la yang dag par reg pa'i zhal snga nas dang / lo tsA ba gzhon nu dpal gyis bsgyur ba'o/ /legs par sbyar la ring</text></item>
<item><p>67b.7</p><section></section><text>du ma 'dris pa/ /de lta na yang sngon gyi dam pa'i srol/ /gso phyir 'di lta bu dag bgyis pa la/ /deng dus mkhas pa'i skye bos bzod par mdzod// @##/ /rgya gar skad du/ b+hik+Shu br-it+ti nA ma/ bod skad du/ slong mo'i 'grel pa zhes bya ba/ </text></item>
<item><p>68a.1</p><section></section><text>'jam dpal gzhon nur gyur pa la phyag 'tshal lo/ /dpal ldan 'khrul 'khor sngags kyi don/ /rig pa nges par 'byung ba'i bdag/ /rtog pa'i dra ba sreg pa yi/ /'jam dbyangs dpal la phyag 'tshal lo/ /bla ma dam pa'i zhabs chu skyes/ /</text></item>
<item><p>68a.2</p><section></section><text>lo drug rtog pa med par bsten/ /de yi ge sar mchog gi rdul/ /legs par sbyar byas slong mo che/ /de nas nga rgyal che dor nas/ /lam bral nam mkha'i gnas sdug tu/ /brtse ba'i sbyor nyid rtag tu ni/ /nges par slong mo rtag tu bsten/ /bla ma dang por bsnyen bkur</text></item>
<item><p>68a.3</p><section></section><text>nas/ /rang 'dod sgrub thabs rtsom zhing dbye/ /thos bsam sgom pa'i rnal 'byor pa/ /de yi don ni snying la bzhag/ /de nas mdun du mchod byas nas/ /rdo rje skyil krung sbyor ba yis/ /srog gi rlung ni kun du dgag /blo bzangs sngags kyi bzlas pa bya/ /phyogs skyong rnams la ro</text></item>
<item><p>68a.4</p><section></section><text>gnas su/ /gtor ma bshams shing 'bum du bzlas/ /rnal 'byor phyogs kyi gos 'chang can/ /dur khrod gnas su gnas par bya/ /de ltar byed pa'i rnal 'byor che/ /rtogs dang grol ba'i 'bras rab ster/ /bslang zhes pa ni bzlas pa yis/ /'gyur ba med pa'i</text></item>
<item><p>68a.5</p><section></section><text>brtul zhugs spyad/ /dbyig gu dang ni shing snod dang / /chang gi bum pa skal pa can/ /phyi rol don gyi mchog gis ni/ /sems ni gnas par 'dod pa ste/ /brtan zhing brtan pa'i rkang pa 'dug /sna yi rtse la blta zhing bcing / /shin tu sbyor ldan mtshan med mkha'/ /de</text></item>
<item><p>68a.6</p><section></section><text>bzhin srog gi yon tan sems/ /sgo dgu rnam par dag pa yis/ /grong dgu ru ni yang dag spyod/ /yod dang med par gang sems pa/ /de bsam bsgom par mi bya'o/ /yid la hUM yig sbyor ba yis/ /yi ge bzhi po brjod par bya/ /sbyin la chags pas khyim khyim du/ /</text></item>
<item><p>68a.7</p><section></section><text>che dang chung bar mi brjod cing / /gang gis 'gyur ba med shes pa/ /de yis phyag rgya gsal ba 'thob/ /rlung bcu po ni yang dag 'phrog /bcu po nyi ma zla ba'i 'od/ /thabs dang shes rab kun sbyor bas/ /slong mo slong du 'gro bar bya/ /der ni 'dod pas tshangs pa yi/ /gnas</text></item>
<item><p>68b.1</p><section></section><text>bzhi rtogs pa'i glu blang ngo / /b+huny+dza i ma a Na sa hA ba da ka ma i so sa i A la/ mo a o d+harmA ka raN+Da Na mA ra u kA ma sa hA u/ ats+tsha ak+kha ru dze bu na i so saM sA ra mi muk+ka/ bah+ma ma he sa ra NA rA a NA sak+kha u su d+ha sa hA ba/ 'gyur ba med pa'i tshig 'thob cing / /</text></item>
<item><p>68b.2</p><section></section><text>'gyur ba med pa'i tshig la gnas/ /b+hik+Shan+te hi zhes gang brjod/ /de yi rnyed pa shin tu sbyor/ /de nas bzlas pa bshad bya ste/ /i li yi ge bzhi yi mthar/ /gsum po yis ni rnam par brgyan/ /de yi steng du zla tshes dang / /de yi steng du nA da'o/ /de yi phyir na shes bya</text></item>
<item><p>68b.3</p><section></section><text>gang / /de yang yi ge bzhi pa'o/ /hUM hUM yi ge yi mthar phaT/ /bde ba'i sngags ni brjod par bya/ sngags kyi phreng ba mi'i rus pa/ /brgya dang brgyad ni mchod yin no/ /smon pa'i brtul zhugs yang dag spyod/ /'dod chags zhe sdang rnam par spangs/ /gsal zhing 'brel</text></item>
<item><p>68b.4</p><section></section><text>ba'i lha chen po/ /bzhi po gang gi rnal 'byor pa/ /de yi de bzhin slong ba min/ /dag cing nges sems skal pa can/ /gang yang / b+hi yig rtogs par kun du sbyor/ /k+ShaM yig grol ba yi ni rgyud/ /de yi yi ge ngan 'gro 'grog /hi yi yi ge 'gyur med mchog /b+ha yig</text></item>
<item><p>68b.5</p><section></section><text>nyi ma zhes rab grub/ /a yig zla ba'i ri mor 'dod/ /ka yig bkra shis byed sha za/ /sha yig rtag tu lag chu skyong / /bla mchog a yig bla mar blta/ /ma yig pa sangs dbang phyug mchog /ma yi yi ge spen par 'dod/ /de rnams de ru dbang byed mchog /gang yang</text></item>
<item><p>68b.6</p><section></section><text>b+ha yi yi ge gzugs su brjod/ /ma yi yi ge rtse gcig smra/ /ka yi yi ge dri longs spyod/ /Sha yi yi ge 'ang ro zhes pa/ /deg bya a yi yi ger brjod/ /de hi zhes yig stong pa ste/ /ma yig nga rgyal 'joms shing mdzad/ /dngos dang dngos med mdzas brtul zhugs/ /rdo rje</text></item>
<item><p>68b.7</p><section></section><text>rnal 'byor ma dpal 'dud/ /rtag tu phyi dang nang du ni/ /kun du spyod cing yang dag spyod/ /dang po skyon med pas rnal 'byor ma yang dag par mchod cing theg pa dman pa sna tshogs pa'i dri ma spang ngo / /de'i rjes su snying rje nam mkha' bzhin du sems gnas shing mi g.yeng bas</text></item>
<item><p>69a.1</p><section></section><text>mi'i thod pa mchog gi snod du bslang ba rab tu bsngags so/ /ji ltar mngon sum du bsam pa de ltar lha mo sna tshogs pa'i gnas su rnal 'byor gyi bza' ba dang btung ba bzhin/ gang du mngon du bde bar sems shing sems dpa'i sbyor bas mngon sum du tshor</text></item>
<item><p>69a.2</p><section></section><text>bar 'dod pas/ dus thams cad du bya'o/ /de nas slong mo'i bza' ba spyod cing sems can kun la snying brtse bar bya'o/ /gang rnam par shes pa tsam du sbyor ba'i rnal 'byor bas dang po ce spyang cig gam khyi'i gnas su bsgom mo/ /de nas 'jig rten pa'i bsam pa shes nas</text></item>
<item><p>69a.3</p><section></section><text>'jig rten pa'i sems bsgom mo/ /rnal 'byor ma chang 'tshong ma dang / g.yung mo dang / gtum mo dang / sbos mo rnams la de bzhin du gos nyos la zla ba drug tu kun du so sor mchod par bya'o/ /ye shes kyi yon tan ji lta bar 'jig rten kun la bsam par bya'o/ /rlung yang</text></item>
<item><p>69a.4</p><section></section><text>dag par sbyor bas slong mo bslang zhes brjod par bya'o/ /'dod chags dang zhe sdang dang gti mug gi 'tshe ba rnam par spangs la ka r+b+bur bza' bar bya zhes pa ni khyad par dang bcas pa'o/ /grong dgu po ni sgo dgu rnam par dag par yang dag par spyad do/ /pad+ma dkar po ji lta ba</text></item>
<item><p>69a.5</p><section></section><text>bzhin gyi snod du bdud rtsi lnga dang dngos po'i dri rigs bsnam zhing bsgom mo/ /lam gyi rigs 'dus shing gnas pa'i lam du gnas pas slong mo slang zhes brjod cing sna'i rtse la blta zhing bcing ngo / /stong pa dang snying rje dbyer med pa'i rang gi sems yongs su bsgom mo/ /A</text></item>
<item><p>69a.6</p><section></section><text>li bcu gsum pa la zla tshes dang stong pa dang nA da'o/ /A li gnyis pa la nam mkha' yang dag par ldan zhing mtshams sbyor ba'i yi ge'o/ /A li drug pa la zla tshes dang thig le dang nA da'o/ /sku dang gsung dang thugs dag pa'i chos 'byung gi re'u mig tu nyi shu rtsa gsum po</text></item>
<item><p>69a.7</p><section></section><text>cho gas dgod do/ /bdud rtsi lnga la sogs pas dag pa'i gzugs mdzes pa'i snod du sin d+hu ral gser gyi smyu gus bri'o/ /u a dza ra a u A re a ha I i re pha a Da sa b+ha a Da A ka A na I i e ha U paM pha u Da uM/ ji lta ba'i rim pas sngags kyi gzugs kyi yi</text></item>
<item><p>69b.1</p><section></section><text>ge rnams dgod do/ /na chung 'bring po tsam du rnal 'byor ma'i gzugs ji lta ba bzhin no/ /lo legs shing sems can thams cad kyi bya ba dang dgos pa bsgrub pa'i phyir ro/ /tshig sa brgyad po yang dag par brten pas srog legs par brten no/ /oM AHhUM phaT</text></item>
<item><p>69b.2</p><section></section><text>swA hA/ oM AHi hUM phaT swA hA/ oM AHSha hUM phaT swA hA/ oM AHko hUM phaT swA hA/ oM A da hUM phaT swA hA/ oM AHe hUM phaT swA hA/ mi rus dkar po'i phreng ba la sngags de rnams yang dag par bzlas so/ /seng ge bzhin du 'jigs pa med pa'i rnal 'byor</text></item>
<item><p>69b.3</p><section></section><text>pas 'jig rten gsum du yang dag par spyad do/ /A li dang kA li yang dag par brjod pa'i nyi ma dang zla ba'i rang bzhin no/ /rlung nges par rab tu 'jig pa ni dkyil 'khor lnga'i rang bzhin no/ /de'i rang bzhin mngon par shes pas ni rang bzhin 'dzin pa'i spyod yul</text></item>
<item><p>69b.4</p><section></section><text>lo/ /dngos po dang dngos po med pa'i rang bzhin du yang dag par nges so/ /de nas ngag rnam par dag pas 'jig rten pa'i ting nge 'dzin bsreg go/ /gsal zhing 'chad pa'i man ngag gi rim pa ni/ /phyed dang bzhi yis khru yi lus/ /bde ba'i khyim du 'dod pa yin/ /</text></item>
<item><p>69b.5</p><section></section><text>mi gtsang dri ma dang ldan pa'i/ /longs spyod rnams ni bslang par bya/ /'dod chags zhe sdang gti mug rnams/ /thams cad rnam par bsal bar bya'o/ /de lta bur ni shes pa yis/ /thar pa yi ni gnas su 'gro/ /gnyis gnyis 'khyud pa'i sgyu ma yis/ /ro ni</text></item>
<item><p>69b.6</p><section></section><text>yang dag bza' bar bya/ /snying rje ldan pa'i chang gi ni/ /stong pa'i ro ni btung bar bya/ /lhan cig skyes pa yi ni ro/ /ro des yang dag grol bar 'gyur/ /de lta bur ni shes pa yis/ /dga' ba yi ni mchog tu 'gyur/ /rnam pa sna tshogs pa yi gzugs/ /sems de</text></item>
<item><p>69b.7</p><section></section><text>gsad par bya ba yi/ /bla ma bla ma rnams kyis ni/ /zhabs kyi chu skyes bsnyen par bya/ /sems can gyi ni rnam pa kun/ /mtshungs pa nyid du blta bar bya/ /de lta bur ni shes pa yi/ /de yis chos rnams rnam par spyod/ /'jig rten pa yi sems dang ni/ /rgyal ba'i</text></item>
<item><p>70a.1</p><section></section><text>sems ni mtshungs par bya/ /lo ni bcu drug par du ni/ /skyon ni brjod par mi bya'o/ /rang gi chos ni chen po yis/ /srung ba chen po rab tu bya/ /de lta bu ye shes pa yis/ /thams cad du ni spyod pa bya/ /lus dang ngag dang yid rnams ni/ /gcig</text></item>
<item><p>70a.2</p><section></section><text>pa yi ni rang bzhin no/ /skyon gyi stobs ni du ma rnams/ /gsal zhing brtan par bya ba nyid/ /chang gi mchod pa du ma yi/ /'khor lo mchog gi dra bar bya/ /de lta bur ni shes pa yis/ /de yis 'khor ba las ni grol/ /ji ltar chu yi zla ba ni/ /mi brtan par ni mthong</text></item>
<item><p>70a.3</p><section></section><text>ba bzhin/ /ji ltar rmi lam nang gi ni/ /med pa'i sems can dang mtshungs so/ /ji ltar sgyu mas byas pa yi/ /sems can lta bur 'dod pa yin/ /de ltar bur ni shes pa yis/ /de yis thos pa 'dzin pa yin/ /ji ltar yid bzhin nor bu ltar/ /de ltar shes pas</text></item>
<item><p>70a.4</p><section></section><text>bzlas pa bya/ /ji ltar dpag bsam shing lta bur/ /de dag gi ni rang bzhin no/ /ji ltar Dom+bi pa yi ni/ /zhabs kyi rdul kyang de ltar bur/ /nam mkha' dang ni mtshungs par bya/ /Dom+bi pa'i slong mo'i 'grel ba zhes bya ba rdzogs so// //rab tu bsngags pa'i</text></item>
<item><p>70a.5</p><section></section><text>gnas chen po nye ba'i 'thung gcod pa ba la po yam bu'i grong khyer du/ /sgra pa chen po dzi ta kar+N+Na dang / lo tsA ba shAkya'i dge slong nyi ma rgyal mtshan dpal bzang pos bsgyur ba'o/ /sa'i steng du nyi zla ltar gyur cig/ @##/ /rgya gar skad du/ </text></item>
<item><p>70a.6</p><section></section><text>he badzra dwi b+hu dza sA d+ha no pi ka/ /bod skad du/ kye rdo rje phyag gnyis pa'i sgrub thabs/ /dpal dgyes pa'i rdo rje la phyag 'tshal lo/ /dang por rnal 'byor pas gnas dben zhing yid du 'ong bar/ /tsan+dan la sogs pas phyogs kun du chag chag btab la/ /</text></item>
<item><p>70a.7</p><section></section><text>bde ba'i stan la 'dug nas/ de nas rang gi snying gar pad+ma 'dab ma brgyad pa gcig bsam/ de'i dbus su nyi ma'i dkyil 'khor/ de'i dbus su hUM gcig bsam/ de las 'od 'phros pas/ bla ma dang sangs rgyas dang byang chub sems dpa' dang / he ru ka</text></item>
<item><p>70b.1</p><section></section><text>rnams mdun gyi nam mkha' la bsams la/ de nas phyi nang gi mchod pas mchod par bya/ de nas sdig pa bshags pa dang / dkon mchog gsum la skyabs su 'gro ba dang / bsod nams la rjes su yi rang dang / dge ba'i rtsa ba bsngo ba dang / byang chub tu sems</text></item>
<item><p>70b.2</p><section></section><text>bskyed pa dang / lus dbul ba dang / lam bsten par bya'o/ /de nas byams pa dang / snying rje dang / dga' ba dang / btang snyoms bsgom par bya'o/ /de nas rnal 'byor pas chos thams cad stong par bsam par bya/ oM shU n+ya tA dz+nyA na badzra swa b+hA ba At+ma ko\u0f85haM/ </text></item>
<item><p>70b.3</p><section></section><text>de nas mdun du raM las nyi ma'i dkyil 'khor/ de'i steng du hUM las sna tshogs rdo rje/ rdo rje'i bum pa la nyi ma'i dkyil 'khor gcig bsam/ de'i steng du hUM de'i 'od las gshin rje'i gshed po la sogs pa 'phros pas bgegs thams cad bskrad par bsam/ </text></item>
<item><p>70b.4</p><section></section><text>slar hUM la 'dus par bsam/ de nyid sa bon rab tu rdzogs pa las/ rdo rje sa gzhi dang rdo rje rwa ba dang / rdo rje gur ro/ /oM rak+Sha rak+Sha hUM hUM hUM/ de nas rdo rje gur bsam/ de bzhin du paM las pad+ma dmar po 'dab ma brgyad pa cig bsam/ /de'i steng du ro/ /ro'i snying ga la</text></item>
<item><p>70b.5</p><section></section><text>A li kA li rab tu gyur pa bsam/ zla ba dang nyi ma'i dkyil 'khor ro/ /de'i dbus su sa bon hUM/ hUM de las rdo rje/ rdo rje'i lte ba'i dbus su hUM gnas par bsam/ de nas lha mo brgyad kyi gzugs su 'od 'phros pas/ sems can thams cad kyi don byas nas</text></item>
<item><p>70b.6</p><section></section><text>yang de nyid la 'dus par bsam/ sa bon dang phyag mtshan rab tu rdzogs pa dang / bdag nyid bcom ldan 'das dpal he ru kar bsam par bya'o/ /zhal gcig phyag gnyis pa sprin nag po'i 'od dang ldan pa/ rgod pa dang / khro ba dang / lo bcu drug pa'i tshad dang ldan</text></item>
<item><p>70b.7</p><section></section><text>pa/ phyag g.yon na kha T+wAM ga rdo rjes mtshan pa dang ka pA la/ g.yas rdo rje 'dzin pas 'jigs par byed pa/ gar byed pa gnas pa phyag rgya lnga dang ldan pa/ 'khor lo dang rna cha dang mgul rgyan dang / gdu bu dang / ska rags so/ /sangs rgyas lnga ni rnam par dag /lnga ni</text></item>
<item><p>71a.1</p><section></section><text>yang dag phyag rgya yin/ /ro la gnas pa 'od dang ldan/ /skra ni kham pa gyen du 'khyil/ /mi bskyod mgon po dbu rgyan can/ /mi yi mgo bo'i phreng ba 'dzin/ /dur khrod kyi ni bsam pa'i mgon/ /lha mo brgyad kyis bskor ba yin/ /shar gyi 'dab mar gau rI ni/ /</text></item>
<item><p>71a.2</p><section></section><text>mi mgo bar bu lag na 'dzin/ /lho ni tsau rI lha mo yin/ /lag par nyi ma thogs par gnas/ /nub la lha mo be t+tA lI/ /lag par chu yi par bu 'dzin/ /byang du g+hasma shes par bya/ /sman gyi bdud rtsi 'dzin pa yin/ /dbang ldan mtshams su puk+ka sI/ /lag par rdo rje 'dzin par gnas/ /</text></item>
<item><p>71a.3</p><section></section><text>me yi mtshams su sha ba rI/ /ro yi bar pu lag na 'dzin/ /tsaN+Da srin po'i mtshams su gnas/ /cang te'u sgra ni dag par byed/ /rlung mtshams Dom+bi nI ni gnas/ /'khyud pa de nyid rab tu dga'/ /thams cad kha dog nag po yin/ /me 'od ser skya gyen du 'khyil/ /ro dang ldan pa spyan</text></item>
<item><p>71a.4</p><section></section><text>gsum pa/ /phyag rgya lnga ni yang dag ldan/ /gar byed pa ni gnas pa yin/ /kha T+wAM ga ni g.yon na 'dzin/ /phyag gnyis pa la zhal gcig yin/ /'od kyi phreng ba yang dag ldan/ /de nas snying gar pad+ma la/ /ye shes sems dpa' bsgom par bya/ /nyon mongs thams cad 'grol</text></item>
<item><p>71a.5</p><section></section><text>ba yin/ /mgon po dam tshig sems dpa' yin/ /ye shes sems dpa' de dang 'dra/ /de yi thugs kar bsam pa ni/ /mtsho skyes rdo rje hUM las byung / /rdo rje'i lte bar hUM ni bsam/ /hUM las 'od 'phros ye shes sems/ /de nas thams cad dgug par bya/ /sngags pas bkug</text></item>
<item><p>71a.6</p><section></section><text>pa de la ni/ /chu gtor ar+g+ha sbyin par bya/ /dga' bas mgon po mchod par bya/ /dzaHyi yi ges dgug par bya/ /hUM yig gis ni gzhug par bya/ /baM yig gis ni bcing bar bya/ /hoHyig gis ni dga' bar bya/ /mig gnyis gti mug rdo rje ma/ /rna bar zhe sdang rdo rje ma/ /sna</text></item>
<item><p>71a.7</p><section></section><text>gnyis ser sna rdo rje ma/ /lce la 'dod chags rdo rje ma/ /lus ni phrag dog rdo rje ma/ /yid ni bdag med rnal 'byor ma/ /thams cad kha dog nag mo yin/ /g.yas ni gri gug 'dzin pa'o/ /g.yon na kha T+wAM thod pa 'dzin/ /thams cad spyan ni gsum pa yin/ /skra ni kham pa gyen du</text></item>
<item><p>71b.1</p><section></section><text>'khyil/ /pad+ma'i steng du ro la gnas/ /phyag rgya lngas ni yang dag brgyan/ /stag gi pags pas smad dkris byas/ /rnal 'byor pas ni bsam par bya/ /sku gsung thugs ni rdo rje can/ /sku dang gsung dang de bzhin thugs/ /oM AHba hUM de bzhin sngags/ /mkha' spyod sa spyod</text></item>
<item><p>71b.2</p><section></section><text>sa 'og ma/ /gti mug rdo rje ma rnams ni/ /phyag mtshan rab tu shes par bya/ /ye shes sems dpa'i snying ga las/ /sa bon 'od zer 'phros pas ni/ /de bzhin gshegs pa dgug par bya/ /de la mchod pa rab tu dbul/ /de nas mgon po rnams la ni/ /dbang bskur bar ni zhu ba</text></item>
<item><p>71b.3</p><section></section><text>gsol/ /oM a b+hi Shany+tsi tu mAM/ sarba ta thA ga ta zhes brjod par bya/ /des ni rang la dbang bskur bsam/ /de bzhin gshegs lnga mi bskyod sogs/ /blo ldan rang gi dbu brgyan bsam/ /mi bskyod mgon po gau rI ma/ /tsau rI de bzhin rnam snang mdzad/ /de nas rin chen bet+ta yis</text></item>
<item><p>71b.4</p><section></section><text>g+hasma rI ni snang mtha' yas/ /mi bskyod pa ni puk+ka sI/ /de bzhin rnam snang sha ba rI/ /rin chen 'byung ldan tsaN+Da lI/ /snang ba mtha' yas Dom+ba nI/ /de rnams dbu la bsam par bya/ /de rnams thams cad dbu rgyan la/ /gtso bo rnams ni bsam par bya/ /mchod pa dang ni bstod pa</text></item>
<item><p>71b.5</p><section></section><text>dang / /bdud rtsi bza' ba bsam par bya/ /oM trai lo kyA k+She pa hUM hUM hUM phaT swA hA/ /dpal he ru ka phyag gnyis pa'i sgrub thabs/ slob dpon badzra a la las mdzad pa rdzogs so// @##/ /rgya gar skad du/ he badzra e ka smr-i ti/ bod skad du/ kye rdo rje'i</text></item>
<item><p>71b.6</p><section></section><text>dran pa gcig pa/ dpal rdo rje sems dpa' la phyag 'tshal lo/ /yin dang min par byed pa dang / /shes nas sgrub pa'i rnal 'byor pas/ /dben dang nyams dga'i rang khyim du/ /mtshan dus maN+Dal khru gang bar/ /dri dang me tog tshom bu dgram/ /gtor ma'ang 'byor ba'i</text></item>
<item><p>71b.7</p><section></section><text>tshad byas la/ /dad pas nges par bsgom bya ste/ /snying kar baM raM pad nyi'i steng / /hUM las nam mkha' rje btsun ni/ /zhal gcig phyag gnyis dmigs pa la/ /phyin nang gsang ba'i mchod pas mchod/ /sdig bshags skyabs song rjes rang nas/ /dang por byams pa bsgom</text></item>
<item><p>72a.1</p><section></section><text>par bya/ /gnyis pa snying rje bsgom pa ste/ /gsum pa la ni dga' ba bsgom/ /thams cad rjes su btang snyoms so/ /yang ni stong pa'i byang chub ste/ /gnyis pa la ni sa bon bsdu/ /gsum pa la ni gzugs rdzogs te/ /bzhi pa la ni yi ge</text></item>
<item><p>72a.2</p><section></section><text>dgod/ /mdun du raM las nyi ma rnam par bsgom/ /nyi der hUM byung sna tshogs rdo rje ste/ /rdo rje de nyid kyis ni bsgom bya ba/ /rwa ba dang ni gur yang rab tu bcing / /paM las chu skyes 'dab brgyad lter/ /dang por ro ni bsgom bya ba/ /chos kyi dbyings kyi bdag nyid dmigs// </text></item>
<item><p>72a.3</p><section></section><text>de steng rnal 'byor ba nyid ni/ /he ru ka ra ni bdag nyid bsgoms/ /snying gar raM las nyi dkyil 'khor/ /de steng de las hUM nyid de/ /thabs dang shes rab bdag nyid do/ /kha dog nag po 'jigs chen po/ /hUM las rdo rje yang dag bskyed/ /rdo rje lte ba'i dbus gnas par/ /hUM</text></item>
<item><p>72a.4</p><section></section><text>gi de nyid bsgom par bya/ /hUM gyur pa las blta bya ba/ /sngo zhing cung zad dmar ba'i mdog/ /ban+du dmar po 'dra ba'i mig /mgo skyes gyen du brdzes pa ser/ /'khor lo rna cha mgul phreng dang / /lag gdub dang ni ska rags dang / /phung po lnga ni rnam dag pas/ /sangs</text></item>
<item><p>72a.5</p><section></section><text>rgyas lngar ni dag pa yi/ /phyag rgya rnam pa lnga yis brgyan/ /bcu drug cha byad g.yon pa na/ /rdo rjes mtshan pa'i thod pa dang / /kha T+wAM ga yang bar na gnas/ /g.yas na rdo rje nag po 'dzin/ /hUM rdzogs gsal bas sku gzugs rdzogs/ /ro mnan bsnyen pa tshang ba'i</text></item>
<item><p>72a.6</p><section></section><text>rjes/ /nye ba'i bsnyen pa ye shes dang / /ting 'dzin sems dpa' hUM dang ldan/ /oM dang AHhUM spro bsdu yis/ /sku gsung thugs su byin brlabs brtan/ /dam tshig 'khor lo gsal ba dang / /phyogs dus ye shes 'khor lo bstim/ /sgrub pa de nyid sgrub chen po/ /</text></item>
<item><p>72a.7</p><section></section><text>bla ma bde gshegs spyan drangs te/ /ma mor gyur pas mchod pa'i rjes/ /a b+hi Shiny+tsa tu mAM sarba ta thA ga ta zhes/ /brjod de he ru kar gyur nas/ /bde gshegs bdud rtsi lngas gang bas/ /gser gyi sgo nas dbang bskur dang / /spos sogs char 'bab hUM sgra sgrogs/ /</text></item>
<item><p>72b.1</p><section></section><text>gzugs sogs mchod de glus bstod byed/ /mchod nas rang gi rigs su gyur/ /thams cad gnyis med ye shes te/ /de nyid he ru ka bdag nyid/ /thun bzhir byin rlabs sgom pa'i rjes/ /chu skyes drug cu rtsa bzhi yi/ /tshangs pa'i me ni oM nyid de/ /nir ma</text></item>
<item><p>72b.2</p><section></section><text>tsa kra'i gnas su bsam/ /su ga tsa kra'i gnas nyid du/ /mi shigs thig le yi ge haM/ /sum cu rtsa gnyis lte bar dmigs/ /las kyi rlung gis bskyod pa yis/ /tshang ba'i me ni sum mdor 'bar/ /ti la ka las byas sems rgyun/ /rta rnga brgyar gshags</text></item>
<item><p>72b.3</p><section></section><text>tshad du ni/ /gnyid med ye shes blta bar bya/ /brkyang ma ro ma kun 'dar ma/ /rtsa gsum tha dad rgyu ba ni/ /gla rtsi gur kum ga pur dag /lte ba mgrin pa'i gnas nyid du/ /lhan cig skyes pa rtag tu ni/ /pha yi bde ba bzang po 'bab/ /rang gi bde ba sangs rgyas nyid/ /</text></item>
<item><p>72b.4</p><section></section><text>sangs rgyas gzhan du bstan du med/ /spyod lam lha yi ting 'dzin dmigs/ /rang bzhin gnas pas bsgom pa min/ /ni rang su 'am gzhan las ni/ /blo ldan sngags kyi bzlas pa bya/ /oM trai lo kyA k+She pa hUM hUM hUM phaT swA hA/ /khrus dang longs spyod thams cad la/ /dbang</text></item>
<item><p>72b.5</p><section></section><text>bskur mchod pa'i rang bzhin du/ /bdag mchod pa ni gtso bo'i phyir/ /rang gi lha la bdud rtsis mchod/ /a las ka pA la dkyil du/ /hUM las bdud rtsi lnga byin brlabs/ /rlung mes sbyang zhing rtogs bya ste/ /yi ge oM gyis spar byas nas/ /'dod lha'i ro 'dzin</text></item>
<item><p>72b.6</p><section></section><text>gnas su ni/ /hUM las rdo rje hUM gyis myang / /oM a kA ro mu khaM sar+b+ba d+harmA NAM A d+ya nut+pan+na twA ta oM AH hUM phaT swA hA/ khams gsum sems can thams cad dmigs/ /chos kyi sku ru byin gyis brlabs/ /ba liM sngags kyis bdud rtsir sbyang / /dzi hwa hUM gis rdo rje hUM/ sa ra</text></item>
<item><p>72b.7</p><section></section><text>ya na drangs te tshim/ /bar chad la sogs zhi bya'i phyir/ /gtor ma rgyun te sbyin par bya/ /thim par byed dus ti la ka/ /chos kyi sku yi bdag nyid du'o/ /kye yi rdo rje rgya mtsho lta bu las/ /khams blo nyam chung rnams kyi don ched du/ /he ru ka yi dran gcig byas pa las/ /blo</text></item>
<item><p>73a.1</p><section></section><text>chung bdag la mkhas pas nyer bzod mdzod/ /bla mas lung phog dam pa dang / /bshad pa'i rgyud mang thos pa yis/ /byas las bsod nams gang bskyed pa/ /'di las sangs rgyas sar 'gro shog /kye rdo rje'i dran pa gcig pa slob dpon gar+b+ha</text></item>
<item><p>73a.2</p><section></section><text>ri pas mdzad pa rdzogs so// //rgya gar gyi mkhan po pradz+nyA a an+d+ri ru tsi dang / dge slong shAkya ye shes kyis bsgyur cing zhus te gtan la phab pa'o// @##/ /rgya gar skad du/ he badzra sA d+ha na s+ya badzra pra dI pa nA ma Ti pi NI shud+d+ha/ bod skad du/ kye</text></item>
<item><p>73a.3</p><section></section><text>rdo rje'i sgrub thabs kyi mdor bshad pa dag pa rdo rje sgron ma zhes bya ba/ dpal kye rdo rje la phyag 'tshal lo/ /rtog pa med pa'i rang bzhin can/ /kye yi rdo rje'i zhabs phyag 'tshal/ /bskyed pa'i rim pa la brten te/ /rnam par dag pa gsal bshad bya/ /dang por re zhig sgrub</text></item>
<item><p>73a.4</p><section></section><text>thabs kyi mdo brjod par bya ste/ de nas mchod pa'i 'khor lo dang / tshangs pa'i gnas bzhi dang / mchog dang lhan cig skyes pa dang / /rang gi 'dod pa'i lha dang / srung ba'i 'khor lo dang / stong pa nyid du lhag par mos pa dang / dur khrod dang / gzhal yas khang dang / </text></item>
<item><p>73a.5</p><section></section><text>rgyu'i dkyil 'khor dang / zhu bas bskyed pa dang / bzhengs pa dang / dgod pa dang / zhe sdang gi bdag nyid dang / 'byin pa dang / ye shes kyi 'khor lo dang / dbang bskur ba dang / rgyas gdab pa dang / bdud rtsi myang ba dang / 'gro ba'i don dang / yan lag drug dang / 'od gsal</text></item>
<item><p>73a.6</p><section></section><text>dang / ldang ba dang / sngags bzlas pa dang / gtor ma'i de nyid dang / phra mo'i rnal 'byor dang / go cha gnyis dang / dgod pa gnyis dang / 'chag pa dang / kha zas dang / spyod lam dang / nyal ba dang / slar ldang ba'o/ /sgrub thabs kyi mdo sum cu rtsa gnyis po de rnams kyis</text></item>
<item><p>73a.7</p><section></section><text>skyes bu chen po'i mtshan rnam par dag pa'o/ /dang po re zhig rnal 'byor pa sems can gyi don la brtson pa'i blo gros can gyi sa zhes bya ba ni dang po ni thog ma re zhig go /rnal 'byor 'dod pa gang de ni rnal 'byor ro/ /sems can gyi yid la re ba rdzogs par 'dod pa gang de sems </text></item>
<item><p>73b.1</p><section></section><text>can gyi don la brtson pa'i blo gros can gyis shes pa'o/ /yang dag pa'i bla ma rje btsun mnyes par byas nas/ cho ga ji lta bar dpal kye rdo rjer gsungs pa'i dkyil 'khor du rab tu zhugs nas zhes pa ni des shin tu mtha' gcig la gnas par gyur pa lus kyi gces spras</text></item>
<item><p>73b.2</p><section></section><text>yongs su dor te/ yang dag pa'i sems kyis mnyes par 'gyur bas bla ma mnyes par bya ste/ yang dag pa'i bla ma'i gdams pa'i man ngag shes pa ni yang dag pa'i bla ma rje btsun kyang ngo / /de mnyes par gyur na de rnams kyis kye'i rdo rjer gsungs pa'i dkyil 'khor du cho</text></item>
<item><p>73b.3</p><section></section><text>ga ji lta bar rab tu 'dzud pa'i phyir/ dpal kye rdo rje las gsungs pa'i dkyil 'khor du rab tu zhugs nas so/ /go rims ji lta bar dbang bskur te zhes pa ni chu la sogs pa nas shes rab ye shes kyi dbang bskur ba'i mthar thug ste/ rim pa ji lta bar dbang bskur te zhes</text></item>
<item><p>73b.4</p><section></section><text>pa'o/ /yang dag par rjes su gnang bas zhes bya ba ni dbang bskur nas ji ltar gdams pa nye bar bstan pas rgyud bstan te/ slob ma la phan pa dang de'i rjes su snod du rig nas de las mchog gi dga' ba'i mtha' dang / dga' bral la sogs pa'i de nyid gsal bar bya</text></item>
<item><p>73b.5</p><section></section><text>zhing tshig gi don gzhan du byas nas bstan par bya ste/ 'di ni yang dag par rjes su gnang bas so/ /de'i rjes su yang dag par rjes su gnang ba'i sngags pas 'chad par 'gyur ba'i rim pa gnang bas spyad par bya ste/ ji srid phyag rgya thob par gyur pa'i bar du'o/ /</text></item>
<item><p>73b.6</p><section></section><text>phyag rgya thob pa zhes pa ni cung zhig thob par gyur pa'o/ /shin tu rnam par dag pa phyin ci ma log pa'i de kho na nyid kyi ye shes thob cing zhes pa ni phyin ci log ma yin pa'i phyir phyin ci ma log pa'o/ /'on kyang rang bzhin gyis lus 'di'i rnam par dag pa nyid rnam par spangs nas</text></item>
<item><p>73b.7</p><section></section><text>shin tu rnam par dag pa'i de kho na nyid kyi ye shes kyi sgo nas shes pas na ye shes te/ ye shes kyi lam thob pa'o/ /'di ni shin tu rnam par dag pa'i phyin ci ma log pa de kho na nyid kyi ye shes thob cing zhes pa'o/ /mtshan ma thob pa dang zhes pa ni brtags pa'i rnam pa'i</text></item>
<item><p>74a.1</p><section></section><text>mtshan ma ste/ shin tu rnam par dag pa phyin ci ma log pa'i de kho na nyid kyi ye shes yongs su thob pa'i phyir ro/ /de'i phyir phyin ci ma log pa'i de kho na nyid kyi ye shes kyi rgyu ste 'bras bu phyin ci ma log pa'i de kho na nyid kyi ye shes so/ /de'i mtshan mar shes pas man ngag ji</text></item>
<item><p>74a.2</p><section></section><text>lta ba las te 'di ni mtshan ma thob pa'o/ /de'i phyir 'di skad du/ chu skyar gyis ni chu dag dang / /du bas me ni shes pa ste/ /byang chub sems dpa' blo ldan gyis/ /mtshan ma rnams kyis rig ces so/ /dang gi yi ge las kyang 'dis ye shes dang ldan pa'i rnal 'byor pa dpal</text></item>
<item><p>74a.3</p><section></section><text>kye rdo rje sgrub par 'dod pas rtsa bar gsungs pa'i rig ma thob bar gyur pa na dur khrod dang nags tshal du 'gro bar bya'o zhes pa'o/ /de'i rjes su dur khrod la sogs pa yid du 'ong ba'i gnas su gnas pa'i rnal 'byor gyis gsangs nas 'chad par 'gyur ba'i gtor ma dang mchod pa</text></item>
<item><p>74a.4</p><section></section><text>byas nas ji ltar gsungs pa'i cho gas mchod pa'i 'khor lo spyan drangs nas phyi dang gsang ba dang / de kho na nyid kyi mchod pa'i khyad par rnams kyis mchod nas bsgom pa brtsam par bya'o/ /de nas me tog ma la sogs pa rnam pa sna tshogs pas mchod pa ni phyi dang / de'i</text></item>
<item><p>74a.5</p><section></section><text>'khor lor gnas pa'i lha mo'i lag na yod pa ni dam tshig gi brda'i rdzas sgom pa ni gsang ba dang / sku spro ba dang bsdu ba ni de kho na nyid kyi ming ste/ 'dis gang de rang gi snying gar nyi ma la gnas pa'i sa bon las rnam par 'thon pa'i 'od zer gyi dra ba rnams kyis spyan drangs pa'i</text></item>
<item><p>74a.6</p><section></section><text>'khor lo dang bcas pa'i rje btsun de la yang dag par mchod par bya ste/ 'dis ni rang gi snying gar nyi ma la gnas pa las byung ba'i don gsal bar byas pa'o/ /de nas de'i spyan sngar mchod pa bla na med pa bdun bya'o/ /de rnams kyis ni bcom ldan 'das kyis bsod</text></item>
<item><p>74a.7</p><section></section><text>nams kyi tshogs kyi don du mchod pa'i 'khor lo gsungs te/ bsod rnams kyi tshogs las ye shes kyi tshogs dang / ye shes kyi tshogs las byang chub bla na med pa'o/ /de nas bu gcig pa la sdug pa'i mtshan nyid kyis byams pa chen po sems can thams cad la</text></item>
<item><p>74b.1</p><section></section><text>rtag tu bskyed nas de nas 'khor ba'i rgya mtshor lhung ba bltas te/ btson ra na bu sdug bsngal bar gyur pa na ji ltar nyam thag pa de ltar skyabs med pa'i sems can rnams la snying rje chen po bltas nas/ phyi nas dga' ba chen po thob pa'i rnal 'byor pas ji ltar bdag</text></item>
<item><p>74b.2</p><section></section><text>la yang grub par rig nas dgod pa ni dga' ba dang ldan pa'i sngags pas dga' ba rnam par bsgom par bya zhing / 'khor ba la chags shing che ba'i bdag nyid rnyed pa dang bkur sti la sogs pa la ltos pa thams cad dang bral ba'i mtshan nyid btang snyoms chen po</text></item>
<item><p>74b.3</p><section></section><text>bsgom par bya'o/ /de ltar gyur pa'i sngags pas mchog gi sgrub pa brtsam par bya ste/ chos kyi dbyings kyi bdag nyid shes/ /dang po ro ni bsgom byas te/ /rnal 'byor pas ni de steng du/ /gnas nas he ru ka nyid bsgom/ /shrI he ru ka badzra/ der gnas nas yi ge drug gi</text></item>
<item><p>74b.4</p><section></section><text>don mngon du bya'o/ /de nas dam pa'i gdams pa las shrI he ru ka zhes pa yi ge bzhi'i don ye shes snang ba rdo rje'i ting nge 'dzin gyi rnal 'byor gyis mngon du bya zhing / de bsgom par bya ste 'di ni mchog go/ /'di ni mi gtsang ba'i lus dor nas lhan cig skyes pa'i rnal</text></item>
<item><p>74b.5</p><section></section><text>'byor rtsom pa ste/ skad cig gis sangs rgyas kyi gzhal yas khang gi dbus su e baM gi yi ges gsal bar byas pa'i sngon bzhin du zhal dang mtshan ma la sogs pa rnams kyis bdag nyid rdo rje sems dpa' zhi ba chen po ral pa'i cod pan dang ldan pa rdo rje skyil krung</text></item>
<item><p>74b.6</p><section></section><text>can chos kyi phyag rgyas mtshan pa phyag gnyis pa ro'i steng du zla ba la bzhugs pa bsgom par bya zhing mtha' yas pa'i 'jig rten gyi khams can mtshan sum cu rtsa gnyis 'chang zhing dpe byad brgyad cus brgyan pa lhan cig skyes pa'i he ru ka bsam par bya zhes pa'o/ /gang gi </text></item>
<item><p>74b.7</p><section></section><text>phyir/ A li dang kA li dag gis mnyam par sbyar ba rang bzhin med pa'i go 'phang mchog/ /ces bya ba ni ro zhes pa mchog gi don te rdo rje sems dpa'i gdan no/ /de'i bskyed pa ni hUM phaT kyi yi ge mi 'dod de/ ji ltar dang gi yi ge las yi ge zhes pa ni stong pa'o/ /de'i</text></item>
<item><p>75a.1</p><section></section><text>phyir yi ge yin na mngon brtags las bskyed pas/ gong bu ste/ des na yi ge bskyed gong bu'i zhes so/ /de nyid brten par byed pa'i rgyud nyid las le'u brgyad par bcom ldan 'das kyis gsungs pa/ A li kA li mnyam sbyor ba'i/ /rdo rje</text></item>
<item><p>75a.2</p><section></section><text>sems dpa'i gdan yin te/ /yi ge las byung gong bu yi/ /hUM phaT yi ge mi 'dod do/ /snga ma bzhin du zhal dang phyag mtshan la sogs pa rnams kyis zla ba mdzes pa'i nor bu'i 'od ces pa'i tshig las sems pa'i sgras lhan cig skyes pa'i mgon po rnam par</text></item>
<item><p>75a.3</p><section></section><text>bsams nas zhe sdang rdo rje'i go 'phang brtsam par bya'o/ /de nas zhe sdang rdo rje'i go 'phang brjod de re pha'i nyi ma bsgoms nas 'gyur med hUM gi yi ge sbyor bas de'i thugs kar bsam mo/ /de'i thig les zla ba nya gang bar bsam par bya'o/ /de'i dbus su gnas pa</text></item>
<item><p>75a.4</p><section></section><text>'gro ba skye ba'i sa bon gsal bar byed pa'i hUM gi yi ge'o/ /de ltar srid pa gsum gyi dbang phyug tu rnam par bsgoms nas so/ /de'i snying gar ni rdo rje sems dpa'i snying gar zhes pa'i don to/ /ji ltar lha'i le'u gsungs pa'i rim pa ste/ rang gi snying gar re pha</text></item>
<item><p>75a.5</p><section></section><text>bsgom/ /de las byung ba'i nyi dkyil 'khor/ /der ni hUM gi rnam par nyid/ /shes rab thabs kyi rang bzhin can/ /hUM yig las byung rdo rje ni/ /kha dog nag po mi bzad che/ /rdo rje'i lte ba'i dbus gnas pa/ /hUM gi de nyid slar yang bsgom/ /hUM yig yongs su gyur par bltas/ </text></item>
<item><p>75a.6</p><section></section><text>la zhe sdang gi bdag nyid rnam par bsgom mo/ /hUM yig yongs su gyur pa'i sgras ni de thams cad yongs su gyur nas zhe sdang rdo rje'i snying gar bsgoms nas/ gdams ngag ji lta bar rdo rje can ni zhe sdang rdo rje'i bdag nyid du 'gyur ro/ /'chad par 'gyur ba'i rim pas de dang mnyam</text></item>
<item><p>75a.7</p><section></section><text>pa'i sku'i dbyibs bsam par bya zhing / bzhi rnams kyi dbus su rnal 'byor pas ji ltar mos par ji ltar nye bar gdams pa las zhal brgyad pa la sogs pa'i 'dod pa'i lha'i rnam pa gsum gyi gzugs can mi bzad pa chen po 'di lta bu'i mnga' bdag bsgom par bya ste/ sems</text></item>
<item><p>75b.1</p><section></section><text>dpa'i sku las yang dag byung / /dkyil 'khor dbang phyug rnam par bsgom pa'i tshig las so/ /de ltar zhe sdang rdo rje'i rnal 'byor gyis phyogs dang phyogs bral rnams su rim pa ji lta bas khro bo'i tshogs spro bar bya ste/ hUM gi yi ge las yongs su gyur zhing thams cad 'od zer chen po</text></item>
<item><p>75b.2</p><section></section><text>'bar bas 'khrugs pa rnams dbyung ste/ de nas shar la sogs pa'i phyogs rnams su gshin rje mthar byed dang / shes rab mthar byed dang pad+ma mthar byed dang / bgegs mthar byed rim pa ji lta bar bsams te/ nag po dang / dkar po dang / dmar po dang / sngon po rnams so/ /rdo rje'i</text></item>
<item><p>75b.3</p><section></section><text>tho ba dang / rdo rje'i dbyug pa dkar po dang / rdo rje'i chu skyes dmar po dang / kha gyes pa'i rdo rje bsnams pa rnams te/ thung zhing gsus pa 'phyang ba rnams rnam par snang mdzad dang / rin chen dbang po dang / rdo rje chos dang / don yod grub pas mgo bo rnams mtshan pa'o/ /de nas dbang ldan la</text></item>
<item><p>75b.4</p><section></section><text>sogs pa'i mtshan rnams su mi g.yo ba dang / 'dod pa'i rgyal po dang / dbyug pa sngon po dang / stobs po che rnams ni nag po chen po ral gri dang / lcags kyu dang / dbyug pa dang / mdung rtse gsum pa bsnams pa'o/ /'dod pa dang ni mi g.yo ba dag ni rol zhing lha'i rgyan gyis brgyan</text></item>
<item><p>75b.5</p><section></section><text>pa'o/ /dbyug pa sngon po dang stobs po che dag ni gshin rje mthar byed ltar rnam par 'gyur ba'o/ /de'i dbus su bsam zhing gzhan yang steng du gtsug tor 'khor los sgyur ba ser po 'khor lo ser po bsnams pa'o/ /rnam par snang mdzad kyi dbu rgyan can thung zhing gsus pa 'phyang</text></item>
<item><p>75b.6</p><section></section><text>ba'o/ /'og tu gnod mdzes rgyal po kha dog nag po gtun shing bsnams shing lto ba 'phyang ba'o/ /'dod pa la sogs pa bzhi dang gnod mdzes rgyal po ni mi bskyod pa'i dbu rgyan can/ khro bo bcu po 'di rnams ni g.yon brkyang gi zhabs rnams te/ g.yon na sdigs mdzub</text></item>
<item><p>75b.7</p><section></section><text>rdo rje'i zhags pa bsnams pa rnams/ sna tshogs chu skyes dang nyi ma rnams la blta bar bya'o/ /de ltar rjes su rim pa ji lta bas 'thon nas khro bo rnams rang rang gi gnas su der song ba rnam par bsams te mngon du phyogs par gyur nas gnas te thal mo sbyar ba byas nas rkang pa brgyad</text></item>
<item><p>76a.1</p><section></section><text>pa dang snying po dang nye ba'i snying po'i sngags rnams kyis bstod pa sngon du 'gro ba can gyi bdag cag rnams kyis ci dang ci bgyi zhes smra bar blta bar bya'o/ /de nas zhi ba la sogs pa'i dbye bas oM sum+b+ha ni sum+b+ha zhes bya ba la sogs pas de rnams la bka' lung</text></item>
<item><p>76a.2</p><section></section><text>byin nas/ de rnams kyi blo dang ldan pa rdo rje 'dzin pa'i bka' yang dag par bzung nas rang gi sprul pa rang gi gnas su bzhag nas bgegs kyi tshogs rnams mgul bar rdo rje'i zhags pas bcings nas rang rang gi mtshon chas skrag par byed cing bzung nas 'ongs nas/ bgegs</text></item>
<item><p>76a.3</p><section></section><text>kyi tshogs rnams phyogs bcu'i rang rang gi sprul pa la gtad nas rdo rje 'dzin la mngon sum du gyur nas gnas par blta'o/ /de la bgegs kyi tshogs ni 'di lta ste/ dbang po dkar po mig stong pa rin po che'i dbu rgyan can 'gying ba'i lus so/ /gshin rje nag po skra dmar</text></item>
<item><p>76a.4</p><section></section><text>ser gyen du 'greng ba thung zhing gsus pa 'phyang ba'o/ /chu lha dkar po gdengs kas mtshon pa'i mgo bo sgeg pa'i lus so/ lus ngan ser po rin po che'i dbu rgyan can 'gying ba'i lus so/ /dbang ldan dkar po ral pa'i cod pan can thung zhing che ba'i sku'o/ /me lha dmar</text></item>
<item><p>76a.5</p><section></section><text>po ral pa'i cod pan can dbu rgyan gyis mtshan pa'i lus so/ /srin po du ba'i mdog can skra grol ba thung ba'i lus so/ /rlung lha ljang gu rin po che'i dbu rgyan can 'gying ba'i lus so/ /steng du mes po chen po ser po thung zhing gsus pa 'phyang ba ral pa'i cod pan can no/ /</text></item>
<item><p>76a.6</p><section></section><text>'og tu sa'i lha mo ser mo rin po che'i dbu rgyan can rol pa'i lus can ma'o/ /bgegs kyi rnam par 'dren pa de rnams gshin rje mthar byed la sogs pa rnams kyis bzung ba rnams bred cing nyams te skyabs tshol ba la gzhol ba blta bar bya'o/ /de'i rjes la rang gi snying ga'i</text></item>
<item><p>76a.7</p><section></section><text>sa bon las khro bo'i mgo mdung gi rnam pa kha dog nag po mi bzad pa chen po bskal pa 'jig pa'i me ltar bzod par dka' ba steng na bdud rtsi 'khyil pa'i rnam pa spros nas gshin rje mthar byed la sogs pa rnams la gtad par bsams nas bgegs kyi tshogs kyi mgo</text></item>
<item><p>76b.1</p><section></section><text>bo rnams su/ de'i rjes su/ oM g+ha g+ha g+hA ta ya/ sarba duSh+TaM phaT phaT/ kI la ya kI la ya/ sarba pA paM phaT hUM hUM badzra kI la badzra d+ha ro adz+nyA pa ya ti sarba duSh+Ta big+ha nI/ kA ya bAk+tsit+ta badzra kI la ya hUM phaT ces 'dis phur bus gdab par bya'o zhes pa ni phur bu'i sngags</text></item>
<item><p>76b.2</p><section></section><text>so/ /oM badzra mung+ga ra badzra kI la ya/ A ko Ta ya A ko ta ya hUM hUM phaT ces bya ba 'dis brdung bar bya ste/ khro bo thams cad rang gi mtshan ma yongs su gyur pas rdo rje'i tho ba rnam par bsgoms nas sngags kyi phur bus gdab pa dang brdung ba ste/ ji srid sa la song bar</text></item>
<item><p>76b.3</p><section></section><text>gyur pa de srid du phur bus gdab pa dang brdung bar bya'o/ /de nas rang rang gi sprul pa la gshin rje mthar byed la sogs pa zhugs par bsam mo/ /de'i rjes la gcig tu byed pa'i dus su khro bo'i mes log par 'dren pa dang 'khor rnams rtsa ba nas med par byas par blta'o// </text></item>
<item><p>76b.4</p><section></section><text>da ni re phas mdun du nyi ma rnam par bsgoms nas nyi ma der hUM gis bskyed pa'i sna tshogs rdo rje'o/ /rdo rje de nyid kyis rwa ba dang gur bcings pa rnam par bsgom ste/ dang gi yi ges rdo rje mda'i dra ba'o/ /rdo rje'i bla re dang rdo rje las gyur pa'i sa gzhi gsungs te/ dbang chen gyi gzhi la</text></item>
<item><p>76b.5</p><section></section><text>thug par bsam par bya'o/ /bgegs rnam par sel ba zhes pa'i tshig las srung ba'i 'khor lo brjod pa ni bgegs nye bar zhi ba'i don du'o/ /de'i rjes la dngos po ma lus pa bsdus pa ni snying po'i de kho na nyid kyi sngags brjod par bya'o zhes bya ba ni/ de nyid</text></item>
<item><p>76b.6</p><section></section><text>kyis ni/ chos thams cad rnam par dpyad pas gang gzugs yin pa de snying po ste de bsdus pa ni de sdud pa'o/ /oM shU n+ya tA dz+nyA na badzra swa b+hA ba At+ma ko\u0f85haM zhes pa ni sngags so/ /de ma thag par sngags kyi don bdag dang khams gsum po dngos po med par mngon du byas</text></item>
<item><p>76b.7</p><section></section><text>la bsgom par bya'o/ /stong pa nyid du lhag par mos pa'o/ /de'i dbus su nam mkha'i dbyings khyab pa can gyi shes rab e'i yi ge'i rnam pa dkar po bsgom ste de'i steng du zhes pa ni de'i dbus su nam mkha'i steng du sa gzhi yin te/ nges par rim pa 'dis rlung la</text></item>
<item><p>77a.1</p><section></section><text>sogs pa 'byung ba chen po bzhi'i dkyil 'khor bsdus pas gzhal yas khang dur khrod brgyad kyis brgyan par bsam par bya'o/ /de nas rjes su rim pa ji lta ba'i sbyor bas dur khrod rnams brjod par bya ste/ shar du gtum drag ces bya ba'i dur</text></item>
<item><p>77a.2</p><section></section><text>khrod do/ /shi ri Sha'i shing la glang po che'i gdong can rdzu 'phrul chen po dkar po/ /phyogs kyi bdag po dbang po dkar ser mig stong pa/ /ai ra pa ti dkar po la gnas pa/ /klu'i rgyal po nor rgyas ser po/ /sprin sgra sgrogs kha dog sna tshogs pa/ lhun po'i ri rin po che</text></item>
<item><p>77a.3</p><section></section><text>sna bzhi las gyur pas/ dkar po rdo rje zhes bya ba'i mchod rten dkar po'o/ /lhor 'jigs byed thod pa can zhes bya ba'i dur khrod chen po a mra'i shing la ma hi R+Sha'i gdong can rdzu 'phrul chen po nag po/ /phyogs skyong pa'i gshin rje ma he la zhon pa nag po klu pad+ma dkar po/ /</text></item>
<item><p>77a.4</p><section></section><text>sprin zlog byed kha dog sna tshogs pa/ mA lA ya'i ri dkar po/ /nag po rdo rje zhes bya ba'i mchod rten no/ /nub tu 'bar ba 'khrug pa zhes bya ba'i dur khrod chen po/ /ke ke lA'i shing la chu srin gyi gdong can rdzu 'phrul chen po dkar po/ /phyogs kyi bdag po chu lha dkar po/ </text></item>
<item><p>77a.5</p><section></section><text>klu karko Ta dmar po/ /sprin mi bzad pa kha dog sna tshogs pa/ ti se'i ri dkar po/ /dmar po rdo rje zhes bya ba'i mchod rten no/ /byang du tshang tshing 'khrigs pa zhes bya ba'i dur khrod chen po/ /a shwad+tha'i shing la mi'i gdong can rdzu 'phrul chen po dkar po/ /phyogs kyi</text></item>
<item><p>77a.6</p><section></section><text>bdag po lus ngan ser po mi'i bzhon pa can/ klu 'jog po nag po/ /sprin 'khor byed kha dog sna tshogs pa/ mnad ra'i ri ljang gu/ /'du byed rdo rje zhes bya ba'i mchod rten no/ /byang shar du phun tshogs nags tshal zhes bya ba'i dur khrod chen po/ n+ya gro d+ha'i shing la ba lang</text></item>
<item><p>77a.7</p><section></section><text>gi gdong can rdzu 'phrul chen po dkar po/ /phyogs kyi bdag po dbang phyug chen po dkar po glang dkar po'i bzhon pa can/ klu dung skyong ser po sprin gtum po kha dog sna tshogs pa/ dbang chen gyi ri'i rgyal po nag po/ /sems kyi rdo rje zhes bya ba'i mchod rten no/ /mer ha har dgod</text></item>
<item><p>77b.1</p><section></section><text>pa zhes bya ba'i dur khrod chen po/ /ka rany+dza'i shing la ra'i gdong can rdzu 'phrul chen po dmar po/ /phyogs skyong ba me lha dmar po ra'i gdan can/ klu pad+ma chen po ljang gu/ /sprin stug po kha dog sna tshogs pa/ spos ngad ljang ba'i ri ser po/ /sku rdo rje zhes bya ba'i mchod rten no/ bden</text></item>
<item><p>77b.2</p><section></section><text>bral du mun pa mi bzad pa zhes bya ba 'am dur khrod chen po/ /parka Ta'i ljon pa'i shing la ro'i gdong pa can/ rdzu 'phrul chen po nag po/ /phyogs kyi bdag po srin po'i ro'i gdong can nag po/ /klu mtha' yas dkar po/ /sprin 'gengs byed kha dog sna tshogs pa/ kha ba'i ri dkar</text></item>
<item><p>77b.3</p><section></section><text>po/ /rin chen rdo rje zhes bya ba'i mchod rten no/ /rlung du kI li kI li sgra sgrogs pa zhes bya ba'i dur khrod chen po/ /pa Ta li'i shing la ri dgas kyi gdong ba can rdzu 'phrul che po ljang gu/ phyogs kyi bdag po rlung lha ri dgas la zhon pa/ klu rigs ldan khro bo/ /sprin char 'bebs kha</text></item>
<item><p>77b.4</p><section></section><text>dog sna tshogs pa/ /dpal gyi ri sngon po/ /chos kyi rdo rje zhes bya ba'i mchod rten no/ /de'i nang du rdzu 'phrul chen po rnams kyang g.yon na mi'i thod pa khrag gis yongs su gang ba'i lag pa can/ g.yas na ro sna tshogs mngon par 'dren pa'i lag pa pad+ma dang ldan pa rnams bsam</text></item>
<item><p>77b.5</p><section></section><text>par bya'o/ /de'i rjes la rtsa ljang ser gyi myu gu 'bus pa'i 'dab mas spras pa'i sna tshogs pa'i me tog gi shing rnams kyis stug cing / khwa dang / khu byug dang / 'ug pa dang / ne tso dang / ri skegs dang / thi ba dang / thi ba mo dang / bya rgod la sogs pa sna tshogs pa'i bya rnams kyis</text></item>
<item><p>77b.6</p><section></section><text>nye bar brgyan pa/ /seng ge dang / spyang ki dang / stag dang / dom dang / phag la sogs pa sna tshogs pa'i ri dgas rnams kyis yungs su gang ba/ sna tshogs pa'i dri bzang po can mi tog yongs su dri ldang ba rnams kyis 'khrugs par byas pa/ sna tshogs pa'i sbrul gyi tshogs kyis gang ba/ </text></item>
<item><p>77b.7</p><section></section><text>rus mgo dang / keng rus dang / thod pa dang / ro la sogs pa rnams kyis sna tshogs pa'i gnas dang phyogs brgyan pa/ gzhan yang sna tshogs pa'i phyogs rnams su gnas gzhi dang / gtsug lag khang dang / bsam gtan gyi khang pa dang / rdzing bu dang / rnal 'byor ba dang / rnal 'byor ma dang / kun</text></item>
<item><p>78a.1</p><section></section><text>spangs dang / kun spangs ma dang / bsam gtan pa dang / bsam gtan ma dang / gnod sbyin dang / gnod sbyin mo dang / yi dgas dang / yi dgas mo dang / srin po dang srin mo dang / grul bum dang / grul bum mo dang / 'byung po dang / 'byung mo dang / mkha' 'gro</text></item>
<item><p>78a.2</p><section></section><text>dang / mkha' 'gro ma dang / dpa' bo dang / dpa' mo'i tshogs rnams kyis yongs su spras shing / dam tshig gi brda la chags pa'i sems dang ldan pa/ rgod pa dang / sgeg pa dang / 'khyud pa dang / 'o byed pa rnam pa sna tshogs la sogs pa thob pa'i mkha' 'gro dang / mkha' 'gro ma'i</text></item>
<item><p>78a.3</p><section></section><text>tshogs rnams kyis yongs su gang ba rnams so/ /de'i rjes la dga' ba'i sems kyis la la rdo rje gom pa rnams kyis gar byed/ la la rdo rje glu rnams kyis glu len/ /la la sna tshogs pa'i dam tshig gi spyod pa rnams kyis spyod/ /la la bdud rtsi lnga dang sgron ma lnga za bar byed/ /la la sna</text></item>
<item><p>78a.4</p><section></section><text>tshogs pa'i dngos po nye bar stobs par byed/ la la sna tshogs pa'i sems can rnams yang dag par tshim par byed/ la la chang rnams 'thung bar blta bar bya'o/ /gzhan rnams kyis kyang khar rnga dang / Da ma ru dang / rnga dang / rnga pa Ta ha dang / kr-i bi Da dang / rnga kha gcig pa dang / pi wang dang / </text></item>
<item><p>78a.5</p><section></section><text>gling bu dang / pheg rdob pa la sogs pa sna tshogs pa'i rol mo rnams kyis dkrol bar byed/ /gzhan yang grub pa du ma dang / rig pa 'dzin pa dang / rig pa 'dzin ma dang / lto 'phye chen po dang / lto 'phye chen mo dang / mi'am ci dang / mi'am ci mo dang / dri za dang / dri za mo zhes pa la</text></item>
<item><p>78a.6</p><section></section><text>sogs pa rnams dang / lha dang lha ma yin dang / nam mkha' lding gi tshogs kyis yongs su gang ba rnams kI li kI la'i sgra sgrogs shing mi bzad pa tshang tshing 'khrigs shing 'jigs su rung ba rnams ni gar gyi ro dgus shin tu yid tshim par byed pa ro langs dang 'byung po'i tshogs</text></item>
<item><p>78a.7</p><section></section><text>rnams kyis byin gyis brlabs shing gnas pa'i dur khrod brgyad rnams bsam par bya'o/ /dur khrod brgyad ni rnam par shes pa brgyad rnam par dag pa'o/ /rnam par shes pa brgyad ces pa ni mig la sogs pa'i rnam par shes pa lnga dang / kun gzhi'i rnam par shes pa dang / </text></item>
<item><p>78b.1</p><section></section><text>yid kyi rnam par shes pa dang / nyon mongs pa can gyi yid kyi rnam par shes pa zhes pa ste/ me long dang / rmi lam dang / sgyu ma dang / smig rgyu dang / dri za'i grong khyer dang / sgra brnyan dang / chu zla dang / nam mkha' zhes pa'i dpe brgyad rnam par dag pa dur khrod brgyad du shes par bya'o/ /</text></item>
<item><p>78b.2</p><section></section><text>de nas dur khrod brgyad ni chos thams cad yongs su shes pas gzung bya dang / 'dzin pa la sogs pa spangs pa'i phyir rnam par shes pa brgyad kyi dpes dur khrod brgyad rnams shes pa'o/ /de ni brjod pa'i rlung la sogs pa 'byung ba chen po bzhi yongs su gyur pa'i gzhal yas</text></item>
<item><p>78b.3</p><section></section><text>khang brjod par bya ste/ dran pa nye bar gzhag pa bzhi rnam par dag pa'i sgo bzhi'o/ /yang dag par spong ba bzhi rnams ni rta babs bzhir dran to/ /rdzu 'phrul gyi rkang pa bzhi rnam par dag pas stegs bu bzhi'o/ /dbang po lnga rnams ni logs bzhi dang rdo rje'i thig go/ /stobs</text></item>
<item><p>78b.4</p><section></section><text>lnga rnams ni zur bzhi dang dra ba dang dra ba phyed pa'o/ /'phags pa'i lam yan lag brgyad rnam par dag pas ka ba brgyad rnams rab tu brtags shing byang chub kyi yan lag bdun rnams ni phyogs can dang mda' yab dang gdugs dang rnga yab dang bla re dang dril bu dang ba dan rnams</text></item>
<item><p>78b.5</p><section></section><text>te/ gzhal yas khang ni byang chub kyi phyogs kyi chos sum cu rtsa bdun rnam par dag pa'o/ /'od gsal ba bsgom par bya zhes pa'i sgras ni gzhal yas khang ste/ des ni byang chub kyi phyogs kyi chos kyi don gyi rang bzhin du rang bzhin las so/ /'on kyang bskyed pa la so sor brjod pa</text></item>
<item><p>78b.6</p><section></section><text>bzhin du rtogs par bya zhing / /rang bzhin gyis ni sa la sogs pa'i rim pa bsam par bya'o/ /de nas byang chub kyi phyogs kyi chos kyi dbye ba rnams 'phags pa mtsho skyes kyi zhabs kyi sku drin las brjod par bya ste/ de la thog mar lus bskyed pa ni de'i</text></item>
<item><p>78b.7</p><section></section><text>chos las de'i chos can thams cad stong pa ste/ de'i phyir dang por lus bskyed pa'o/ /rjes su'i sgras ni de'i ngo bo med pa ni de'i chos kyi rang bzhin te/ phyi nas de'i chos kyi rang bzhin gang yin pa de dran to zhes bskyed pa med pa'i phyir sngar gyi gzugs kyi dngos po ma lus pa'i</text></item>
<item><p>79a.1</p><section></section><text>de kho na'i rang bzhin no/ /de las sems kyi rang bzhin yin no zhes dran pa'i sgras brjod na ni de'i tshe rab tu snang ba ji ltar yin zhe na/ brtags pa'i rnam pa ste de las gzhan du ni rang bzhin de ltar ma yin no/ /de yang me long gi gzugs brnyan ji lta</text></item>
<item><p>79a.2</p><section></section><text>ba de ltar bskyed pa so sor brtags pa'i rnam par rab tu snang ba'o/ /nye bar gzhag pa'i sgras ni ci zhig ce na/ mchog nas mchog tu gzhag pa ste/ 'dis ni nye bar gzhag pa'o/ /mchog ni 'od gsal ba ste/ dran pa'i sgras brjod pa'o/ /de las langs shing</text></item>
<item><p>79a.3</p><section></section><text>gnas pa'i rgyu las shar gyi sgo de ltar gyur par brtag ste/ lus dran pa nye bar gzhag pa rnam par dag pas shar gyi sgo'o/ /de bzhin du tshor ba rjes su dran pa nye bar gzhag pa rnam par dag pas lho'i sgo'o/ /de bzhin du chos rjes su dran pa nye bar gzhag par rnam par</text></item>
<item><p>79a.4</p><section></section><text>dag pas nub kyi sgo'o/ /de bzhin du sems rjes su dran pa nye bar gzhag pa rnam par dag pas byang gi sgo'o/ /de ltar yin zhes ji ltar zhe na gzugs rnam par spangs nas/ tshor ba gzhan du mi rtogs shing 'du shes kyang de ltar dang rnam par shes pa'ang de bzhin du</text></item>
<item><p>79a.5</p><section></section><text>'gyur ro/ /'on kyang sgyu ma dang / rmi lam ji lta ba dang / dri za'i grong khyer ji lta ba de ltar sgo rnams rab tu snang ba'o/ /de bzhin du gzugs dang / tshor ba dang / 'du shes dang / 'du byed dang / rnam par shes pa bsgrubs pa ste/ chos thams cad kyang de bzhin du rnam</text></item>
<item><p>79a.6</p><section></section><text>par shes pa yang skad cig ma'o/ /ji ltar zhe na/ rnam par dpyad na mi bzad pa'o/ /rnam par dpyad na zhes pa ci zhe na/ chos gang yin pa de rnams kyis rnam par shes pa bsgrubs pa ste/ de rnams skad cig ma ngo bo med pa'o zhes bden par gsungs te/ de'i phyir</text></item>
<item><p>79a.7</p><section></section><text>rnam par shes pa yang skad cig ma'o/ /ji ltar zhe na/ chos thams cad rnam par dpyad pas gser la sogs pa rnams kyis yongs su brdungs pa'i bum pa la sogs pa'i chos rnams so/ /de'i chos med pa ni ji ltar rdzas med pa ste/ de ltar chos thams cad med</text></item>
<item><p>79b.1</p><section></section><text>pa na rnam par shes pa med pa yin te/ /des na rnam par shes pa yang skad cig ma'o/ /ji ltar gzung bya rdzas med par 'gyur na/ 'dzin pa po med pa ste/ de ltar gzung bya dang 'dzin pa po med na 'dzin pa med do/ /gzhan yang ji ltar gzung bya dmigs nas 'dzin pa</text></item>
<item><p>79b.2</p><section></section><text>gnas shing de dag med na 'dzin pa med do/ /lhag ma'i gzugs ni sgo chen po bskyed pa rnam par dag pa las gzhan du mi shes te/ de ltar gyur pa'i sgo bzhi bsam par bya/ sprul pa skad cig ma'i rang bzhin no/ /yang dag par spong ba bzhi rnams ni rta babs bzhi rnams su dran to zhes bya ba la</text></item>
<item><p>79b.3</p><section></section><text>sdig pa ma skyes pa rnams kyi gnyen po dang / sdig pa skyes pa rnams kyi rnam par gcod pa dang / dge ba ma skyes pa rnams kyi bskyed pa dang / dge ba skyes pa rnams sangs rgyas nyid du yongs su bsngo ba ste/ gnyen po dang rnam par gcod pa dang / bskyed pa dang yongs su bsngo</text></item>
<item><p>79b.4</p><section></section><text>ba'o/ /gang gi gnyen po gang yin zhe na/ 'dod chags la sogs pa'i nyon mongs pa'i gnyen po ste/ de las ma skyes pa na nyon mongs pa skye bar 'gyur ba na gnod pa byas pa de ni gnyen po'o/ /'dod chags la sogs pa'i nyon mongs pa skyes pa nyid na yang rnam par</text></item>
<item><p>79b.5</p><section></section><text>nyams pa'i phyir 'di bsgom pa ste de rnam par gcod pa'i phyir ro/ /de'i phyir de rnam par nyams pa las 'di rnams med pa ste/ des na nyon mongs pa med pa'i go 'phang skye'o/ /skyes pa de ni sems can dang lhag cig thun mong du byed par 'dod pa nyid ni yongs su bsngo ba zhes pa ste/ </text></item>
<item><p>79b.6</p><section></section><text>yang dag par spong ba bzhi rnam par dag pas rta babs rnams so/ /rdzu 'phrul gyi rkang ba bzhi rnam par dag pas stegs bu bzhi rnams ni dad pa dang / brtson 'grus dang / dpyod pa dang / sems te/ dad pa zhes pa ni bsam pa la shin tu gus pa nyid do/ de bzhin du brtson 'grus kyang shin</text></item>
<item><p>79b.7</p><section></section><text>tu mngon par 'dod pa nyid rnam par ma chad pa'o/ /de nyid kyis rgyun mi 'chad par rnam par dpyod pa ni dpyod pa'o/ /rnam par dpyod pa zhes bya ba yang rang bzhin de nyid kyis rang dang gzhan de'i rnam par dpyod pa zhes bya'o/ /sems kyi rang gi gzugs kyi rnam par bskyed pa ni sems kyi</text></item>
<item><p>80a.1</p><section></section><text>mthar thug pa nyid de/ /de'i phyir sems kyi mthar thug pa nyid dngos su byed pa'o/ /de ltar rdzu 'phrul gyi rkang pa bzhi rnam par dag pa ni stegs bu bzhi'o/ /rdzu 'phrul bskyed pa zhes pa ni gang de sprul pa rnam par dag pas rnam par dag pa'i rnam pa ste/ de'i spro ba</text></item>
<item><p>80a.2</p><section></section><text>dang sdud pa'i sku zhes bya ba ji ltar 'dod pas rdzu 'phrul lo/ /'di'i rnam pa dngos su byed pa ni bskyed pa ste/ de'i phyir de las gzhan du ni rang bzhin rdo rje'i rnam par rab tu 'jug pa med do/ /dbang po lnga rnams ni logs bzhi dang rdo rje'i thig ces bya ba la dad pa'i dbang po dang / dran pa'i</text></item>
<item><p>80a.3</p><section></section><text>dbang po dang / brtson 'grus kyi dbang po dang / ting nge 'dzin gyi dbang po dang / shes rab kyi dbang po dang / mngon par yid ches pa de dang por rgyu nye bar len pas dad pa'i sgras brjod de/ /shin tu gus pa'i phyir ro/ /bdag nyid kyis shes pa gnyis par 'jug pa las gzhan du ldog pa</text></item>
<item><p>80a.4</p><section></section><text>rnam par spangs nas 'khor ba'i las can 'khor ba'i bar du thob nas 'jug pas 'jug pa ste/ dad pa'i sgras brjod do/ /nyin mtshan du rnal 'byor gsum pa bdag ces rnam par ma chad pa la sems 'jug pa tsam gyis gang gi rnam pa ma byas par skye ba de ni dran pa'i dbang po'i sgras</text></item>
<item><p>80a.5</p><section></section><text>brjod do/ /sems rtse gcig pa ni bzhi pa rtse mo'i sgras ni yang dag pa'i lam ste/ de dang lhan gcig pa nyid ni sems kyi rtse gcig pa nyid de ting nge 'dzin gyi sgras brjod cing / /u ra sa'i sgras ni gzhan du brjod do/ /rdo rje'i thig rnams kyi zhes pa ni re khA lnga rnams dang / ra ba lnga rnams</text></item>
<item><p>80a.6</p><section></section><text>de bzhin gshegs pa lnga'i dbye bas phye ba yin la/ /de'i dbus su sangs rgyas kyi gzhal yas khang ste/ rdo rje'i sgras ni thams cad dang lhan cig mnyam zhing rdo rje ni mi phyed pa'o/ shes rab kyi dbang po'i sgras chos thams cad rab tu mi gnas pa'o zhes gsal bar byas pa yin no/ /</text></item>
<item><p>80a.7</p><section></section><text>de'i tshe rab rnams mnyam par ste de bzhin gshegs pa rnams la phan tshun dbye ba med pa'i phyir ro/ /gang rdo rje 'dzin pa'i rang bzhin gyis zhes pa ni rdo rje'i thig rnams kyis brgyan par byas pa zhes pa ste/ ra ba 'di rnams kyis brgyan pa'i bsam gtan gyi khang pa bsam par bya'o/ /</text></item>
<item><p>80b.1</p><section></section><text>zur rnams dang / do shal dang / do shal phyed pa ni stobs rnams zhes bya ba ni dad pa'i stobs dang / brtson 'grus kyi stobs dang / dran pa'i stobs dang / ting nge 'dzin gyi stobs dang / shes rab kyi stobs te/ mngon par yid ches pa dang po'i rgyud dang / rgyu'i yongs su gang ba'i</text></item>
<item><p>80b.2</p><section></section><text>stobs dang / stobs dngos su byed pa de rdzogs par byed pas dad pa'i stobs kyi sgras brjod do/ /de'i ched du rgyun chad med par sems brtan por byas nas 'jug pas brtson 'grus kyi stobs so/ /gzhan yang der skad cig kyang sems nye bar mi dmigs pas nyin mtshan du rnal</text></item>
<item><p>80b.3</p><section></section><text>'byor de dran pa ni dran pa'i stobs so/ /sems rtse gcig pa nyid du ji ltar gyur pa na'o/ ji ltar gyur pa'i sgras ni chos thams cad nye bar mi dmigs pa'i mchog gi lam yin la de mngon sum du byed pa ste dbyer med pa de dngos su ting nge 'dzin gyi sgras brjod do/ /de bzhin du stobs</text></item>
<item><p>80b.4</p><section></section><text>bzhi rnam par dag pa zur bzhi ste/ dbang po bzhi rnams kyis yongs su gang bar byed pas stobs bzhi rnams so/ /gang ba'i sgras ni rjes su don gang bar byed pa'i phyir ro/ /shes rab kyi stobs kyis ni do shal dang do shal phyed pa ste/ stobs ni mngon du brjod do/ /shes rab kyi</text></item>
<item><p>80b.5</p><section></section><text>dbang pos gsal bar byas pa chos thams cad rab tu mi gnas pa gang yin pa de yang dag par gang bar byed pa ni dngos su byed pa'o/ /shes rab kyi stobs kyis dbye ba med pa'i bdag nyid ni do shal dang do shal phyed pa'i bsgom pa ste/ des brjod do/ /'phags pa'i lam</text></item>
<item><p>80b.6</p><section></section><text>yan lag brgyad rnams kyis ka ba brgyad rnams rab tu brtags te/ kun nas brtsams pa yongs su mi gtong ba zhes bya ba ni yang dag pa'i lta ba'o/ /slu ba med pa'i tshig ces bya ba ni yang dag pa'i ngag go/ /dge ba bcu las yongs su mi 'da' ba zhes bya ba ni yang dag</text></item>
<item><p>80b.7</p><section></section><text>pa'i rtog pa'o/ /sems can la 'tshe ba med pa'i sems zhes bya ba ni yang dag pa'i las kyi mtha'o/ /dge ba bcur sems gcig pa ni yang dag pa'i 'tsho ba'o/ /shin tu bdag med pa'i sems zhes bya ba ni yang dag pa'i rtsol ba'o/ /rtsol ba zhes bya ba ni yod pa dang</text></item>
<item><p>81a.1</p><section></section><text>med pa rnam par gcod pa'o/ /dus gsum skad cig la shes pa ni yang dag pa'i dran pa'o/ /'jig rten gsum nyid gcig pa'i sku ni yang dag pa'i ting nge 'dzin te/ 'di rnams kyis ka ba rnams yang dag par brtags pa'o/ /byang chub kyi yan lag</text></item>
<item><p>81a.2</p><section></section><text>bdun rnams ni phyogs can dang / mda' yab dang / gdugs dang rnga yab dang / bla re dang / dril bu dang / ba dan zhes dan pa rnams ni thams cad du dus gsum yongs su shes pa'i dran pa zhes bya ba ni dran pa yang dag byang chub kyi yan lag go/ /rgyun mi 'chad par ro chen po nyid</text></item>
<item><p>81a.3</p><section></section><text>khong du chud pa ni chos rab tu rnam par dag par bsag pa yang dag byang chub kyi yan lag go/ /rnam par chad pa med par rnal 'byor chen pos 'jug pa zhes bya ba ni brtson 'grus rab tu rnam par bsag pa yang dag byang chub kyi yan lag go/ /bdag med ma gtogs pa gzhan</text></item>
<item><p>81a.4</p><section></section><text>la dga' ba med pas dga' ba rab tu rnam par bsag pa yang dag byang chub kyi lan lag go/ /thams cad du stong pa nyid dang snying rje dbyer med pa zhes bya ba'i rab tu sbyor ba ni shin tu sbyangs pa rab tu rnam par bsag pa yang dag byang chub kyi yan lag go/ /phyin ci ma log</text></item>
<item><p>81a.5</p><section></section><text>pa'i ting nge 'dzin rab tu thob pa zhes bya ba ni ting nge 'dzin rab tu rnam par bsag pa yang dag byang chub kyi yan lag go/ /ting nge 'dzin la lhun gyis grub pa 'jug pa ni btang snyoms rab tu rnam par bsag pa yang dag byang chub kyi yan lag go/ /byang chub kyi yan lag bdun</text></item>
<item><p>81a.6</p><section></section><text>po 'di rnams kyis phyogs can la sogs pa brjod pa rnam par bsam par bya ste/ byang chub kyi phyogs kyi chos sum cu rtsa bdun gzhal yas khang bsgom pa'i mthar thug pa 'dis ni dang po stong pa nyid la sogs par mngon par byang chub par thams cad mkhyen pa nyid</text></item>
<item><p>81a.7</p><section></section><text>yin no/ /da ni rgyu'i rdo rje 'dzin pa'i bskyed pa brjod par bya ste/ gzhal yas khang gi nang du sna tshogs pad+ma'i steng du bdud bzhi rnams kyis nyi ma mnan pa blta bar bya ste/ dgyes mdzad rdo rje tshangs pa dang khyab 'jug dang dbang phyug chen po dang lha'i dbang po rnams</text></item>
<item><p>81b.1</p><section></section><text>ni phung po dang / 'chi bdag dang / nyon mongs pa dang / lha'i bu rjes su tshangs pa ste/ phung po rnams kyi nyon mongs par byed pa po bdud bzhi po rnams so/ /de nas de'i steng du nyi ma'i dkyil 'khor bltas nas de'i steng du i yi ge la sogs pa dbyangs rnams kyi nyis 'gyur du byas te/ </text></item>
<item><p>81b.2</p><section></section><text>lugs 'byung dang lugs bzlog gis bltas nas de yongs su gyur pa las zla ba'i dkyil 'khor bsgom par bya ste/ skyes bu chen po'i mtshan sum cu rtsa gnyis gsal bar byed pa me long bu'i ye shes so/ /Da D+ha da d+ha ya la zhes pa yi ge drug byin nas/ ka la sogs pa'i yi ge</text></item>
<item><p>81b.3</p><section></section><text>rnams kyis nyis 'gyur du byas te/ lugs 'byung dang lugs bzlog gis bltas nas de yongs su gyur pa las/ nyi ma'i dkyil 'khor blta ste/ dpe byad brgyad cu gsal bar byed pa mnyam pa nyid kyi ye shes kyi rang bzhin no/ /'di dag gi steng du hUM dang oM gi sa bon gnyis</text></item>
<item><p>81b.4</p><section></section><text>bltas nas de las byung ba'i thod pa'i gri gug bltas te sa bon gnyis kyis mtshan pa so sor rtog pa'i ye shes so/ /sa bon las 'od zer spros te mtha' yas pa'i 'jig rten gyi khams rnams snang bar byas nas blangs te de nyid du zhugs nas thams cad kyang gcig tu gyur par bsgom</text></item>
<item><p>81b.5</p><section></section><text>par bya ste bya ba grub pa'i ye shes so/ /de thams cad yongs su gyur te/ skad cig gis rang nyid dpal he du ka'i sku shin tu rnam par dag pa chos kyi dbyings kyi ye shes yin la des ni rnam pa lnga ste/ me long lta bu'i ye shes kyis ji ltar gzugs mthong ba/ mnyam pa nyid kyi ye shes</text></item>
<item><p>81b.6</p><section></section><text>kyis de ltar ro gcig tu 'gyur zhing / so sor rtog pa'i ye shes kyis so sor rtog pa ste de ltar yang bya ba grub pa'i ye shes kyis bya ba gang pa de gcig nyid du byed pa/ shing tu rnam par dag pa chos kyi dbyings kyi ye shes ni rnam pa thams cad dang lhan cig gcig pa'i gzugs te/ 'di</text></item>
<item><p>81b.7</p><section></section><text>ni rnam pa lnga mngon par byang chub bo/ /de nas 'jig rten gsum pa'i skur brtags nas de nas shar la sogs pa'i sgo rnams su rim pa ji lta bar tshangs pa dang / dbang po dag dang / nye dbang dang / drag po rnams dang / de bzhin du dbang ldan la sogs pa'i mtshams rnams su gshin rje</text></item>
<item><p>82a.1</p><section></section><text>dang / nor gyi 'dren pa dang / srin po dang / thags bzangs ris rnams te/ de ltar gdan brgyad rnams rnam par bsgoms nas de'i steng du zla ba dang / nyi ma kha sbyar ba'i dbus rnams su gaM tsaM baM g+haM baM shaM laM naM zhes pa sa bon brgyad la blta bar bya'o/ /de yongs</text></item>
<item><p>82a.2</p><section></section><text>su gyur pa rnams ni gau rI la sogs pa rnams kyi mtshan ma rnams te/ gri gug dang / cang te'u dang / rus sbal dang / sbrul dang / seng ge dang / dge slong dang / 'khor lo dang / rdo rje rnams bsam zhing des byin gyis brlabs pa de rnams thams cad gcig tu yongs su gyur te/ gau rI la</text></item>
<item><p>82a.3</p><section></section><text>sogs pa rdzogs par bya ba blta bar bya ste/ des ni bsgom bya'i dkyil 'khor brjod do/ /da ni 'di rnams kyi rnam par dag pa dang / phyag mtshan la sogs pa brjod par bya ste/ de nas brtse bas spyan dag dmar po ste/ brtse ba zhes pa ni sems can rnams la bu gcig pa'i sems</text></item>
<item><p>82a.4</p><section></section><text>nyid brtse ba ste/ des na spyan dag dmar pa'o/ /byams pa'i thugs kyi yan lag gnag/ /byams pa'i thugs kyi zhes pa ni phung po'i khams dang dbang po rnams 'gog pa ste/ des na byams pa'i thugs kyi yan lag gnag pa'o/ /rdo rje can spyan gsum dag pa/ /zhes pa</text></item>
<item><p>82a.5</p><section></section><text>ni sku dang gsung dang thugs rnams kyi sgrib pa med pa ni rdo rje gsum mo/ /bsdu ba'i dngos po bzhi yis ni/ /zhabs ni rnam pa bzhi rnams dran/ /bsdu ba'i dngos po zhes pa ni sbyin pa dang / snyan par smra ba dang / don dpyod pa dang don mthun pa nyid de/ bsam bya min pa nyid la</text></item>
<item><p>82a.6</p><section></section><text>sems bskrun pa zhes bya ba ni sbyin pa ste/ de la bsam bya min pa la sems bskrun pa na ji ltar bde ba de ltar dga' ba ste gdams pa ji lta ba las khong du chud par bya'o/ /bsregs pa las dang / bcad pa las dang / bdar ba las gser ji lta ba de bzhin du de kho na don mthun</text></item>
<item><p>82a.7</p><section></section><text>pa'i sgras ni thams cad rnams kyi gcig pa'i sku nyid kyi ming ste/ de ltar na zhabs bzhi rnams kyi rnam par dag pa'o/ /zhal brgyad rnam par thar pa rnam par dag pa ste/ gzugs stong par mthong ba dang / go skabs med pa stong par mthong ba dang / sdug pa dang mi sdug</text></item>
<item><p>82b.1</p><section></section><text>pa'i shes pa thob pa stong par mthong ba dang / lta ba byas pa thob pa stong par mthong ba dang / nam mkha' thob pa stong par mthong ba dang / ci yang med pa thob pa stong par mthong ba dang / bdag med pa'i shes pa thob pa stong par mthong ba dang / yang dag par rig pa 'gog pa stong par</text></item>
<item><p>82b.2</p><section></section><text>mthong ba ste/ 'di ni rnam par thar pa brgyad rnam par dag pa zhal rnams so/ /rnam par thar pa zhes pa ni nyes pa thams cad rnam par spangs pa'i bde ba thob pa zhes pa ste/ bde ba chen po rang dang gzhan yang dag par rig pa'i shes pa 'gog pa'i phyir ro/ /phyag rnams</text></item>
<item><p>82b.3</p><section></section><text>stong pa bcu drug nyid/ /ces pa ni nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa</text></item>
<item><p>82b.4</p><section></section><text>nyid dang / thog ma dang tha ma med pa stong pa nyid dang / rang bzhin stong pa nyid dang / rang bzhin ma yin pa stong pa nyid dang / chos thams cad stong pa nyid dang / dngos po med pa stong pa nyid dang / rang gi ngo bo nyid stong pa nyid dang / dngos po med pa'i rang bzhin stong pa nyid de/ 'di ni stong pa</text></item>
<item><p>82b.5</p><section></section><text>nyid bcu drug go/ /da ni stong pa nyid kyi don brjod par bya ste/ chos mtha' dag gi nang stong pa nyid de 'di ni nang stong pa nyid do/ /chos thams cad kyi phyi rnams de lta bu nyid ni phyi stong pa nyid do/ /stong pa nyid dang snying rje dbyer med par sbyor ba ni bla ma'i gdams pa las yin te/ </text></item>
<item><p>82b.6</p><section></section><text>de ltar phyi nang stong pa nyid do/ /gang dbye ba med pa'i sbyor ba las gyur pa de ni chen po stong pa nyid ces pa mngon par brjod do/ /sbyor ba chen po las gang stong pa de ni stong pa nyid stong pa nyid du brjod do/ /des na don dam pa ni mchog nas mchog dam pa ni don dam pa stong pa nyid do/ /</text></item>
<item><p>82b.7</p><section></section><text>'di rnams ni stong pa nyid drug go/ /mngon par 'dus byas pa'i rnam pa thams cad kyis gcig tu byas pa ni 'dus byas stong pa nyid do/ /'dus ma byas zhes pa ni 'du byed kyang med cing skye ba rnam pa thams cad gcig tu ldan pa'o/ /rnam pa thams cad kyi mchog dang ldan pa</text></item>
<item><p>83a.1</p><section></section><text>zhes bya ba ni mtha' las 'das pa stong pa nyid do/ /thog ma dang tha ma med pa stong pa nyid ces bya ba ni de dang lhan cig dbye ba med pa'i phyir ro/ /rang bzhin med pa stong pa nyid ces bya ba ni rang bzhin lha'i rnam pa las gyur pa'o/ /lnga'i rnam pa zhes pa rnam</text></item>
<item><p>83a.2</p><section></section><text>pa stong pa ste 'di ni rang bzhin stong pa nyid do/ /rang bzhin med pa'i rang bzhin ni rang bzhin med pa shes rab kyi pha rol tu phyin pa'o zhes pa ste rang bzhin med pa stong pa nyid do/ /brtan pa dang 'gro ba rdul phra rab kyang chos thams cad de/ chos thams cad kyi sgras brjod pa'i</text></item>
<item><p>83a.3</p><section></section><text>phyir gang brjod pa de thams cad stong pa ste/ 'di ni chos thams cad stong pa nyid do/ /dngos po med pa zhes pa ci zhe na/ 'gro ba thams cad mgal me'i 'khor lo bzhin du ngo bo mthong ba ni rang bzhin las te/ rang bzhin ngo bo grangs pas dngos po med pa stong pa nyid do/ /rang</text></item>
<item><p>83a.4</p><section></section><text>bzhin zhes pa ni rang bzhin stong pa nyid do/ /nam mkha'i khams dang rnam par shes pa dag gcig tu gyur pa na gzugs ji ltar gyur pa lta bu ni dngos po med pa stong pa nyid do zhes brjod do/ /stong pa nyid 'di rnams ni phyag rnam par dag par rab tu brjod do/ /de nas zhal gyi kha dog gi</text></item>
<item><p>83a.5</p><section></section><text>rnam par dag pa brjod par bya ste/ dang po'i zhal nag po ni zhe sdang gi las bsgrub pa'i don dang / dbang po rnams sgrib pa med pa'i yang ngo / /g.yon gyi zhal dmar po ni dbang du bya ba bsgrub pa'i don to/ /lus dang ngag dang yid gcig pa'i rang bzhin nyid ni dbang nyid do/ /g.yas</text></item>
<item><p>83a.6</p><section></section><text>kyi zhal dkar ba ni zhi ba'i don to/ /phung po dang khams dang skye mched rnams la lha nyid kyi dag pa'i nga rgyal nyid ces bya ba ni zhi ba'o/ /steng gi zhal mche ba gtsigs pa can du ba'i mdog ni phyi ma'i tshe na zhe sdang la sogs pa'i nyon mongs pa skyes par gyur pa nyams pa'i don to/ /</text></item>
<item><p>83a.7</p><section></section><text>de bzhin du bdud bzhi rnam par nyams pa'i don du bung ba dang mtshungs pa'i zhal bzhi rnams te/ phung po la brten pa'i nad ni phung po'i bdud dang / phung po rnams kyi phung por gyur pa ni 'chi ba'i bdud dang / sems can la gnod pa byed pa ni nyon mongs pa'i bdud dang / de bzhin</text></item>
<item><p>83b.1</p><section></section><text>du bud med la g.yo ba ni lha'i bu'i bdud du brjod do/ /bdud bzhi rnams rnam par nyams pa'i don du bung ba dang mtshungs pa'i zhal bzhi rnams so/ /phyag mtshan rnams kyi rnam par dag pa brjod par bya ste/ glang po che la sogs pa gzung ba rnams ni nyon mongs pa sna tshogs nye</text></item>
<item><p>83b.2</p><section></section><text>bar zhi ba'i phyir ro/ /nyon mongs pa sna tshogs zhes bya ba ni glo dang / dbugs mi bde ba dang / de bzhin du smyo ba dang / khong skams dang / mdze dang / phol dang / skran dang / rang bzhin glang po la sogs pa de rnams yongs su brjod do/ /'dir nyon mongs pa brgyad po de rnams lag</text></item>
<item><p>83b.3</p><section></section><text>par gyur pa'i sems can rnams te/ snod kyi steng du rnam par bsnams pa ni rnam par gzung ba'o zhes pa'i don to/ /sa la sogs pa nas nor 'dzin gyi mthar thug pa g.yon gyis bsnams pa'i phyag gi mtshan ma rnams ni dbang phyug brgyad rab tu grub pa'i don to/ /sku yi dbang</text></item>
<item><p>83b.4</p><section></section><text>phyug gsung dbang phyug /de bzhin thugs kyi dbang phyug dang / /rdzu 'phrul can 'gro'i dbang phyug ste/ /'dod byed yon tan brgyad pa'o/ /zhes so/ /sku mtha' yas pa ni sku'i dbang phyug dang / sems can thams cad kyi skad smra bas gsung gi dbang phyug dang / sems can gyi sems</text></item>
<item><p>83b.5</p><section></section><text>shes pas thugs kyi dbang phyug dang / rdzu 'phrul gyis 'jig rten gyi khams mtha' yas mthong bas rdzu 'phrul gyi dbang phyug dang / 'jig rten gsum gcig pa'i sku ni kun du 'gro ba'i dbang phyug dang / 'dod pas bde ba chen po'i rang bzhin sems can rnams mngon par 'dod</text></item>
<item><p>83b.6</p><section></section><text>pas 'dod pa'i dbang phyug ste/ 'dod pa'i sgras 'dod pa 'dod pa brjod pa'o/ /byed pa po zhes pa ni byed pa po rdo rje 'dzin pa nyid kyis byed pa'i dbang phyug go/ /zab mo'i lha nyid kyi rnam pa las mya ngan las 'da' bar gshegs shing mya ngan las 'das nas lha nyid kyi rnam par rgyu</text></item>
<item><p>83b.7</p><section></section><text>bas yon tan gyi dbang phyug ste/ 'dis ni mtshan ma rnams kyi rnam par dag pa'o/ /snod rnams kyi rnam par dag pa brjod par bya ste/ snod ni snying rje'i cha shas rab tu gsal ba yin zhing phyag rnams stong pa nyid bcu drug dag pa ste/ 'dis ni stong pa nyid dang snying rje dbyer med pa nyid du rab</text></item>
<item><p>84a.1</p><section></section><text>tu gsal bar byas pa'o/ /ma mo rnams kyi sangs rgyas lnga/ /zhes bya ba ste/ ma mo zhes bya ba ni phyag rgya rnams te de bzhin gshegs pa lnga dag pa'o/ /phyag rgya zhes pa ni yongs su g.yogs pa ste/ 'khor lo dang / rna rgyan dang / mgul rgyan dang / lag pa la</text></item>
<item><p>84a.2</p><section></section><text>dpung rgyan dang / ska rags dang / thal ba ste/ phyag rgya drug tu rab tu grags so/ /phyag rgya zhes pa ni yang dag pa'i shes pa'o/ /yang dag pa'i shes pa zhes pa ni gang du shes pa'i ngo bor med pa ni gang gzugs yin pa de yang dag par shes par 'gyur ro/ /yi ge lnga bcu las</text></item>
<item><p>84a.3</p><section></section><text>byas pa phrag pa la mgo bo'i phreng ba ste/ A li dang kA li lnga bcu'i yi ge dag pas zung du 'jug pa'i lam nye bar ston pa po mgul par mgo'i phreng ba'o/ /da ni gar gyi ro dgu brjod par bya ste/ bdag med ma dang lhan cig ro gcig pa ni sgeg pa'o/ /dur khrod na gnas pa ni</text></item>
<item><p>84a.4</p><section></section><text>dbang po'o/ /khro gnyer dang mtshe ba gtsigs pa ni mi sdug pa'o/ /'bar ba'i 'od ni drag shul lo/ /rnam par rgyas pa'i zhal ni bzhad pa'o/ /brlan dang bcas pa'i mgo bo'i phreng ba can ni 'jigs su rung ba'o/ /sems can rjes su 'dzin pa'i thugs ni snying rje'o/ /sgyu</text></item>
<item><p>84a.5</p><section></section><text>ma'i gzugs ni ngo mtshar ba'o/ /'dod chags la sogs pa'i nyon mongs par rab tu spangs pa nyid kyi phyir zhi ba ste/ gar dgu po 'di rnams dang lhan cig pa'i bcom ldan 'das rgyur gyur pa'i bdag nyid do/ /dpral ba'i steng du mgo bo skam po lnga'i phreng ba rnams ni phung po lnga</text></item>
<item><p>84a.6</p><section></section><text>rnams rab tu gsal ba'o/ /spyi bor sna tshogs rdo rjes mtshan pa ni sna tshogs pa'i don byed pa'i phyir ro/ /thams cad mkhyen pa'i gzugs kyi phyir dang / dus gsum yongs su mkhyen pa'i phyir zhal so so rnams la spyan gsum gsum mo/ /'dod chags pa la sogs pa'i nyon mongs</text></item>
<item><p>84a.7</p><section></section><text>pa mtha' dag bsreg pa'i don du dbu skra dmar ser gyen du 'greng ba nyid du bstan to/ /chos thams cad sgrib pa med par rab tu gsal ba'i phyir gcer bu'o/ /byang chub kyi sems kyi rkang pa thob pa'i phyir skyil krung phyed pa'i gar stabs so/ /'jig rten gsum po mtha' dag gcig</text></item>
<item><p>84b.1</p><section></section><text>tu rab tu gsal ba'i phyir zhabs kyi mtheb mo gcig bstan pa'o/ /bcom ldan 'das kyang skad cig mar rab tu snang ba ste/ ji ltar bcom ldan 'das de ltar bcom ldan 'das ma la yang ste/ dbye ba yang gcig gi dbyibs kyi dbang las zhal gcig ma'o/ /phyag g.yon</text></item>
<item><p>84b.2</p><section></section><text>na lha dang lha ma yin rnams kyi khrag gis bkang ba'i thod pa bsnams pa ste/ lha dang lha ma yin gyi sgra ci zhe na/ lha ni lus dang ngag dang yid de de'i yul ni lha ma yin no/ /'di dag gis byed pa med pa ni chags pa med par dmigs pa med par byed pa ste/ des gang ba'i thod pa'o/ /thod pa dang</text></item>
<item><p>84b.3</p><section></section><text>khrag dag gi gcig tu byed pa zhes bya ba ni shes rab kyi pha rol tu phyin pa'i don yongs su gang bar bstan to/ /g.yas na nyon mongs pa ma lus par gcod pa'i phyir gri gug bsnams pa ste/ lhag ma gang cung zad bcom ldan 'das kyi rnam par dag pa bzhin du bcom ldan 'das ma la</text></item>
<item><p>84b.4</p><section></section><text>yang rtogs par bya'o/ /da ni bsgrub bya'i dam tshig rdo rje 'dzin pa'i lus la 'khor lo bzhi bsam ste/ sprul pa dang por byas nas chos dang longs spyod rdzogs pa dang sprul pa dang bde ba chen po ste/ sku bzhi rnam par dag pa'i don to/ /da ni dkyil 'khor ba'i rnam par dag pa brjod</text></item>
<item><p>84b.5</p><section></section><text>par bya'o/ /gau rI nag mo ni bdud kyi gdul bya'i sems can rab tu bsad pa'i phyir ro/ /g.yas kyi lag pa na log par lta ba gcod pa'i phyir gri gug gzung zhing / g.yon na 'khor ba'i bag chags rnam par nyams pa'i phyir nya ro hi ta'o/ /tsau rI dmar mo ni 'dod chags kyi</text></item>
<item><p>84b.6</p><section></section><text>gdul bya'i sems can rab tu sad pa'i phyir g.yas na shes rab dang thabs kyi rang bzhin nyid gsal ba'i phyir cang te'u dang / g.yon gti mug rnam par nyams pa'i don du phag pa'o/ /bet+tA lI gser btso ma'i 'od ni rab tu rgyas pa'i sems can rnam par 'dul ba'i don te bde</text></item>
<item><p>84b.7</p><section></section><text>ba bskyed pa'i phyir zhes pa'i don to/ /g.yas stong pa nyid kyi don rab tu gsal ba'i phyir rus sbal dang / g.yon na snying rje'i rang bzhin pad+ma'i snod do/ /g+hasma rI ni nor bu ma ra ka ta dang mtshungs pa ni cung zad dmar zhing ljang ba'i rdo rje bsnams pa ste/ mngon spyod rab tu bsgrub pa</text></item>
<item><p>85a.1</p><section></section><text>la bsad par lta ba can gyi skye bo rab tu sad par bya ba'i don to/ /g.yas na zhe sdang rnam par dag pas sbrul dang / g.yon na thabs dang shes kyi bdag nyid rnal 'byor gyi snod do/ /puk+ka sI sngon mo ni rengs pa'i don bsgrub pa la/ nga rgyal can gyi sems can</text></item>
<item><p>85a.2</p><section></section><text>rab tu sad pa'i don to/ /g.yas na bdud kyi sde rab tu 'joms pa'i phyir seng ge dang / g.yon na gnyis 'dzin ma lus par gcod pa'i dgra sta'o/ /sha pa rI dkar mo zhi ba'i sems can rab tu sad pa'i phyir ro/ /g.yas na ye shes lnga rab tu gsal ba'i dge slong dang / </text></item>
<item><p>85a.3</p><section></section><text>g.yon na gnyis su med pa'i ye shes khong du chud pa'i phyir 'khar gsil lo/ /tsaN+Da lI nam mkha' ltar ljang gu rengs pa ni don bsgrub pa rengs pa'i sems can rab tu sad pa'i phyir ro/ /g.yas na cung zad shes pa tsam yang gcod pa'i phyir 'khor lo dang / g.yon na mi shes</text></item>
<item><p>85a.4</p><section></section><text>pa'i dri ma rtsa ba nas zlog pa'i don du thong gshol lo/ /g.yung mo kha dog sna tshogs ma sna tshogs kyi don rab tu bsgrub pa la dang / ma rungs pa'i bsam pa can gyi skye bo rab tu sad pa la'o/ /mi shes pa'i ye shes rab tu gsal ba'i phyir g.yas na rdo rje dang / ma rungs pa ma lus pa</text></item>
<item><p>85a.5</p><section></section><text>la bsdigs pa'i phyir sdigs mdzub nyid dran no/ /da ni 'di rnams kyi gdan brgyad kyi rnam par dag pa brjod par bya ste/ chags pa dang / rig pa dang / thos pa dang / 'jungs pa dang / bza' ba dang / gnyid dang rtog pa dang / dad pa ste shin tu mngon par zhen pa gcod pa'i phyir</text></item>
<item><p>85a.6</p><section></section><text>gdan rnams nye bar bstan to/ /shin tu mngon par zhen pa yang bsam gtan la bya ste/ de ltar gdan rnams kyi rnam par dag pa brjod do/ /'di rnams thams cad ni spyan gsum ma/ skra dmar ser gyen du 'greng ba/ /phyag rgya lngas rnam par brgyan pa/ skyil krung phyed</text></item>
<item><p>85a.7</p><section></section><text>pa'i gar gyis gnas pa gos dang bral ba zhal mche ba gtsigs pa/ bcom ldan 'das 'dod pa'i 'dod pa dang ldan pa bsgom par bya'o/ /de'i mthar lha'i snam bu la pi wang ma la sogs pa rnams gtso bo'i sgo rnams su g.yas nas brtsams nas sgo dang zur gyi</text></item>
<item><p>85b.1</p><section></section><text>mtshams rnams su lha mo gnyis gnyis te/ ming gi gtso bo dang po'i yi ge zla ba dang thig le dang ldan pa 'di rnams kyi sa bon te/ des bskyed pa 'di rnams kyi mtshan ma yang sa bon des mtshan ma zla ba dang nyi ma dag gi dbus su bltas nas gau rI la sogs pa rnams</text></item>
<item><p>85b.2</p><section></section><text>ji ltar rdzogs pa de ltar pi wang ma la sogs pa rnams bskyed do zhes bya bas bsam par bya'o/ /'di lta ste pi wang ma ser mo/ /gling bu ma dmar mo/ /rdza rnga ma du ba'i mdog can ma/ rnga zlum ma dkar mo/ /bzhad ma ser mo/ /sgeg mo dmar mo/ /glu med dmar mo/ /gar ma</text></item>
<item><p>85b.3</p><section></section><text>kha dog sna tshogs ma/ me tog ma dkar mo/ /bdug spos ma nag mo/ /mar me ma gser 'od ma/ dri ma ser mo/ /me long ma dkar mo/ /ro ma dmar mo/ /reg bya ma ljang gu/ chos ma dkar mo ste/ 'di rnams phyag g.yas na rang rang gi phyag mtshan rnam par 'dren zhing zhabs rnams zla ba'i gdan</text></item>
<item><p>85b.4</p><section></section><text>la gnas pa ste/ cha bcu drug rnam par dag par blta bar bya'o/ /des ni sna tshogs pad+ma dang por byas nas rgyu rdo rje 'dzin pa'i sku rdzogs shing dkyil 'khor pa'i mthar thug pas ni lam shes pa nyid mngon par byang chub pa'o/ /de nas da ni phra mo'i dkyil 'khor gyi rang bzhin hoHyig dmar</text></item>
<item><p>85b.5</p><section></section><text>po'i phreng ba gnyis kyis yongs su dkris pa bsam par bya ba ni gdams ngag las/ dri za'i sems pa bde ba chen po'i rang bzhin shin tu chags pa'i rang gi 'od zer gyis bkug nas man ngag ji lta ba las rab tu bcug nas rab tu zhugs pa tsam gyis bcom ldan 'das shin tu mchog tu bde</text></item>
<item><p>85b.6</p><section></section><text>ba chen por gcig pa'i ros rang gi rig ma dang bcas pa chags shing rjes su chags pas zhu ba sa bon gyi gzugs kyis gnas par gyur to/ /de nas puk+ka sI la sogs pa lha mo bzhi rnams kyis bdag cag rnams kyi mgon med do zhes smras nas yid mi bde ba chen po thob cing shin tu</text></item>
<item><p>85b.7</p><section></section><text>nyam thag pa'i sems dang ldan pa rnams kyis rab tu sad par byed pa'i glu rnams kyis bcom ldan 'das bzhengs su gsol ba'o/ /'dir bzhengs pa'i tshigs su bcad pa bzhi po'i don 'di brjod bar bya ste/ bzhengs shig rje btsun snying rje'i thugs/ /zhes bya ba la sogs pa la/ </text></item>
<item><p>86a.1</p><section></section><text>bzhengs shig khyed nyid snying rje'i yid dang ldan pa puk+ka sI bdag la yongs su skyobs shig /bde ba chen po'i sbyor bas bdag 'dod par mdzod cig /zhu ba'i gzugs nyid kyis stong pa nyid kyi ting nge 'dzin spongs zhes pa ste/ bdag gis khyed la byams pa chen po'o/ /byed</text></item>
<item><p>86a.2</p><section></section><text>dang bral bas bdag 'gum pa ste/ stong pa nyid kyi kye rdo rje khyed bzhengs pa'i ri khrod ma'i don grub par mdzod cig ces pa ste/ bdag gis khyed la snying rje chen po'o/ /'jig rten mgron du gnyer nas dga' ba de'i gtso bo stong par bzhugs pa ci lags/ gtum mo bdag ni gsol</text></item>
<item><p>86a.3</p><section></section><text>bar bgyid de khyod dang bral bas phyogs mi shes pa ni mi mthong ba'o zhes pa ste/ de'i phyir bzhengs shig ces pa ste/ bdag gis khyod la dga' ba chen po'o/ /kye mig 'phrul khyed nyid bzhengs shig khyed kyi thugs ni bdag gis 'tshal te/ g.yung mo bdag ni shin tu mdzangs shing sgrin</text></item>
<item><p>86a.4</p><section></section><text>pa nyams dga' ba'o/ /snying rje rnam par chad par ma mdzad cig ces pa ste/ bdag gis khyed la btang snyoms chen po'i gnas so/ /'dis ni de kho na nyid bzhi rnam par dag pas zhu ba'i gzugs bstan to/ /kha zas kyi de kho na nyid dang / lha'i de kho na nyid dang / sngags kyi de kho na</text></item>
<item><p>86a.5</p><section></section><text>nyid dang / ye shes kyi de kho na nyid do/ /de nas bla ma'i gdams pa las/ ji lta ba de ltar rim pas de kho na nyid bzhi'i don khong du chud par bya ste/ 'di ni gzhung mangs kyis 'jigs pa las ma brjod do/ /des na de nyid kyi gzugs dang ldan pa'i bcom ldan 'das su gal te gyur na de'i tshe</text></item>
<item><p>86a.6</p><section></section><text>de nyid kyi glu'i sbyor ba las gnyid sad pa bzhin du bzhengs pa'o/ /de lta na yang gzhan dag na re bcom ldan 'das shin tu bdag med pa dang lhan cig pa'i sems kyis bdag med pa can yin na/ de'i phyir nam mkha'i rmi lam mthong ba ci zhig yin/ gnyid sad pa bzhin du bcom ldan 'das</text></item>
<item><p>86a.7</p><section></section><text>ji ltar bzhengs she na/ 'dir smras pa/ sems can rnams kyis gnyid kyi gnas skabs na cung zad kyang mi shes shing / de nas ldang ba mthong ba ji ltar yin/ /de'i phyir bya ba'i dbang las skad cig gis skrag pa bzhin du langs te/ de ltar stong pa nyid kyi ting nge 'dzin la snyoms par zhugs</text></item>
<item><p>86b.1</p><section></section><text>pa'i bcom ldan 'das kyis rang dang gzhan rig pa mi mkhyen to/ /de nas de kho na nyid kyi glus bskul bas smon lam kyi dbang las bzhengs pa'o/ /de lta na yang dri ba gnyis te/ ji ltar srog chags rnams kyis lus kyi bde ba dmigs nas de rnams kyis gnyid kyi gnas skabs ni/ </text></item>
<item><p>86b.2</p><section></section><text>mi shes te/ 'on kyang lus yod pas te/ bcom ldan 'das ci de dang mtshungs sam/ ji ltar bzhengs/ ji ste yang sngags pas thog mar mi gtsang ba'i lus gtsang mar byas te/ stong pa nyid la sogs pa rnam par dag pas sprul pa'i sku la mngon par zhen pa las slar yang ci ste</text></item>
<item><p>86b.3</p><section></section><text>gang gis zhu ba 'thob ste/ des ni sprul pa ma yin ste ji ltar rus pa dang rkang pa la sogs pa dang bral ba nyid kyi phyir ro zhes dri ba gnyis so/ /de nas smras pa/ dang po zhu ba thob pa ni rgyu yin zhing / 'bras bu ni ma yin no/ /de ltar zhu ba thob pa la sogs pa dag pa las 'bras bu rdo</text></item>
<item><p>86b.4</p><section></section><text>rje 'dzin pa yang gzung ba ste dri ba gcig thal lo/ /de ltar gnyis pa yang dang por lha'i rnam pas mi gtsang ba'i lus med cing mi gtsang ba'i lus med na dag pa'i sprul pa'i lus su mngon par zhen pa tsam ste/ de med pas bdud rtsi'i khu ba dang / zla ba bzhin du rmi lam sgyu ma dang</text></item>
<item><p>86b.5</p><section></section><text>mtshungs par rnam par shes pa'i gzugs kyis gnas pa ste/ des na sgyu ma'i rnam par shes pa smon lam gyi rten yin te/ ji ltar sgyu mas rang dang gzhan rig pa mi shes pa de lta na'ang bya ba byed pa ste de ltar sgyu ma'i rnam par shes pas rang dang gzhan shes pa las gzhan du yun</text></item>
<item><p>86b.6</p><section></section><text>ring po'i smon lam gyi dbang las ldang ba yin no/ /de la ldang ba'i rim pa ni 'di yin te/ rnam pa lnga'i rnal 'byor las so/ /bdud rtsi khu ba zla ba'i gzugs/ /zhes pa ste/ bdud rtsi'i khu ba 'di yongs su gyur pas ye shes lnga'i rang bzhin byang chub kyi sems te/ de las A li</text></item>
<item><p>86b.7</p><section></section><text>yongs su gyur pa'i me long lta bu'i ye shes te zla ba'o/ /kA li yongs su gyur pa las mnyam pa nyid kyi ye shes nyi ma'o/ /de dag gi dbus su son pa'i sa bon ni so sor rtog pa'i ye shes su brjod cing / thams cad rnams kyi gcig pa ni bya ba grub pa ste/ gzugs rdzogs pa ni dag</text></item>
<item><p>87a.1</p><section></section><text>pa'i chos nyid do/ /de'i phyir ye shes lnga'i rang bzhin gyi byang chub kyi sems so/ /de bzhengs pa'i 'od zer rnams kyis rgyu ba dang mi rgyu bar bcas pa bkug nas dkyil 'khor ba de nyid du ro gcig pa nyid du byas nas ston ka'i zla ba'i rnam pa byang chub kyi sems su</text></item>
<item><p>87a.2</p><section></section><text>blta bar bya ste/ rnal 'byor zhes bya ba'i ting nge 'dzin te/ de'i rjes la skad cig gis gzugs de yongs su gyur te lhan cig skyes pa'i kye rdo rje ston ka'i ri bong 'dzin pa'i rnam pa mtha' yas pa'i 'jig rten gyi khams gsal bar mdzad pa chos kyi phyag rgya dang ldan pa ye shes</text></item>
<item><p>87a.3</p><section></section><text>lnga'i rang bzhin bsam par bya ste/ rjes su rnal 'byor zhes bya ba'i ting nge 'dzin to/ /de nas phung po dang khams dang skye mched rnams kyi dgod pa brtsam par bya ste/ gzugs la aM gi yi ge dgod do/ /tshor ba la iM gi yi ge 'dren no/ /'du shes la IM ring po bsgom mo/ /</text></item>
<item><p>87a.4</p><section></section><text>'du byed la uM dgod do/ /rnam par shes pa aM gi yi ge dgod de/ phung po lnga rnam par dag pa'i phyir ro/ /sha la uM gyi yi ge dgod do/ /khrag la r-iM yang dran to/ /byang chub kyi sems la r-iM gi yi ge'o/ /rkang dang tshil dag la l-iM gi yi ge dgod de khams yang dag pa'i phyir ro/ </text></item>
<item><p>87a.5</p><section></section><text>gzugs kyi yul rnams la l-iM ngo / /sgra la eM gi yi ge dgod do/ /dri'i cha la aiM gi yi ge dang / ro la oM gyi yi ge yang ngo / /reg bya la oM gyi yi ge'o/ /chos kyi dbyings la oM gi yi ge ste/ 'di rnams brtan par byed pa'i rgyu nyid kyi phyir le'u dgu par bcom ldan 'das kyis</text></item>
<item><p>87a.6</p><section></section><text>gsungs te/ gzugs kyi phung por rdo rje ma/ /tshor ba la ni gau rIr dran/ /'du shes chu yi rnal 'byor ma/ /rdo rje mkha' 'gro 'du byed la/ /rnam shes phung po'i tshul gyis ni/ /bdag med rnal 'byor ma gnas so/ /gzugs la gau rIr rtag tu brjod/ /sgra la chom rkun ma rab</text></item>
<item><p>87a.7</p><section></section><text>grags/ /dri yi cha la ro langs ma/ /ro la za phod ma dran to/ /reg las spyod mar brjod cing / mkha' spyod ma ni chos dbyings la/ /sha la pu ka sI bshad cing / /khrag la ri khrod ma rab grags/ /gtum mo khu ba zhes brjod cing / /g.yung mo rkang dang tshil dag la'o/ /'di ni rnal 'byor chen</text></item>
<item><p>87b.1</p><section></section><text>po zhes bya ba'i ting nge 'dzin to/ /des ni phung po dang khams dang skye mched la dgod pa ste/ de ltar yang de'i phyir slar yang / dang po stong pa'i byang chub ste/ /gnyis pa sa bon sdud pa'o/ /gsum pa gzugs ni rdzogs pa dang / /bzhi pa yi ge dgod pa'o/ /lte bar snying gar</text></item>
<item><p>87b.2</p><section></section><text>mgrin par dang / /dpral bar de ltar pad+ma bzhi/ /drug cu rtsa bzhi brgyad cu drug/ /rim pa de ltar sum cu gnyis/ de phyir bsgom pas de ru ni/ /rgyu dang mi rgyu bcas par bsam/ /de nas sngags kyi le'ur gsungs pa'i sku dang gsung dang thugs byin gyis brlab pa'i sngags kyis sku</text></item>
<item><p>87b.3</p><section></section><text>dang gsung dang thugs byin gyis brlab par bya ste/ ji ltar man ngag gis gdams pa las so/ /oM gyi yi ges sku rdo rje dang / AH'i yi ges gsung rdo rje dang / hUM gi yi ges thugs rdo rje ste rnal 'byor chen po'o/ /da ni de'i steng du zhes pa sems dpa'i snying gar sngar</text></item>
<item><p>87b.4</p><section></section><text>bshad pa'i rim pas rang sgrub thabs su gsungs pa'i rim pas de ltar dpal he ru ka'i rnam pa'i gzugs kha dog bzhi rnams kyi nang nas dpa' bo gcig pa'i rang gi 'dod pa'i lha 'am/ bdag med ma dang snyoms par zhugs pa rang gi rig ma dang ldan pa rdzogs pa'i sku'i bdag nyid blta bar</text></item>
<item><p>87b.5</p><section></section><text>bya'o/ /de'i rjes su dam tshig gsum brtsam par bya ste/ rdo rje 'dzin pa nyid ni bdag nyid kyi dam tshig dang / rang gi snying gar nyi ma ni ye shes kyang dam tshig dang / de'i steng du hUM gi yi ge ni ting nge 'dzin gyi dam tshig ste/ 'chad par 'gyur ba'i gdams pa las ye shes dang ting nge 'dzin gyi dam tshig gnyis</text></item>
<item><p>87b.6</p><section></section><text>shes par bya'o/ /dgod pa yang bcom ldan 'das ci lta bar de ltar bcom ldan 'das ma la bya ste/ lhag pa yang bcom ldan 'das ma'i rigs lnga'i tshogs te gzhan dang gzhan gyi sgrub thabs su grags so/ /tshogs zhes pa ni de bzhin gshegs pa'i tshogs so/ /AH'i yi ges pad+ma 'dab ma</text></item>
<item><p>87b.7</p><section></section><text>gsum pa sim par byed pa dang bcas shing / hUM gi yi ges pad+ma'i ze'u 'bru hUM gi yi ges bskyed pa'i rdo rje ste/ de'i nor bu hUM gi yi ge blta zhing / oM ma hA su kha d+ha ra zhes pa la sogs pa'i tshigs su bcad pa gnyis kyis pad+ma dang rdo rje byin gyis brlabs nas ma bcos pa'i yi ge brjod pa sngon du</text></item>
<item><p>88a.1</p><section></section><text>'gro ba can gyi rdo rje bskyod nas dga' ba brtsam par bya ste/ de bzhin gshegs pa lnga rnams kyi nang nas gsung rdo rje'i rgyal las so/ /dang por stong pa nyid du lhag par mos pa la sogs pa dga' ba'i bde ba'i mthar thug pas ni dang por sbyor ba zhes bya ba'i ting nge</text></item>
<item><p>88a.2</p><section></section><text>'dzin to/ /de yang shes rab dang thabs dag ro gcig pa'i bde ba chen po las byung ba'i byang chub kyi sems las rnam par byung ba zhes rig nas yul gyi grong khyer gyi dbus su de nyid gsum brjod pa sngon du 'gro ba can gyi nam mkha' lding gi phyag rgya 'dzin pa'i rnal 'byor pas lces</text></item>
<item><p>88a.3</p><section></section><text>bsnyen par bya ste/ de ltar de bzhin gshegs pa'i mchod pa ni rtag tu yin no/ /phyir ru yang gal te shes rab bzang mo yin pa'am/ ma yin na de'i tshe mi bya ste/ rtsa ba'i ltung bar 'gyur ro/ /de'i rjes la gang cung zad phra zhing rdul phra rab kyi tshad tsam gyi byang chub kyi sems kyi gzegs</text></item>
<item><p>88a.4</p><section></section><text>ma'i gnas pa de yongs su gyur pas lha mo'i pad+ma'i dbus su dkyil 'khor pa dang bcas pa'i mnga' bdag srub pa dang bsrub pa'i sbyor ba las rnam par bsams nas rdo rje 'dzin pa'i hU~M dang / bcom ldan 'das ma'i aM dang / gau rI ma'i gaM dang / tsau rI ma'i tsaM dang bet+tA lI'i baM dang / puk+ka</text></item>
<item><p>88a.5</p><section></section><text>sI'i pa~M dang / sha ba rI'i sha~M dang / tsaN+Da lI'i la~M dang / Dom+bi nA'i Di rnams dbyung ste/ de la sogs pas shar la sogs pa'i sgo rnams su rim pa ji lta bar gau rI la sogs pa'i lha mo brgyad rnams dang hUM gi yi ge dang aM gi yi ge de dag gis bcom ldan 'das dang bcom ldan 'das ma dag phyung nas/ bcom ldan 'das bcom</text></item>
<item><p>88a.6</p><section></section><text>ldan 'das ma la rab tu gzhug cing / bcom ldan 'das ma bcom ldan 'das la de bzhin no/ /dri za'i sems pa 'jug pa dang por byas nas dkyil 'khor 'byin pa'i mthar thug pas na rnam pa thams cad shes pa nyid mngon par byang chub pa'o/ /de'i rjes la byang chub</text></item>
<item><p>88a.7</p><section></section><text>kyi sems las bskyed par gyur pa'i gau rI la sogs pa'i lha mo rnams bsgom par bya'o/ /de ltar ji ltar bstan pa'i dkyil 'khor gyi 'khor lo dang / der son pa'i rig ma'i tshogs kyis yongs su bskor ba'i 'od zer gyi tshogs kyis nam mkha'i logs khyab par yang dag par</text></item>
<item><p>88b.1</p><section></section><text>rnam par bsgom par bya'o/ /da ni ye shes kyi 'khor lo dgug pa dang / gzhug pa dang / bcing ba dang / mnyes par bya ste rang gi snying ga'i sa bon las 'od zer phyung ste/ nam mkha'i khongs su spros nas ye shes sems dpa' spyan drangs te/ mdun du rnam par bsams nas mchod</text></item>
<item><p>88b.2</p><section></section><text>yon dang zhabs bsil la sogs pa phul te/ yang dag par mchod nas bstod de/ dzaHhUM baM hoHzhes pa 'dis dgug pa dang / gzhug pa dang / bcing ba dang / tshim par bya'o/ /ye shes kyi 'khor lo dam tshig gi 'khor lo la bcug ste/ ji ltar ltar gcig tu gyur nas/ </text></item>
<item><p>88b.3</p><section></section><text>lha'i nga rgyal bskyed par bya zhing snying gar ye shes kyi nga rgyal bsam zhing gang lta na yang bdag nyid bzhin du ye shes kyi 'khor lo ste/ de lta na yang bcug pa'i rjes la phyag gnyis pa zhal gcig pa dmar po shes rab dang ldan pa'i ye shes sems dpa' thugs kar bsam zhing</text></item>
<item><p>88b.4</p><section></section><text>de'i thugs kar ting nge 'dzin mgon po'o/ /de nas bcom ldan 'das ma dang por byas te gau rI la sogs pa rnams kyang de ltar bsam par bya'o/ /ye shes kyi 'khor lo dgug pa dang por byas nas ye shes kyi 'khor lo gzhug pa'i mthar thug pas ni rnam pa kun mngon par</text></item>
<item><p>88b.5</p><section></section><text>byang chub pa'o// //de'i rjes la ye shes kyi 'khor lo dang / dam tshig gi 'khor lo dag gcig tu byed pa'i tshe rab tu 'bar ba'i 'od zer rnams kyis spyan drangs nas nam mkha' la de bzhin gshegs pa lnga he ru ka'i gzugs brnyes pa dkyil 'khor dang bcas pa'i bdag nyid</text></item>
<item><p>88b.6</p><section></section><text>can bsams nas/ a b+hi Shany+tsin+tu mAM sarba ta thA ga ta zhes don du gnyer bar blta zhing / de bzhin gshegs pa de rnams kyis rnam par rgyal ba'i bum pa lnga dang ldan pa'i phyag rnams kyis/ ji ltar bltams pa tsam gyis ni/ /zhes pa la sogs pa'i tshigs su bcad pa</text></item>
<item><p>88b.7</p><section></section><text>bklags nas rang nyid la khrus mdzad cing / oM sarba ta thA ga ta a b+hi She ka sa ma ya shrI ye hUM zhes brjod do/ /de'i rjes la gur gum dang tsan+dan dang / sna tshogs pa'i dri bzang dri dang ldang ba dang / me tog gi char 'bab pa yin zhing / rnga'i sgra grag ste gar dang rol mo dang bstod</text></item>
<item><p>89a.1</p><section></section><text>pa'i sgras mtha' med pa'i 'jig rten gyi khams na ca co'i sgra sgrogs shing mngon par dbang bskur te spyi bor thugs kyi dbang phyug tu gyur to/ /bcom ldan 'das ma la yang thugs kyis mtshan pa'o/ /thugs dang / rtag pa dang / rin chen dbang phyug dang / </text></item>
<item><p>89a.2</p><section></section><text>'od dpag med dang / don yod grub pa ste/ de bzhin gshegs pa rnams kyis gau rI la sogs pa rnams la rgyas gdab cing / gzhan yang de bzhin gshegs pa 'di rnams kyis rim pa ji lta bar puk+ka sI la sogs pa rnams la mgo bor mtshan to/ /de nas pi wang</text></item>
<item><p>89a.3</p><section></section><text>ma la sogs pa rnams kyis rang gi yul gyi mnga' bdag la mchod pa byed cing / me long dang / pi wang dang / dri'i dung dang / ro sna tshogs kyis gang ba'i snod dang / reg bya'i dngos po dang / byang chub kyi sems kyis yongs su gang ba'i chos 'byung ste/ de rnams bzung nas</text></item>
<item><p>89a.4</p><section></section><text>gzugs rdo rje ma la sogs pa rnams kyis bcom ldan 'das la mchod par byed pa'o/ /khyod ni rnal 'byor ma tshogs rnams kyis yongs bskor zhing / /khyod ni nyid kyi thugs kyis mchog dang rab brnyes nas/ /khyod kyis rgyu dang mi rgyu'i 'gro ba kun brgyan te/ /snying rje'i</text></item>
<item><p>89a.5</p><section></section><text>thugs kyis mtha' dag yang dag sad mdzad pa/ /sgyu ma'i spros pas rdo rje rnam par bsgrubs pa ste/ he ru ka dpal rgyal po yid kyis dgyes pa kye/ /zhes rdo rje'i glus spyan ma la sogs pa rnams kyis bcom ldan 'das la bstod cing / de bzhin gshegs pa</text></item>
<item><p>89a.6</p><section></section><text>dang / byang chub sems dpa' dang / rig pa'i lha mo dang khro bo'i dbang po la sogs pa rnams kyis snying po dang nye ba'i snying po dang phreng ba dang rkang pa brgyad pa'i sngags rnams kyis nam mkha' la gnas nas bstod pa ste/ mngon par dbang bskur ba dang por byas nas bstod pa'i mthar</text></item>
<item><p>89a.7</p><section></section><text>thug pa des ni rtse mo mngon par byang chub pa'o/ /de'i rjes la mdun du ya las byung ba'i rlung gi dkyil 'khor rgyal mtshan gyis brgyan pa/ de'i snying du raM las byung ba'i me'i dkyil 'khor 'bar bas mtshan pa/ de'i steng du AH'i yi ge las skyes pa'i mgo bo gsum gyi</text></item>
<item><p>89b.1</p><section></section><text>steng du slar yang AH'i yi ges byin gyis brlabs pa/ de ni nang dmar zhing phyi dkar ba de'i dbus su b+hUM AM dzr-IM khaM hUM/ laM maM pAM tAM bAM ste de rnams yongs su gyur nas bdud rtsi lnga dang sgron ma lnga rdzogs par bya ste/ de'i steng du hUM gi yi ges bkab cing hUM gi yi ges byin gyis brlabs pa</text></item>
<item><p>89b.2</p><section></section><text>bltas nas rlung gis bskul ba'i me 'bar ba las dngul chu'i rnam par gyur pa hUM gi yi ges dag pa dang / AH'i yi ges rtogs pa dang / oM gyi yi ges 'bar bar byas nas de'i rjes la de nyid gsum gyi 'od zer gyis ye shes kyi bdud rtsi bkug nas de nyid la bcug ste/ gcig tu</text></item>
<item><p>89b.3</p><section></section><text>byas nas hUM las byung ba'i rdo rjes dkrugs te/ ro mnyam par byas nas rdo rje bdud rtsi la thim par blta'o/ /de bzhin gshegs pa'i ye shes kyi bdud rtsi rab tu bcug pas shin tu bsil bar gyur pa de ltar rdzogs par byas nas de nyid gsum gyis byin gyis brlabs te/ 'od zer gyis</text></item>
<item><p>89b.4</p><section></section><text>bkug nas hUM las byung ba'i rdo rje'i lces dkyil 'khor dang bcas pa'i bdag nyid kyis gsol ba'o/ /bdud rtsi myang ba dang por byas de'i mthar thug pa ni mthar gyis gnas pa'i mngon par rtogs pa'o/ /de'i rjes la dkyil 'khor dang dkyil 'khor ba de so sor spro ba'i sbyor bas</text></item>
<item><p>89b.5</p><section></section><text>gang gis gang du gdul bya rnams de'i sprul pas der phyin te de rnams btul nas 'ongs te/ rang rang gi lus la bsdus nas rim pa 'dis yongs su smin par byas te/ yan lag drug gi sgom pa brtsam par bya'o/ /'byin pa dang por byas nas 'gro ba'i don gyi mthar thug pas ni</text></item>
<item><p>89b.6</p><section></section><text>dkyil 'khor rgyal po mchog gi ting nge 'dzin to/ /de nas bong can dang nyi ma kha sbyar ba'i dbus su gsang sngags kyi rgyal po 'khor los sgyur ba'i sa bon gyi yi ge bltas nas yan lag drug bsgom mo/ /gang las she na/ rang gi snying gar gnas pa'i zla ba dang nyi ma'i dbus</text></item>
<item><p>89b.7</p><section></section><text>su son pa'i hUM gi yi ge las 'thon pa'i 'od zer gyi tshogs las so/ /de nas ye shes sems dpa'i thugs kar dang po'i ting nge 'dzin mgon po nag po bsgom ste/ de yongs su gyur pa las thig le bsams nas de'i 'od zer rnams kyis bcom ldan 'das kyi ba spu'i sbubs nas</text></item>
<item><p>90a.1</p><section></section><text>mngon par 'thon te/ dkyil 'khor dang dkyil 'khor ba dang bcas pa nag po chen por bltas te/ gnyis pa la ser po dang / gsum pa la dmar po dang / bzhi pa la ljang gu dang / lnga pa la sngon po dang / drug pa la dkar po ste/ 'dis ni yan lag</text></item>
<item><p>90a.2</p><section></section><text>bsgoms shing yan lag drug bsgoms nas phyi nas kha dog rnam par bshig par bya'o/ /kha dog rnam par bshig pa'i sgras ni gnyis su rtogs te/ zhi ba la sogs pa'i dbye ba'i don gyis kha dog de bzhin gshegs pa'i nga rgyal dang / 'od gsal du 'jug pa'i thabs</text></item>
<item><p>90a.3</p><section></section><text>brtod pa ste/ de ltar A li dang kA li rnams dbugs dbyung ba dang rngub pa las spros te bsdus nas de nyid du rang nyid zhugs te gcig tu gyur pa'o zhes pa ni A li dang kA li'i phreng ba rnams spros nas so/ /gang las she na/ dbugs dbyung ba las te dbugs phyir 'byung ba'i lam nas A li</text></item>
<item><p>90a.4</p><section></section><text>dang kA li 'thon nas de'i 'od zer rnams kyis mtshan dang dpe byad rnams yang dag par sbyangs te/ rgyu ba dang mi rgyu bar bcas pa gcig tu gyur nas de nyid la bcug ste gau rI la sogs pa rnams dang bdag med ma rang nyid la 'dus nas bdag nyid rdo rje 'dzin pa'i go 'phang la ma</text></item>
<item><p>90a.5</p><section></section><text>brtags pa'i rang bzhin gyis gnas pa'o/ /de nas zhal gcig phyag gnyis pa dkar po ste/ de la ri bong can dang / nyi ma kha sbyar ba'i dbus su dngos po dang dngos po med pa mi dmigs pa zhes pa ste/ des na rigs kyi le'ur/ lus la ye shes chen po gnas/ /</text></item>
<item><p>90a.6</p><section></section><text>rtog pa thams cad yang dag spangs/ /dngos po kun la khyab pa po/ /lus la gnas kyang lus ma skyes/ /zhes longs spyod rdzogs pas gsungs shing / de ltar yang / me long gzugs la yan lag mtha' dag pa'i/ /dang pa'i mchog gi gzugs ni ji ltar mdzes</text></item>
<item><p>90a.7</p><section></section><text>pa ste/ /dpe byad brgyad cu dang ni mtshan gyis phyug pa yis/ /rdo rje 'dzin pa'i sku ni de ltar rtag pa nyid/ /'di ni rang byin gyis brlab pa'i rim pa ste/ 'gro ba'i don dang por byas nas lhan cig skyes pa'i mthar thug pas ni skad cig ma gcig la mngon par byang chub pa'o/ /</text></item>
<item><p>90b.1</p><section></section><text>de nas sa bon gyi gnas skabs la gnas pa zhes pa ste/ 'di'i gang zhe na/ lhan cig skyes pa de ni sa bon no/ /skabs 'dir 'di dran par bya ste zhes pa ni dgod pa dang / blta ba dang / 'khyud pa dang / snyoms par 'jug pa bzhi rnam par dag pas shes par bya ste/ slob</text></item>
<item><p>90b.2</p><section></section><text>dpon dang / gsang ba dang / shes rab dang / mchog tu bde ba chen po'i mthar thug pa rnams la 'dis ni dga' ba'i skad cig ma'i dbye ba rnams brjod de/ slob dpon gyi sgras ni rnam pa sna tshogs pa'i skad cig ma ste dang po dga' ba'o/ /gsang ba'i sgras ni rnam par smin</text></item>
<item><p>90b.3</p><section></section><text>pa'i skad cig ma ste mchog dga'o/ /shes rab kyi sgras ni rnam par nyed pa'i skad cig ma ste dga' bral lo/ /mchog tu bde ba chen po'i mthar thug pa zhes pa'i sgras ni mtshan nyid med pa'i skad cig ma ste lhan cig skyes pa'i dga' ba'o/ /las kyi phyag rgya'i sbyor bas</text></item>
<item><p>90b.4</p><section></section><text>lhan cig skyes pa'i grib ma cung zhig bye ba tsam zhing / ye shes kyi phyag rgya'i sbyor bas yang dag par sbyor ba ste phyag rgya chen po'i sbyor bas slar yang tshor ba med pa'o/ /ji ltar/ der ni thog ma dbus mtha' med/ /srid med mya ngan 'das pa med/ /'di ni mchog tu bde</text></item>
<item><p>90b.5</p><section></section><text>chen te/ /bdag med gzhan yang med pa'o/ /zhes lhan cig skyes pa'i gnas skabs su rig par byas nas de nas bcom ldan 'das kyang 'od gsal du 'jug go zhes pa'i don to/ /'dis ni sa bon gyi yi ge dang zla ba dang / nyi ma dag 'dres par gyur te zhes pa</text></item>
<item><p>90b.6</p><section></section><text>'dis ni ye shes gsum gyi ngo bo med par gsal ba'o/ /bdud rtsi'i rang bzhin zhes pa 'dis ni lhan cig skyes pa'i gnas skabs brtan por byas pa'o/ /'od zer gyi phung po'i rnam pa'i rim pas mar me'i rtse mo bzhin du ji srid dmigs par bya'o zhes pa la 'od zer ni</text></item>
<item><p>90b.7</p><section></section><text>'od zer ro/ /phung po'i rnam pa'i rim pa zhes pa ni phung po'i tshogs so/ /rim pas zhes pa ni phung po lnga'i rim gyis 'jug cing / mar me'i rtse mo bzhin du zhes pa ni ji ltar mar me'i rtse mo mar me las skad cig gi nub pa ste/ de ltar bcom ldan 'das ni phung</text></item>
<item><p>91a.1</p><section></section><text>po'i rim gyis gzugs nas gzugs tshor ba la'o/ /de bzhin du tshor ba 'du shes la'o/ /de bzhin du 'du shes 'du byed la'o/ /'du byed rnam par shes pa la'o/ /rnam par shes pa nam mkha' la ste phyogs med pa'i phyir ro/ /sngar nas gau rI</text></item>
<item><p>91a.2</p><section></section><text>la sogs pa rnams kyis bsdu ba ji ltar yin zhe na/ de la rim pa 'di brjod par bya ste/ A li dang kA li dag gis byung nas 'jig rten gsum po mtha' dag gcig tu byas te/ rim pa ji lta bar gzhug cing gau rIs rang gi yul bzung nas bcom ldan 'das la song ngo / /</text></item>
<item><p>91a.3</p><section></section><text>de bzhin du tsau rI dang / bet+tA li dang / g+hasma rI ni tshor ba dang / 'du shes dang / 'du byed rnams la song ngo / /de ltar puk+ka sIs sra ba'i khams bzung nas rdo rje 'dzin pa'i gzugs kyi khams la song ngo / /de bzhin du sha ba rI dang / tsaN+Da lI dang / Dom+bi nI ni chu dang me dang / rlung</text></item>
<item><p>91a.4</p><section></section><text>rnams la song ngo / /gang yang gau rI la sogs pa rnams kyis bsdu bar gyur pa na puk+ka sI la sogs pa rnams kyis bsdu ba bstan te/ de lta na'ang dbye ba brjod par bya ste/ rang gi khams rnam par spangs nas gzugs la sogs pa rnams kyis bsdu ba ci zhig ste/ 'on</text></item>
<item><p>91a.5</p><section></section><text>kyang nyal ba'i dus su de rnams gzung nas so/ /de nas puk+ka sI la sogs pa rnams kyi yang ste/ gzung bar bya ba dang / 'dzin pa po dang / 'dzin par yod na ye shes gsum rnam par dag cing mkha' spyod ma dang sa spyod ma dang bdag med ma'i rang bzhin gyis gzugs te gzhan snang</text></item>
<item><p>91a.6</p><section></section><text>ba dang snang ba mched pa dang / snang ba nye bar thob pa'i sgras brjod pa rnams so/ /bdag med ma lha mos phyogs gnyis thob nas rdo rje 'dzin pa'i rnam par shes pa la sngon nyid du song ngo / /gang las she na/ bdag med ma'i thugs kar zla ba'i dkyil 'khor la aM gi yi ge blta zhing / </text></item>
<item><p>91a.7</p><section></section><text>de nyid kyis aM gi yi ge zla ba'i dkyil 'khyor lhan cig zhu ste/ bcom ldan 'das ma bcom ldan 'das kyi thugs kar rab tu zhugs par bsam par bya'o zhes pa'i tshig las te/ bcom ldan 'das ma'i bsdu ba'o/ /'dis ni lhan cig skyes pa dang por byas nas 'od gsal</text></item>
<item><p>91b.1</p><section></section><text>gyi mthar thug pa ni chos kyi sku mngon par byang chub pa'o/ /de nas 'od gsal las ldang ba brjod par bya ste/ 'dir 'od gsal ba de ni mchog gi rnal 'byor ro/ /ldang ba ni so sor ji ltar ye shes su snang ba rdo rje las lhan cig skyes pa skye zhing / phyi nas lhan cig skyes pa dang</text></item>
<item><p>91b.2</p><section></section><text>por byas nas 'od gsal ba'i mthar thug par ji ltar gyur pa ste/ de ltar 'od gsal las lhan cig skyes pa dang / lhan cig skyes pa las slar yang rim pa 'di nyid kyis bsam par bya ste/ ji srid byang chub thob par gyur par ro/ /thun bzhir byin gyis brlab pa'i rim pas</text></item>
<item><p>91b.3</p><section></section><text>zhes pa ni tho rangs dang / nyi ma gung dang / phyi dro dang / mtshan mo ste bsgom pa'i rim pa'o/ /de'i rjes la bsgom pa'i rim pa las skyo ba'i rnal 'byor pas sngags bzlas par bya'o/ /de'i rjes la 'od gsal las langs nas bsgom pa dang gtor ma yang bsam par bya'o/ /de</text></item>
<item><p>91b.4</p><section></section><text>ltar yang mchog dang por byas nas lhan cig skyes pa'i kye rdo rje'i rnal 'byor las ji ltar gsungs pa'i rim pas rang 'dod pa'i lha'i gzugs su rdzogs par byas te/ de nas sngags zlos pa ni mkha' 'gro ma'i 'khor lo'i bdag nyid can bcom ldan 'das rdzogs par byas nas</text></item>
<item><p>91b.5</p><section></section><text>ji ltar snga ma rnams de ltar phyi ma rnams te/ bya ba dang byed pa'i 'brel pas dang por bcom ldan 'das dang de'i rjes la mkha' 'gro ma'i 'khor lo bsam par bya'o/ /gtor ma sbyin pa ni de lta bu nyid de/ 'on kyang ma rungs pa 'dul ba'i don du rdo rje 'dzin pa khro bo'i bdag nyid can</text></item>
<item><p>91b.6</p><section></section><text>du bsam par bya ste/ las kyi sbyor ba yang yan lag drug la brten nas bya'o/ /de nas bzlas pa'i skabs su gau rI la sogs pa'i sngags zlos pa na gang gi zlos pa po de 'khyud nas bcom ldan 'das ma de'i gnas su rnal 'byor ma'i kun tu spyod pas bsam par bya zhing / rdo rje</text></item>
<item><p>91b.7</p><section></section><text>'dzin pa'i phreng ba'i snying po dang rkang pa brgyad pa dang / snying po dang / nye ba'i snying po rnams zlos pa'o/ /ma yin na bdag med ma'i dang gau rI la sogs pa rnams kyi snying po'i sngags tsam bzlas par bya'o/ /de la rim pa ni 'di lta ste/ 'khor lo'i dbus su shes rab dang</text></item>
<item><p>92a.1</p><section></section><text>ldan pa'i bdag nyid bltas te cho ga 'di nyid kyis sngags kyi yi ge lha mo'i zhal nas rang gi zhal du ste rim pa nyid kyis rgyun mi 'chad par sngags 'khor bar bya ste/ 'di ni 'khor lo'i bzlas pa'o/ /rang gi snying gar sngags kyi yi ge rnams bkod nas 'od zer dang</text></item>
<item><p>92a.2</p><section></section><text>bcas pa mgon po gyen du bstan pa rnams bsam par bya ste/ 'di ni gong bu'i bzlas pa'o/ /sngags kyi yi ge de rnams dkyil 'khor gyi dbang phyug gi dang / dkyil 'khor pa rnams kyi zhal nas rjod par byed do zhes yid kyis rtogs par bya ste/ 'di ni dam tshig gi</text></item>
<item><p>92a.3</p><section></section><text>bzlas pa'o/ /de'i rjes la ji ltar 'dod pa'i dmigs pa'i mthar thug par dbugs dbyung zhing lte ba nas gyen du 'gro zhes bsam zhing sna nas dbugs nang du 'jug par bsam ste de ltar 'og tu mi dmigs par ji ltar 'dod pas sgra rtogs pa ni/ gzhan sbas pa'i</text></item>
<item><p>92a.4</p><section></section><text>man ngag kyang / de lta bu ste/ 'di ni rdo rje'i bzlas pa'o/ /de nas sngon du brjod pa'i rim pas khro bo'i dbang phyug gi go 'phang rdzogs par byas nas rim pa ji lta bar khro bo spros te bgegs kyi tshogs 'gugs pa'i ched du mngag par bya ste/ de rnams mngags</text></item>
<item><p>92a.5</p><section></section><text>nas de nyid gsum la thar pa'i grong khyer gsum bsams te/ 'di ltar bsams te glang po'i snod kyi bsdu bas rdo rje dang / de bzhin du sa'i snod kyi dril bu bskyed nas rdo rje dang dril bu 'dzin par gyur te/ sems can la phan pa'i ched du las kyi dbye ba dang kha dog gi sbyor ba</text></item>
<item><p>92a.6</p><section></section><text>las gtor ma byin gyis brlab par bya ste/ de rnams kyis rdo rje 'dzin pa'i grong khyer du bkug cing log par 'dren pa rnams steng du gtsug tor 'khor los sgyur bas dang / 'og tu gnod mdzes rgyal pos bkug pa tsam gyis/ oM an+di dza ma dza la zhes pa la</text></item>
<item><p>92a.7</p><section></section><text>sogs pa'i sngags kyis bsngags nas oM A kaR+Sha ya dzaHoM pad+ma tra ya pra be sha ya hUM/ oM swa swa s+tha na ban+d+ha ya baM/ oM badzra g+haN+Da ya ba shid+kuM ru hoHzhes pa 'dis dgug pa dang / gzhug pa dang / bcing ba dang / tshim par byas nas/ brjod pa'i cho gas bdud rtsir</text></item>
<item><p>92b.1</p><section></section><text>bskyed nas zhabs bsil dang / me tog dang / bdug spos dang / dri dang / mar me lnga la sogs pa'i mchod pa dang / bstod pa dang / gtor ma nye bar stobs pa sngon du 'gro ba can gyis mtshams kyi glu brjod cing pad+ma'i bskor ba la sogs pa rnams bya'o/ /de nas</text></item>
<item><p>92b.2</p><section></section><text>'khyud pa'i rjes rnams su phyag rgya bcing ba byas nas bgegs rnam par thar pa'i grong khyer gyi dbus der rnam par brtags te/ de'i dbus kyi grong khyer dang shar gyi 'dab ma la dbang po mig stong pa dkar ser lag na rdo rje can e ra ba ti dkar po la gnas pa'o/ /lho'i</text></item>
<item><p>92b.3</p><section></section><text>'dab ma la gshin rje lag na dbyug pa can nag po ma he la zhon pa'o/ /nub kyi 'dab ma la chu lha dkar po chu srin gyi bzhon pa can lag na ku mu da dang pad+ma'o/ /byang gi 'dab ma la gnod sbyin ser po rta'i bzhon pa can lag na dpal gyi 'bras bu'o/ /de thams</text></item>
<item><p>92b.4</p><section></section><text>cad rgyan 'phyang zhing rin po che'i cod pan dang ldan pa gshin rje nyi ma'i gdan dang nyi ma'i 'od can lhag ma rnams zla ba'i gdan dang zla ba'i 'od can no/ /dbang ldan gyi 'dab ma la 'byung po'i bdag po dkar po mig gsum pa ral pa'i cod pan can khyu mchog gi bzhon pa dang</text></item>
<item><p>92b.5</p><section></section><text>ldan pa lag na rtse gsum dang stag gi pags pa'i gos 'dzin pa/ thal bas gos pa'i lus can rus pa'i rgyan thams cad kyis brgyan pa zla ba'i gdan dang zla ba'i 'od can no/ /me'i 'dab ma la me lha gsus pa 'phyang zhing shin tu rgyas pa bong thung ba ra'i bzhon pa can dmar</text></item>
<item><p>92b.6</p><section></section><text>po bgrang breng dang spyi blugs 'dzin pa ral ba'i cod pan can/ shing shun gyi gos dang ldan pa nyi ma'i gdan dang nyi ma'i 'od can no/ srin po'i 'dab mar srin po sgra grol ba ral gri dang thod pa 'dzin pa khros shing smin ma 'khyog pa dang bcas pa nag po ro'i steng na nyi ma'i gdan dang nyi ma'i</text></item>
<item><p>92b.7</p><section></section><text>'od can no/ /rlung gi 'dab ma la rlung lha lag na rdo rje can ljang gu rin po che'i cod pan dang ldan pa ri dwags la zhon pa zla ba'i gdan dang zla ba'i 'od can rgyan thams cad 'dzin pa'o/ /lte ba la sa'i lha mo ser mo lha'i gos dang rgyan thams cad 'dzin pa lag na bum pa dang zla</text></item>
<item><p>93a.1</p><section></section><text>ba'i gdan dang zla ba'i 'od can yi dgas rnams kyis sa'i lha mo kun nas bskor nas gnas pa'o/ /dbang po la sogs pa lnga rnams g.yon gyis klu'i zhags pa 'dzin zhing thams cad kyang g.yon brkyang gi gom pa'o/ /steng du chos 'byung la gnas pa'i</text></item>
<item><p>93a.2</p><section></section><text>pad+ma'i 'dab ma brgyad rnams la shar gyi 'dab mar zla ba dkar po rta'i bzhon pa dang rin po che'i cod pan dkar po can lag na ku mu da dang rgyan thams cad 'dzin zhing zla ba'i gdan dang zla ba'i 'od can no/ /lho'i 'dab ma la nyi ma dmar po phyag dag gis pad+ma 'dzin zhing rta ljang ser gyi bzhon pa dang rin</text></item>
<item><p>93a.3</p><section></section><text>po che'i cod pan can rgyan thams cad 'dzin pa rang gi gdan dang 'od can no/ /nub kyi 'dab ma la lag pa ser po byi ba la zhon pa nyi ma'i gdan dang nyi ma'i 'od can lag na mda' dang rin po che'i cod pan no/ /byang gi 'dab ma la pa ba sangs sngon po'i 'od zer nyi ma'i gdan dang nyi ma'i</text></item>
<item><p>93a.4</p><section></section><text>'od can rin po che'i cod pan dang ldan pa shak+ti 'dzin pa'o/ /dbang ldan gyi 'dab ma la bkra shis dmar po nyi ma'i gdan dang nyi ma'i 'od can skra gyen du grol zhing pad+ma 'dzin pa'o/ /me'i 'dab ma la phur bu shin tu ser ba nyi ma'i gdan dang nyi ma'i 'od can rin po che'i cod pan dang ldan pa</text></item>
<item><p>93a.5</p><section></section><text>mchod sdong 'dzin pa'o/ /srin po'i 'dab ma la spen pa nag po skra dmar ser nyi ma'i gdan dang nyi ma'i 'od can rtse gsum 'dzin pa'o/ /rlung gi 'dab ma la sgra gcan dang mjug rings dag nyi ma'i gdan dang nyi ma'i 'od dang ldan pa nag po dang du ba'i 'od kyi kha dog dag /'khor ba'i</text></item>
<item><p>93a.6</p><section></section><text>'khor lo bkug nas za zhing mngon par 'dren pa 'dzin pa'i sgra gcan dang / kha sbyar ba'i thal mo 'dzin pa'i mjug rings so/ /de'i dbus kyi lte ba la tshangs pa phyag bzhi pa gdong bzhi pa dbyu gu gsum 'dzin zhing mi 'jigs pa'i phyag rgya dang / phyag lhag ma dag gis bgrang phreng dang</text></item>
<item><p>93a.7</p><section></section><text>spyi blugs 'dzin pa ser po dang ba'i bzhon pa dang zla ba'i gdan dang zla ba'i 'od can tshangs skud can no/ /sha rgyas shing thung ba ral pa dang ldan pa tshangs pas kun nas bskor nas tshangs ris rnams dang / tshangs pa mdun na 'don rnams dang / 'thab bral rnams dang / 'og min la</text></item>
<item><p>93b.1</p><section></section><text>sogs pa'i lha rnams kyi yongs su bskor ba rnams so/ /'og tu chos 'byung la phyogs bral gyi rim pas klu nor rgyas ser po/ /klu pad+ma dkar po/ /klu karko Ta dmar po/ /klu 'jog po nag po/ /klu dung skyong ser po/ /klu pad+ma chen po ljang khu/ /klu mtha' yas skya bo/ /klu</text></item>
<item><p>93b.2</p><section></section><text>rigs ldan khra bo ste brgyad po 'di rnams rin po che'i cod pan dang ldan pa/ mi'i gdong pa can rgyan thams cad 'dzin zhing mgo bo la gdengs kas mtshan pa/ lha ma yin dang dmyal ba'i sems can dang bcas pa rnams so/ /lte ba la klu'i rgyal po lhag ma ni rin po che dkar</text></item>
<item><p>93b.3</p><section></section><text>po'i cod pan can mi'i gdong dang gdengs ka dang ldan pa'o/ /de ltar de rnams brtan par byas nas slar yang de rnams yongs su gyur te/ sku dang gsung dang thugs kyi sbyor bas de rnams bsdus shing rnam par rdzogs par byas la steng na gnas pa rnams sku'i rnam pa dang / </text></item>
<item><p>93b.4</p><section></section><text>dbus na gnas pa rnams mi bskyod pa'i rnam pa dang / 'og na gnas pa rnams gsung rdo rje'i rnam par blta bar bya'o/ /las thams cad pa'i don gyi phyir de rnams kyi phyag dang zhal slar yang bdag nyid ji lta ba de ltar ro/ /las gzhan gyi nga</text></item>
<item><p>93b.5</p><section></section><text>rgyal sbyor ba ji lta bar bya ste/ bdag nyid kyi gzugs ji lta bar de ltar thams cad kyi'o/ /de'i rjes la oM pra wa ra sa kA rA ya ar+g+haM pra tIts+tsha swA hA zhes pa'i sngags kyis rab tu bskul te mchod yon sbyin zhing sen mo 'debs pa'i phyag rgyas zhabs dag la zhabs bsil phul</text></item>
<item><p>93b.6</p><section></section><text>nas/ /i daM ba liM b+huny+dza dzI g+ha zhes pa la sogs pas gsol bar bya zhing bya ba yang zhu bar bya'o/ /de'i rjes la mtshams kyi glus bcom ldan 'das dang bcom ldan 'das ma dang lha mo'i 'khor lo dang khro bo rnams kyi sngags brjod cing rdo rje dang dril bu 'dzin pas mngon par 'dren</text></item>
<item><p>93b.7</p><section></section><text>pa sngon du 'gro ba can gyi dril bu dkrol zhing rdo rje gsor ba byas nas oM a kA ro mu khaM sarba d+harmA NAM zhes pa la sogs pa bklags te/ oM badzra he ru ka sa ma ya ma nu bA la ya badzra he ru ka twe no pra tiSh+Tha/ dr-i D+ho me b+ha ba/ su to Sh+yo me b+ha ba/ su po Sh+yo me b+ha ba/ a nu rak+to me b+ha ba/ </text></item>
<item><p>94a.1</p><section></section><text>sarba sid+d+hiM me pra ya ts+tsha sarba karmA su tsa me/ tsi t+taM shre yaHku ru hUM ha ha ha hoH/ b+ha ga wAn sarba ta thA ga ta badzra he ru ka badzra mA me mu ny+tsa he ru ko badzri b+ha ba ma hA sa ma ya satwa A hUM phaTaHzhes pa 'dis tshim pa rnams gshegs par bya'o/ /de la 'di ni rnam</text></item>
<item><p>94a.2</p><section></section><text>par gshegs pa'i sngags te/ oM AHhUM phaT phaT phaT do/ /ma yin na/ oM badzra muHmuHmuH'o/ /oM gyi yi ges smon lam dang / /AH'i yi ges tshim pa dang / /hUM gi yi ges ngoms pa dang / /phaT kyi yi ge gsum gyis nye bar bsdu ba ste/ lha mo rnams ni tshad</text></item>
<item><p>94a.3</p><section></section><text>ma dam tshig tshad ma dang / /de yis gsungs pa'i tshig ni mchog tu tshad ma ste/ /bden pa de yis lha mo de rnams kyis/ /bdag ni rjes su 'dzin pa'i rgyur ni 'gyur bar shog /srid dang zhi ba mnyam par chags shing the tshom rtog pa bcom pa ste/ /nam mkha' bzhin du stong</text></item>
<item><p>94a.4</p><section></section><text>pa las ni dngos po mtha' dag rnam gzigs shing / /brtse ba mchog gi snying rje'i chu yis rgyas pa'i sems kyi chu yis mgon po rnams/ /lha mo rnams kyis bdag la rjes su brtse bar mdzod cig mdzod/ /yan lag drug dang por byas nas gtor ma'i de nyid kyi mthar</text></item>
<item><p>94a.5</p><section></section><text>thug pa 'dis ni las rgyal po mchog ces bya ba'i ting nge 'dzin to/ /de las langs nas chos kyi dbus su sna tshogs pad+ma bsam zhing de'i 'dab ma rnams la brgyad pa rnams kyi dbang phyug brgyad rnams dang / de'i thugs kar sa bon bsams te/ sa bon las nA</text></item>
<item><p>94a.6</p><section></section><text>da'i rtse mo bye ba bsgom zhing sems brtan par byed pa'i don du phra mo'i mtha' bsam par bya'o/ /de dang lhan cig par gyur pas the tshom med par sems brtan par 'gyur zhing / sems brtan pa tsam gyis de bzhin gshegs pa'i tshogs dang / rnal 'byor ma'i tshogs</text></item>
<item><p>94a.7</p><section></section><text>rgya chen po mtha' yas pa'i 'jig rten gyi khams khyab par spro bar bya'o/ /gang las she na/ rang gi mtshan ma las bsam du med pa'i mgon po dkyil 'khor dang bcas pa'i bdag nyid can mnga' bdag 'phro ba ste/ mtshan ma yang yungs kar sbom po tsam pa</text></item>
<item><p>94b.1</p><section></section><text>bsam par bya'o/ /'di ni phra mo'i rnal 'byor zhes bya ba'i ting nge 'dzin to/ /de las langs nas gal te yang go cha gnyis byas nas kye rdo rje lhan cig skyes pa'i rnal 'byor gyis 'chag par bya ste/ mi bskyod 'khor lo'i gzugs kyis ni/ /zhes pa la sogs pas</text></item>
<item><p>94b.2</p><section></section><text>hUM mgo bo la 'khor lor bya zhing hrIHrna ba dag la lha'i rna lung dang / dzAM mgul par mgul gyi phreng ba dang / aM lag pa dag la dpung rgyan gnyis dang / khaM dpyi la ske rags nyid dang / haM lus thams cad la thal ba'i lus ni gdams ngag chen po'i las go cha bgo zhing / </text></item>
<item><p>94b.3</p><section></section><text>de bzhin du/ mig tu gti mug rdo rje ma/ /zhes pa la sogs pa'i go cha'o/ /de la go cha'i sngags ni 'di yin te/ aM AM iM IM uM UM ste/ de dang 'dis ni rdo rje rnal 'byor ma dang de bzhin gshegs pa rnams kyis yongs su bgos pa'i lus de ni bcom ldan 'das so</text></item>
<item><p>94b.4</p><section></section><text>zhes go cha gnyis pa'o/ /'dis go cha bgos nas lhan cig skyes pa'i kye rdo rje'i rnal 'byor gyi rnal 'byor pa seng ge bzhin du gnas par bya'o/ /gang du zhe na 'jig rten gsum gyi khang pa'i nang du'o/ /de ltar yang / 'di ni gzhal yas khang ste srid gsum ma yin srog</text></item>
<item><p>94b.5</p><section></section><text>chags rnams min 'di rnams rgyal ba rnams/ /bdag ni 'khor lo'i dbang phyug mi min yul min dbang po rnams min sa sogs rnams ma yin/ /chos nyid bdag nyid nyid kyi gzugs sogs rnams min de rnams dang ni 'di rnams dkyil 'khor ba/ sna tshogs pa ni dkyil</text></item>
<item><p>94b.6</p><section></section><text>'khor 'khor lor mnyam pa'i sems te ci zhig khyod ni 'khrul par byed/ /de'i rjes la gang cung zhig nye bar bsgrubs pa'i bza' ba'i rdzas rnal 'byor rnyed dam de thams cad sngon bzhin du bdud rtsi myang ba'i chogs rnam par sbyangs te/ de nyid gsum gyis byin gyis brlabs</text></item>
<item><p>94b.7</p><section></section><text>nas bza' bar bya'o/ /bza' ba'i cho ga brjod nas de nas gnas dang rgyu ba rtsa ba'i rgyud kyi rjes su 'brangs nas bdag gis brjod par bya ste/ sred dang rmongs dang chags dang khro/ /rtsed mo bya ba spang bya ste/ /gnyid dang nga rgyal rab spangs na/ spyod pa the tshom med par bya/ /des</text></item>
<item><p>95a.1</p><section></section><text>na/ lus ni sbyin par byin nas ni/ /phyi nas spyod pa yang dag brtsam/ /skal pa skal min rnam spyad nas/ /de phyir sbyin pa mi sbyin no/ /bza' dang bca' ba btung ba ni/ /ji ltar thob pa bza' ba ste/ /'dod dang mi 'dod rtog pa las/ /'dzin pa 'dir ni mi bya'o// </text></item>
<item><p>95a.2</p><section></section><text>rigs lngar yang dag sbyor ba ni/ /rigs gcig tu ni brtag pa ste/ /rigs ni gcig dang du ma yis/ /ji ltar dbye ba mi skye'o/ /shing gcig tu 'am dur khrod du/ /dge ba'i bsgom pa bshad pa ste/ /ma mo'i khyim du mtshan mor dang / /yang na skye bo med pa'i mthar/ /</text></item>
<item><p>95a.3</p><section></section><text>gal te spyod pa byed 'dod na/ /chung zhig drod ni thob pa na'o/ /gal te grub par 'gro 'dod pa/ /spyod na spyod pa 'dis spyad do/ /gzhan rnams kyang rtsa bar gsal zhing spyod pa zhes pas spyod pa ste rgyu ba dang / gnas pa dang / tha snyad dang / spyod pa dang / don dam pa la yang brjod de/ </text></item>
<item><p>95a.4</p><section></section><text>chen po mchog rab tu thob nas so/ /chen po mchog gi don gang yin zhe na/ cung zhig drod thob pa'o/ /'di'i don ci zhe na/ chung ngu'i phyir mtshan mor rang gi gnas su sbas shing spyad de/ ji srid de ltar drod thob par gyur pa'i bar du'o/ /gang las she na/ ji ltar dbye ba mi</text></item>
<item><p>95a.5</p><section></section><text>shes pa/ /zhes pa'i tshig las so/ /thob par gyur na rnam gzhag med par lar gyis shig pa'am mi byed pa ni rang dbang nyid do/ de nas thun gzhan la nyal bar 'dod pas dga' bral gyi rnal 'byor sngon du byas nas nyal bar bya zhing / ldang ba'i dus su puk+ka sI la</text></item>
<item><p>95a.6</p><section></section><text>sogs pa'i glus bskul te langs nas de ltar bya'o/ /rim pa 'dis ni ji srid dkyil 'khor gyi 'khor lo thob par gyur pa'i bar du'o/ /de nas/ bskyed pa'i rim pa ma rtogs par/ /ji ltar rdzogs pa mi shes shing / /rdzogs pa'i rim pa ma rtogs pa/ /</text></item>
<item><p>95a.7</p><section></section><text>de ltar bskyed pa'i rim pa min/ /de ltar yang / rim pa gnyis la mnyam brten nas/ /rdo rje can gyi chos bstan to/ /de ltar ji ltar bstan pa'i dkyil 'khor gyi 'khor lo'i nang du'o/ /zhal gcig ni gnyis su med pa'i ye shes rnam par dag pa'o/ /phyag gnyis ni stong pa</text></item>
<item><p>95b.1</p><section></section><text>nyid dang snying rje rnam par dag pa'o/ /phyag g.yas na rdo rje ni mi phyed pa'i ye shes rab tu gsal bar byed pa'o/ /g.yon na thod pa dang kha T+wAM ga ste/ kha T+wAM ga ni shes rab kyi rang bzhin dang / thod pa ni byang chub kyi sems rab tu gsal bar byed pa'o/ /de bzhin du phyag bzhi ni bdud bzhi</text></item>
<item><p>95b.2</p><section></section><text>nyams pa'i don to/ /zhal gcig ni bsam du med pa'i ye shes rnam par dag pa'o/ /dang po dang g.yas kyi phyag na rdo rje ni zung du 'jug pa'i lam rab tu gsal bar byed pa'o/ /dang po dang g.yon pa'i phyag na thod pa ni lha dang lha ma yin rnams kyi khrag gis gang ba'o/ /lha</text></item>
<item><p>95b.3</p><section></section><text>dang lha ma yin gyis sgras ni dngos po dang dngos po med pa'o/ /khrag gi sgras ni de bzhin du gyur pa'o/ /gang ba'i sgras ni go 'phang de thob pa'o/ /de rnam par dag pa'i mi'i thod pa'o/ /phyag lhag ma dag gis rdo rje phag mo la 'khyud pa'o/ /de ltar phyag drug ni pha rol tu phyin pa drug</text></item>
<item><p>95b.4</p><section></section><text>rnam par dag pa'o/ /zhal gsum ni sku dang / gsung dang thugs rab tu gsal bar byed pa'o/ /g.yon na dril bu ni stong pa nyid rnam par dag pa'o/ /rtse gsum ni mi shes pa gsum gcod pa'i don to/ /g.yas na rdo rje ni mnyam pa nyid kyi ye shes rnam par dag pa'o/ /gri gug kyang</text></item>
<item><p>95b.5</p><section></section><text>lhag ma'i shes pa gcod pa'i phyir ro/ /phyag lhag ma dag gis gri gug dang thod pa ste/ de ltar phyag gnyis pa dang / phyag bzhi pa dang / phyag drug pa rnams kyi rnam par gzhag pa'o/ /skyil krung phyed pas ro'i steng na nyi ma la gnas pa'o/ /gzhan phyag bcu drug pa ji lta bar ro/ /</text></item>
<item><p>95b.6</p><section></section><text>gsum pa de rnams la yang de ltar ro/ /dpal ldan mtsho skyes zhabs kyis mdor bstan pa'i/ /mdo ni bka' yis dzA lan+d+ha ri par/ /grags pa bdag gis rnam par smras pa ni/ /de yi chos la brten nas mdor bshad pa'o/ /rnam dag rim pa mdor bshad pa/ /dga' ba'i rdo</text></item>
<item><p>95b.7</p><section></section><text>rjes byas pa ste/ /des ni 'gro kun dpal rdo rje/ /ye shes pha rol phyin gyur cig slob dpon mtsho skyes zhabs kyis mdzad pa'i dpal kye rdo rje'i sgrub thabs kyi mdor bshad pa dag pa rdo rje sgron ma zhes bya ba grub pa brnyes pa'i slob dpon dpal dzA lan+d+ha ri zhabs kyis mdzad</text></item>
<item><p>96a.1</p><section></section><text>pa 'di yongs su rdzogs so// //paN+Ti ta many+dzu shrI la mnyan nas/ lo tsA ba nyi ma rgyal mtshan dpal bzang pos bsgyur ba'o// @##/ /rgya gar skad du/ prA kA shaM nA ma shrI he badzra sA d+ha naM/ bod skad du/ dpal kye rdo rje'i sgrub</text></item>
<item><p>96a.2</p><section></section><text>thabs rab tu gsal ba zhes bya ba/ dpal he ru ka la phyag 'tshal lo/ /mgon po stong dang stong min gyi/ /rang bzhin phyag gnyis lhan cig skyes/ /sku mdog dkar zhing zhal gcig la/ /he ru ka dpal phyag byas nas/ /de las yongs gyur rnam pa ni/ /bcu drug pa dang phyag</text></item>
<item><p>96a.3</p><section></section><text>drug sogs/ /de bzhin du yang bdag med ma/ /sngags pas de rnams sgrub thabs brjod/ /de la dpal ldan slob dpon mtsho skyes zhabs kyis mdzad pa'i sna tshogs pa'i kye rdo rje'i sgrub thabs kyi mdor bsdus pa rdo rje sgron ma zhes bya ba dpal dzA lan+d+ha ri ba'i zhabs kyis mdzad do/ /</text></item>
<item><p>96a.4</p><section></section><text>'di nyid bzang po'i zhabs kyis zhe sdang rdo rje'i sgrub pa'i thabs mdzad pa de dang de'i don gsal ba kho na'o/ /de lta na yang blo zhan pa dag gis de thos nas bsgom par bya bar mi nus so zhes rnam par bsams nas/ de bsgrub pa'i thabs dang / mdor bsdus pa dang / zhe sdang rdo rje'i</text></item>
<item><p>96a.5</p><section></section><text>sgrub pa'i thabs rnams las yang dag par drangs te blo zhan pa dag gi rang gi yid ches bya ba'i phyir du bdag gis rtsa ba'i rgyud kyi rjes su 'brang nas bskyed pa dang rdzogs pa'i rim pa'i sgrub pa'i thabs bsre bar bya'o/ /kye rdo rjer yang dag gsungs pa/ /bskyed pa yi ni rim pa dang / /rdzogs</text></item>
<item><p>96a.6</p><section></section><text>pa yi yang rim pa nyid/ /rim gnyis mtshungs pa la brten nas/ /rdo rje can gyis chos bstan to/ /zhes pa'o/ /de la rdzogs pa'i rim pa'i sgrub pa'i thabs ni shes rab kyi pha rol tu phyin pa la sogs pa mdo gzhan gyi rjes su 'brangs nas kyang khong du chud par bya'o/ /de la</text></item>
<item><p>96a.7</p><section></section><text>skyes bu chen po'i mtshan sum cu rtsa gnyis rnam par dag pa'i sgrub pa'i thabs kyi mdo ni sum cu rtsa gnyis su dzA lan+d+ha ri pa'i zhabs kyis gsungs/ de yang rim gyis 'chad par 'gyur ro/ /dang por re zhig sdig pa bshags pa dang / /gsum la skyabs su 'gro ba dang / /</text></item>
<item><p>96b.1</p><section></section><text>gso sbyong gi bar du bzung nas pha rol tu phyin pa drug la legs par bslabs pa/ rdo rje'i bla ma mnyes par byas nas dpal kye rdo rjer gsungs shing ji skad du bshad pa'i tshogs dkyil 'khor du zhugs shing rim pa ji lta ba bzhin du yongs su dbang bskur ba/ slar yang bla ma rje</text></item>
<item><p>96b.2</p><section></section><text>btsun yang dag par bsnyen pa/ 'di'i rgyud thos nas yang dag pa'i de kho na nyid stong pa nyid dang snying rje dbyer med pa'i byang chub kyi sems thob cing / kye rdo rje bsgom par bya'o zhes bla ma'i rjes su gnang ba thob pa/ sems can thams cad kyi don la brtson pa'i blos/ dpal</text></item>
<item><p>96b.3</p><section></section><text>kye rdo rje'i sgrub pa byed par 'dod pa'i rnal 'byor pas/ yid dang rjes su mthun pa'i sbas pa'i gnas su/ /sna tshogs rdo rjes mtshan pa'i bde ba'i stan gyi dbus su rdo rje'i skyil mo krung gis 'dug nas/ drod thob par gyur pa ji srid par dpal kye rdo rje bsgom par bya'o/ /drod</text></item>
<item><p>96b.4</p><section></section><text>cung zad yang dag par thob pa na bdud rtsi lnga la sogs pa'i dam tshig bsten cing / shes rab mtshan ma thob pa bkug la yang dag par bzung nas rang gi 'dod pa'i lha bsgrub par bya'o/ /shrI he ru ka haM zhes brjod nas 'chad par 'gyur pa'i rang gi 'dod pa'i lhar dmigs</text></item>
<item><p>96b.5</p><section></section><text>te rang gi snying ga'i pad+ma re pha yongs su gyur pa'i nyi ma la/ hUM yig sngon po 'od zer lnga dang ldan pa blta bar bya'o/ /de las rnam par 'phros pa'i 'od zer rnam lnga rnams kyis mtha' yas pa'i 'jig rten gyi khams snang bar byas nas/ gau rI la sogs pa'i rnal 'byor</text></item>
<item><p>96b.6</p><section></section><text>ma'i 'khor los yongs su bskor ba'i rang gi 'dod pa'i lha dang / bla ma dang / sangs rgyas dang / byang chub sems dpa' rnams kyang spyan drangs te/ mdun gyi nam mkhar bsams nas/ phyi dang gsang ba dang / de kho na nyid kyi mchod pa'i khyad par rnams kyis yang dag par</text></item>
<item><p>96b.7</p><section></section><text>mchod par bya'o/ /de la rang gi sa bon las rnam par spros pa'i pi wang ma la sogs pa chos ma'i mthar thug pa'i lha mo bcu drug po 'chad par 'gyur ba'i rang rang gi rnam pa dang phyag dang mtshan ma dang zhabs rnams kyis so zhes pa phyi'i mchod pa'o/ /de'i 'khor</text></item>
<item><p>97a.1</p><section></section><text>lor gnas pa'i gau rI la sogs pa'i lha mo phyag na dam tshig gi rdzas stobs pa bsgom pa ni gsang ba'i mchod pa'o/ /bdag med ma rang snyoms par zhugs pa'i bde ba rjes su myong ba las spro ba dang sdud pa'i de kho na nyid de/ de nyid de kho na nyid kyi mchod pa'o/ /yang</text></item>
<item><p>97a.2</p><section></section><text>dag par mchod nas bcom ldan 'das kyi spyan sngar sdig pa bshags pa la sogs pa bya'o/ /thog ma med pa dang ldan pa'i 'khor bar skye ba brgyud pa rnams su 'khor ba na sdig pa'i las gang zhig byas pa dang byed du bcug pa dang / rjes su yi rang ba ni bshags par bgyi</text></item>
<item><p>97a.3</p><section></section><text>ste/ nyid kyis de thams cad slan chad nges par mi bgyi'o/ /skye bo thams cad dang / de bzhin du 'jig rten pa'i lha rnams dang / bse ru ltar spyod pa'i sangs rgyas rnams kyi bsod nams dang nyan thos kyi sangs rgyas dang / rdzogs pa'i sangs rgyas skyob pa rnams kyi</text></item>
<item><p>97a.4</p><section></section><text>bsod nams la ngo bo nyid kyis rjes su yi rang ngo / /gang zhig rjes su yi rang ba dang / lhan cig tu gyur pa'i bsod nams kyang bla na med pa yang dag par rdzogs pa'i byang chub gang yin par bsngo bar bgyi'o/ /sems dpa' rnams kyi byang chub tu sems bskyed pa'i slad du lhan</text></item>
<item><p>97a.5</p><section></section><text>cig skyes pa'i dga' ba'i bde ba'i khang par bcom ldan 'das rnams gsum po gcig pa'i sku dpal ldan he ru ka dpa' bo sangs rgyas dang / des bstan pa'i dkyil 'khor dang sngags dang phyag rgya la sogs pa'i chos dang / de'i 'khor lor gnas pa'i gau rI la sogs pa'i</text></item>
<item><p>97a.6</p><section></section><text>lha mo'i tshogs kyi dge 'dun la yang byang chub kyi snying po ji srid par skyabs su mchi'o/ /sems can thams cad kyi don byed pa'i rgyur gyur pa rnams thams cad kyi mchog dang ldan pa'i stong pa nyid kyi mtshan nyid yang dag par rdzogs pa'i byang chub tu stong pa nyid dang snying rje</text></item>
<item><p>97a.7</p><section></section><text>dbyer med pa'i byang chub kyi sems bskyed par bgyi'o/ /bla na med pa'i lam la brten par bgyi ste/ 'di lta ste/ rdo rje theg pa la'o/ /slar yang sems can de rnams thams cad bde bar bya ba'i phyir du bdag dang bdag gis sbyin par bgyi'o/ /mchod pa'i 'khor lo zhes bya ba</text></item>
<item><p>97b.1</p><section></section><text>mdo dang po'o// //kye yi rdo rje yang gsungs pa/ /nam mkhar rje btsun bltas nas ni/ /rdo rje skye ba snying rje che/ /rgyan rnams thams cad 'dzin pa yi/ /lha mo brgyad rnams kyis mchod bya/ /de la/ gau rI ri dgas mtshan ma 'dzin/ /chom rkun ma ni nyi ma'i snod/ /ro langs ma</text></item>
<item><p>97b.2</p><section></section><text>ni chu lag ma/ /g+hasma rI ma sman 'dzin zhing / /puk+ka sI yi lag na stobs/ /ri khrod ma ni ro 'dzin gyur/ /tsaN+Da lI ni cang te'u brdung / /g.yung mos 'khyud par rab ston bya/ /zhes so/ /slar yang gsungs pa/ gzugs rdo rje ma la sogs pa rnams kyis mchod par bya'o zhes pa la</text></item>
<item><p>97b.3</p><section></section><text>sogs pa rgyas par ro/ /de'i rjes su thog ma med pa'i srid pa'i 'khor lor 'khor ba rnams su sems can thams cad bdag gi ma dang bcas spun dang sring mo la sogs pa'i rang bzhin no zhes yongs su brtags nas/ de rnams la bu gcig pa ltar dga' ba'i mtshan nyid kyi</text></item>
<item><p>97b.4</p><section></section><text>byams pa chen po bsgom par bya'o/ /de nas de thams cad 'khor ba'i rgya mtshor lhung zhing skyabs med par mthong nas mchi ma cher 'khrug cing sdug bsngal gyi rgyu las 'don par mngon par 'dod pa'i rang bzhin gyi snying rje chen po bsgom par bya'o/ /de nas yang dga' ba thob pa'i</text></item>
<item><p>97b.5</p><section></section><text>rnal 'byor pas dpal he ru ka la sogs pa khyad par 'phags pa'i thabs mthong ba las bde ba thams cad stobs pa'i rang bzhin gyi dga' ba chen po bsgom par bya'o/ /de'i rjes su grub pa'i bdag nyid dpal he ru ka'i rnam par byas nas rnyed pa sogs par 'dzin pa ni rigs</text></item>
<item><p>97b.6</p><section></section><text>pa ma yin no zhes 'jig rten gyi chos brgyad dang bral ba'i mtshan nyid kyi btang snyoms chen po yang bzhi par bsgom par bya'o/ /tshangs pa'i gnas bzhi'o/ /de dang bar med par tha mal pa'i lus med par bltas nas ye shes kyi snang ba rdo rje'i ting nge 'dzin gyi rnal 'byor</text></item>
<item><p>97b.7</p><section></section><text>gyis/ shrI he ru ka zhes pa'i yi ge bzhi'i don la mngon du phyogs shing bsgom pa ste/ dam pa'i man ngag las so/ /'di nyid mi gtsang ba med pa'o zhes pa mchog go/ /de ltar ni dzA lan+d+ha ri pa'i zhabs kyis rnam par bshad pa mdor bsdus pa rdo rje sgron ma las/ 'di ltar</text></item>
<item><p>98a.1</p><section></section><text>gyur pa'i sngags pa mchog gi bsgrub pa las brtsams nas/ mkhas pa chos dbyings bdag nyid kyi/ /ro ni dang por bsgom par bya'o/ /de yi steng du rnal 'byor pa/ /gnas nas he ru ka nyid bsgom/ /'di'i don ni der gnas nas shrI he ru ka badzra zhes pa'i</text></item>
<item><p>98a.2</p><section></section><text>yi ge drug gi don la mngon du phyogs par bya zhing / de nas dam pa'i man ngag las/ /shrI he ru ka zhes pa'i yi ge bzhi'i don ye shes kyi snang ba rdo rje'i ting nge 'dzin gyi rnal 'byor mngon par bsgom par bya zhes pa ni mchog go/ /de nas lhan cig skyes pa'i mgon por bzhengs</text></item>
<item><p>98a.3</p><section></section><text>par bsams te/ skad cig gis sangs rgyas kyi khang pa'i dbus su baM gyi yi ges brjod pa'i rdo rje sems dpa' dkar po zhi ba chen po ral pa'i cod pan can rdo rje'i skyil mo krung dang chos kyi phyag rgya dang ldan pa'i phyag gnyis pa/ mtshan sum cu rtsa gnyis 'dzin zhing dpe byad brgyad</text></item>
<item><p>98a.4</p><section></section><text>cus rnam par spras/ lhan cig skyes pa'i he ru ka rnam par bsgom mo/ /de'i dkar po nyid la sogs pa'i gzugs su ci ltar rig par bya zhe na/ mtshams zhal sogs snga ma bzhin/ /zla ba chu shel nor bu'i 'od/ /ces le'u brgyad par gsungs pa las so/ /sngon bzhin</text></item>
<item><p>98a.5</p><section></section><text>zhes pa ni/ ji ltar ma rig pa'i bag chags yongs su gyur pa las srab pa la sogs pa'i rnam par bskal pa dang po pa rnams kyi gzugs te/ de lta bu yin no zhes pa lhan cig skyes pa'o/ /'dir zla ba grags pa'i zhabs kyis rdo rje sems dpa' rdzogs pa'i mdor yang</text></item>
<item><p>98a.6</p><section></section><text>gsungs te/ stong pa nyid du mos pas tha mal pa'i lus kyi nga rgyal dor nas skad cig gis bdag nyid rdo rje 'chang chen po'i gzugs mdog dkar por mos par bya'o/ /'di'i mdo ni dpal gsang ba 'dus pa'i le'u gsum pa las/ nam mkha'i dbyings kyi dbus bzhugs</text></item>
<item><p>98a.7</p><section></section><text>par/ /sangs rgyas dkyil 'khor bsgom par bya/ /'od zer sprin gyi bkod pa che/ /sangs rgyas 'bar ba'i 'od dang mnyam/ /zhes so/ /'di nyid du yang bcom ldan 'das kyis le'u brgyad pa las gsungs te/ A li kA li mnyam sbyor ba/ /rdo rje sems dpa' yi ni gdan// </text></item>
<item><p>98b.1</p><section></section><text>zhes pa'o/ /'dir 'di'i don brjod par bya ste/ A li kA li'i ni zla ba dang nyi ma ste gzung ba dang 'dzin pa dag tu bla ma'i man ngag dang lung las kyang shes par bya'o/ /de dag gi mnyam par sbyor ba ni 'dres nas 'dzin pa ma rig pa zhes pa'i tha tshig ste/ de med phyir na de yang</text></item>
<item><p>98b.2</p><section></section><text>med/ /ces pa'i nus pa nyid las so/ /med par dgag pa'i 'jug pas thams cad stong pa nyid gdan te/ gdan dang / gzhi dang / bskyed pa'i gnas so zhes pa'i tha tshig go/ /slar yang kye rdo rjer gsungs pa/ 'gyur med las byung sku yi ni/ /hUM phaT yi ge 'ang 'dod mi</text></item>
<item><p>98b.3</p><section></section><text>bya/ /zhes so/ /'di'i don ni 'di yin te/ /'gyur ba'i rnam par nyams pa ste/ /'gyur med ni rnam par nyams pa med pa thams cad stong pa mi gtsang ba'i lus med pa'o/ /de ltar na de las byung ba yang de yin la sku yang de yin te/ de lta bu'o/ /'od gsal ba las byung ba yi/ /</text></item>
<item><p>98b.4</p><section></section><text>rdo rje sems dpa' de yi ni/ /hUM phaT yi ge'ang 'dod par mi bya ste/ bdag gi phyir 'od gsal ba dor nas gzhan hUM yig la sogs pa rnams ni rgyu nyid ma yin no/ /rdzogs pa'i gzugs nyid kyi phyir/ /de'i ste bcom ldan 'das kyi'o zhes pa ni mngon par 'dod pa'i don to/ /slar</text></item>
<item><p>98b.5</p><section></section><text>yang dzA lan+d+ha ri pa'i zhabs kyis gsungs te/ A li kA li mnyam sbyor ba ni rang bzhin med pa'i gnas mchog ste ro zhes pa'i don to mchog ni rdo rje sems dpa'i rdo rje gdan no/ /de ltar ni 'phags pa lha'i zhabs kyis/ sems ni rang las byung thim bya/ /sems byung ma rig pa</text></item>
<item><p>98b.6</p><section></section><text>la ste/ /de yang 'od gsal bar 'gro la/ /srid pa gsum po 'dir 'gag go/ /'od gsal ba las stong pa che/ /zhes pa la sogs pa rgyas par ro/ /'phags pa brgyad stong par yang gsungs te/ gang chos thams cad la nye bar dmigs pa med pa de ni shes rab kyi pha rol</text></item>
<item><p>98b.7</p><section></section><text>tu phyin pa ste de nyid sangs rgyas kyi/ skyed par byed pa'o zhes so/ /'dis ni mchog dang lhan cig skyes pa yang bshad pa yin no/ /bskyed pa'i rim pa'i phyogs la ni hUM yig la sogs pa rnams kyang rgyud nyid de/ hUM gi yi ge gyur bltas nas/ /zhe sdang bdag nyid rnam bsgom</text></item>
<item><p>99a.1</p><section></section><text>bya/ /zhes lha'i le'u las gsungs pa'i phyir ro/ /'dir bskyed pa'i rim pa la brten nas ji ltar rigs par rdzogs pa'i rim pa ste/ de'i phyir som nyi mi bya'o/ /bcom ldan 'das kyis ni skal pa med pa'i sems can rnams la brten nas man ngag</text></item>
<item><p>99a.2</p><section></section><text>sbas pa'i don du bstan pa yin no/ /sgra la sogs pa rnams kyi rnam pa gzhan du bstan pa las te 'di dang 'dis de go bar bya'o/ /shrI he ru ka badzra zhes pa'i yi ge drug po 'di ni baM yig gis nges par bshad pa ste/ mchog las rdo rje sems dpa' lhan cig skyes pa he ru kar bshad</text></item>
<item><p>99a.3</p><section></section><text>do/ /de'i snying kar dzraM yig ste/ yi ge ra yongs su gyur pa las nyi ma'o/ /de'i zla phyed dang yi ge a yongs su gyur pa las yongs su rdzogs pa'i zla ba'i dkyil 'khor te/ de'i dbus su skye 'gro skye ba'i sa bon dza yig ni hUM yig tu bsgyur bar bstan to/ /kha dog nag po 'jigs pa</text></item>
<item><p>99a.4</p><section></section><text>chen po bltas nas hUM yongs su gyur pa las rdo rje'o/ /de'i lte bar gnas pa'i hUM gi de kho na nyid bsgom par bya'o/ /de'i rjes su nyi ma la sogs pa'i hUM yongs su gyur pas zla ba'i gzugs brnyan tsam du bsgoms te/ 'chad par 'gyur ba'i man ngag gis/ de las rnam par spros pa'i</text></item>
<item><p>99a.5</p><section></section><text>zhe sdang rdo rje 'jigs pa chen po nam mkha' la bltas nas/ de zhugs pa las rang gi 'dod pa'i lha'i gzugs su gnas par bya ste gtso bo'o/ /de ltar yang bzang po'i zhabs kyis kye rdo rje'i rgyud las phyung nas gsungs te/ rang gi snying gar re pha bsgom/ /de las byung ba'i nyi dkyil</text></item>
<item><p>99a.6</p><section></section><text>'khor/ /de nyid du ni hUM nyid kyang / /thabs dang shes rab rang bzhin can/ /kha dog nag po 'jigs chen po/ /hUM yig las ni rdo rjer gyur/ /rdo rje lte ba'i dbus gnas par/ /hUM gi de nyid slar bsgom bya/ /'di dag thams cad yongs su gyur pas man ngag ji lta bas zla ba'i gzugs</text></item>
<item><p>99a.7</p><section></section><text>brnyan bsgom par bya ste/ 'chad par 'gyur ba'i man ngag gis/ /de las spros nas steng du rdo rje can 'jigs pa chen po nam mkha' la bltas nas rab tu zhugs pas rang gi 'dod pa'i lha'i bdag nyid du gyur ces so/ /dzA lan+d+ha ri pa'i zhabs kyis kyang rtsa ba'i rgyud las phyung nas</text></item>
<item><p>99b.1</p><section></section><text>gsungs te/ sems dpa'i gzugs brnyan las byung ba'i/ /dkyil 'khor dbang po bsgom par bya/ /zhes so/ /zhes pa rang gi 'dod pa'i lha'o/ /de ltar zhal brgyad la sogs pa'i 'jigs pa chen po zhe sdang rdo rje bsgom par byas nas hUM las byung ba'i 'bar ba'i phreng ba 'khrugs</text></item>
<item><p>99b.2</p><section></section><text>pa'i khro bo bcu po rnams shar la sogs pa'i phyogs thams cad du spro bar bya ste/ de la shar du gshin rje mthar byed rnam par snang mdzad kyi dbu rgyan nag po chen po phyag na rdo rje tho ba'o/ /lhor shes rab mthar byed rin chen 'byung ldan gyi dbu rgyan can dkar po chen po dbyug pa dkar po</text></item>
<item><p>99b.3</p><section></section><text>'dzin pa'o/ /nub tu pad+ma mthar byed 'od dpag med kyi dbu rgyan can dmar po chen po chu skyes dmar po 'dzin pa'o/ /byang du bgegs mthar byed mi bskyod pa'i dbu rgyan can sngon po chen po kha gyes pa'i rdo rje 'dzin pa'o/ /dbang ldan du mi g.yo ba nag po chen po ral gri 'dzin pa'o/ /</text></item>
<item><p>99b.4</p><section></section><text>mer 'dod pa'i rgyal po nag po chen po rdo rje lcags kyu 'dzin pa'o/ /bden bral du dbyug pa sngon po nag po chen po dbyug pa sngon po 'dzin pa'o/ /rlung du stobs chen po nag po chen po rtse gsum 'dzin pa ste/ mi g.yo ba la sogs pa rnams ni mi bskyod pa'i dbu rgyan can no/ /</text></item>
<item><p>99b.5</p><section></section><text>steng du gtsug tor 'khor los sgyur ba ser po bdag po rnam par snang mdzad de 'khor lo ser po 'dzin pa'o/ /'og tu gnod mdzes rgyal po du ba'i mdog can thugs kyi dbang pos dbu brgyan pa gtun shing 'dzin pa 'jigs par byed pa bsam par bya ste/ khro bo rnams spyan</text></item>
<item><p>99b.6</p><section></section><text>gsum pa skra ser skya gyen du brdzes pa/ sna tshogs pa'i sprul gyis brgyan pa/ /phyag gnyis pa/ zhal gcig pa/ thung zhing gsus khyim che ba/ g.yon pa na sdigs mdzub dang bcas pa'i zhags pa 'dzin pa/ rnam par 'gyur ba'i zhal can bsam par bya'o/ /'on kyang</text></item>
<item><p>99b.7</p><section></section><text>'dod pa can dang / mi g.yo ba ni rol pa ste lha'i rgyan gyis brgyan pa'o/ /slar thams cad sna tshogs pad+ma dang nyi ma la g.yon brgyad pa'i stabs kyis gnas par blta bar bya'o/ /de ltar khro bo'i rgyal po bcu po rnams mtshungs par rang rang gi gnas su sprul pa'i bdag</text></item>
<item><p>100a.1</p><section></section><text>nyid gshin rje mthar byed la sogs pa'i khro bo bcu'i gzugs su bkod nas mngon du phyogs par gyur pas thal mo sbyor ba byas nas rkang pa brgyad pa dang snying po dang nye ba'i sngags kyis sngon du gtad de/ /bdag cag rnams kyis ci zhig bgyi/ /zhes smra ba</text></item>
<item><p>100a.2</p><section></section><text>blta bar bya'o/ /de nas zhi ba la sogs pa'i las kyi dbye bas bka' sbyin te/ oM sum+b+ha ni sum+b+ha hUM/ gr-ih+Na gr-ih+Na hUM/ gr-ih+NA pa ya gr-ih+NA pa ya hUM/ A na ya hoHb+ha ga wAn bad+yI rA dza hUM phaT ces mkha' 'gro ma rdo rje gur las gsungs pa'i sngags kyis bka' sbyin par bya'o/ /rdo rje</text></item>
<item><p>100a.3</p><section></section><text>'dzin pa'i bka' yang dag bzung nas de dang der rang nyid song ste/ dbang po la sogs pa'i bgegs kyi tshogs rnams mgrin pa rdo rje'i zhags pas bcings shing rang rang gi mtshon cha rnams kyis skrag bzhin du bzung nas phyogs bcu'i sprul pa rnams la gtad de rdo rje 'dzin pa la mngon du</text></item>
<item><p>100a.4</p><section></section><text>phyogs nas gnas par blta'o/ /de la bgegs kyi tshogs 'di rnams ni dbang po dkar pos srung dkar po la zhon pa/ mig stong pa lus mdzes pa rin po che'i cod pan no/ /gshin rje nag po ma he la zhon pa skra ser skye gyen du rjes pa thung zhing gsus khyim che ba'o/ /</text></item>
<item><p>100a.5</p><section></section><text>chu lha dkar po nam mkha'i mdog can gyis rus sbal la zhon pa lus mdzes shing mgo bor gdengs ka dang ldan pa'o/ /lus ngan ser po mi la zhon pa lus mdzes pa rin po che'i cod pan can no/ /dbang ldan dkar po glang la zhon pa ral pa'i cod pan can thung zhing gsus pa</text></item>
<item><p>100a.6</p><section></section><text>che ba'o/ /me lha dmar po ra la gnas pa mgo bor ral pa'i cod pan can lus thung pa'o/ /srin po du ba'i mdog can ro la gnas shing skra grol ba thung ba'o/ /rlung lha sngo bsangs kha sha ser po la gnas pa rin po che'i cod pan can lus mdzes pa'o/ /steng du mes po</text></item>
<item><p>100a.7</p><section></section><text>ser po dad pa la zhon pa ral pa'i cod pan can thung zhing gsus khyim che ba'o/ /'og tu sa'i lha mo ser mo 'dam skyes la gnas pa lus mdzes ma rin po che'i cod pan can no/ /bgegs 'di rnams ni gshin rje la sogs pa rnams kyis bzung ba las bred sha 'thon te</text></item>
<item><p>100b.1</p><section></section><text>gzhan du skyabs tshol bar blta'o/ /de'i rjes su rang gi snying ga'i sa bon las khro bo smad mdung gi rnam pa sku mdog nag po 'jigs pa chen po 'jig dus kyi me ltar bzod par dka' ba stod bdud rtsi 'khyil pa'i rnam pa can spros te bgegs kyi tshogs kyi mgo bor bsams</text></item>
<item><p>100b.2</p><section></section><text>nas bka' bsgos pa las/ oM g+ha g+ha/ g+hA ta ya g+hA ta ya sarba duSh+TAn/ kI la ya kI la ya/ sarba pA paM/ hUM hUM badzra kI la badzra d+ha ro da a dz+nyA pa ya ti/ sarba duSh+TAM big+h+nAM kA ya wA ga tsit+ta badzra kI la ya hUM hUM phaT phaT ces pa'i sngags kyis phur bu gdab po/ /de'i</text></item>
<item><p>100b.3</p><section></section><text>rjes su khro bo thams cad kyi bdag nyid kyi mtshan ma yongs su gyur pa'i rdo rje tho bas brdung ngo / /oM badzra mung+ga ra badzra kI la ya a ko Ta ya ko Ta ya hUM phaT ces pa brdung ba'i sngags te/ sngags 'dis phur bu 'di ji srid 'dzin pa'i mthil du son par gyur par gdab pa ste phur</text></item>
<item><p>100b.4</p><section></section><text>bu'o/ /de nas rang rang gi sprul pa rnams kyis lhan cig tu khro bo spros pa'i me rnams kyis bgegs 'khor dang bcas pa bsregs te/ lhag ma med par byas par blta'o/ /de ltar brdungs nas lhag ma med par byas te bgegs med par gyur pa'i phyi nas/ sngon du re</text></item>
<item><p>100b.5</p><section></section><text>phas nyi ma rnam bsgoms nas/ nyi der hUM byung sna tshogs rdo rje che/ /rdo rje de nyid kyis ni ra ba dang / /gur bcing ba yang rnam par bsgom par bya/ /'dir yang na hUM yig gis rdo rje mda' dang / dra ba dang / rdo rje'i bla re dang / rdo rje'i rang bzhin gyi sa gzhi yang ste/ rgya mtsho'i mtshams kyi</text></item>
<item><p>100b.6</p><section></section><text>mthil la thug par bsam par bya'o zhes pa srung ba'i 'khor lo'o/ /de nas 'chad par 'gyur ba'i rim gyis/ /gang phyir yid kyis mi bsgom par/ /'gro ba thams cad bsgom par bya/ /zhes bya ba la sogs pas bsrung ba chen po stong pa nyid rnam par bsgoms nas</text></item>
<item><p>100b.7</p><section></section><text>oM shU n+ya tA dz+nyA na badzra swa b+hA wAt+ma ko\u0f85haM/ zhes pa dngos po ma lus pa'i snying po bsdus pa'i sngags brjod par bya'o/ /de nas srung ba'i 'khor lo dang / khams gsum po dang / ra ba la sogs pa snang ba med par bsgom de'i dbus su nam mkha' khyab pa'i shes rab</text></item>
<item><p>101a.1</p><section></section><text>e yig gi rnam pa can dkar po bsgom par bya'o/ /de'i dbus su sna tshogs rdo rje'i stegs bu'i dbus su yaM yig las skyes pa'i rlung gi dkyil 'khor sngo po zla ba phyed pa'i rnam pa/ /de nas raM yig las skyes pa'i me'i dkyil 'khor dmar po gru</text></item>
<item><p>101a.2</p><section></section><text>gsum pa/ /de nas baM yig las skyes pa'i chu'i dkyil 'khor dkar po zlum po/ /de'i steng du laM yig las skyes pa'i sa'i dkyil 'khor ser po gru bzhi pa/ /de'i dbus su 'jug pa'i rnam par shes pa rig par byas nas 'byung ba chen po'i dkyil 'khor de thams cad</text></item>
<item><p>101a.3</p><section></section><text>yongs su gyur pa las skad cig gis khang pa brtsegs pa dur khrod brgyad kyis brgyan pa bsam par bya ste/ de la go rims ji lta ba bzhin du/ shing dang / gnod sbyin dang / phyogs skyong dang / klu dang / sprin dang / ri dang / mchod rten dang ldan pa'i dur khrod brgyad bshad par bya ste/ </text></item>
<item><p>101a.4</p><section></section><text>shar du gtum drag ces bya ba'i dur khrod do/ /der shing shi ri sha dang / gnod sbyin glang po'i gdong dkar po dang / phyogs skyong brgya byin dkar po dang / klu nor rgyas ser po dang / sprin sgrogs pa zhes bya ba kha dog sna tshogs pa dang / ri rab gru bzhi pa rin po che'i rang bzhin dang / mchod</text></item>
<item><p>101a.5</p><section></section><text>rten dkar po rdo rje zhes bya ba gnas so/ /lhor lhag ma zhes bya ba'i dur khrod chen po'o/ /der shing tsu ta dang / gnod sbyin ma he'i gdong pa can nag po dang / phyogs skyong gshin rje nag po dang / klu pad+ma dkar po dang / sprin 'khyil ba kha dog sna tshogs pa dang / ri ma la ya dkar po</text></item>
<item><p>101a.6</p><section></section><text>dang / mchod rten nag po rdo rje zhes bya ba gnas so/ /nub tu 'bar zhing 'khrugs pa zhes bya ba'i dur khrod chen po'o/ /der shing mya ngan med dang / gnod sbyin chu srin gyi gdong pa can dkar po dang / phyogs skyong chu lha dkar po dang / klu karko Ta dmar po dang / sprin 'jigs pa zhes</text></item>
<item><p>101a.7</p><section></section><text>bya ba kha dog sna tshogs pa dang / ri kai la sha dkar po dang / mchod rten dkar po chags pa'i rdo rje zhes bya ba gnas so/ /byang du ri bo'i phug ces bya ba'i dur khrod chen po'o/ /der shing a shwat+tha dang / gnod sbyin mi'i gdong pa can dkar po dang / phyogs skyong lus ngan ser po dang / klu</text></item>
<item><p>101b.1</p><section></section><text>'jog po nag po dang / sprin 'ur 'ur sgrogs pa kha dog sna tshogs pa dang / ri man+da ra ljang ru dang / mchod rten dkar po 'du byed rdo rje zhes bya ba gnas so/ /dbang ldan du dpal mo'i nags zhes bya ba'i dur khrod chen po'o/ /der shing n+ya gro d+ha dang / gnod sbyin pa glang gi gdong pa can dkar po</text></item>
<item><p>101b.2</p><section></section><text>dang / phyogs skyong dbang phyug chen po dkar po dang / klu dung skyong zhes pa ser po dang / sprin gtum po zhes bya ba kha dog sna tshogs pa dang / ri dbang chen nag po dang / mchod rten dkar po thugs rdo rje zhes bya ba gnas so/ /mer drag tu</text></item>
<item><p>101b.3</p><section></section><text>dgod pa zhes bya ba'i dur khrod chen po'o/ /der shing ka ra ny+dza ka dang / gnod sbyin ra'i gdong pa can dmar po dang / /phyogs skyong me lha dmar po dang / klu pad+ma chen po sngo bsangs dang / sprin stag po zhes bya ba kha dog sna tshogs pa dang / ri spos ngad ldan pa ser po dang / mchod rten dmar</text></item>
<item><p>101b.4</p><section></section><text>po sku rdo rje zhes bya ba gnas so/ /bden bral du 'jigs pa'i mun pa zhes bya ba'i dur khrod chen po'o/ /der shing la tA parka Ti dang / gnod sbyin nag po dom gyi gdong pa can dang / phyogs skyong srin po nag po dang / klu mtha' yas zhes bya ba dkar po dang / /sprin gang ba can zhes bya ba kha</text></item>
<item><p>101b.5</p><section></section><text>dog sna tshogs pa dang / ri gser zhes bya ba dang / mchod rten dkar po rin chen rdo rje zhes bya ba gnas so/ /rlung du kI li kI li sgrogs pa'i dur khrod chen po'o/ /der shing a rdzun dang / gnod sbyin ljang gu ri dgas kyi gdong ba can zhes bya ba dang / phyogs skyong rlung lha sngo bsangs</text></item>
<item><p>101b.6</p><section></section><text>dang / klu rigs ldan khro bo dang / sprin char 'bebs zhes bya ba kha dog sna tshogs pa dang / ri dpal gyi ri zhes bya ba sngon po dang / mchod rten ljang gu chos kyi rdo rje zhes bya ba gnas so/ /gnod sbyin 'di rnams ni rdzu 'phrul chen po can zhal gcig pa phyag gcig phyag gnyis pa shing las lus phyed</text></item>
<item><p>101b.7</p><section></section><text>'thon pa dag ste/ phyag g.yon pa rnams na khrag gis yongs su gang ba'i mi'i thod pa 'dzin zhing g.yas pa'i phyag gi pad+mas ro sna tshogs pa 'dzin pa'i rnam par bsam par bya'o/ /'di rnams ni rtswa ljang gu dang / shing sna tshogs pa stug po dang / myu gu dang / 'dab ma dang</text></item>
<item><p>102a.1</p><section></section><text>me tog rnams ser bas brgyan shing / /bya rog dang / ko ki la dang / 'ug pa dang / ne tso dang / sha ri ka dang / po ta ka dang / po ti kA dang / bya rgod la sogs pa sna tshogs pa'i bya'i tshogs kyis nye bar brgyan pa/ seng ge dang / spyang ki dang / stag dang / dom dang / </text></item>
<item><p>102a.2</p><section></section><text>phag la sogs pa'i ri dgas sna tshogs pas yongs su gang ba/ dri bzang po can gyi me tog sna tshogs pa'i dri zhim pos 'khrigs par byas pa/ sprul pa sna tshogs pa'i lang long gis 'jigs par byed pa/ rus pa dang / mgo bo dang / keng rus dang / thod pa dang / ro</text></item>
<item><p>102a.3</p><section></section><text>la sogs pa rnams kyis gnas sna tshogs pa'i yul so sor brgyan zhing slar yang yul so so rnams su lha khang dang / gtsug lag khang dang / bsam gtan gyi khang pa dang / rdzing bu rnams kyis nye bar brgyan pa/ /dam tshig gis brda dang ldan pa'i sems kyis tshogs</text></item>
<item><p>102a.4</p><section></section><text>pa'i a ba d+hU tI dang / a wa d+hU tI mo dang / bsam gtam pa dang / bsam gtan ma dang / gnod sbyin dang / gnod sbyin mo dang / yi dgas dang / yi dgas mo dang / srin po dang / srin mo dang / grul bum dang / grul bum mo dang / 'byung po dang / 'byung mo dang / mkha' 'gro</text></item>
<item><p>102a.5</p><section></section><text>dang / mkha' 'gro ma dang / dpa' bo dang / dpa' mo dang ldan pa/ dgod pa dang / sgeg ma dang / rnam par sgeg pa dang / 'khyud pa dang / 'o byed pa dang / sen mos 'debs pa'i kun du dga' ba la sogs pa thob pa'i mkha' 'gro dang / mkha' 'gro ma'i tshogs rnams</text></item>
<item><p>102a.6</p><section></section><text>kyis yongs su gang ba/ /de'i rjes su kun du dga' ba'i sems kyis kha cig rdo rje'i rkang pas gar byed do/ /kha cig ni rdo rje'i glu len no/ /kha cig ni sna tshogs pa'i dam tshig gi kun du spyod pa la kun spyod do/ /kha cig ni bdud rtsi lnga dang sgrol ma lnga za bar byed do/ /kha</text></item>
<item><p>102a.7</p><section></section><text>cig ni sna tshogs pa'i gos stobs par byed do/ /kha cig ni sna tshogs pa'i sems can rnams skrag par byed do/ /kha cig chang 'thung bar byed pa yang 'dir blta bar bya'o/ /gzhan yang / rnga drA ka dang / Da ma ru dang / rnga pa Ta ha dang / rnga mard la dang / rnga dz+ha dz+ha ra dang / </text></item>
<item><p>102b.1</p><section></section><text>pi wang dang / gling bu dang / cha lang la sogs pa'i sil snyan sna tshogs pa rnams sil snyan 'khrol bar byed pa/ slar grub pa dang / rig pa 'dzin pa dang / rigs 'dzin ma dang / lto 'phye chen po dang / mi 'am ci dang / mi 'am ci mo dang / dri za dang / dri za mo la sogs pa du ma</text></item>
<item><p>102b.2</p><section></section><text>dang / lha dang / lha ma yin dang / nam mkha' lding gi tshogs rnams 'khrigs shing kI li kI li'i sgra dang / 'jigs shing 'ur 'ur sgrogs par shin tu 'jigs par byed pa/ /de nas yang gar gyi ro dgus yid 'phrog par byed pa/ ro langs dang 'byung po'i tshogs dang</text></item>
<item><p>102b.3</p><section></section><text>ldan pa'i dur khrod chen po brgyad po rnams ni/ rnam par shes pa brgyad rnam par dag par bsam par bya'o zhes pa/ dzA lan+d+hA ri pa'i zhabs kyis gsungs pa bris pa ste dur khrod do/ /de'i dbus su bshad pa'i rlung la sogs pa 'byung ba chen po bzhi yongs</text></item>
<item><p>102b.4</p><section></section><text>su gyur pa las khang pa brtsegs pa ste/ 'di'i gru bzhi nyid dang / rdo rje'i thig ni dbang po lnga rnam par dag pa'o/ /sgo bzhi ni dran pa nye bar gzhag pa bzhi rnam par dag pa'o/ /rta babs bzhi ni yang dag par spong ba bzhi rnam par dag pa'o/ /stegs bu bzhi ni rdzu</text></item>
<item><p>102b.5</p><section></section><text>'phrul gyi rkang pa bzhi rnam par dag pa'o/ /grwa bzhi dang / de shal phyed pa ni stobs lnga rnam par dag pa'o/ /'phags pa'i lam yan lag brgyad rnam par dag pa las ka ba brgyad du rab tu brtags so/ /byang chub kyi yan lag bdun rnam par dag pa las sgo</text></item>
<item><p>102b.6</p><section></section><text>logs dang mda' yab dang / gdugs dang rnga yab dang bla re dang dril bu dang ba dan rnams kyang ngo / /de ltar byang chub kyi phyogs kyi chos sum cu rtsa bdun rnam par dag pa las rten cing 'brel par 'byung ba thar pa chen po'i grong rnam par snang mdzad rnam par dag pa 'od</text></item>
<item><p>102b.7</p><section></section><text>gsal ba'i rang bzhin te rtse mo bcu gnyis pa'i sna tshogs rdo rje'i stegs bu'i steng du bsam par bya'o/ /de la shar gyi rtse mo gsum ni dkar po dang / lho ser po dang / nub dmar po dang / byang ljang gu dang / stegs bu'i dbus kyi kha dog ni sngon por bsam par bya'o/ /gru bzhi</text></item>
<item><p>103a.1</p><section></section><text>dang thig la sogs pa rnams ni dzA lan+b+ha ri ba'i zhabs kyis mdzad pa'i rnam par bshad pa las khong du chud par bya'o/ /da ni lha mo bcu drug po rnams rnam par dgod pa brjod par bya ste/ rdo rje'i thig nyid dang / rtsig pa lnga po de rnams las phyi rol gyi lha'i</text></item>
<item><p>103a.2</p><section></section><text>snam bu la sgo'i rtsa ba nas brtsams te logs gnyis gnyis su g.yas skor gyi rjes su rim pas zla ba dang nyi ma'i gdan gnyis gnyis kyi dbus su son pa'i rang rang gi ming gi yi ge dang po zla tshes dang thig le dang ldan pa'i sa bon las rdzogs pa'i mchod pa'i lha mo rnams</text></item>
<item><p>103a.3</p><section></section><text>rang rang gi ming gi rnam pa can du gnas pa ni 'di lta ste/ pi wang ma ni ser mo dang / gling bu ma ni dmar po dang / rnga zlum ma ni du ba'i mdog dang / rdza rnga ma ni dkar mo dang / bzhad ma ni ser mo dang / sgeg mo ni dmar mo dang / glu ma ni dmar po dang / gar ma ni kha dog sna</text></item>
<item><p>103a.4</p><section></section><text>tshogs ma dang / me tog ma ni dkar mo dang / bdug spos ma ni nag mo dang / mar me ma ni gser lta bu dang / dri ma ni ser mo dang / me long ma ni dkar mo dang / ro ma ni dmar mo dang / reg bya ma ni ljang gu dang / chos ma ni dkar mo ste 'di rnams thams cad zla ba'i gdan la gnas pa cha bcu</text></item>
<item><p>103a.5</p><section></section><text>drug rnam par dag pa blta bar bya'o/ /'di rnams kyis brgyan pa'o zhes pa khang pa brtsegs pa'o/ /de'i rjes su khang pa brtsegs pa'i dbus su 'dab ma sna tshogs pa'i pad+ma'i ze'u 'bru'i steng du bdud bzhi gan rgyal du g.yas dang g.yos du mgo bo ste/ phung po dang / nyon mongs</text></item>
<item><p>103a.6</p><section></section><text>pa dang / 'chi bdag dang / lha'i bur mngon par brjod pa rnams blta bar bya'o/ /de la phung po'i bdud ni tshangs pa dang / nyon mongs pa'i bdud ni khyab 'jug dang / 'chi bdag gi bdud ni dbang phyug chen po dang / lha'i bu'i bdud ni lha'i dbang po ste/ bdud bzhi po rnams kyi snying gar</text></item>
<item><p>103a.7</p><section></section><text>nyi mas mnan pa'o/ /shar la sogs pa'i phyogs kyi 'dab ma rnams su tshangs pa dang / dbang po dang / nye dbang dang / drag po rnams so/ /dbang ldan la sog pa'i phyogs bral gyi 'dab ma rnams su gshin rje dang / lus ngan dang / bden bral dang / thags bzang ris kyang ngo / /</text></item>
<item><p>103b.1</p><section></section><text>'di rnams kyi snying gar yang zla ba brgyad kyis mnan pa ste/ 'dab ma sna tshogs pa'i pad+ma la sogs pa nas thags bzangs ris kyi mthar thug pa ni khang pa brtsegs pa rdzogs pa'i dus nyid du rdzogs pa'o/ /gang gi phyir na rten cing 'brel bar 'gyur ba bsam gyis mi khyab pa nyid kyi</text></item>
<item><p>103b.2</p><section></section><text>phyir ro/ /snying gar nyi ma'i steng du a yig la sogs pa'i dbyangs nyis 'gyur yongs su gyur pas mtshan sum cu rtsa gnyis gsal bar byed pa'i zla ba'i dkyil 'khor me long lta bu'i ye shes kyi rang bzhin no/ /de'i steng du ka la sogs pa'i yi ge sum cu rtsa bzhi Da D+ha da d+ha ya la</text></item>
<item><p>103b.3</p><section></section><text>zhes pa'i yi ge drug dang bcas pa lugs su 'byung ba dang lugs las bzlog pas nyis 'gyur du byas nas yi ge brgyad cu yongs su gyur pa las nyi ma'i dkyil 'khor te dpe byad brgyad cu gsal bar byed pa mnyam pa nyid kyi ye shes kyi rang bzhin du blta'o/ /de kha sbyar ba'i dbus su hUM dang</text></item>
<item><p>103b.4</p><section></section><text>aM gi sa bon gnyis yongs su gyur pa'i thod pa dang gri gug de nyid kyis mtshan pa ni so sor rtog pa'i ye she so/ /de nas sa bon nyid las rnam par spros pa'i 'od zer gyi dra ba rnams kyis mtha' yas pa'i 'jig rten gyi khams snang bar byas nas yang bkug ste de nyid du zhugs</text></item>
<item><p>103b.5</p><section></section><text>pa las thams cad gcig pa nyid ni bya ba grub pa'i ye shes so/ /gcig nyid yongs su gyur pas skad cig gis bdag nyid 'chad par 'gyur ba'i sku mdog dang mtshan ma la sogs pa rdzogs pa'i rang gi 'dod pa'i lha dpal he ru ka'i gzugs sam phyag bcu drug pa dang / </text></item>
<item><p>103b.6</p><section></section><text>phyag drug pa dang / phyag bzhi pa dang / phyag gnyis pa rgyu rdo rje 'dzin pa'i gzugs dang / de bzhin kho nar rdzogs pa'i bdag med ma la sogs pa phrag par 'byung ba ni shin tu rnam par dag pa'i chos kyi dbyings kyi ye shes so zhes pa rnam pa lngas mngon par rdzogs par byang chub</text></item>
<item><p>103b.7</p><section></section><text>pa'o/ /shar la sogs pa'i phyogs su rim pas snying gar zla ba rnams la de bzhin kho nar zla ba dang nyi ma sbyar ba'i dbus su/ /gaM tsaM baM g+haM paM shaM laM DaM pa'i sa bon brgyad po blta bar bya'o/ /de yongs su gyur pa'i gau rI la sogs pa rnams kyi mtshan ma ni/ /gri gug dang</text></item>
<item><p>104a.1</p><section></section><text>cang te 'u dang / rus sbal dang / sbrul dang / seng ge dang / dge slong dang / 'khor lo dang / /rdo rje ste sa bon de dag nyid kyis byin gyis brlabs pa bsam par bya'o/ /de thams cad yongs su gyur pa'i rnam pa lngas mngon par rdzogs par byang chub pas gau rI la</text></item>
<item><p>104a.2</p><section></section><text>sogs pa yang sku mdog dang mtshan ma la sogs pa 'chad par 'gyur ba'i rim pas rdzogs par bya'o zhes pa rgyu'i dkyil 'khor ro/ /de ltar rang gi 'dod pa'i lha'i rnam pa rdzogs nas bdag med ma la sogs pa'i mkha' 'gro ma'i 'khor lo yang ste rang gi rig ma dang lhan</text></item>
<item><p>104a.3</p><section></section><text>cig ro gcig tu snyoms par zhugs par blta bar bya'o/ /ting nge 'dzin gyi dam tshig gi 'od zer gyis bkug pa'i dri za'i sems can bde ba chen po'i rang bzhin no/ /hoHyig dmar po'i phreng ba gnyis kyis bskor ba/ 'khor lo'i mkha' 'gro'i lam nas rab tu zhugs</text></item>
<item><p>104a.4</p><section></section><text>nas/ bcom ldan 'das rang gi rig ma dang lhan cig 'dod chags chen po'i rjes su chags pa las shin tu mchog gi bde ba chen po'i ror zhugs/ /sa bon gyi gzugs kyis gnas par gyur pa'o zhes pa zhu ba lta bu'o/ /de nas puk+ka sI la sogs pa'i lha mo bzhi po rnams</text></item>
<item><p>104a.5</p><section></section><text>'khor lo'i bdag po med par mthong nas mya ngan gyis gdungs te bdag cag ni mgon med pa'o zhes pa nas yid mi bde ba chen po thob pas shin tu smre sngags kyis thugs rab sad par byed pa'i rdo rje'i glu rnams kyis bcom ldan 'das slong bar byed do/ /khyod bzhengs rje btsun snying rje'i</text></item>
<item><p>104a.6</p><section></section><text>yid/ /ces pa la sogs pa tshigs su bcad pa bzhi'i don brjod par bya ste/ khyed bzhengs rje btsun snying rje'i yid/ /puk+ka sI bdag yongs su skyobs/ /stong nyid rang bzhin dor nas ni/ /bde chen sbyor bas bdag 'dod mdzod/ /zhu bar ltung ba'i ting nge 'dzin las shes pa ste</text></item>
<item><p>104a.7</p><section></section><text>bdag la khyod kyi byams pa chen po'o/ /khyod med na ni bdag 'gum pas/ /kye yi rdo rje khyod bzhengs shig /stong nyid rang bzhin nyid dor nas/ /ri khrod ma yi bya ba sgrubs/ /zhes pa bdag la khyod kyi snying rje chen po'o/ /dga' gtso 'jig rten mgron gnyer nas/ stong pa nyid</text></item>
<item><p>104b.1</p><section></section><text>la bzhugs sam ci/ /khyod med phyogs ni mi 'tshal bas/ /gdol ba mo bdag zhu ba bgyid/ /ces pa de las bzhengs shig ste bdag la khyod kyi dga' ba chen po'o/ /bdag gis khyod thugs mig 'phrul shes/ /kye ma mig 'phrul can khyod bzhengs/ /g.yung mo bdag ni</text></item>
<item><p>104b.2</p><section></section><text>grong khyer ma/ /snying rje chad par ma mdzad cig /ces pa bdag la khyod kyis btang snyoms chen po'i gnas pa'o/ /bcom ldan 'das rang gi rig ma dang lhan cig 'dod chags chen pos rjes su chags pa las shin tu mchog gi bde ba chen po'i ror zhu ba sa bon gyi gzugs kyis</text></item>
<item><p>104b.3</p><section></section><text>gnas par gyur pa'o zhes pa 'di'i don rnam par dpyad par bya ste/ ci zhu ba de thog mar de nyid tha mal pa'i lus med par bltas nas ye shes kyi snang ba rdo rje'i ting nge 'dzin gyi sbyor bas gang bcom ldan 'das lhan cig skyes pa he ru ka yin nam/ de yongs su gyur pa'i phyag bcu drug</text></item>
<item><p>104b.4</p><section></section><text>pa la sogs pa'i gzugs yin/ /gnyi ga ltar yang mi rigs te/ longs spyod rdzogs pa dang / /sprul pa'i sku dag ni rus pa dang / rkang la sogs pa dang bral ba nyid kyi phyir ro zhes kha cig rnam par rtog na/ dri za'i sems can rab tu zhugs pa las zhu bar gyur pa nyid zhu ba</text></item>
<item><p>104b.5</p><section></section><text>yin no/ /ji ltar yan lag bcu gnyis la brten nas ma dang pha yang dag par sbyor ba las khu ba dang khrag de dag 'dres par gyur pa ni zhu ba yin pa de bzhin du 'dir yang ste/ 'di ltar bcom ldan 'das zhu ba zhes pa dri za'i sems can zhu ba yin pas na bcom ldan 'das zhu ba'o</text></item>
<item><p>104b.6</p><section></section><text>zhes smra ba ni rigs pa ma yin no/ /nye bar brtags pa las bcom ldan 'das dang lhan cig gnyis su med par byas nas brjod par byas te/ dngos su na zhu ba yin no/ /de ltar rigs pa yang ma yin te/ zhu ba la sogs pa med pa'i phyir ro/ /zhu ba lhung ba'i sgras sngar med pa'i</text></item>
<item><p>104b.7</p><section></section><text>sems can skye ba yang brjod pa ma yin no/ /de'i phyir zhu ba lhung ba'i sgras phyag bcu drug pa la sogs pa ma yin zhing lhan cig skyes pa rnam par gzhag par bya'o/ /'di nyid mtsho skyes zhabs kyis gsungs pa ni/ /sa bon gyi gzugs kyis gnas par gyur pa zhes so/ /de bzhin</text></item>
<item><p>105a.1</p><section></section><text>du yang dzA lan+d+ha ri pa'i zhabs kyis/ lha'i rnam pas ma dag pa'i lus med pa ste/ ma dag pa'i lus med pa na dag pa'i skur brtag pa tsam mo/ /de yang med pa na bdud rtsi zhu ba'i thigs pa bzhin du dang ba sgyu ma lta bu'i rnam par shes pa'i gzugs kyis</text></item>
<item><p>105a.2</p><section></section><text>gnas pa ste/ 'di nyid sgyu ma lta bu'i rnam par shes pa'i smon lam gyi rten no/ /ji ltar sgyu ma rang dang gzhan gyi shes pa dang yang dag par rig pa med na yang don gyi bya ba byed do/ /de bzhin du rnam par shes pa'i sgyu ma ni yun ring por smon lam gyi shugs kyis don byed pa'i dbang</text></item>
<item><p>105a.3</p><section></section><text>gis bzhengs pa ste rmi lam sad pa bzhin no/ /de la 'dir bzhengs pa'i rim pa ni rnam pa lnga'i rab tu sbyor ba las te/ der bdud rtsi zhu ba'i thigs pa dang 'dra ba sgyu ma lta bu'i rnam par shes pa de yongs su gyur pa las rnam par shes pa lnga'i rang bzhin der A li yongs su</text></item>
<item><p>105a.4</p><section></section><text>gyur pa'i me long lta bu'i ye shes te zla ba'o/ /kA li yongs su gyur pa'i mnyam pa nyid kyi ye shes te nyi ma'o/ /de dag gi dbus su son pa'i sa bon no/ /de yongs su gyur pa'i mtshan ma ni so sor rtog par brjod par bya ste/ thams cad gcig pa nan tan te/ gzugs rdzogs</text></item>
<item><p>105a.5</p><section></section><text>dag pa'i chos nyid do/ /de la ye shes lnga'i rang bzhin byang chub kyi sems las langs pa'i 'od zer rnams kyis rgyu ba dang bcas pa'i mi rgyu ba bkug nas de nyid du dkyil 'khor ba dang ro mnyam du byas nas byang chub kyi sems ston ka'i zla ba'i dkyil 'khor gyi rnam par blta bar bya ste</text></item>
<item><p>105a.6</p><section></section><text>zhes pa ni rnal 'byor zhes bya ba'i ting nge 'dzin to/ /de'i rjes su skad cig gis de yongs su gyur pa'i lhan cig skyes pa'i gzugs brnyan ston ka'i ri bong 'dzin pa'i rnam pa mtha' yas pa'i 'jig rten gyi khams rab tu gsal bar byed pa'i chos kyi phyag rgya dang ldan pa ye shes</text></item>
<item><p>105a.7</p><section></section><text>lnga'i rang bzhin sgyu ma lta bu'i lhan cig skyes pa he ru ka phyag gnyis pa blta bar bya'o zhes pa ni rjes su rnal 'byor zhes bya ba'i ting nge 'dzin te bzhengs pa'o/ /'di ltar rjes su rnal 'byor rdzogs par byas nas phung po dang / khams dang / skye mched rnams la rdo rje ma la sogs pa</text></item>
<item><p>105b.1</p><section></section><text>nas/ mkha' spyod ma'i mthar thug pa rnams kyi sa bon dgod par bya'o/ /'di lta ste/ gzugs kyi phung po la rdo rje ma'i oM dgod par bya'o/ /tshor ba'i phung po la gau rI'i i ngo / /'du shes kyi phung po la chu'i rnal 'byor ma'i IM ngo / 'du byed kyi phung po la rdo rje mkha' 'gro ma'i uM ngo / </text></item>
<item><p>105b.2</p><section></section><text>rnam par shes pa'i phung po la bdag med ma'i aM ngo / /sha la puk+ka sI'i U dgod do/ /khrag la ri khrod ma'i r-iM ngo / /byang chub kyi sems la gdol ba mo'i riM ngoM/ /rus pa la g.yung mo'i l-iM ngo / /skye mched dgod pa yang brjod par bya ste/ gzugs kyi skye mched la gau rI gzhan gyi lIM dgod</text></item>
<item><p>105b.3</p><section></section><text>par bya'o/ /sgra chom rkun ma'i eM ngo / /dri la ro langs ma'i aiM ngo / /ro la ga sma rI'i oM ngo / /reg la sa spyod ma'i auM ngo / /chos kyi khams la mkha' spyod ma'i aM ngo / /le'u dgu bar yang bcom ldan 'das kyis gsungs pa/ /gzugs phung rdo rje ma ru gyur/ /zhes pa la sogs pa</text></item>
<item><p>105b.4</p><section></section><text>ste dgod pa'o/ /mngon par rtogs pa'i rim pa 'di nyid kyang rtsa ba'i rgyud du/ /dang por stong nyid byang chub ste/ /gnyis pa la ni sa bon bsdu/ /gsum pa gzugs brnyan rdzogs pa ste/ bzhi pa yi ge dgod pa'o/ /zhes so/ /mya ngan las 'das pa'i sku 'dzin pa'i don dang / gdul</text></item>
<item><p>105b.5</p><section></section><text>bya'i skye bo mi spang ba'i don du phung po la sogs pa dgod pa'i shin tu rnal 'byor rdzogs par byas nas/ rnal 'byor chen po yang dag par brtsam par bya ste/ lte ba dang / snying ga dang / mgrin pa dang / dbral bar yang pad+ma bzhi pa'o/ /'dab ma drug cu rtsa bzhi dang / brgyad dang / bcu</text></item>
<item><p>105b.6</p><section></section><text>drug dang / sum cu rtsa gnyis go rims bzhin du bsams nas/ de rnams su aM hUM oM haM rnam par bkod de/ sku dang / gsung dang / thugs byin gyis brlab par bsam par bya'o/ /mgo bor oM yig dkar po bsams nas de las sku rdo rje'i tshogs kyis nam mkha' gang ba sa</text></item>
<item><p>105b.7</p><section></section><text>bon de nyid du zhugs pa las sku rdo rjer gyur pa'o/ /oM kA ya badzrAt+ma kAHsarba d+har+m+maHkA ya badzrA t+ma ko\u0f85haM zhes brjod do/ /ngag gi lam du AHyig dmar po bsams nas de las gsung rdo rje'i tshogs kyis nam mkha' gang ba sa bon de nyid du zhugs pa las gsung rdo rjer gyur pa'o/ </text></item>
<item><p>106a.1</p><section></section><text>oM wA ka badzrAt+ma kAHsarba d+ha r+m+maHwA ka badzrA t+ma ko\u0f85haM zhes brjod do/ /snying gar hUM yig nag po bsams nas de las thugs rdo rje'i tshogs kyis nam mkha' gang ba sa bon de nyid du zhugs pa las thugs rdo rjer gyur pa'o/ /oM tsat+ti badzrAt+ma kAHsarba d+har+m+ma sh+tsat+ti badzrA t+ma</text></item>
<item><p>106a.2</p><section></section><text>ko\u0f85haM zhes brjod do/ /bcom ldan 'das kyis sngags kyi le'ur yang gsungs pa/ oM AHhUM zhes pa sku dang gsung dang thugs byin gyis rlob pa'i sngags so zhes so/ /rnal 'byor chen po zhes bya ba'i ting nge 'dzin te 'di rnams kyi mthar thug pa ni dgod pa'o/ /bcom ldan</text></item>
<item><p>106a.3</p><section></section><text>'das ma la ni dgod pa ji lta bur gyur pa de bzhin te rigs lnga'i cha shin tu lhag pa'o/ /sngar gsungs pa'i rim pas he ru ka'i rnam pa bzhi po rnams kyi nang nas rang gi 'dod pa'i lha shes rab dang snyoms par zhugs pa'i bdag nyid sku mdog nag po 'jigs pa chen po zhe</text></item>
<item><p>106a.4</p><section></section><text>sdang gi bdag nyid can blta bar bya'o/ /sngar gsungs pa'i rim pa ni/ sems dpa'i gzugs brnyan las byung ba'i/ /dkyil 'khor dbang po bsgom par bya/ /zhes gsungs pa las so/ /de nas 'chad par 'gyur ba'i rim pas mtshan ma la sogs pa can bsams</text></item>
<item><p>106a.5</p><section></section><text>nas dam tshig gsum brtsal bar bya ste/ de la bdag nyid dam tshig rdo rje 'dzin pa'i gzugs nyid do/ /rang gi snying gar nyi ma la bdag nyid dam tshig pa bzhin du ye shes kyi dam tshig dang / de'i thugs kar ting nge 'dzin gyi dam tshig yi ge hUM bsam par bya'o zhes pa zhe sdang</text></item>
<item><p>106a.6</p><section></section><text>gi bdag nyid do/ /de ltar dam tshig gsum gyi bdag nyid du gyur nas rigs lnga'i cha dang ldan par bya'o/ /shes rab rnyed nas mi g.yo zhing / /sgrub po la gus mnyen gshin pa/ /sems can kun phan tshol ba can/ /mtshan rnams kun dang ldan pa'o/ /de'i mgo bor oM yig</text></item>
<item><p>106a.7</p><section></section><text>dang / snying khar hUM yig dang / lte bar swA yig dang / brla zung la AHyig dang / rkang pa dag la hA yig kyang dgod do/ /bcom ldan 'das ma'i yan lag dgong pa yang brjod par bya'o/ /gzugs phung rdo rje mar ni gyur/ /tshor ba la ni dkar mor dran/ /'du shes chu yi</text></item>
<item><p>106b.1</p><section></section><text>rnal 'byor ma/ /'du byed rdo rje mkha' 'gro ma/ /rnam shes phung po'i tshul gyis ni/ /bdag med rnal 'byor ma gnas so/ /sa ni puk+ka sIr bshad do/ /chu khams ri khrod ma ru dran/ /me ni gtum mor shes par bya/ /rlung ni g.yung mor rab tu grags/ /gzugs la dkar</text></item>
<item><p>106b.2</p><section></section><text>mor rtag tu bshad/ /sgra la chom rkun ma rab grags/ /dri yi cha la ro langs ma/ /ro la g+hasma rI rab grags/ /reg las spyod mar bshad de/ /chos kyi khams la mkha' spyod ma/ de ltar 'di rnams kyi sa bon yang dag par dgod par byas nas pad+ma dang rdo rje'i byin gyis brlab par</text></item>
<item><p>106b.3</p><section></section><text>bya'o/ /aHyig gis pad+ma dga' ba sbyin par byed par bsams nas pad+ma'i mdzod kyi ze'u 'bru'i bu gar hUM yig rnam par bsam par bya/ de'i rjes su hUM yig las byung ba'i rdo rje bsgom par bya zhing de'i nor bu'i bu gar hUM yig bsams nas slar yang / oM pad+ma su khA</text></item>
<item><p>106b.4</p><section></section><text>d+ha ra ma hA rA ga su khan+da da/ tsa tu rA nan+da b+ha ga bi shwa hUM hUM kaR+YaM ku ru Sh+wa me/ oM badzra ma hA dwe Sha tsa tu rA nan+da dA ya ka kha ga mu khai ga ra so nA tha hU~M hU~M kA R+YaM ku ru Sh+wa me zhes pa'i sngags kyis byin gyis brlab par bya'o/ /phyi rol du phyag rgya med na yid kyis sprul pa'i phyag rgya rnyed nas</text></item>
<item><p>106b.5</p><section></section><text>de yang rigs lnga'i cha dang ldan pa'i rim pa dang po nyid du byas nas/ rjes su chags pa brtsam par bya'o/ /oM sarba ta thA ga tA nu rA ga ta badzra swa b+hA wAt+ma kA s+sar+b+ba d+har+m+maH oM sarba ta thA ga tA nu rA ga ta badzra swa b+hA wAt+ma ko\u0f85haM zhes byas nas/ gsung rdo rje'i nga rgyal gyis hUM yig</text></item>
<item><p>106b.6</p><section></section><text>brjod de rdo rje g.yo bar bya'o/ /stong pa nyid du mos pa la sogs pa nas dga' ba'i bde ba'i mthar thug pa ni dang po sbyor ba zhes bya ba'i ting nge 'dzin to/ /'di yang shes rab dang thabs ro gcig pa'i bde ba chen po 'byung ba'i byang chub kyi sems phaT yig gi rnam par spros par</text></item>
<item><p>106b.7</p><section></section><text>bsams nas mchod pa bya ste/ oM sarba ta thA ga ta pU dzA badzra swa b+hA wAt+ma kaHsarba d+har+m+mAHoM sarba ta thA ga ta pU dzA badzra swa b+hA wAt+ma ko\u0f85haM zhes pa 'di yis so/ /nam mkha' lding gi phyag rgya 'dzin pa'i rnal 'byor pas pad+ma'i mdzod kyi nang du byang chub kyi sems de lce yis</text></item>
<item><p>107a.1</p><section></section><text>blangs nas/ de bzhin gshegs pa thams cad dang rdo rje rnal 'byor ma'i rang bzhin gyis bdag nyid mchod par bya'o/ /gal te legs par bslabs par gyur pa'i phyag rgya med na ni mi bya ba kho na ste gzhan du na rtsa ba'i ltung bar 'gyur ro/ /de'i rjes</text></item>
<item><p>107a.2</p><section></section><text>su byang chub kyi sems kyi rdul phra mo gang cung zad gnas pa de yongs su gyur pa las 'khor lo dang bcas pa'i rje btsun bsgom par bya ste bsrub par bya ba bsrub par bya ba'i sbyor ba las so/ /rdo rje 'dzin pa'i hUM/ bcom ldan 'das ma'i o/ gau rI'i ga~M/ chom rkun ma'i</text></item>
<item><p>107a.3</p><section></section><text>tsaM/ ro langs ma'i ba~M/ g+hasma ri'i g+ha~M/ puk+ka sI'i pa~M/ ri khrod ma'i sha~M/ gtum mo'i tsa~M/ g.yung mo'i Da~M/ zhes pa'i sngags 'di rnams kyis dbyung bar bya/ phyung nas kyang 'gro ba'i don mdzad cing bkug nas de bcom ldan 'das kyi 'khor lo'i mkha' 'gro'i lam nas</text></item>
<item><p>107a.4</p><section></section><text>zhugs pa las 'o ma dang chu ji lta ba de bzhin du bcom ldan 'das 'chad par 'gyur ba'i rim pas bzhugs pa'o/ /bcom ldan 'das ma dang bcom ldan 'das ma yang ste/ gau rI la sogs pa rnams kyang rang rang gi gdan rnams su bsam par bya'o zhes pa ni dbyung ba'o/ /</text></item>
<item><p>107a.5</p><section></section><text>de la phyag bcu drug rnams ni stong pa nyid bcu drug rnam par dag pa'o/ /g.yas kyi phyag brgyad na gnas pa'i pad+ma'i snod brgyad rnams su go rims ji lta ba bzhin du glang po che dang / rta dang / bong bu dang / glang dang / rnga mo dang / mi dang / sha ra b+ha dang / byi la rnams so/ /de bzhin</text></item>
<item><p>107a.6</p><section></section><text>du sa dang / chu dang / me dang / rlung dang / zla ba dang / nyi ma dang / gshin rje dang / nor sbyin rnams kyang g.yon gyi pad+ma'i snod brgyad po rnams su rim pas shes par bya'o/ /glo dang de bzhin dbugs mi bde/ /smyo zad mdze dang rkang bam dang / /mcher ba mchin pa'i rang bzhin gyis/ /</text></item>
<item><p>107a.7</p><section></section><text>thams cad 'di nyid rab tu grags/ /zhes pa nyon mongs pa brgyad rnam par dag pa las glang po che la sogs pa 'dzin pa rnams so/ /sa la sogs pa nas/ nor sbyin gyi bar du ni dbang phyug brgyad rnam par dag pas so/ /'di lta ste/ sku yi dbang phyug gsung gi dbang phyug</text></item>
<item><p>107b.1</p><section></section><text>dang / /de bzhin kho nar thugs kyi dbang phyug kyang / /rdzu 'phrul dang ni kun 'gro'i dbang phyug dang / /'dod dang byed po yon tan brgyad pa'o/ /sku mtha' yas pa ni sku'i dbang phyug go/ /thams cad kyi skad du smra ba ni gsung gi dbang phyug go/ /sems can thams cad kyi sems shes</text></item>
<item><p>107b.2</p><section></section><text>pa ni thugs kyi dbang phyug go/ /rdzu 'phrul gyis mtha' yas pa'i 'jig rten gyi khams lta ba ni rdzu 'phrul gyi dbang phyug go/ /'jig rten gsum po gcig pa'i sku ni kun du 'gro ba'i dbang phyug go/ /Ats+tshi'i sgras ni 'dod pa gsungs te/ 'dod pas sems can rnams kyi</text></item>
<item><p>107b.3</p><section></section><text>bde ba chen po skyed par byed pa ni 'dod pa'i dbang phyug go/ /byed po ni rdo rje 'chang chen po zhes byed po'i dbang phyug go/ /lha'i rnam pas spyod pa ni yon tan gyi dbang phyug go/ /pad+ma'i snod ni snying rje'i cha rnam par dag pa las yin la/ phyag rnams ni stong pa nyid rnam par dag pa las te/ </text></item>
<item><p>107b.4</p><section></section><text>'dis ni stong pa nyid dang snying rje dbyer med pa nyid du rig par byas so/ /byams pa'i thugs las yan lag gnag//zhal brgyad rnam par thar pa brgyad/ /rnam par dag pa las te/ sdang ba sgrub par byed pa'i don du zhal dang po ni nag po'o/ /dbang gi don du g.yon pa dmar po'o// </text></item>
<item><p>107b.5</p><section></section><text>g.yas kyi dkar po ni zhi ba sgrub pa'o/ /zhe sdang la sogs pa byung ba rnam par nyams pa'i don du steng gi zhal ni rnam par gtsigs pa du ba'i mdog go/ /bdud bzhi rnam par gzhom pa'i don du slar g.yas g.yon gyi zhal gnyis gnyis nag po ste/ zhal thams cad</text></item>
<item><p>107b.6</p><section></section><text>nyid mche ba gtsigs pa/ 'khyog po'i smin ma dang bcas pa/ /'jigs pa'i dus kyi me 'bar ba/ /'khrug pa'i 'od can 'jigs pa chen po ste/ /khro bo bdag nyid can nyid kyi phyir ro/ /zhal so sor dmar zhing zlum pa'i spyan gsum ste snying rje las ni dmar po nyid do/ /rdo rje</text></item>
<item><p>107b.7</p><section></section><text>gsum gyi spyan gsum gyis/ dus gsum yongs su shes pa las ni spyan gsum nyid do/ /de ltar nyi shu rtsa bzhis byug pa'o/ /dar dpyang bcings shing gyen du brdzes pa'i skra ni ser skya ste 'dod chags la sogs pa'i nyon mongs pa ma lus pa sreg par byed pa'i phyir ro/ /'gro</text></item>
<item><p>108a.1</p><section></section><text>ba'i don byed pa'i phyir spyi bor sna tshogs rdo rjes mtshan pa'o/ /phung po lnga po rnams kyi rang bzhin med pa nyid rtogs par bya ba'i phyir du dpral ba'i steng du mgo bo skam po lnga'i phreng bas brgyan pa'o/ /de bzhin gshegs pa lnga rnam par dag pa las 'khor lo dang</text></item>
<item><p>108a.2</p><section></section><text>rna rgyan dang / mgul rgyan dang / ska rags te phyag rgya lnga dang ldan pa'o/ /rdo rje sems dpa' rnam par dag pa las thal ba yang ngo zhes pa phyag rgya drug tu rab tu grags so/ /chos thams cad la dmigs pa med pa rtogs par bya ba'i phyir du yang dag par rdzogs pa'i ye shes rnam</text></item>
<item><p>108a.3</p><section></section><text>par dag pa las gcer bu'o/ /bsdu ba'i dngos po bzhis zhabs bzhi'o/ /byang chub kyi sems shin tu thob pa'i phyir nyi ma'i dkyil 'khor la zhabs gnyis kyis skyil krung phyed pa tA Na Da pa'i stabs 'chang ba nyid do/ /'di nyid khams gsum po ma lus pa gcig pa'i skur rtogs</text></item>
<item><p>108a.4</p><section></section><text>par bya ba'i phyir zhabs kyi mthe bong gcig pu btsugs pa'o/ /de lta bu kho nar bgegs rnam par nyams pa las g.yon bskum pa'i zhabs 'chang ba'o/ /A li kA li'i yi ge rnam par dag pa las yi ge lnga bcus bkra ba khrag rab tu 'dzag pa'i mgo bo rlon pa'i phreng ba phrag</text></item>
<item><p>108a.5</p><section></section><text>pa la bkod pa ste zung du 'jug pa'i lam nye bar bstan pas na mgo bo'i phreng ba phrag pa la'o/ /sgeg pa dpa' ba mi sdug pa/ /drag shul rgod dang 'jigs su rung / /snying rje ngo mtshar zhi rnams kyis/ /gar gyi ro dgu ldan pa nyid/ /ces pa ste/ de la bdag med ma dang lhan</text></item>
<item><p>108a.6</p><section></section><text>cig ro gcig pa nyid ni sgeg pa'o/ /dur khrod na bzhugs pa ni dpa' ba'o/ /khro gnyer gtsigs pa nyid ni mi sdug pa'o/ /'bar ba'i 'od nyid ni drag shul lo/ /zhal rnam par rgyas pa nyid ni rgod pa'o/ /mgo bo rlon pa'i phreng ba nyid ni 'jigs su rung ba'o/ /sems can rjes</text></item>
<item><p>108a.7</p><section></section><text>su 'dzin pas sems nyid ni snying rje'o/ /sgyu ma'i gzugs nyid ni ngo mtshar ba'o/ /'dod chags la sogs pa'i nyon mongs pa spangs pa nyid ni zhi ba ste de rnams dang ldan pa'o/ /brgyad gnyis kyi lo'i rnam pas rol pa'i sku bdag med ma dang snyoms par zhugs pa'i bcom</text></item>
<item><p>108b.1</p><section></section><text>ldan 'das su bdag nyid blta bar bya'o/ /bcom ldan 'das ji lta ba de ltar bcom ldan 'das ma yang ste 'on kyang phyag lnga lnga dang ldan pa'i mi mgo skam po'i phreng bas brgyan pa'i sku lha dang lha ma yin gyi khrag gis gang ba'i thod pa phyag g.yon na 'dzin pa nyon mongs pa ma lus pa</text></item>
<item><p>108b.2</p><section></section><text>gcod pa'i phyir gri gug 'dzin pa'o/ /khams gsum pa gcig pa'i ngor gtogs par bya ba'i phyir du zhal gcig ma/ bcom ldan 'das kyi smad kyi ro yang dag par myang bar byed pa/ zhabs g.yon brkyang bas mchog tu bde ba chen po'i dga' bas bcom ldan 'das dang</text></item>
<item><p>108b.3</p><section></section><text>snyoms par zhugs par bsam par bya'o/ /pha rol tu phyin pa drug rnam par dag pas kye rdo rje phyag drug pa ste zhal gsum pa rtsa ba'i zhal nag po/ /g.yon dmar po/ /g.yon gyi phyag gnyis dag gis rtse gsum dang rdo rje dril bu 'dzin pa/ g.yas kyi phyag gnyis dag</text></item>
<item><p>108b.4</p><section></section><text>gis rdo rje dang gri gug 'dzin pa/ phyag lhag ma dag gis gri gug dang thod par bcas pas rdo rje lcags sgrog ma la snyoms par zhugs pa ro mnan pa blta bar bya'o/ /yang bdud bzhi rnam par dag pa las kye'i rdo rje phyag bzhi pa ste g.yas kyis rdo rje 'dzin pa g.yon gyis</text></item>
<item><p>108b.5</p><section></section><text>thod khrag /phyag lhag ma dag gis rdo rje phag mo la snyoms par zhugs pa/ zhal gcig pa ro mnan pa bsam par bya'o/ /yang kye rdo rje phyag gnyis pa ni g.yon gyis thod pa dang kha T+wAM ga// g.yas kyis 'bar ba'i rdo rje ro mnan pa blta bar bya'o/ /phyag drug pa la sogs</text></item>
<item><p>108b.6</p><section></section><text>pa 'di rnams kyi shes rab ma ni rdo rje ma ste/ lhag ma ni phyag bcu drug pa bzhin te sku mdog dang rgyan la sogs pa dang hUM las byung ba la sogs pa'i gzugs su blta bar bya'o/ /de bzhin du rdo rje lcags sgrog ma la sogs pa rnams kyi yang bdag med ma bzhin te ming tsam tha</text></item>
<item><p>108b.7</p><section></section><text>dad pa'o/ /thams cad kha T+wAM ga la 'khyud pas gnas pa ni thams cad kyi yin par blta bar bya'o/ /de ltar gyur pa'i bcom ldan 'das rang gi 'dod pa'i lha'i rnam par bsams nas bsrub cing bsrub pa'i sbyor ba las lha mo'i 'khor lo gang yin pa thog mar dbyung bar bya</text></item>
<item><p>109a.1</p><section></section><text>ste/ de la shar la sogs pa'i phyogs dang sku mdog dang mtshan ma la sogs pa'i rim pa ni rnam par dag pa'i sgo nas rtogs par bya'o/ /de la shar gyi sgor gdul bya bdud kyi sems can sad par bya ba'i gaM yig las skyes pa'i gau rI nag po'o/ /log</text></item>
<item><p>109a.2</p><section></section><text>par lta ba gcod par byed pa'i phyir g.yas kyi phyag na gri gug 'dzin pa/ 'khor ba'i bag chags nyams par bya ba'i phyir g.yon pas nya ro hi ta 'dzin pa/ tshangs pa mnan pa/ gzugs kyi phung po'i rang bzhin du bsam par bya'o/ /lhor gdul bya 'dod chags kyi</text></item>
<item><p>109a.3</p><section></section><text>sems can sad par bya ba'i phyir tsaM yig las chom rkun ma sku mdog dmar mo'o/ /shes rab dang thabs kyi bdag nyid can rtogs par bya ba'i phyir g.yas na cang te'u 'dzin pa/ gti mug gzhom pa'i don du g.yon na phag pa 'dzin pa/ brgya byin mnan pa tshor ba'i phung</text></item>
<item><p>109a.4</p><section></section><text>po'i rang bzhin du blta bar bya'o/ /nub tu sems can rnams kyi rgyas pa'i don du baM yig las skyes pa'i ro langs ma gser gyi mdog can no/ /stong pa nyid rtogs par bya ba'i phyir g.yas na rus sbal 'dzin pa/ snying rje'i rang bzhin rtogs par bya ba'i phyir g.yon na</text></item>
<item><p>109a.5</p><section></section><text>pad+ma'i snod 'dzin pa nye dbang la zhon pa 'du shes kyi phung po'i rang bzhin du rnam par brtag par bya'o/ /byang du mngon spyod kyi las rab tu bsgrub pa'i don du g+haM las skyes pa'i za nus ma nor bu ma rgad lta bu'o/ /zhe sdang rnam par dag pa las g.yas na sbrul 'dzin pa shes rab</text></item>
<item><p>109a.6</p><section></section><text>dang thabs kyi bdag nyid khong du chud pa'i don du g.yon pas rnal 'byor lhung bzed 'dzin pa/ drag po la zhon pa 'du byed kyi phung po'i rang bzhin du bsgom par bya'o/ /dbang ldan du rmugs pa'i las rab tu rtogs pa'i phyir du paM las skyes pa'i puk+ka sI sku mdog sngon mo'o/ /</text></item>
<item><p>109a.7</p><section></section><text>nga rgyal rnam par sbyang ba'i don du yang g.yas seng ge 'dzin pa/ bdud kyi sde rnam par 'joms pa'i phyir dang mi mdza' ba ma lus pa gcod pa'i phyir du g.yon pas dgra sta 'dzin pa/ gshin rje mnan nas/ sa'i khams kyi rang bzhin du shes par bya'o/ /mer zhi</text></item>
<item><p>109b.1</p><section></section><text>ba'i sems can rab tu sad par byed pa'i phyir du sha~M yig las skyes pa'i sha ba rI dkar mo'o/ /me long lta bu la sogs pa'i ye shes lnga po rnams rab tu sad par byed pa'i phyir du g.yas na dge slong 'dzin pa/ gnyis su med pa'i ye shes khong du chud pa'i phyir du g.yon na 'khar</text></item>
<item><p>109b.2</p><section></section><text>gsil 'dzin pa/ lus ngan la zhon pa/ chu'i khams kyi rang bzhin du blta bar bya'o/ /bden bral du rengs pa rab tu bsgrub pa'i don du tsaM yig las skyes pa'i gtum mo nam mkha' sngo bsangs ma'o/ /dregs pa'i sems can rab tu sad par byed pa'i phyir du yang g.yas na</text></item>
<item><p>109b.3</p><section></section><text>'khor lo 'dzin pa/ the tshom gyi shes pa'i cha gcod pa'i phyir dang mi shes pa'i dri ma rtsa ba nas med pa'i don du g.yon pas gshol 'dzin pa/ srin po mnan pa/ me'i khams kyi rang bzhin du bsgom par bya'o/ /rlung du don sna tshogs pa so sor rtogs pa'i phyir du DaM</text></item>
<item><p>109b.4</p><section></section><text>yig las skyes pa'i Dom+bi nI sna tshogs mdog go/ /bsam pa ma rungs pa'i skye bo rab tu sad pa'i phyir dang mi phyed pa'i ye shes rtogs pa'i phyir du g.yas pas 'bar ba'i rdo rje 'dzin pa/ gdug pa ma lus pa bsdigs pa'i phyir du g.yon pas sdigs mdzub 'dzin pa/ thags bzangs ris</text></item>
<item><p>109b.5</p><section></section><text>la mnyam par zhon pa/ rlung gi khams kyi rang bzhin du bsam par bya'o/ /ye shes kyi phyag rgya'i phyogs la bdag med ma yang slar rje btsun la phyung ba'i rjes su gzhug cing zhugs par bsam par bya'o/ /de phyung ba'i rjes su gzhug pa dag dang nye ba'i mtshan nyid kyi phyir</text></item>
<item><p>109b.6</p><section></section><text>de bzhin du gau rI la sogs pa gzhan dang gzhan rnams phyung ba'i rjes su gzhug par shes par bya'o/ /'di rnams kyis ni ji srid yan lag dgod pa de srid du 'byung ba'o zhes pa 'di gsungs pa yin no/ /'di rnams thams cad dmar zhing zlum pa'i spyan gsum pa/ ser</text></item>
<item><p>109b.7</p><section></section><text>skya gyen du brdzes pa/ /zhal mche ba gtsigs pa/ gcer bu phyag rgya lnga dang ldan pa/ skyil krung byed pa'i tA Na Da bas zla ba'i gdan la gnas pa/ drag mo brgyad gnyis kyi lo'i rnam pa ma'o/ /byang chub kyi sems phyung ba lam yang dag par byung ma bcom ldan 'das dang</text></item>
<item><p>110a.1</p><section></section><text>'dod pa la snyoms par zhugs pa blta bar bya'o/ /da ni gau rI la sogs pa rnams kyi gdan brgyad kyi rnam par dag pa brjod par bya ste/ 'dod chags dang / rig ma dang / 'dzag pa dang / btung ba dang / bza' ba dang / gnyid dang / rtog ge dang / dad pa</text></item>
<item><p>110a.2</p><section></section><text>rnams su mngon par zhen pa gcod pa'i phyir du tshangs pa la sogs pa nas thags bzangs ris kyi mthar thug pa'i gdan brgyad po rnams gsungs pa yin no/ /de ltar ji skad du bstan pa'i dkyil 'khor gyi 'khor lo'i nang du son pa'i ma ma'o tshogs kyis yongs su bskor ba'i rang</text></item>
<item><p>110a.3</p><section></section><text>gi sku las rnam par spros pa'i 'od zer gyi tshogs kyis nam mkha'i mthil khyab par yang dag par rnam par bsgom par bya zhing ye shes kyi 'khor lo dgug par bya'o/ /bdag nyid dam tshig gi thugs ka'i pad+mar hUM las byung ba'i thod par gnas pa'i nyi ma la hUM yig sngon po'i</text></item>
<item><p>110a.4</p><section></section><text>'od zer gyi lcags kyu rnams kyis mtha' yas pa'i 'jig rten gyi khams snang bar byas nas ye shes kyi 'khor lo yang mdun du bkug par rnam par bsams te mchod yon dang zhabs bsil la sogs pa phul nas yang dag par mchod cing bstod pa yang byas te/ dzaHhUM baM hoHzhes pa 'dis</text></item>
<item><p>110a.5</p><section></section><text>dgug pa dang gzhug pa dang bcing ba dang mnyes par bya'o/ /de nas oM badzra gau rI A kAR+Sha ya dzaHoM badzra tsau rI pra be sha ya hUM/ /oM badzra bet+tA lI ban+d+ha ya baM/ oM badzra g+hasma rI to Sha ya hoHzhes pa ji lta ba'i lam nas ye shes kyi 'khor lo dam tshig 'khor lo la gzhug go/ /'dis</text></item>
<item><p>110a.6</p><section></section><text>dpal he ru ka'i nga rgyal brtan par bya'o/ /gal te yang bdag nyid dam tshig bzhin du ye shes kyi dam tshig go/ /de lta na ye shes kyi 'khor lo gzhug pa dang bar med par ye shes kyi dam tshig zhal gcig phyag gnyis pa dmar po rang 'od kyi shes rab ste rang gi snying gar bsam</text></item>
<item><p>110a.7</p><section></section><text>par bya'o/ /de'i snying gar ting nge 'dzin gyi mgon po yang ngo / /de nas bcom ldan 'das ma yang de bzhin te ye shes kyi dam tshig gi snying gar pad+ma dang zla ba la gnas pa'i aM yig las skyes pa'i gri gug la gnas pa'i zla bar gnas pa'i aM yig blta bar bya'o/ /rnal 'byor ma</text></item>
<item><p>110b.1</p><section></section><text>brgyad rnams kyi de bzhin du ye shes kyi dam tshig gi snying gar pad+ma dang zla ba rnams su rang rang gi sa bon las skyes pa'i mtshan ma/ slar yang zla ba la gnas pa'i de'i sa bon gyis byin gyis brlabs la blta bar bya'o zhes pa ye shes kyi 'khor lo'o/ /ye shes kyi 'khor lo dang</text></item>
<item><p>110b.2</p><section></section><text>dam tshig gi 'khor lo dag gcig tu byas pa'i dus su rang gi sku las rnam par spros pa'i 'od zer rnams kyis bkug pa'i de bzhin gshegs pa lnga po dpal he ru ka'i gzugs thob pa rnams dang rdo rje rnal 'byor ma dang byang chub sems dpa' chen po dang khro bo la sogs pa rnams</text></item>
<item><p>110b.3</p><section></section><text>kyang nam mkha' la mngon du bltas nas mngon par dbang bskur bar gsol ba gdab ste/ a b+hi Shiny+tsa tu mAM sarba ta thA ga ta zhes pas so/ /de bzhin gshegs pa lnga de rnams kyang bdud rtsi lngas gang ba'i rnam par rgyal ba'i bum pa la sogs pa rnams kyis/ ji ltar bltams pa</text></item>
<item><p>110b.4</p><section></section><text>tsam gyis ni/ /de bzhin gshegs kun khrus gsol ltar/ /lha yi chu ni dag pa yis/ /de bzhin bdag gis khrus bgyi'o/ /zhes gsung zhing 'khru bar mdzad do zhes pa mngon par dbang bskur ba'o/ /de nas dam tshig rdo rje'i rnal 'byor ma rnams kyis dzo dzo'i sgra sgrogs par byed</text></item>
<item><p>110b.5</p><section></section><text>do/ /byang chub sems dpa' rnams kyis slar yang dga' ba'i bdag nyid du gzigs par mdzad do/ /khro bo la sogs pa rnams kyis dga' bar mdzad do/ /nam mkha' sna tshogs pa'i dri bzang po can gyi me tog gi char 'bab par 'gyur ro/ /gur kum dang tsan+dan gyi</text></item>
<item><p>110b.6</p><section></section><text>char dang rin po che sna tshogs pa'i char rab tu 'bab pa'o/ /gar dang sil snyan dang glu dang bstod pa'i sgras mtha' yas pa'i 'jig rten gyi khams rnams kyi steng du ca co'i sgra chen po 'byung bar 'gyur ro/ /dbang bskur ba na bcom ldan 'das kyi spyi bor thugs kyi dbang por 'gyur te bcom</text></item>
<item><p>110b.7</p><section></section><text>ldan 'das ma'i yang de bzhin no/ /gau rI la sogs pa rnams la mi bskyod pa dang / rnam par snang mdzad dang / rin chen 'byung ldan dang / 'od dpag med kyis rgyas gdab par bya'o/ /slar yang sangs rgyas de rnams kho nas puk+ka sI la sogs pa rnams kyis glu'i bstod</text></item>
<item><p>111a.1</p><section></section><text>pas bstod par yang 'gyur te/ rnal 'byor ma tshogs grogs mos yongs bskor khyod/ /khyod ni rang gi thugs la mchog brnyes pa/ /des ni rgyu dang mi rgyu'i 'gro kun mdzes/ /snying rje'i thugs kyis sems can sad par mdzad/ /he ru ka dpal rgyal po</text></item>
<item><p>111a.2</p><section></section><text>mig 'phrul gyi/ /spros pas bya ba sgrubs la thugs dgyes mdzod/ /de bzhin gshegs pa dang byang chub sems dpa' dang rig ma dang lha mo dang khro bo la sogs pa rnams kyis kyang nam mkha' la bzhugs nas snying po dang nye ba'i snying po dang rkang pa brgyad pa'i phreng ba'i sngags rnams</text></item>
<item><p>111a.3</p><section></section><text>kyis mngon par bstod par 'gyur ro zhes rgyas gdab bo/ /de nas ma mo'i tshogs kyi dbus su rig ma dang ldan pa'i rdo rje can bdud rtsi za ba rdzogs par byas te/ yaM yig las rlung gi dkyil 'khor sngon po zla ba phyed pa'i rnam pa'o/ /de'i steng du raM yig las skyes pa'i me dmar po</text></item>
<item><p>111a.4</p><section></section><text>gru gsum mo/ /de'i steng du AH yig las skyes pa'i mgo bo gsum gyi steng du pad+ma'i snod phyi dkar ba nang dmar ba AH yig gis byin gyis brlab pa yang ngo / /de'i nang du buM yig la sogs pa'i sngags kyis bca' ba dang bdud rtsi lnga dang sgron ma lnga yang rdzogs par byas nas</text></item>
<item><p>111a.5</p><section></section><text>oM yig gis byin gyis brlabs pa yang ngo / /de'i steng du hUM yig las byung ba'i rdo rje dkar po blta bar bya'o/ /de'i rjes su rlung gis bskul ba'i me tsha ba nyid las dngul chu'i ro'i rnam pa bzhin du gyur pa'o/ /oM AHhUM gi yi ge rnams kyis sbyang ba dang rtogs pa dang 'bar bar byas</text></item>
<item><p>111a.6</p><section></section><text>nas mtha' yas shing mu med pa'i sangs rgyas dang byang chub sems dpa' la sogs pa rnams la rjes su chags par byas nas 'jig rten gyi khams rnams su song nas ye shes kyi bdud rtsi bkug ste de nyid du zhugs pa las gcig tu byas nas de nyid rdo rjes dkrugs pas ro mnyam</text></item>
<item><p>111a.7</p><section></section><text>par byas te rdo rje yang bdud rtsi la thim par blta bar bya ste/ rdo rje dang chu skyes sbyor ba las bsil bar gyur pa de bzhin gshegs pa'i ye shes kyi bdud rtsi yang zhugs pa'o/ /rdzogs pa de kho na nyid gsum gyi byin gyis brlabs pa'i lag pa'i blugs gzar gyis blangs nas hUM</text></item>
<item><p>111b.1</p><section></section><text>las byung ba'i ljags rdo rje'i 'od zer gyis drangs te bdud rtsi de zhi ba la sogs pa'i las kyi dbye bas ting nge 'dzin gyi dam tshig la sbyin sreg bya'o/ /de ni dkyil 'khor pa la de dang 'dra bar bsam mo zhes pa bdud rtsi myang ba'o/ /de'i rjes su dkyil 'khor gyi bdag po dang / dkyil</text></item>
<item><p>111b.2</p><section></section><text>'khor ba de las spros pa'i lha'i sprul pa du ma gang dang gang na gdul bar bya ba yod pa/ /de dang der song nas de rnams btul te slar 'ongs nas sprul pa rnams rdo rje can gyi rang rang gi sku la nye bar bsdu bar bya'o zhes pa 'gro ba'i don no/ /dbyung ba la sogs pa nas 'gro ba'i don gyi mthar</text></item>
<item><p>111b.3</p><section></section><text>thug pa ni dkyil 'khor rgyal po mchog ces bya ba'i ting nge 'dzin to/ /de'i rjes su/ /mtsho skyes zhabs kyis kha dog ni/ /las kyi dbye bas dbye bar bya'o/ /zhes pa ni yan lag drug sbas pa ste/ /bzang po'i zhabs kyis slar cung zad gsal bar mdzad de hUM yig las gyur</text></item>
<item><p>111b.4</p><section></section><text>pa'i kha dog ste ji ltar rigs par rab tu sbyor ba las zhes so/ /'di yang dzA lan+d+ha ri pa'i zhabs kyis rgyas par rnam par bshad de/ 'di lta ste/ ri bong can dang nyi ma kha sbyor ba'i dbus su sngags kyi 'khor los sgyur ba chen po'i sa bon gyi yi ge bltas nas yan lag drug</text></item>
<item><p>111b.5</p><section></section><text>bsgom par bya'o/ /'dis 'di gsungs pa yin te/ bdag nyid dam tshig gi thugs kar pad+ma la gnas pa'i zla ba dang nyi ma'i dbus su son pa'i hUM yig las spros pa'i 'od zer gyi tshogs rjes su zhugs pa las dang por ting nge 'dzin gyi mgon po nag po bsgom par bya'o/ /</text></item>
<item><p>111b.6</p><section></section><text>de yongs su gyur pa las thig le'i gzugs su bsams nas 'od zer rnams bcom ldan 'das kyi ba spu'i bu ga las phyung ste dkyil 'khor dang dkyil 'khor pa thams cad la mngon par khyab par byas pa las cher gnas par blta bar bya'o/ /'di ltar gnyis par dmar</text></item>
<item><p>111b.7</p><section></section><text>po dang / gsum par ser po dang / bzhi par ljang gu dang / lnga par sngon po dang / drug par dkar po yang ste/ zhi ba la sogs pa'i las la ji ltar rigs par shes par bya'o zhes pa yan lag drug go/ /yan lag drug bsgom pa byas nas de nas 'od gsal ba brtsam</text></item>
<item><p>112a.1</p><section></section><text>par bya ste/ A li kA li'i phreng bar spros pa'i dbugs dbugs kyi lam nas phyung ste/ 'thon po'i 'od zer rnams kyi mtshan dang dpe byad yang dag par sbyangs nas rgyu ba dang bcas pa'i mi rgyu ba gcig tu gyur nas gau rI la sogs pa rnams dang bdag med ma</text></item>
<item><p>112a.2</p><section></section><text>yang ste rang la 'jug pa'i bdag nyid kyis gang yang rdo rje 'chang gi go 'phang du brtags shing de thams cad 'od gsal bar blta bar bya ste dngos po thams cad las so/ /'di nyid las 'chad par 'gyur ba'i 'od gsal du 'jug pa'i rim pas lhan cig skyes pa'i he ru ka zhal</text></item>
<item><p>112a.3</p><section></section><text>gcig phyag gnyis pa sku mdog dkar por bsams nas de'i thugs kar sa bon bsam par bya'o/ /de'i rjes su 'od gsal du 'jug pa'i rim pa ni gau rI la sogs pa rnams byang chub kyi sems las rnam par spros pa'o zhes shes par byas nas dang por gau rI ni bcom</text></item>
<item><p>112a.4</p><section></section><text>ldan 'das kyi gzugs kyi phyung po la gzhug go/ /de ltar chom rkun ma dang / ro langs ma dang g+hasma rI dang / bdag med ma yang ste ji ltar rigs par tshor ba dang / 'du shes dang / 'du byed dang / rnam par shes pa'i phung po rnams la gzhug go/ /de bzhin du puk+ka sI la sogs</text></item>
<item><p>112a.5</p><section></section><text>po rnams ni sa la sogs pa rnams la gzhug go/ /de ltar phyi rol gyi dkyil 'khor du 'jug pa ste/ de nas bcom ldan 'das kyi nang du gnas pa'i phung po lnga po rim gyis 'jug pa ni gzugs kyi phung po dang tshor ba'i phung po dag ni 'du shes kyi phung po ste/ de 'du byed</text></item>
<item><p>112a.6</p><section></section><text>kyi phung po rnams su dang / de yang rnam par shes pa la ste bdag med ma yang ngo / /der sa spyod ma dang mkha' spyod ma yang phyogs gnyis thob pa las 'od gsal bar 'gro'o zhes 'dod de mya ngan las 'das pa thams cad stong pa ji srid par ro/ /de bzang po'i zhabs kyis</text></item>
<item><p>112a.7</p><section></section><text>gsungs pa/ sngags pas phung po lnga rang bzhin gyis 'od gsal bar bsam par bya ste dkyil 'khor ba thams cad blangs shing slar rang gi yul bsdus pa'o/ /'dis de'i sa bon gyi yi ge dang zla ba dang nyi ma dag kyang 'dres par gyur pas bdud rtsi'i rang bzhin 'od zer gyi phung po'i</text></item>
<item><p>112b.1</p><section></section><text>rnam pa mar me'i rtse mo lta bur rim gyis rjes su mi dmigs par bya'o zhes so/ /'dir dzA lan+d+ha ri ba'i zhabs kyis mtsho skyes zhabs kyi rnam par bshad par/ 'dis de'i sa bon gyi yi ge dang zla ba dang nyi ma dag kyang 'dres par gyur pa zhes pa 'dis ye shes gsum po med par bstan</text></item>
<item><p>112b.2</p><section></section><text>to/ /bdud rtsi'i rang bzhin zhes pa 'dis ni lhan cig skyes pa'i gnas skabs bstan par mdzad do zhes pa la sogs pa'i gzhung gi rnam par bshad pa 'dis ni 'od gsal ba nyid 'ba' zhig rnam par bshad pa yin gyis bzhengs pa 'ba' zhig gsungs pa ni ma yin no/ /de bzang</text></item>
<item><p>112b.3</p><section></section><text>po'i zhabs kyis gsungs pa/ de'i rjes su zla ba dang nyi ma dang sa bon dag gcig tu gyur pa las skad cig gis rab tu 'bar ba'i 'od zer gyi phung po'i rnam par bsam par byas nas rim gyis mar me'i rtse mo lta bur gyur pa de'i rjes su chu shing gi snying po'i rnam par de srid du bsam par</text></item>
<item><p>112b.4</p><section></section><text>bya ste dmigs pa med par gyur pa ji srid bar ro/ /skabs 'dir 'di dran par bya ste/ der ni thog ma dbus mtha' med/ /srid med mya ngan 'das pa med/ /bdag med gzhan ni med pa ste/ /'dir de mchog tu bde chen no/ /zhes pa 'od gsal ba'o/ /de nas 'od gsal ba las rnam par</text></item>
<item><p>112b.5</p><section></section><text>bzhengs pa ste/ 'od gsal de ni mchog gi rnal 'byor te bzhengs pa'i rgyu'o/ /'di nyid skad cig gis lhan cig skyes pa'i he ru ka'i gzugs kyi ye shes skye ba mtshan sum cu rtsa gnyis 'chang zhing dpe byad brgyad cus brgyan pa grib ma dang sgyu ma dang mtshungs shing zhi bar</text></item>
<item><p>112b.6</p><section></section><text>bsams nas ye shes kyi snang ba rdo rje'i rang bzhin nyid kyi dkyil 'khor gyi dbang po bsdus pas bsgom par bya'o/ /rdo rje 'chang gis kyang gsungs pa/ sems dpa'i gzugs brnyan las byung ba'i/ /dkyil 'khor dbang po bsgom par bya/ /zhes so/ /sngags bzlas pa'i rgyur</text></item>
<item><p>112b.7</p><section></section><text>phyag bcu drug pa la sogs pa'i gzugs kyis bcom ldan 'das dang por rdzogs par byas nas mkha' 'gro ma'i 'khor lo sngar bzhin du bsam par bya'o/ /'di ltar snga dro dang phyi dro dang mtshan mo phyed pa ste/ thun bzhi po rnams kyi rim pas bsgom pa'i rim pa bstan pa yin no/ </text></item>
<item><p>113a.1</p><section></section><text>bsgom pas dub na sngags bzla bar bya'o/ /de'i rim pa ni 'di yin te 'khor lo'i dbus su kha sbyor bas bdag nyid dpal he ru ka'i rnam par bsgoms nas dkyil 'khor gyi dbang phyug dang dkyil 'khor ba rnams kyi sngags kyi yi ge rnams bcom ldan 'das ma'i zhal nas/ </text></item>
<item><p>113a.2</p><section></section><text>'thon nas bcom ldan 'das kyi zhal du zhugs te a ba d+hU tI'i lam dang rdo rje'i lam nas pad+mar zhugs pas sngags kyi yi ge rnams 'od zer dang bcas pa slar yang bcom ldan 'das ma'i zhal nas rang gi zhal du'o zhes pa'i rim pa 'di nyid kyi zhi ba la sogs pas phye ba'i kha dog gi sbyor bas mi skyo'i</text></item>
<item><p>113a.3</p><section></section><text>bar du bzla bar bya'o zhes pa ni khyogs kyi bzlas pa'o/ /snying gar nyi ma la sngags kyi yi ge rnams 'od zer dang bcas shing mgo bo gyen du phyogs pa 'khor yug gi rnam pas nye bar bskor ba bsam zhing bsam par bya'o zhes pa ni gong bu'i bzlas pa'o/ /dkyil 'khor gyi dbang</text></item>
<item><p>113a.4</p><section></section><text>phyug dang / dkyil 'khor pa rnams kyi sngags kyi yi ge de rnams thams cad du sgra ring pos 'byin par byed pa yid kyis rtogs par bya'o zhes pa ni dam tshig gi bzlas pa'o/ /snying po dang nye ba'i snying po dang phreng ba'i sngags la sogs pa man ngag las bzlas pa yang slar bya</text></item>
<item><p>113a.5</p><section></section><text>ba yin no/ /de la sngags ni 'di yin te/ oM de ba pi tsu badzra hUM hUM hUM phaT swA hA/ phyag bcu drug pa'i 'o/ /oM ki Ti ki Ti badzra hUM hUM hUM phaT swA hA/ phyag drug pa'i 'o/ /oM dz+wa la dz+wa la b+h+yo hUM hUM hUM phaT swA hA/ phyag bzhi pa'o/ /oM trai lokyA k+She pa hUM hUM hUM phaT swA hA/ phyag gnyis pa'i 'o/ /</text></item>
<item><p>113a.6</p><section></section><text>thams cad kyi snying po'o/ /slar yang nye ba'i snying po oM badzrA ya hUM hUM hUM phaT do/ /oM aSh+TA na nA ya bid+go r+d+ha ke sha war+t+ma ne tsa turbi sha ti ne trA ya/ Sho Da sha b+hu dzA ya kr-iSh+Na dzI mU ta wa bu Sha/ ka pA la mA lA ne ka d+hA ri Ne/ Ad+h+ma ta krU ri tsit+tA ya/ ar+d+he n+du daMSh+Ti Ne/ mA ra ya mA ra ya/ kA ra ya kA ra</text></item>
<item><p>113a.7</p><section></section><text>ya/ gardza ya gardza ya/ tardza ya tardza ya/ sho Sha ya sho Sha ya/ sap+ta sA ga rAn ban+d+ha ban+d+ha/ nA gASh+Ta kA na/ gr-ih+na gr-ih+na/ sarba sha trU na/ ha hA hi hI hu hU he hai ho hau haM haHphaT swA hA/ zhes pa ni bcom ldan 'das kyi rtsa ba'i sngags nyid dang phreng ba'i sngags so/ /oM aSh+TA na nA ya hU~M hU~M hU~M</text></item>
<item><p>113b.1</p><section></section><text>phaT/ oM piM god+ha ke sha war+t+ma ne hU~M hU~M hU~M phaT/ oM tsa turbiM sha ti ne trA ya hU~M hU~M hU~M phaT/ oM Sho Da sha b+hu dzA ya hU~M hU~M hU~M phaT/ oM kriSh+Na dzI mU ta wa pu She hU~M hU~M hU~M phaT/ oM kA pA la mA lA ne ka d+hA ri Ni hU~M hU~M hU~M phaT/ oM Ad+h+ma ta krU ra tsit+tA ya hU~M hU~M hU~M phaT/ oM ad+he daMSh+T+r-I ne hU~M hU~M hU~M phaT/ zhes pa ni bcom ldan</text></item>
<item><p>113b.2</p><section></section><text>'das kyi rkang pa brgyad pa'i sngags so/ /oM aM nai rAt+me hU~M phaT swA hA/ oM badzra DA ki ye hU~M phaT swA hA/ zhes pa bcom ldan 'das ma'i snying po dang nye ba'i sngags so/ /oM aM AM/ /iM IM/ uM UM/ r-iM r-IM/ liM l-IM/ e ai/ oM auM aM phaT swA hA/ zhes pa ni bcom ldan 'das ma'i rtsa</text></item>
<item><p>113b.3</p><section></section><text>ba'i sngags so/ /oM aM AM hU~M hU~M phaT/ oM iM IM hU~M hU~M phaT/ oM uM UM hU~M hU~M phaT/ oM r-i r-IM hU~M hU~M phaT/ oM l-iM l-IM hU~M hU~M phaT/ oM eM aiM hU~M hU~M phaT/ oM oM auM hU~M hU~M phaT/ oM aM hU~M hU~M phaT/ zhes pa ni bcom ldan 'das ma'i rkang pa brgyad pa'i sngags so/ /'dir dzA lan+d+ha ri</text></item>
<item><p>113b.4</p><section></section><text>pa'i zhabs kyis gsungs pa/ gal te gau rI ma la sogs pa rnams kyi sngags bzla bar bya ba de'i tshe de la 'khyud par bya ste bcom ldan 'das ma yang de'i gdan la bsam par bya'o/ /de la sngags ni 'di yin te/ oM badzra gau rI ye hU~M hU~M phaT swA hA/ oM badzra tsau rI ye hU~M hU~M phaT</text></item>
<item><p>113b.5</p><section></section><text>swA hA/ oM badzra bet+tA lI ye hU~M hU~M phaT swA hA/ oM badzra g+hasma rI ye hU~M hU~M phaT swA hA/ oM badzra puk+ka sI ye hU~M hU~M phaT swA hA/ oM badzra sha wa rI ye hU~M hU~M phaT swA hA/ oM badzra tsa N+Da lI ye hU~M hU~M phaT swA hA/ oM badzra Dom+bi nI ye hU~M hU~M phaT swA hA/ zhes so/ /da ni gtor ma'i de kho na nyid brjod par</text></item>
<item><p>113b.6</p><section></section><text>bya ste/ stong pa nyid du mos pas lhan cig skyes pa'i he ru ka'i rnam par bsgoms nas sngar bshad pa'i rim pas sems dpa'i gzugs brnyan las byung ba'i khro bo'i dbang po zhal brgyad pa la sogs pa 'jigs pa chen po zhe sdang rdo rjer rnam par bsgom par bya'o/ /de ltar</text></item>
<item><p>113b.7</p><section></section><text>rnal 'byor pa zhe sdang rdo rje'i ting nge 'dzin la gnas bzhin du oM yig las byung ba'i khro bo bcu po 'bar ba'i phreng ba 'khrugs pa thams cad phyung nas shar la sogs pa'i phyogs su gshin rje'i gshed la sogs pa bkye ste dbang po la sogs pa'i bgegs kyi tshogs</text></item>
<item><p>114a.1</p><section></section><text>rnams bkug nas oM sum+b+ha ni sum+b+ha zhes pa la sogs pa'i sngags kyis bka' bsgo ste zhi ba la sogs pa'i las kyi dbye bas so/ /de'i rjes su glang po'i snod yongs su gyur pa las rdo rje dang / sa'i snod yongs su gyur pa las rdo rje dril bu yang bsam par</text></item>
<item><p>114a.2</p><section></section><text>bya ste de ltar gzhan rnams kyi yang sbyang bar bya/ de ltar rdo rje dang dril bu 'dzin pa'i blo bzang gis 'dab ma brgyad pa'i pad+ma gsum steng nas steng du ste yi ge gsum las rdzogs pa'i thar pa'i grong khyer gsum bsam par bya'o/ /de rnams nyid kyis bkug pa'i bgegs</text></item>
<item><p>114a.3</p><section></section><text>rnams/ oM an+di dza ma dzA la dzak+ka b+hu ta bah+ni bA u rak+kha tsan+da sudz+dza mA da bab+pa ta la pA tA laM aT+Ta sa sap+pa swA hA/ zhes pa'i sngags kyis sa bon nas dgug pa la sogs par bya'o/ /oM badzra gau rI AkAR+Sha ya dzaHoM badzra tsau rI pad+ma tra ye pra be sha ya hU~M/ oM badzra be tA lI swa swa s+thA ne Shu kro</text></item>
<item><p>114a.4</p><section></section><text>d+ha ban+d+he na ban+d+ha ye/ oM badzra g+hash+ma rI shaM g+haN+DA ya wa shaM ku ru hoHzhes byas nas blta bar bya'o/ /de la bar gyi grong du shar gyi 'dab ma la dbang po lag na rdo rje zla ba'i gdan la zla ba'i 'od can rgyan thams cad kyis brgyan pa'o/ /lhor gshin rje lag na dbyug pa ste nyi ma'i gdan la</text></item>
<item><p>114a.5</p><section></section><text>nyi ma'i 'od can no/ /nub tu chu lha sa ku mu da dang zla ba'i gdan la zla ba'i 'od can rgyan thams cad 'chang ba'o/ /byang du gnod sbyin te lag na shrI pha la dang zla ba'i gdan la zla ba'i 'od can rgyan thams cad 'chang ba'o/ /dbang ldan gyi 'dab ma la 'byung po'i bdag po mig</text></item>
<item><p>114a.6</p><section></section><text>gsum pa/ lag pa na rtse gsum dang stag gi pags pa'i gos 'chang ba thal bas sre bor gyur pa'i lus rus pa'i rgyan thams cad kyis brgyan pa zla ba'i gdan la zla ba'i 'od can no/ /me'i 'dab ma la me lha gsus pa che ba bgrang phreng dang spyi blugs 'dzin pa/ nyi ma'i gdan la nyi</text></item>
<item><p>114a.7</p><section></section><text>ma'i 'od can bla gos bgos pa'o/ /bden bral gyi 'dab mar srin po shang lang dang thod pa 'dzin pa/ khro zhing smin ma 'khyog po dang ldan pa ro'i steng du nyi ma'i gdan la nyi ma'i 'od can no/ /rlung gi 'dab mar rlung lha lag na rgyal mtshan dang rgyan thams cad 'chang ba zla ba'i gdan la zla ba'i 'od can no/ /</text></item>
<item><p>114b.1</p><section></section><text>pad+ma'i ze'u 'bru la sa'i lha mo ser mo lha'i gos dang rgyan thams cad 'chang ba lag na bum pa ste zla ba'i gdan la zla ba'i 'od can yi dgas rnams kyang sa'i lha mo la kun nas bskor te gnas pa'o/ /dbang po la sogs pa rnams kyi khyad par gzhan ni srung ba'i 'khor lor bshad pa</text></item>
<item><p>114b.2</p><section></section><text>de 'dir rtogs par bya la/ 'dir gang bshad pa de yang 'dir shes par bya'o/ /dbang po la sogs pa lnga rnams kyis g.yon pas sbrul zhags 'dzin pa/ slar thams cad g.yas brkyang pa'i zhabs kyis gnas par bsams nas hUM yig gis mi bskyod pa'i rnam par blta bar bya'o/ /</text></item>
<item><p>114b.3</p><section></section><text>steng du chos 'byung du gnas pa'i pad+ma 'dab ma brgyad po rnams su shar gyi 'dab ma zla ba dkar po rta dkar po la zhon pa lag na ku mu da ste rgyan thams cad 'chang ba zla ba'i gdan la zla ba'i 'od can no/ /lho'i 'dab ma la nyi ma dmar po phyag dag gis pad+ma 'dzin pa rta ljang gu la zhon pa</text></item>
<item><p>114b.4</p><section></section><text>rin po che'i cod pan can rgyan thams cad kun nas rdzogs pa'i nyi ma'i gdan la nyi ma'i 'od can no/ /nye ba'i mtshan nyid kyi phyir zla ba dang nyi ma dag gis lhag pa la sogs pa bzung ngo / /nub kyi 'dab ma la lhag pa ser po byi ba ser po la zhon pa nyi ma'i gdan la nyi ma'i 'od can lag na mda'</text></item>
<item><p>114b.5</p><section></section><text>ste rin po che'i cod pan can no/ /byang gi 'dab ma la pa ba sangs sngon po rim po che'i cod pan can/ mdung 'dzin pa nyi ma'i gdan la nyi ma'i 'od can no/ /dbang ldan gyi 'dab ma la bkra shis dmar po skra gyen du grol ba pad+ma 'dzin pa nyi ma'i gdan la nyi ma'i 'od can no/ /me'i 'dab ma</text></item>
<item><p>114b.6</p><section></section><text>la phur bu shin tu ser ba rin po che'i cod pan can be con 'dzin pa nyi ma'i gdan la nyi ma'i 'od can no/ /bden bral gyi 'dab ma la spen pa nag po skra ser skya rtse gsum 'dzin pa nyi ma'i gdan la nyi ma'i 'od can no/ /rlung gi 'dab ma la sgra gcan dang mjug rings te cher gnag pa dang du ba'i mdog 'khor</text></item>
<item><p>114b.7</p><section></section><text>zhing 'khor bas bkug nas za ba'i rnam pa can gyi lag pa nyi ma'i gdan la nyi ma'i 'od can no/ /pad+ma 'dab ma brgyad pa'i ze'u 'bru'i dbus su tshangs pa ser po gdong bzhi pa lag pa bzhi pa dbyug gu gsum 'dzin pa dang mi 'jigs pa'i phyag /phyag lhag ma dag gis phreng ba dang</text></item>
<item><p>115a.1</p><section></section><text>spyi blugs 'dzin pa la zhon pa zla ba'i gdan la zla ba'i 'od can mchod phyir thogs dang ldan pa thung zhing lus rgyas pa ral pa can te tshangs ris dang tshangs pa mdun na 'don dang tshangs chen la sogs pa nas 'og min gyi mthar thug pa rnams kyis tshangs pa la kun du bskor nas</text></item>
<item><p>115a.2</p><section></section><text>gnas par rnam par bsams nas oM yig gis sku rdo rje'i rnam par rdzogs par blta bar bya'o/ /de'i rjes su 'og tu chos 'byung du gnas pa'i pad+ma 'dab ma brgyad po rnams su phyogs dang phyogs bral gyi rim pas te de la/ nor rgyas ser po/ /klu pad+ma dkar po/ /klu stobs kyi rgyu</text></item>
<item><p>115a.3</p><section></section><text>dmar po/ /klu 'jog po nag po/ /klu dung skyong ser po/ /klu pad+ma chen po sngo bsangs/ klu mtha' yas dkar po/ /klu rigs ldan khra bo/ /brgyad po 'di rnams kyang rin po che'i cod pan can mi'i gdong can rgyan thams cad 'dzin pa mgo bor gdengs ka sa brgyan pa lha ma yin dang dmyal</text></item>
<item><p>115a.4</p><section></section><text>ba'i sems can dang bcas pa de'i ze'u 'bru la yang klu lhag ma dkar po rin po che'i cod pan can mi'i gdong pa la gdengs ka dang ldan pa ste de rnams 'di ltar brtan par byas nas AHyig yongs su gyur pa las gsung rdo rje'i rnam par blta bar bya zhing dpal he ru ka'i gzugs kyis</text></item>
<item><p>115a.5</p><section></section><text>thams cad du sbyar bar bya'o/ /yang na las thams cad pa'i don du phyag dang zhal dang sku mdog la sogs pa gsungs te/ zhi ba la sogs pa'i las la bdag nyid gzugs ji lta ba de bzhin du de rnams kyi bya'o/ /de ltar kun du bsams nas sku dang thugs dang gsung rdo rje</text></item>
<item><p>115a.6</p><section></section><text>dpal he ru ka'i gzugs thob pa rnams la mchod yon la sogs pa dbul bar bya ste de la ku sha'i chun pos mgo bo la bsang gtor dang / phyag rgyas zhabs la zhabs bsil dang / lag pa g.yon par gnas pa'i dung lag pa g.yas pas bkab nas zhal du 'thor 'thung dang / phyag</text></item>
<item><p>115a.7</p><section></section><text>rgyas mgo bo la mchod yon te lan gsum du'o/ /oM pra wa ra sat+kA ra dang / pra tIts+tsha swA hA'i bar du ar+g+haM la sogs pa bcug ste 'di dang de rnams kyis thams cad phul nas/ i daM ba liM b+huny+dza dzid+g+ha phul+la dup+pa mAM sa piM g+ha am+b+ha kAdz+dza sAp+pa sA d+ha khan+ti khu Ni phe Da gA da/ zhes pa 'dis</text></item>
<item><p>115b.1</p><section></section><text>so/ /phyed snga mas bza' ba'i zhal zas dang / phyed phyi mas ni bya ba yang ngo / /de'i rjes su rdo rje dang rdo rje dril bu 'dzin pa'i sngags pas pad kor la sogs pa'i rnam pas thog ma nyid du rdo rje gsor zhing gnas brgyad rnams su dril bu gsil ba byas nas man ngag gis bdud rtsir</text></item>
<item><p>115b.2</p><section></section><text>byas pa'i gtor ma sbyin par bya'o/ /oM a kA ro mu khaM sarba d+harmA NA mA d+ya nut+pan+na twata AHhUM phaT swA hA zhes brjod de 'di nyid kyis kun du tshim par yang byas nas thun mtshams su snyan pa'i glu yang blang bar bya zhing rtsa ba'i sngags kyis bstod nas yi ge brgya ba brjod do/ /de la</text></item>
<item><p>115b.3</p><section></section><text>glu ni 'di yin te/ kaul+la i reT+Thi a bo lA/ mam+mu Ni re kak+ko lA/ g+ha Na kr-i pi Ta ho badz+dza i/ kA ru N+ye ki a i na ro lA/ ta hiM ba la khAdz+dza i/ gA D+he ma a nA pidz+dza i/ ha le kA liny+dza ra pA Ni a i/ dun+du ra badz+dzi a i/ tsa u sa ma kAs+thU ri/ sih+la kAp+pu ra lA i A i/ mA la in+d+ha</text></item>
<item><p>115b.4</p><section></section><text>Na shA liM dza/ ta hiM b+ha ru khA i a oM/ phreM kha Na khe Ta ka ran+te/ sud+d+ha a sud+d+ha na mu Ni a i/ ni raM su ang+ge tsa DA bi a i/ ta hiM dza sa rA ba pA Ni a i/ ma la a dza kun+du ru baT+Ta i/ driN+Di ma ta hiM na bAdz+dza a I/ /de la rtsa ba'i sngags ni 'di ni te/ oM aSh+TA na nA ya/ zhes pa la</text></item>
<item><p>115b.5</p><section></section><text>sogs pa'o/ /de la yi ge brgya ba'i sngags ni 'di yin te oM shrI he ru ka sa ma ya ma nu pA la ya/ he ru ka twe no pa tiSh+Tha dr-i D+ho me b+ha wa/ su to Sh+yo me b+ha wa/ su po Sh+yo me b+ha wa/ a nu rak+to me b+ha wa/ sarba sid+d+hi m+me pra yats+tsha/ sarba kar+m+ma su tsa me tsi t+taM shre yaHku ru hU~M ha ha ha ha hoHb+ha ga wAn sarba ta thA ga ta badzra</text></item>
<item><p>115b.6</p><section></section><text>mA me muny+tsa he ru ko b+ha wa ma hA sa ma ya sa twa AHhU~M phaT de'i rjes su bden pa'i byin gyis brlab pa byas nas rjes su brtse bas 'dod pa'i don gyi gsol ba btab ste gshegs su gsol lo/ /de la bden pa'i byin gyis brlab pa ni/ /lha mo tshad ma dam tshig tshad ma</text></item>
<item><p>115b.7</p><section></section><text>dang / /des gsungs dag kyang tshad ma'i mchog yin te/ /bden pa 'di yis lha mo de dag rnams/ /bdag la rjes su 'dzin pa'i rgyur 'gyur shog /bdag la rjes su brtse ba ni/ /mgon po kun rtog chags bcom srid zhi mnyam la chags/ /dngos kun ngo bo nyid kyi</text></item>
<item><p>116a.1</p><section></section><text>mkha' dang mtshungs par gzigs/ /shin tu lci ba'i snying rje'i chus brlan rgyas pa'i thugs/ /lha mo rnams kyis bdag la rjes brtser mdzod cig mdzod/ gshegs pa ni/ oM badzra muHoM AHhU~M phaT phaT phaT ces pa 'di rnams kyi oM yig gis</text></item>
<item><p>116a.2</p><section></section><text>smon lam mo/ /AHyig gis dgyes pa'o/ /hU~M yig gis tshim par byed pa'o/ /phaT yig gsum gyis nye bar bsdu bar bya'o/ /rnal 'byor pa rnams dge slong gtor ma 'dis/ /gal te 'byung po thams cad mchod byed pa/ /de tshe de rnams dri med bder 'gyur te/ /</text></item>
<item><p>116a.3</p><section></section><text>'gro ba rnams su 'byor dang lha yang dga'/ /dbang dang mngon spyod dgra sde 'jig pa dang / /bskrad pa dang ni gsad dang dgug pa dang / /zhi rgyas bde ba 'di rnams don du ni/ /'byung po'i tshogs la rtag tu gtor ma sbyin/ /zhes pa ni/ las rgyal po mchog ces bya ba'i</text></item>
<item><p>116a.4</p><section></section><text>ting nge 'dzin to/ /de nas 'khor lo'i dbus su gnas pa'i sngags pa'i lte ba dang / snying ga dang / de bzhin du mgrin pa dang / dpral bar yang go rims bzhin du/ 'dab ma drug cu rtsa bzhi dang / brgyad dang / de bzhin du bcu drug dang / sum cu rtsa gnyis pa'i pad+ma bzhi</text></item>
<item><p>116a.5</p><section></section><text>po bsams nas lte bar sa bon bsam par bya'o/ /gtum mo'i gzugs mar me'i rtse mo lta bur 'bar bas chos kyi 'khor lor gnas pa'i de bzhin gshegs pa lnga rnams dang spyan ma la sogs pa yang bsregs nas A li dang kA li dag 'byung ba dang rngub pa dang longs</text></item>
<item><p>116a.6</p><section></section><text>spyod rdzogs pa'i 'khor lo dang bde ba chen po'i 'khor lo dang rnam par dag pa'i gzugs can haM yig kyang bsregs pa las/ de nas bde ba chen po'i rgyur gyur pa'i byang chub sems blangs te bcom ldan 'das dang lhan cig tu de ltar ro gcig tu byas nas slar zla ba dang nyi ma dang</text></item>
<item><p>116a.7</p><section></section><text>thod pa yang bzung nas snying ga'i sa bon la rab tu gzhug par bya'o/ /nA da dang bcas pa'i 'bar ba'i sa bon de ni de bzhin gshegs pa lnga'i bdag nyid du gyur pa ste bcom ldan 'das kyis gsungs pa/ thig le rdo rje sems dpar 'gyur/ /zla phyed rnam par snang mdzad 'dod/ /</text></item>
<item><p>116b.1</p><section></section><text>re khA rin chen bdag po nyid/ /nye yig gis ni 'od dpag med/ /u yig don yod grub par yang / /shes nas rgyal ba lnga bdag nyid/ /ces so/ /slar yang nA da mar me'i rtse mo lta bur phyung ste phrag dog gi rang bzhin can u yig ni chags pa'i rang bzhin can ha yig la'o/ /de'i rjes su</text></item>
<item><p>116b.2</p><section></section><text>ha yig ni ser sna'i bdag nyid can re khA la'o/ /de nas re khA yang gti mug gi rang bzhin can zla ba phyed pa la'o/ /zla ba phyed pa yang zhe sdang gi rang bzhin can thig le la ste/ thig le yang nA da la bsdu bar bya zhing / nA da yang phra mo'i rtse mor bsgom par bya'o/ /'dis sems brtan par</text></item>
<item><p>116b.3</p><section></section><text>gyur pa na lhun gyis grub pas de bzhin gshegs pa'i bkod pa dang / rnal 'byor ma'i dra ba dang / dkyil 'khor gyi 'khor lo yang rgyas par mtha' yas pa'i 'jig rten gyi khams khyab par byed pa spro bar bya'o/ /'di nyid dzA lan+d+ha ri ba'i zhabs kyis sbas pas gsungs pa/ 'di</text></item>
<item><p>116b.4</p><section></section><text>nyid las bzhengs nas chos kyi dbus su sna tshogs pad+ma yang bsam par bya'o/ /de'i 'dab ma brgyad rnams su brgyad po rnams kyi dbang phyug kyang ste de'i thugs kar sa bon bsam par bya'o/ /sa bon las nA da'i rtse mor mthar bsgom par bya zhing sems brtan par byed pa'i don du rtse</text></item>
<item><p>116b.5</p><section></section><text>mo phra ba'i mthar bsam par bya'o/ /de yis lhan cig tu 'byung bas sems brtan par 'gyur ba la the tshom mi bya'o/ /sems brtan pa tsam gyis de bzhin gshegs pa'i bkod pa dang rnal 'byor ma'i dra ba yang shin tu rgyas par mtha' yas pa'i 'jig rten gyi khams khyab</text></item>
<item><p>116b.6</p><section></section><text>par byed pa spro bar bya ste gang las na/ rang gi mtshan ma las spro ba ste bsam gyis mi khyab pa'i mgon po dkyil 'khor gyi bdag nyid can zhes so/ /chos kyi sgras don rnam pa gnyis bstan te man ngag gi lta ba las khong du chud par bya'o/ /mtshan ma yang nyungs kar sbom po tsam du bsam</text></item>
<item><p>116b.7</p><section></section><text>par bya'o zhes bya ba phra mo'i rnal 'byor zhes bya ba'i ting nge 'dzin du bshad par bya'o/ /'di nyid las bzhengs pa las gal te rnal 'byor pa phyag gnyis pa kye rdo rje'i rnal 'byor gyis go cha gnyis byas nas gnas par bya'o/ /de la 'khor lo'i gzugs kyis mi bskyod pa ni mgo bor</text></item>
<item><p>117a.1</p><section></section><text>hU~M ngo / /lha'i rna rgyan gyi rnam pas 'od dpag med ni rna ba dag la hrI'o/ /mgul gyi phreng ba'i rnam pas rin chen dbang po ni mgrin par trAM ngo / /lag gdub kyi rnam pas rnam par snang mdzad ni lag pa dag la oM mo/ /ska rags kyi rnam pas don yod grub pa</text></item>
<item><p>117a.2</p><section></section><text>ni rked pa la khaM ngo / /thal ba'i rnam pas rdo rje sems dpa' ni yan lag thams cad la haM ste go cha bsam par bya'o/ /mig dag la ni gti mug rdo rje ma ni aM ngo / /rna ba dag la zhe sdang rdo rje ma ni AM ngo / /sna la ser sna rdo rje ma ni iM du bshad do/ /kha la 'dod chags rdo rje ma ni uM ngo / /</text></item>
<item><p>117a.3</p><section></section><text>yid la bdag med rnal 'byor ma ni aM ngo / /sems dpa' chen po go cha rnams kyis dbang po rnams kyi rnam par dag pa bya'o zhes pa ni dgod pa gnyis pa'o// //de bzhin gshegs pa dang rdo rje rnal 'byor ma las bsgrubs pa 'dis lus la go cha gyon nas rnal 'byor pa seng ge</text></item>
<item><p>117a.4</p><section></section><text>bzhin du gnas par bya ste phyag gnyis pa'i kye rdo rje'i rnal 'byor gyis 'jig rten gsum gyi gzhal yas khang gi nang du'o/ /de ltar yang klu sgrub zhabs kyis/ /srid gsum ma yin 'di ni khang brtsegs srog chags ma yin 'di rnams rgyal ba'o/ /bdag ni mi min 'khor lo'i dbang po</text></item>
<item><p>117a.5</p><section></section><text>yul min la dbang po la sa sogs min/ /bdag nyid gzugs la sogs dang chos nyid kyang min de slad de rnams dkyil 'khor pa/ /sna tshogs 'di rnams dkyil 'khor 'khor lor bsdus phyir kye sems 'khrul par 'gyur ba ci/ /zhes pa bzhugs pa'o/ /de'i rjes su gang</text></item>
<item><p>117a.6</p><section></section><text>cung zad rnyed pa'i bza' ba dang bca' ba'am btung ba la sogs pa'i rdzas rnyed pa rnal 'byor pas sngar bzhin du sbyangs shing yi ge gsum gyis brlabs nas bdud rtsi myang ba'i cho gas bza' bar bya'o zhes pa bza' ba'o/ /rtsa ba'i rgyud kyi rjes su 'brangs nas gnas pa dang rgyu ba</text></item>
<item><p>117a.7</p><section></section><text>dag gis brjod par bya ste de ltar ni/ brkam dang rmongs dang 'jigs dang khro/ ngo tsha'i bya ba'ang rnam spang bya/ /bdag nyid gnyid ni spangs nas ni/ /the tshom med par spyod pa bya/ /'di nyid lus kyi sbyin pa byin nas ni/ /phyi nas spyod pa kun du brtsam/ /skal dang skal med</text></item>
<item><p>117b.1</p><section></section><text>rnam dpyad pas/ /de las sbyin dang sbyin bya min/ /bza' bca' de bzhin btung ba ni/ /ji ltar rnyed pa'ang bza' bar bya/ /'dod dang mi 'dod rnam rtog phyir/ /'dzin pa'i cha ni bya ba min/ /rigs lnga po ni mnyam sbyor bar/ /rigs gcig tu ni brtag par bya/ /rigs ni du ma nyid</text></item>
<item><p>117b.2</p><section></section><text>kyis ni/ /ji bzhin dbye ba bskyed bya min/ /shing gcig gam ni dur khrod dang / /de bzhin mtshan mo ma mo'i khyim/ /yang na skye bo med pa dang / /bas mthar bsgom pa dge bar brjod/ /gal te spyod pa byed 'dod na/ /drod ni cung zad thob pa na'o/ /gal te dngos grub 'gyur</text></item>
<item><p>117b.3</p><section></section><text>'dod yod/ /'dis ni spyod pa spyad par bya/ /zhes rgyas par ro/ /spyod do zhes pa ni spyod pa dang kun du spyod pa'o/ /gnas pa'i tha snyad ni kun du spyod pa zhes pa'i tha tshig go/ drod cung zad thob pa la ltos pa yang gsungs pa/ rnal 'byor pa thams cad kyang mtshan mo rang gi gnas</text></item>
<item><p>117b.4</p><section></section><text>su shin tu spyod pa bya ste ji srid cung zad thob par gyur par ro/ /'di gang las she na/ ji bzhin dbye ba bskyed bya min/ /zhes pa'i gsung las so/ /thob pa na bya ba'am/ mi bya ba ni rang dbang nyid de 'di ni spyod pa'o/ /de nas thun mtshams gzhan la nyal bar 'dod pas dpal he ru</text></item>
<item><p>117b.5</p><section></section><text>ka'i rnal 'byor la mngon du phyogs par byas nas seng ge bzhin du nyal bar bya'o zhes pa nyal ba'o/ /ldang ba'i dus su yang puk+ka sI la sogs pa'i glus bskul ba las langs pa na sngar bshad pa'i rim nyid kyis mchod pa'i 'khor lo la sogs pa nas spyod pa'i mthar thug pa</text></item>
<item><p>117b.6</p><section></section><text>thams cad thun gsum du bya ste ji srid dkyil 'khor gyi 'khor lo'i rnam pa mngon sum du byas pa las las dang po pa'i rnal 'byor pa sa brgyad kyi dbang phyug sangs rgyas kyi zhing du 'gro zhing 'ong ba'o/ /bcom ldan 'das kyis kyang gsungs pa/ ji srid bsgom la sbyor 'gyur</text></item>
<item><p>117b.7</p><section></section><text>ba/ /de srid dang po'i las can yin/ /dang po'i las kyi sbyor bas kyang / /sa brgyad pa ni thob par 'gyur/ /zhes pa slar yang langs pa'o/ /'di rnams kyis ni sgrub pa'i thabs kyi mdo sum cu rtsa gnyis rnam par bshad do/ /de la mdo gang zhe na 'di lta ste/ mchod pa'i 'khor</text></item>
<item><p>118a.1</p><section></section><text>lo dang / tshangs pa'i gnas pa bzhi dang / mchog dang / lhan cig skyes pa dang / rang gi 'dod pa'i lha dang / srung ba'i 'khor lo dang / stong pa nyid du mos pa dang / dur khrod dang / khang pa brtsegs pa dang / rgyu'i dkyil 'khor dang / zhu ba lhung ba dang / bzhengs pa</text></item>
<item><p>118a.2</p><section></section><text>dang / dgod pa dang / zhe sdang gi bdag nyid dang / spro ba dang / ye shes kyi 'khor lo dang / dbang bskur ba dang / rgyas gdab pa dang / bdud rtsi myang ba dang / 'gro ba'i don dang / yan lag drug dang / 'od gsal ba dang / bzhengs pa dang / sngags bzlas pa dang / gtor ma'i de kho na nyid dang / phra</text></item>
<item><p>118a.3</p><section></section><text>mo'i rnal 'byor dang / dgod pa gnyis pa dang / bzhugs pa dang / bza' ba dang / spyod pa dang / nyal ba dang / slar yang langs pa'o/ /de nas rdzogs pa'i rim pa bri bar bya ste/ chos kyi sgras don rnam pa gnyis bstan te man ngag ji lta ba las khong du chud par bya'o zhes gang gsungs pa</text></item>
<item><p>118a.4</p><section></section><text>'di'i don to/ /man ngag kyang 'di yin te bskyed pa'i rim pa'i rnal 'byor gyis sems brtan par byed pa'i don du rdo rje'i bu gar mtshan ma nyungs kar sbom po tsam du rnam par bsams nas dkyil 'khor gyi dbang phyug bsam par bya'o/ /rim pa 'di nyid kyis rdzogs pa'i rim pa</text></item>
<item><p>118a.5</p><section></section><text>bsgom pa po zla ba dang nyi ma dang thob pa dang sa bon la sogs pa la mi ltos par skad cig gi rnam pas rang gi 'dod pa'i lha'i rnam par rdzogs pa'i gzugs su rdzogs par byas nas chos las steng du sna'i rtse mor nyung kar bsam par bya'o/ /nyungs kar zhes pa ni srog rtsol gyi kun du rtog</text></item>
<item><p>118a.6</p><section></section><text>pa ste de yang nyin mtshan du rgyu ba'i rim pas khrig phrag gnyis dang brgya phrag bcu drug tu 'gyur ro/ /de bsgom pa rab kyi mthar thug pa'i rim pa de nyid kyis srog rtsol 'gog pa'i phyir gzung ba la sogs pa'i rnam pas de'i rang bzhin brgyad cu dang bcas pa 'gog ste med par dgag</text></item>
<item><p>118a.7</p><section></section><text>pa'i 'jug pas so/ /de nas yang spro ba dang sdud pa'i sku rdo rje 'chang 'byung ba yin te 'di ni med par dgag pa dang ma yin par dgag pa'i bdag nyid do/ /de dang 'dis kyang sa brgyad kyi dbang phyug nyid du rab tu grub bo/ /dzA lan+d+ha ri pa'i zhabs kyis de gsungs pa/ de'i rjes su lta ba</text></item>
<item><p>118b.1</p><section></section><text>las steng du 'gro bar bsam par bya ste/ ji ltar 'dod pas dmigs pa med par sna las rngub pa bsam par bya'o/ /de bzhin kho nar dbyung ba na 'og tu dmigs pa med pa ji srid par ro/ /ji ltar 'dod pa'i sgra ni rtogs pa ste de lta bu'i man ngag ni shin tu sbas pa yin no zhes pa</text></item>
<item><p>118b.2</p><section></section><text>rdo rje bzlas pa'o/ /'dis 'di gsungs pa yin te bskyed pa dang rdzogs pa'i rim pa dag gis lus dang ngag dang sems brdzun pa nyid du rtogs pa la brten nas stong pa nyid dang snying rje dbyer med pa'i byang chub kyi sems la 'jug go/ /des bdag byin gyis brlabs pa yang</text></item>
<item><p>118b.3</p><section></section><text>khong du chud par bya'o/ /kye rdo rjer yang gsungs pa/ rdo rje snying pos gsol ba/ thabs gang gis byang chub kyi sems bskyed par bgyi ba lags/ bcom ldan 'das kyis bka' stsal pa/ dkyil 'khor 'khor lo sogs thabs dang / /bdag byin brlab pa'i rim</text></item>
<item><p>118b.4</p><section></section><text>pas kyang / /zhes pa rdo rje'i bzlas pa ste rim pa gnyis pa'o/ /da ni bdag byin gyis brlab pa'i rim pa rtogs par bya ste de la dkyil 'khor gyi 'khor lo la sogs pa'i thabs rtogs par byas pa las brdzun pa'i lus dang ngag dang sems ni bdag gi sgras mngon par brjod par</text></item>
<item><p>118b.5</p><section></section><text>bya ba yin la/ de rnams kyi byin gyis brlab pa ni phan tshun so so ma yin pa'i rnam pas skyes pa'i lus la sogs pa dbyer med pa gang mtshan sum cu rtsa gnyis dang dpe byad brgyad cus brgyan pa'i sku dmigs pa med pa'i bde ba'i khang pa khyad par dga' ba'i mtshan nyid sgyu ma lta</text></item>
<item><p>118b.6</p><section></section><text>bu'i ye shes lhan cig skyes pa'i dga' ba'i ye shes rnam par dag pa de ni bdag byin gyis brlab par brjod de longs spyod rdzogs pa'o/ /ci ltar na de'i lus la sogs pa dbyer med pa yin zhe na/ brtag pa gnyis pa'i le'u bzhi par gsungs pa/ lus spangs nas ni</text></item>
<item><p>118b.7</p><section></section><text>gzhan du na/ /sems ni mdzes par mi 'gyur ro/ /sems spangs nas kyang gzhan du na/ /lus ni gnas pa mthong mi 'gyur/ /dpal 'dus par yang gsungs pa/ lus kyi rnam pas sems dang / sems kyi rnam pas lus dang ngag tu brjod pas sems su khyed kyis</text></item>
<item><p>119a.1</p><section></section><text>bskyed cig ces so/ /'phags pa lha'i zhabs kyis kyang lam gyi snying po las gsungs pa/ gang zhig rang bdag nyid kyis 'gyur/ /de 'dir rang byin brlab pa'o/ /gnyis med nyid las nges grol ba/ /bdag gi sgra yis mngon brjod bya/ /dzA lan+d+ha ri</text></item>
<item><p>119a.2</p><section></section><text>pa'i zhabs kyis kyang / /rigs kyi le'u las phyung nas longs spyod rdzogs pa zhes gsungs so/ /lus la ye shes chen po gnas/ /kun du rtog pa thams cad spangs/ /dngos po kun la khyab byed pa/ /lus la gnas kyang lus skyes min/ /le'u brgyad par bcom ldan</text></item>
<item><p>119a.3</p><section></section><text>'das kyis gsungs pa/ rang rig 'di ni ye shes te/ /ngag gi lam 'das spyod yul lo/ /'dis ni byin rlabs rim pa'i phyir/ /kun mkhyen ye shes de rang bzhin/ /bdag byin gyis brlab pa nyid bcom ldan 'das kyis bstan pa sna tshogs la ltos nas ming gzhan gyis</text></item>
<item><p>119a.4</p><section></section><text>gsungs te/ le'u bcu par/ de nyid rnam par shes pa'i tshul/ /skyes bu sngon rabs dbang phyug dang / /bdag dang srog dang sems can dang / /dus dang gang zag nyid dang yang / /dngos po kun gyi rang bzhin 'di/ /sgyu ma'i gzugs can yang dag gnas/ /'phags pa</text></item>
<item><p>119a.5</p><section></section><text>lang kar gshegs par yang gsungs pa/ gang zag rgyun dang phung po dang / /rkyen dang rdul dang de bzhin du/ /gtso bo dbang phyug byed po rnams/ /sems tsam du ni nga smra'o/ /'dir smras pa/ lus la ye shes chen po gnas/ /zhes pa ni</text></item>
<item><p>119a.6</p><section></section><text>lus ni 'dir sprul pa'o/ /lus de la gnas pa ste/ bdag byin gyis brlab pa'i mtshan nyid ye shes ni lus la gnas par 'gyur ro/ /dmigs pa thams cad nye bar rtogs pa nyid kyi phyir de'i bden pa'i rnam pa ni 'di'o/ /de yongs su ma shes pa las</text></item>
<item><p>119a.7</p><section></section><text>phung po'i skye ba blangs pa yin te/ ci'i phyir zhe na sngon dang sngon gyi bag chags kyi phung po 'gags nas lhan cig skyes pa'i dga' ba las bag chags 'dzin/ bar ma do'i srid pa'i gnyen po khyad par gyi dga' ba'i mtshan nyid kyi ye shes 'byung ba yin no/ /de nas shes rab dang</text></item>
<item><p>119b.1</p><section></section><text>thabs kyi pad+ma dang rdo rje yang dag par sbyor ba mthong nas 'dod pa nye bar len pa las skye ba ste 'dzin pa po med pa'i rang bzhin mchog tu dga' ba'o/ /de nas gzung bar byas pas stong pa'i dga' ba yang ngo / /de nas rlung skye'o/ /de nas me'o/ /de nas sa'o/ /de nas yang phung po</text></item>
<item><p>119b.2</p><section></section><text>lnga rnams dang po rnams dang yul rnams rim gyis 'byung ngo / /de dpal kye rdo rje'i rgyud du gsungs pa/ rdo rje snying pos 'di skad gsol zhing bshad de/ kye bcom ldan 'das lus de la ye shes chen po rang bzhin gyis dag pa ci ltar na 'byung ba'i bdag nyid du 'gyur ba lags/ </text></item>
<item><p>119b.3</p><section></section><text>bcom ldan 'das kyis bka' stsal pa ni bo la dang kak+ko la sbyor zhing reg pa las te dag cing gzod ma nyid nas rang bzhin med par 'dir bcom ldan 'das rdo rje can mkha' 'gro ma rnams la bde ba sbyin pas gsungs so/ /khrem gnyer med pa'i rang bzhin bdag /thams</text></item>
<item><p>119b.4</p><section></section><text>cad lus la rnam par gnas/ /kye bcom ldan 'das ci'i slad du 'byung ba chen po'i phung po lags/ bcom ldan 'das kyis bka' stsal pa/ bo la kak+ko la sbyar ba'i/ /reg pas sra ba'i chos kyis ni/ /sa ni de las skye bar 'gyur/ /byang sems chu yi rnam pa las/ /chu</text></item>
<item><p>119b.5</p><section></section><text>yi khams kyang 'byung bar 'gyur/ /bskyed pa las ni drod skye ste/ /'gro bas rlung du rab tu grags/ /bde bas nam mkha'i khams kyang ngo / /lnga po rnams kyis yongs su bskor/ /de 'di ltar bcom ldan 'das kyis gsal bar gsungs te/ 'byung ba lnga yi rang bzhin</text></item>
<item><p>119b.6</p><section></section><text>las/ /kun du ru la lnga ru 'gyur/ /dga' ba chen po'i gcig nyid ni/ /dbye bas lnga ru 'gro ba yin/ /bo la kak+ko la sbyar ba/ /reg pas sra ba'i bag chags las/ /sra ba gti mug chos nyid phyir/ /gti mug rnam par snang mdzad do/ /gang phyir byang sems gsher ba</text></item>
<item><p>119b.7</p><section></section><text>las/ /gsher ba chu yi khams su 'dod/ /chu ni mi bskyod gzugs nyid phyir/ /zhe sdang mi bskyod 'dren pa'o/ /gnyis kyis bskyod pa'i sbyor ba las/ /drod ni rtag tu skye bar 'gyur/ /'dod chags dpag med rdo rje yin/ /'dod chags drod las 'byung bar 'gyur/ </text></item>
<item><p>120a.1</p><section></section><text>kak+ko lar ni gang zhig sems/ /de ni rlung gi rang bzhin can/ /phrag dog don yod grub pa yin/ /don yod rlung las 'byung ba'o/ /bde ba 'dod chags khrag tu 'gyur/ /dga' ba nam mkha'i mtshan nyid de/ /nam mkha' ser sna rdo rjer 'gyur/ /ser sna</text></item>
<item><p>120a.2</p><section></section><text>nam mkha' las byung ba'o/ /sems ni chen po gcig nyid la/ /lnga yi gzugs kyis mtshon pa yin/ /rigs ni lnga po de nyid las/ /stong phrag du ma skyes pa nyid/ /de phyir 'di dag rang bzhin gcig /bde chen mchog tu phan pa nyid/ /'dod chags la sogs sems</text></item>
<item><p>120a.3</p><section></section><text>lnga yi/ /dbye ba lnga ru 'gro bar 'gyur/ /de nas yang khams dang phung po dang yul la sogs pa rnams kyi rang bzhin med pa ste ngo bo nyid kyis gdod ma nas ma skyes pa'o/ /kye rdo rjer yang gsungs te/ rang bzhin gdod nas ma skyes pa/ /brdzun min bden min de bzhin du/ /</text></item>
<item><p>120a.4</p><section></section><text>thams cad chu yi zla ba ltar/ /'dod pas rnal 'byor mas shes gyis/ /'di lta ste gtsub shing dang gtsub stan dang skyes bu'i lag pa'i rtsol ba las glo bur du me 'byung bar 'gyur ro/ /me 'di ni gtsub shing la mi gnas/ /gtsub stan la yang ma yin/ /skyes bu'i</text></item>
<item><p>120a.5</p><section></section><text>lag pa dag la yang ma yin te/ /rnam pa thams cad du yongs su btsal na gcig na yang yod pa ma yin pas/ /me de yang bden pa yang ma yin zhing brdzun pa yang ma yin no/ /de ltar chos thams cad rnal 'byor mas yid la gyis shig /de'i phyir de rnam par dag</text></item>
<item><p>120a.6</p><section></section><text>pa na ste/ phyi nas de nyid yang dag bshad/ /rnam dag ye shes rang bzhin can/ /zhes dbang gi le'u las gsungs pa nyid kyi phyir ro/ /yang 'di nyid du gsungs pa/ dang por dga' ba 'gro ba'i gzugs/ /de bzhin mchog dga' 'gro ba'o/ /dga' bral dga'</text></item>
<item><p>120a.7</p><section></section><text>ba'ang 'gro ba nyid/ /gsum po rnams la lhan skyes med/ /'di la man ngag gis rnam par bshad pa ni mtshan nyid med pas brdzun pa ste 'gro ba'i ye shes skye'o/ /dang po la ni de khyad par du bzung nas gsungs so/ /mchog tu dga' ba'i ye shes de ni gzung bar bya</text></item>
<item><p>120b.1</p><section></section><text>ba dang 'dzin pa po'i dngos po la dmigs nas 'dzin pa'i don to/ /dga' bral gyi dga' ba yang 'di dang 'dis gsungs te/ sems dang sems las byung ba dang ma rig pa rnams kyi mi mthun pa'i phyogs nyid kyi phyir ro/ /byang chub kyi sems 'di ni rnal 'byor pa'i</text></item>
<item><p>120b.2</p><section></section><text>rang rig pa'i ye shes te de ni rnal 'byor pa ye shes dang ldan pa la yin na de'i tshe so so'i skye bo rnams kyis ci ltar shes par bya/ gang du rtogs par bya ba yang yin nam zhe na/ brjod par bya ste bla ma bsnyen bkur ba las snyoms par zhugs pa'i dga' ba'i rnam pa mngon</text></item>
<item><p>120b.3</p><section></section><text>sum du byas nas gzhan du gzugs la sogs pa'i yul rnams su yang shes par bya'o/ /de kye rdo rjer gsungs pa/ e yig cha byad bzang po gang / /dbus su waM gyis rnam par brgyan/ /bde ba thams cad kyi ni gnas/ /sangs rgyas rin chen za ma tog /skad cig</text></item>
<item><p>120b.4</p><section></section><text>dbye bas phyed nyid las/ /dga' ba de la skye bar 'gyur/ /skad cig shes la bde shes pa/ /e waM yi ger rab tu gnas/ /sna tshogs dang ni rnam smin dang / /rnam nyid de bzhin mtshan nyid bral/ /skad cig bzhi la brten nas ni/ /de ltar rnal 'byor pas shes 'gyur/ /'khyud</text></item>
<item><p>120b.5</p><section></section><text>dang 'o byed la sogs pa/ /sna tshogs rnam pa sna tshogs bshad/ /rnam par smin pa de las bzlog /bde ba'i ye shes bza' ba ni/ /bdag gis bde ba zos par ni/ /lta ba rnam nyid du rab gsungs/ /mtshan nyid bral ba gsum las gzhan/ /chags dang chags bral rnam par</text></item>
<item><p>120b.6</p><section></section><text>spangs/ /sna tshogs dang po'i dga' ba ste/ /rnam smin la ni mchog dga'o/ /rnam nyid la ni dga' bral dga'/ /lhan cig skyes dga' mtshan bral la'o/ /slob dpon gsang ba shes rab dang / /bzhi pa de yang de bzhin no/ /dbang ni bzhi yi grangs kyis ni/ /dga' ba la</text></item>
<item><p>120b.7</p><section></section><text>sogs rim shes bya/ /dgod pa dag pa slob dpon te/ /lta ba gsang ba de bzhin no/ /lag bcangs la ni shes rab nyid/ /gnyis gnyis 'khyud la de bzhin nyid/ /sems can rnams kyi dngos grub phyir/ /dbang ni rnam pa bzhi ru bshad/ /gtor dang bkrus pa zhes bya 'dis/ /</text></item>
<item><p>121a.1</p><section></section><text>de yis dbang zhes brjod par bya/ /da ni dga' ba la sogs pa rnams kyi mtshan nyid brjod par bya ste/ dang po reg par 'dod pa dang / /gnyis pa bde bar 'dod pa dang / /gsum pa 'dod chags 'jigs nyid phyir/ /bzhi pa'ang bsgom par bya ba min/ /</text></item>
<item><p>121a.2</p><section></section><text>'di nyid ni/ dga' bas bde ba cung zad de/ /mchog tu dga' ba de las lhag /dga' bral dga' ba chags bral 'gyur/ /lhag mas lhan cig skyes dga'o/ /de ltar ni 'phags pa lha'i zhabs kyis/ e ma bde ba e ma'o bde/ /ji lta ji ltar za ba na/ /sems ni</text></item>
<item><p>121a.3</p><section></section><text>mchog tu 'dod pa ste/ /dga' bral dga' ba tsam yin no/ /'dis 'di gsungs par gyur pa yin te/ /ma rig pa'i mi mthun phyogs kyi mtshan nyid dga' bral gyi dga' ba la nye bar dmigs pa gang yin pa'i bde ba nyid kyis cung zad grib ma'i rjes su byed pa'i dpe'i bde ba des mtshan</text></item>
<item><p>121a.4</p><section></section><text>sum cu rtsa gnyis 'chang zhing dpe byad brgyad cus brgyan pa ji ltar me long gi nang du ri mo'i rnam pa nye bar dmigs pa de bzhin nyid du mngon du byed pa longs spyod rdzogs pa'i ye shes su rdo rje bla ma'i zhal las rig par bya'o/ /de nas bcom ldan 'das kyis gsungs pa/ ston pa sum cu rtsa</text></item>
<item><p>121a.5</p><section></section><text>gnyis mtshan/ /khyab bdag dpe byad brgyad cur ldan/ /de ltar yang klu sgrub zhabs kyis/ /me long dri ma med par ni/ /gzugs brnyan gsal bar blta bya zhing / /dngos dang dngos med rnam grol ba/ /shin tu bkri ba'i rdo rje sems/ /bla ma bzang la brten bya ste/ /bdag byin</text></item>
<item><p>121a.6</p><section></section><text>brlabs su de brjod bya/ /de ltar ni 'phags pa lha'i zhabs kyis kyang gsungs la/ de yang dzA lan+d+ha ri pa'i zhabs kyis rgya 'grel rdo rje sgron mar bris pa 'di lta ste/ ji ltar shin tu dang pa'i me long la/ /gzugs brnyan yan lag kun ldan gzugs su snang / /de bzhin mtshan dang</text></item>
<item><p>121a.7</p><section></section><text>dpe byad brgyad cu yis/ /phyug pa'i rdo rje 'chang sku rtag pa nyid/ /ces pa bdag byin gyis brlab pa ste rim pa gsum pa'o// //da ni rnam par dag pa'i rim pa brjod par bya ste slar yang phreng ba dang chu la sogs pa'i dbang gi rim gyis/ mthe bong srin lag dag gis de/ /slob</text></item>
<item><p>121b.1</p><section></section><text>ma'i khar ni ltung bar bya/ /zhes pa 'dis gsang ba la sogs pa'i dbang bskur ba byin nas gsum pa khyad par gyi dga' bas byin gyis brlab pa'i dga' ba'i rnam pa rtogs par byas te/ bzhi pa de yang de bzhin no/ /zhes pa 'dis de'i rnam par dag pa ni med par dgag pa'i 'jug</text></item>
<item><p>121b.2</p><section></section><text>pas de bzhin nyid kyi rnam par dag pa ni rnam pa gnyis te gzugs dang gzugs ma yin pa'i phung po la sogs pa rnams kyi lha'i rnam par dag pa dang / gzhan ni lhan cig skyes pa'i gzugs rang rig pa'i bdag nyid can gzung bar bya ba la sogs pa'i gnyen po dga' ba gsum po</text></item>
<item><p>121b.3</p><section></section><text>bdag byin gyis brlab pa'i mtshan nyid thob pa gang gi rnam par dag pa ste de bzhin nyid lhan cig skyes pa'i dga' ba rang bzhin no/ /de bcom ldan 'das kyis gsungs pa/ dngos por grags pa thams cad kyis/ /rnam dag de bzhin nyid du brjod/ /phyi nas re re'i dbye bas de/ /lha</text></item>
<item><p>121b.4</p><section></section><text>rnams kyis ni brjod par bya/ /gsungs pa/ phung po lnga dang dbang po drug /skye mched drug dang 'byung chen lnga'i/ /mtshan nyid rang bzhin gyis rnam dag /mi shes nyon mongs sgrib sbyang bya/ /rang rig bdag nyid dag pa ste/ /dag pa gzhan gyis rnam grol min/ /yul rnams dag pa'i</text></item>
<item><p>121b.5</p><section></section><text>dngos nyid phyir/ /bde ba mchog ni rang rig pa'o/ /'dis 'di gsungs pa yin te bskyed pa'i rim pa la brten nas lha mo rdo rje ma la sogs pa rnams kyis gzugs kyi phung po la sogs pa rnams rnam par dag par gsungs so/ /bdag byin gyis brlab pa'i mtshan nyid thob pa'i</text></item>
<item><p>121b.6</p><section></section><text>dga' ba gsum po rnams kyi rnam par dag pa ni rang rig pa'i bdag nyid can de bzhin de las rab tu zhugs pa zhes pa'i don te 'dis mya ngan las 'das pa thams cad stong par gsungs so/ /de kho na nyid kyi le'u yang gsungs pa/ dpal ldan de bzhin nyid gshegs shing / /zhes</text></item>
<item><p>121b.7</p><section></section><text>pa la sogs pa'o/ /slar yang / ngo bos gzugs med mthong ba med/ /sgra med thos pa po yang med/ /dri med snom pa po yang med/ /ro med myong ba po yang med/ /sems med sems las byung ba med/ /dbang gi le'ur yang gsungs pa/ mchog dga' bsgom pa med cing</text></item>
<item><p>122a.1</p><section></section><text>bsgom pa po yang med/ /lus kyang med cing gzung ba med cing 'dzin pa'ang med/ /sha dang khrag kyang med cing bshad dang lci ba'ang med/ /skyug khro rmongs med gtsang sbra mchod phyir thogs med dang / /chags med sdang ba med dang rmongs med phrag dog med/ /ser</text></item>
<item><p>122a.2</p><section></section><text>sna med dang nga rgyal med cing mthong bya med/ /bsgom dang sgom po med cing bshes dang dgra med cing / /khrem gnyer med pa'i lhan cig skyes pa sna tshogs nyid/ /'di yang ci ltar shes par bya zhe na/ 'di nyid du yang gsungs pa/ gzhan gyis brjod min lhan cig skyes/ /gang las</text></item>
<item><p>122a.3</p><section></section><text>kyang ni mi rnyed de/ /bla ma brgyud pa nyer bsnyen dang / /rang la bsod nams las shes bya/ /de lta na yang lhan cig skyes pa la gang du yid ches/ brjod par bya ste/ snyoms par zhugs pa'i lhan cig skyes pa'i grib ma'i rjes su byed pa nyid kyi phyir bla ma'i man ngag las lhan cig skyes</text></item>
<item><p>122a.4</p><section></section><text>pa shes par bya'o/ /de bcom ldan 'das kyis gsungs pa/ de la de nyid bstan par bya/ mchog mtha' dga' bral dang po mchog mtha' can/ /zhes pa ste/ gang gi dang po dga' bral yin pa de ni dga' bral dang po ste lhan cig skyes pa'o/ /mthar byed do zhes pa ni mtha' can</text></item>
<item><p>122a.5</p><section></section><text>no/ /mchog ni rab kyi mtha' ba ste de ni de lta bu yin no/ /dga' bral dang po yang yin la mchog mtha' can yang yin pa de ni dga' bral dang po mchog mtha' can no/ /rgyud rnams kun tu sbas pa ste/ /mtha' yi mtha' ni rab tu gsal/ /rdo rje mchod pa rab sbyar nas/ /de la lha mo</text></item>
<item><p>122a.6</p><section></section><text>des zhus pa/ /lha de'i skad cig ji ltar lags/ /gtso bo chen po bshad du gsol/ /der ni thog ma dbus mtha' med/ /srid med mya ngan 'das pa med/ /bdag med gzhan ni med pa ste/ /'dir yang bcom ldan 'das kyis gsungs/ /ji ltar dbang bskur gsol gdab pa'i/ /</text></item>
<item><p>122a.7</p><section></section><text>slob ma'i bya ba bshad par bya/ /bla ma phyag rgya ldan mthong nas/ /brtul zhugs can gyis bstod mchod bya/ /bcom ldan zhi ba chen po kye/ /rdo rje rnal 'byor gcig tu brtson/ /sgrub po phyag rgya tha mi dad/ /rdo rje rnal 'byor las byung ba/ /ji ltar khyod ni bdag nyid che/ /bya ba bdag la'ang</text></item>
<item><p>122b.1</p><section></section><text>de mdzod cig /'khor ba 'dam gyi tshogs nang du/ /bying ba skyabs med bdag la skyobs/ /zhim pa'i bza' ba btung ba dang / /ba la che mchog ma da na/ /bdug pa lha bshos phreng ba dang / /dril bu rgyal mtshan byug pa ste/ /slob ma dam pas rdo rje'i 'dzin/ /mchod pa 'di rnams kyis</text></item>
<item><p>122b.2</p><section></section><text>mchod do/ /mchod pa'i bar med par ston pa pos/ 'dis lhan cig skyes pa'i dga' ba khong du chud par bya ste/ /gang phyir yid kyis mi bsgom par/ /'gro ba thams cad bsgom par bya/ /thams cad chos ni yongs shes na/ /bsgom pa nyid ni bsgom pa min/ /'di dang 'di ni brtan</text></item>
<item><p>122b.3</p><section></section><text>pa dang g.yo ba rnams kyi yang de kho na nyid do/ /'di lta ste/ thams cad thams cad stong pa zhes bya'o/ /de bcom ldan 'das kyis gsungs pa/ brtan dang g.yo ba'i dngos po gang / /rtsa lcug 'khri shing la sogs rnams/ /bdag gi dngos po'i rang bzhin las/ /dam pa'i de nyid</text></item>
<item><p>122b.4</p><section></section><text>nges bsgom bya/ /de rnams gcig pu gzhan yod min/ /bde ba chen po rang rig pa'o/ /mchog tu dga' ba yang dag thob/ /sna tshogs spangs pa'i skad cig la/ /ston pas smras pa sems dpa' che/ /bde ba chen po gzung bar gyis/ /de ltar yang 'phags pa lha'i zhabs</text></item>
<item><p>122b.5</p><section></section><text>kyis gsungs pa/ dga' ba la sogs rim pas phra mo la/ /dmigs pa la ni brten nas skad cig ma/ /zad par 'gyur ba bzhi pa'i dus su ni/ /e ma dmigs pa zhes bya ci zhig yin/ /gang yang khrem gnyer med pa'i bde ba ni/ /myong ba'i rnam par gzhal bar bya ba tsam/ /</text></item>
<item><p>122b.6</p><section></section><text>de yang 'jigs pa yang ste de la ni/ /rnam par bsgyings pa 'ba' zhig dmigs pa med/ /e ma'o srid gsum gang ba yi/ /bde ba chen po sgeg pa ste/ /gang gis rang dang gzhan gyi char/ /rnam dbyer med pa'i skad cig go/ /'dis 'di gsungs par gyur pa yin te/ gsum</text></item>
<item><p>122b.7</p><section></section><text>pa dga' bral gyi dga' ba'i dpe las/ /bdag byin gyis brlab pa'i bde ba 'byung ba nyid du rtogs par byas nas de nyid rnam par dag pa las de bzhin nyid kyi rnam pas lhan cig skyes par rtogs par bya ba yin no/ /'di ni/ bzhi pa de yang de bzhin no/ /zhes pa 'di'i don</text></item>
<item><p>123a.1</p><section></section><text>to/ /snyoms par 'jug pa yod na ye shes gang yin pa thog mar gsungs pa ste/ de bzhin du 'dir yang lhan cig skyes pa rtogs pa las de ni de yang bzhi pa'i ye shes su 'gyur ba des na lhan cig skyes pa byang chub kyi sems kyi dpe las bde ba gang</text></item>
<item><p>123a.2</p><section></section><text>yin pa dang ye shes gang yin pa la yid ches par bya'o/ /lhan cig skyes pa'i grib ma'i rjes su byed pa nyid kyi phyir de ni de kho nyid du bshad pa ma yin gyi 'byung ba chen po pa'o/ /gang gi phyir bcom ldan 'das kyis kyang / /gang phyir 'khyud pa che bde ba/ /de phyir bde ba de nyid min/ /zhes gsungs so/ /'di nyid</text></item>
<item><p>123a.3</p><section></section><text>slob ma'i dri ba'i tshig go/ /dngos grub kun gyi gter gyur pa/ /byang chub sems ni ltung gyur na/ /phung po rnam shes brgyal 'gyur bas/ /ma smad dngos grub ga la yod/ /mkha' dbyings rdo rje yang dag sbyor/ /reg las rmad byung chen po yi/ /bde ba skye ba gang yin pa/ /de ni mchog dga'i byed po'o/ /</text></item>
<item><p>123a.4</p><section></section><text>zhes pa la/ ma smad dngos grub ga la yod/ /ces pa ni de nyid mchog tu dga' bar bshad pa'i lhan cig skyes pa'i dga' ba las phyag rgya chen po'i bdag nyid can gyi dngos grub po/ /dmigs pa thams cad nye bar zhi ba'i phyir na ma smad pa ste de'i phyir lhan cig skyes pa khong du chud pa'o/ /</text></item>
<item><p>123a.5</p><section></section><text>phung po la sogs pa brgyal ba de yod na ye shes gang rjes su myong ba yin/ des na bdag byin gyis brlab par ma dag par byas so/ /de bsgom pa rab kyi mthar son pa na ste ji srid du phung po la sogs pa med par ma gyur pa de srid du phyag rgya chen po'i dngos grub mngon sum du byed par</text></item>
<item><p>123a.6</p><section></section><text>mi nus so/ /bcom ldan 'das kyis kyang gsungs pa/ mchog tu bde ba phung po med/ ces so/ /'di nyid kyang rnal 'byor ma rnams kyis 'chi bar mngon par brjod de/ bcom ldan 'das kyis kyang gsungs pa/ ji ltar pha las bde thob pa/ /de yi bde ba rang gis bzang / /bde</text></item>
<item><p>123a.7</p><section></section><text>ba gang gis 'chi ba ste/ /de yi bde ba bsam gtan brjod/ /'chi ba zhes bya'i rnam rtog ni/ /zhes pa shes rab kyi pha rol tu phyin pa la sogs par rgyas par ro/ /mang du smra bas ci zhig bya/ /rdo rje theg pa'i de nyid las/ /rdzas kyi dngos por yod ces pa'ang / /rang bzhin rten nas de</text></item>
<item><p>123b.1</p><section></section><text>nyid do/ /brtags pa'i dngos po med pa ste/ /gzhan gyi dbang ni yod pa yin/ /zhes pa ste de la sogs pa'i sgras gzhan gyi dbang bzung ngo / /rgyu gzhan la brten pas na gzhan gyi dbang dang grub pa yin no/ /gzhan gyi dbang ni 'gro ba'i bdag byin gyis brlab pa'i mtshan nyid do/ /</text></item>
<item><p>123b.2</p><section></section><text>de dag gi dngos po med pa ni yongs su grub pa'i gzugs lhan cig skyes par bshad pa mya ngan las 'das par yang gsungs te thams cad kyi thams cad du thams cad stong pa ni mu stegs pa rnams kyi cha shas yin no/ /de nyid shes rab kyi pha rol tu phyin pa de bzhin gshegs pa skyed par mdzad ma'o</text></item>
<item><p>123b.3</p><section></section><text>zhes pa rnam par dag pa ste rim pa bzhi pa'o// //da ni rnam par dag pa las ldang ba'i rim pa rab tu bstan par bya'o/ /de la smras pa/ ldang ba ni bdag byin gyis brlab pa'i mtshan nyid kyi dga' ba gsum gyi bdag nyid med pa yin pa'i phyir ci lta ba de ni su zhig gi yin par</text></item>
<item><p>123b.4</p><section></section><text>'gyur zhe na brjod par bya ste/ bdag byin gyis brlab pa'i mtshan nyid med pa ni skyes pa ma yin gyi gang zhig bag chags dang bcas pa'i sgyu ma lta bu'i rnam par shes pa dang lhan cig skyes pa'i dga' ba bsgoms pa las ji srid 'gog pa mngon sum du mi byed pa de srid du ldang ba ste skyed par ni</text></item>
<item><p>123b.5</p><section></section><text>mi 'gyur ro/ /'dir yang gsungs pa/ phyi nas de nyid yang dag bshad/ /rnam dag ye shes rang bzhin can/ /zhes pa'o/ /phyi nas zhes pa ni bdag byin gyis brlab pa'i de ma thag tu rang rig pa las skyes pa ni dngos grub po/ /ji skad du gsungs pa/ rang rig las ni dngos grub</text></item>
<item><p>123b.6</p><section></section><text>'gyur/ /rang rig phyir na bsgom pa'o/ /zhes pa'o/ /slar yang gsungs pa/ phyag rgya rgyu dang sbyor bral las/ /rnal 'byor snying rje thabs su 'gyur/ /stong nyid snying rje dbyer med pa/ /byang chub sems su brjod pa yin/ /'di nyid bcom ldan 'das kyis zung du 'jug pa ni lam dang</text></item>
<item><p>123b.7</p><section></section><text>zung du 'jug pa ni 'bras bur gsungs pa yin no/ /de gsungs pa/ rang rig ye shes de nyid 'gyur/ /rang gzhan yang dag rig pa spangs/ /mkha' mnyam rdul bral stong pa nyid/ /dngos dang dngos med bdag nyid mchog /thabs dang shes rab shin tu 'dres/ /chags dang chags</text></item>
<item><p>124a.1</p><section></section><text>bral rnam par 'dres/ /de nyid srog chags rnams kyi srog/ /de nyid mi 'gyur ba ma yin/ /de nyid thams cad bya ba po/ /lus kun la ni rnam par gnas/ /zhes so/ /'di nyid du gsungs pa/ dpal ldan de bzhin nyid gshegs shing / /de bzhin slar</text></item>
<item><p>124a.2</p><section></section><text>yang byon pa nyid/ /'dis ni shes rab rigs pa yis/ /de bzhin gshegs par mngon brjod bya/ /de la rdo rje snying pos gsol pa/ thabs gang gis byang chub kyi sems bskyed par bgyi ba lags/ bcom ldan 'das kyis bka' stsal pa/ dkyil 'khor 'khor lo sogs</text></item>
<item><p>124a.3</p><section></section><text>thabs dang / /bdag byin brlab pa'i rim pas kyang / /kun rdzob don dam gzugs can gyi/ /byang chub sems ni rab tu bskyed/ /kun rdzob kun+da lta bu ste/ /don dam bde ba'i gzugs can no/ /bud med k+ko la bde ba can/ /e waM yi ge'i rang bzhin du/ /bde ba srung ba nyid</text></item>
<item><p>124a.4</p><section></section><text>kyi phyir/ /bde ba can zhes brjod par bya/ /sangs rgyas byang chub sems dpa' dang / /rdo rje 'dzin pa rnams kyi gnas/ /'di nyid 'khor ba zhes bya ste/ /'di nyid mya ngan 'das pa nyid/ /'khor ba spangs nas gzhan du ni/ /mya ngan 'das pa rtog mi 'gyur/ /'khor ba gzugs</text></item>
<item><p>124a.5</p><section></section><text>dang sgra la sogs/ /'khor ba tshor ba la sogs pa/ /'khor ba dbang po rnams nyid de/ /'khor ba zhe sdang la sogs pa/ /'di rnams chos ni mya ngan 'das/ /rmongs phyir 'khor ba'i gzugs can nyid/ /rmongs med 'khor ba dag pas ni/ /'khor ba mya ngan 'da' bar</text></item>
<item><p>124a.6</p><section></section><text>'gyur/ /'dis chos 'di rnams kyi rab tu mi gnas pa'i mya ngan las 'das pa yongs su mkhyen pa las rgyal ba mchog rnams kyis bdag nyid kyi skye ba gsungs pa yin no/ /gal te gzhan rnams kyis bla ma brgyud pa'i rim pas rang bzhin yongs su shes par 'gyur zhing so so'i skye bo rnams</text></item>
<item><p>124a.7</p><section></section><text>kyi yin pa de'i tshe de rnams kyi bdag nyid 'ba' zhig pa yang ma yin no/ /bcom ldan 'das kyis kyang gsungs pa/ ma lus pa yi sems can gyi/ /skye ba gang la brjod bya ba/ /gang phyir sprul pa gnas brtan phyir/ /de la sprul pa'i sku nyid yin/ /zhes pa la sogs pa rgyas</text></item>
<item><p>124b.1</p><section></section><text>par te/ /sde pa sde ma zhes bshad pa/ /lto ba gnas su brjod par bya/ /skye gnas 'dod chags bral bar 'gyur/ /mngal gyi khru ma chos gos yin/ /de bzhin ma ni mkhan po'o/ /mgo bor thal mo sbyar ba phyag /'gro ba'i bya ba bslab pa'i gnas/ /de bzhin sngags bzlas</text></item>
<item><p>124b.2</p><section></section><text>a dang haM/ /skye gnas 'khor lo'i yi ge a/ /bde chen gyi yang yi ge haM/ /gcer bu skra dang kha spu bregs/ /sngags bzlas kyang ni dge slong skyes/ /tshogs pa 'di rnams kyis sems can/ /sangs rgyas nyid du the tshom med/ /zla ba bcu yang sa rnams yin/ /sems can sa</text></item>
<item><p>124b.3</p><section></section><text>bcu'i dbang phyug go/ /'di nyid ye shes chen po ste/ /lus kun la ni rnam par gnas/ /gnyis dang gnyis su med pa'i tshul/ /dngos dang dngos med bdag nyid gtso/ /brtan dang g.yo ba khyab nas gnas/ /sgyu ma'i gzugs can nyid du snang / /dkyil 'khor 'khor lo</text></item>
<item><p>124b.4</p><section></section><text>sogs thabs kyis/ /rtag tu nges par 'grub par 'gyur/ /lus la ye shes chen po gnas/ /kun du rtog pa thams cad spangs/ /dngos po kun la khyab byed pa/ /lus la gnas kyang lus skyes min/ /de'i phyir bdag byin gyis brlab pa'i de bzhin nyid la rab tu zhugs</text></item>
<item><p>124b.5</p><section></section><text>pa'i de ma thag tu skyes pa'i rim pa shes par bya ste rnam pa gzhan du 'khor ba zad pa tsam kho nar 'gyur ro/ /'khor bar gnas pa'i bar du yang dam pa'i don yang dag par rtogs pa'i thabs dang / stobs bcu dang mi 'jigs pa la sogs pa'i yon tan dang ldan pa'i mchog</text></item>
<item><p>124b.6</p><section></section><text>tu bde ba chen po'i mtshan nyid kyi 'bras bu rang bzhin gyis thob par 'gyur ba ma yin no/ /de gsungs pa/ bskyed pa'i rim pa'i rnal 'byor gyi/ /brtul zhugs can gyis spros pa bsgom/ /spros pa rmi lam ltar byas nas/ /spros pa nyid ni spros med bya/ /sgyu ma ji bzhin rmi lam ni/ /ji ltar bar ma'i srid ji</text></item>
<item><p>124b.7</p><section></section><text>bzhin/ /rtag tu goms pa'i skyong ba las/ /de lta bu nyid dkyil 'khor snang / /phyag rgya chen po'i dbang bskur ba/ /ji ltar shes pa'i bde chen po/ /'di nyid de myong ba las te/ /gzhan las dkyil 'khor 'byung ba med/ /de ltar yang / phung po rnams nyid dri ma med pa'i</text></item>
<item><p>125a.1</p><section></section><text>dkyil 'khor te/ /thams cad lha mo mang por rnam par nges shing rtogs/ /dpa' bo he ru ka yang yin pa ste/ /'dzag med sku ste de bzhin nyid kyi ro yin no/ /kye rdo rje'i rgyud du yang gsungs pa/ /bde ba nag po bde ba ser/ /bde ba dmar po bde ba dkar/ /bde ba sngon po bde ba</text></item>
<item><p>125a.2</p><section></section><text>ljang / /bde ba nag po rgyu mi rgyu/ /bde ba shes rab bde ba thabs/ /de bzhin kun du ru skyes bde/ /bde ba dngos dang dngos med pa/ /rdo rje sems dpa' bde bar brjod/ /rdo rje snying pos gsol pa/ rdzogs pa'i rim pa'i rnal 'byor 'di/ /</text></item>
<item><p>125a.3</p><section></section><text>de yi bde ba bde chen 'dod/ /rdzogs pa bsgom pa med pa yi/ /bskyed pas dgos pa ci zhig yod/ /bcom ldan 'das kyis bka' stsal ba/ /e ma byang chub sems chen 'di/ /dad pa'i shugs kyis rab tu nyon/ /lus ni dngos med gang las bde/ /bde bar smra bar mi nus so/ /</text></item>
<item><p>125a.4</p><section></section><text>khyab bya khyab byed tshul gyis ni/ /bde bas 'gro ba khyab pa yin/ /ji ltar me tog la gnas dri/ /me tog med phyir shes mi 'gyur/ /de bzhin gzugs la sogs med pas/ /bde ba dmigs pa nyid mi 'gyur/ /dngos pa dngos po med pa nga / /dngos po rtogs phyir sangs rgyas nga / /</text></item>
<item><p>125a.5</p><section></section><text>gang zhig le los nyer 'tshe dang / /rmongs pa gang gis bdag mi shes/ /rje btsun lha mo'i b+ha gar ni/ /e yi rnam pa'i cha byad gzugs/ /sangs rgyas rin chen za ma tog /bde ba can du rtag tu rgyu/ /'chad pa po nga chos kyang nga / /rang gi tshogs ldan nyan pa nga / /bsgrub bya 'gro ba'i</text></item>
<item><p>125a.6</p><section></section><text>ston pa nga / /'jig rten 'jig rten pa yang nga / /lhan cig skyes dga'i rang bzhin nga / /mchog mtha' dga' bral dang po can/ /mun pa la ni mar me ltar/ /de bzhin bus kyang yid ches gyis/ /ston pa sum cu rtsa gnyis mtshan/ /btsun mo'i b+ha ga bde can du/ /khu ba'i ming gis rnam</text></item>
<item><p>125a.7</p><section></section><text>par gnas/ /gsungs pa'i rim pa 'di gnyis kyis/ /sngags rgyud sogs dang rnal 'byor la/ /gang gis he ru ka mi shes/ /de yis log par ngal ba'o/ /de med pas na bde med 'gyur/ /bde ba med na de med 'gyur/ /nus med nyid phyir ltos bcas te/ /lha yi rnal 'byor las</text></item>
<item><p>125b.1</p><section></section><text>bde'o/ /gang phyir lus las byung bas na/ /lha zhes brjod par bya ba yin/ /de phyir sangs rgyas dngos 'gyur min/ /dngos med tshul du'ang 'gyur nyid min/ /zhal phyag rnam pa gzugs can te/ mchog tu bde bas gzugs med pa/ /de phyir 'gro kun lhan cig skyes/ /rang bzhin lhan</text></item>
<item><p>125b.2</p><section></section><text>cig skyes brjod bya/ /rnam par dag pa'i sems kyis ni/ /rang bzhin nyid ni mya ngan 'das/ /bzhin lag kha dog dbyibs las ni/ /lha yi rnam pa'i gzugs su ni/ /skye ba tsam gyis rnam par gnas/ /'on kyang tha mal bag chags las/ /de'i phyir longs spyod rdzogs pa'i lus med</text></item>
<item><p>125b.3</p><section></section><text>pas grol ba ma yin te/ de ni gang du yang 'dod par bya ba ma yin no/ /thams cad du stong pa nyid las lhan cig skyes pa bshad pa dngos pos grol ba de yang ma yin no/ /de'i phyir yang de dag gi rnam par grol ba ni stong pa nyid dang / snying rje dbyer med pa'i mthar thug pa'i gzugs</text></item>
<item><p>125b.4</p><section></section><text>byang chub kyi sems ma yin no zhes bya bar nges so/ /de ltar yang klu sgrub zhabs kyis/ /dngos po nyid kyis rnam grol bya/ /dngos po med pas 'gyur ba min/ /dngos po'i bdag nyid rnam grol te/ /dngos dang dngos med yongs shes pas/ /bcom ldan 'das kyis</text></item>
<item><p>125b.5</p><section></section><text>yang rgyud du gsungs pa/ /rdo rje snying po snying rje che/ /dngos po nyid kyis rnam grol zhing / /dngos po'i 'ching bas 'ching bar 'gyur/ /de yongs shes pas grol ba yin/ /dngos po med pa'ang yongs shes pas/ /dngos po bsgom 'gyur shes rab can/ /dngos po med pa'ang yongs shes</text></item>
<item><p>125b.6</p><section></section><text>pas/ /he ru ka dpal de ltar bsgom/ /yang gsungs pa/ shrI yig gnyis med ye shes te/ /de ni rgyu sogs stong pa nyid/ /ru yig bkod pa dang bral ba/ /ka ni gang du'ang mi gnas pa'o/ /de ltar shes nas rnal 'byor pa/ /gang zhig mnyam gzhag sgom byed pa/ /bsod nams zhan</text></item>
<item><p>125b.7</p><section></section><text>pa'i mi yis kyang / /the tshom med par de 'grub po/ /mnyam par gzhag pa'i rnal 'byor yang rnal 'byor tha ma'i'o/ /bza' dang btung dang khrus byed dang / /sad dam nyams yang bsam par bya/ /phyag rgya chen po mngon 'dod pas/ /de las rtag tu 'gro bar 'gyur/ /zhes pa mnyam</text></item>
<item><p>126a.1</p><section></section><text>par gzhag pa 'di ni rnal 'byor ma 'bring po'i yin no/ /chen po'i spyad pa spyod pa rnams kyis/ /bza' btung ji ltar rnyed pa dang / /bgrod dang bgrod min mi spang zhing / /khrus dang gtsang sbra mi bya ste/ /grong gi chos ni spang mi bya/ /blo ldan sngags bzla ba nyid min/ /</text></item>
<item><p>126a.2</p><section></section><text>bsam gtan dmigs par bya nyid min/ /gnyid ni spang bar mi bya ste/ /dbang po rnams ni mi dgag go/ /ba la thams cad bza' bar bya/ /rigs rnams la ni mnyam par spyad/ /dogs pa med pa'i sems kyis ni/ /btsun mo thams cad dga' bar bya/ /grogs la dga' bar mi bya</text></item>
<item><p>126a.3</p><section></section><text>zhing / /de bzhin gdug la zhe sdang min/ /rdo shing sa las byung ba yi/ /lha 'di rnams la phyag mi bya/ /zhes pa la sogs pa rgyas par ro/ /de ltar yang / sngags kyi bzlas med dka' thub med cing sbyin sreg med/ /dkyil 'khor ba med dkyil 'khor yang ni med pa ste/ /de ni</text></item>
<item><p>126a.4</p><section></section><text>sngags bzlas dka' thub de yin sbyin sreg de/ /de ni dkyil 'khor pa ste dkyil 'khor yang ni de/ /mdor bsdus nas ni sems su 'dus pa'i gzugs can no/ /gzhan du yang gsungs pa/ ji ltar dpa' bo rtog med pas/ /'jig rten pa yi gnas bcom nas/ /spyod pa thams</text></item>
<item><p>126a.5</p><section></section><text>cad spyad par bya/ /de tshe de yis sangs rgyas mthong / /zhes pa'o/ /dpal ldan he ru ka yis rgyud kyi rgyal por gsungs ba'i bla med rim pa lnga/ /dpal ldan jA lan d+ha ri bzang po'i zhabs kyis bkod dang bla ma'i gsang ba'i bzhed/ /de thob skal bzang la yang dag gzhung byas</text></item>
<item><p>126a.6</p><section></section><text>bsod nams mchog thob de la/ /ma lus sems can phung po'i 'gro bas bla med rim lnga des par thob par shog/ /dpal kyi rdo rje'i sgrub pa'i thabs rab tu gsal ba zhes bya ba dkyil 'khor chen po'i slob dpon dpal sgra gtsan gsang ba'i zhabs kyi mdzad pa rdzogs</text></item>
<item><p>126a.7</p><section></section><text>so// //'di ni tshad med pa'i bsod nams kyi dpal la brten nas dzam bus mtshan pa'i gling gi byang phyogs kyi rgyud kyi rgyal po'i srid la mnga' bsgyur zhing / bstan pa rin po che la sri zhu dang / bya ba lhag par bsgrub pa'i khur gyis mi ngal ba'i chos kyi rgyal po chen po// </text></item>
<item><p>126b.1</p><section></section><text>grags pa 'byung gnas rgyal mtshan dpal bzang pos lung stsal zhing / bdag rkyen mdzad nas/ rgya gar shar phyogs kyi paN+Di ta chen po shrI ba na rat+na zhabs kyi zhal snga nas dang / bod kyi lo tsA ba 'gos gzhon nu dpal gyis phyogs las rnam par rgyal pa'i pho brang chen po sne gdong</text></item>
<item><p>126b.2</p><section></section><text>rtse'i gtsug lag khang du bsgyur pa'o// @##/ /rgya gar skad du/ Sha DaM ga sA d+ha naM nA ma/ bod skad du/ yan lag drug pa zhes bya ba'i sgrub thabs/ kye rdo rje la phyag 'tshal lo/ /dkyil 'khor sgyu ma la bzhugs chu zla dang mtshungs lha mo brgyad kyi bdag/ </text></item>
<item><p>126b.3</p><section></section><text>kye'i rdo rje rnam thar bsdu dngos de bzhin nyid kyi zhal dang zhabs phyag sprul/ /bdud kyi snying ga nyams dga' ba yi gnas su sems can don mdzad dgyes/ /gar mkhan nam mkha' lta bus dregs par mdzad cing 'gro ba bsrung ba dang / /dang po sangs rgyas kyi sprul sku 'dra ba/ /skye ba'i</text></item>
<item><p>126b.4</p><section></section><text>chu bo sgrol ba'i theg gcig pa/ /bla ma la gus phyag 'tshal rtog pa yin/ /kye'i rdo rje'i rgyud chen rgya mtsho lta bu las/ /DoM bi'i zhal snga nas kyi rim rnyed pas/ /kye rdo rje'i shrI'i sgrub thabs ni/ /mi shes sgrib g.yogs mun 'dra ba'i/ /thur ma 'di ni brtsam par bya/ /dngos grub kyi ni</text></item>
<item><p>126b.5</p><section></section><text>sems 'di yis/ /mtshan mo'i dus su rang khyim dang / /dur khrod chu 'gram de dag tu/ /'jigs pa med par bsam gtan bya/ /snying gar chu skyes nyi ma de'o/ /gzugs brnyan hU~M las khyad par bsgom/ /bla ma rdo rje mchod nas ni/ /bdun po yongs su dag par ni/ /gau rI la</text></item>
<item><p>126b.6</p><section></section><text>sogs lha mo brgyad/ /mchod pa yongs su spro bar bya/ /sdig pa byas pa bshags pa dang / /byed pa yang ni sdom pa dang / /bsod nams rjes su yi rang dang / /de dag yongs su bsngo bar bgyi/ /dkon mchog skyabs su 'gro ba dang / /byang chub mchog sems bskyed pa dang / /</text></item>
<item><p>126b.7</p><section></section><text>lam la gnas shing bdag kyang ni/ /gzhan gyi don du dbul ba dang / /gnang ba nod dang tshangs pa yi/ /gnas ni bzhi po'i bsam gtan bya/ /dang po byams pa bsgom bya zhing / /gnyis pa snying rje'i bye brag bsgom/ /gsum pa dga' ba bsgom pa ste/ /thams cad tha ma</text></item>
<item><p>127a.1</p><section></section><text>btang snyoms so/ /yang ni stong pa'i byang chub ni/ /bsgom zhing 'di ni brjod par bya/ /oM shU n+ya tA dz+nyA na badzra swa b+hA wa ba At+ma ko\u0f85haM/ stong pad raM skyes hU~M dngos la/ /sna tshogs rdo rje'i bsam gtan bya/ /'gro ba'i bdud rnams sel byed pa'i/ /hU~M las gsal</text></item>
<item><p>127a.2</p><section></section><text>bar spro bar bya/ /oM rak+Sha rak+Sha hU~M hU~M hU~M phaT swA hA/ yi ge 'di brjod do/ /'di las rdo rje bskor ba'i gur/ /bla re yang ni bsgom par bya/ /rdo rje'i sa la nam mkha'i dbyings/ /yaM raM baM laM byung ba'i dkyil 'khor ro/ /b+h+rUM las 'khor lo'i steng du bdag /bar ma'i skyes pa'i bsam</text></item>
<item><p>127a.3</p><section></section><text>gtan bya/ /'di ni 'byung ba'i dkyil 'khor bzhi/ /'khor lo 'di ni lnga pa'o/ /gcig 'gyur de las sangs rgyas kyi/ /gzhal yas khang du gyur pa ste/ /ngos bzhi pa la sgo bzhi pa/ /rta babs bzhis ni rnam par brgyan/ /dra ba dra phyed yang dag ldan/ /ka ba brgyad kyis shin</text></item>
<item><p>127a.4</p><section></section><text>tu spras/ /lha mo brgyad kyi 'od rnams ni/ /gsal ba yis ni snam bu yin/ /'di ni chu skyes 'dab ma ni/ /brgyad pa bri zhing phreng ba gcig /nyi ma'i dkyil 'khor la gnas pa'i/ /bdud bzhi yis ni rnam par brgyan/ /oM sarba ta thA ga ta a lA nI ya badzra swa b+hA ba At+ma ko\u0f85ho/ /</text></item>
<item><p>127a.5</p><section></section><text>sangs rgyas pho brang bye brag rdzogs/ /rnam pa lnga po bsgom pa ni/ /zla ba me long ye shes te/ /rta bdun pa ni mnyam pa nyid/ /lha yi sa bon phyag mtshan ni/ /so sor rtog pa yin zhes zer/ /thams cad gcig 'gyur bya nan tan/ /gzugs brnyan rdzogs pa de chos dbyings/ /A li</text></item>
<item><p>127a.6</p><section></section><text>bsgom pa zla ba ste/ /kA li rta bdun pa yin no/ /gnyis kyi bar na oM dang hUM/ /de gnyis rdo rje gri gug gyur/ /zla nyi sa bon phyag mtshan ni/ /'di dag thams cad gcig gyur pa/ /chu dang 'o ma tha dad med/ /de 'dra'i rdo rje bsam gtan ni/ /zhal brgyad phyag ni bcu drug pa/ /'jigs byed</text></item>
<item><p>127a.7</p><section></section><text>zhabs ni bzhi pa'o/ /dpa' bo thod pa'i phreng ba can/ /bdag med ma yis phrag nas 'khyud/ /phyag rgya lnga ni 'dzin pa'i lha/ /zla ba'i nor bu kha dog 'od/ /rtsa ba'i lus mdog g.yon gyi ni/ /zhal ni dmar dang dkar dang gzhan/ /glang po rta bong glang rnga mo/ /mi dang seng ge de byi la/ /g.yas</text></item>
<item><p>127b.1</p><section></section><text>pa'i thod pa brgyad pa ni/ /dang po glang po rim shes bya/ /gzhi dang chu gnas rlung dang ni/ /me lha de nas snang byed dang / phyi mthar byed dang nor sbyin ni/ /g.yon pa'i thod pa brgyad na'o/ /lha mo zhal gcig phyag gnyis ma/ /gnag cing gyen du bsgreng ba ser/ /gri gug thod pa kha T+wAM ga /'dzin cing</text></item>
<item><p>127b.2</p><section></section><text>stag lpags sham thabs can/ /oM pad+ma su khA d+ha ra ma hA rA ga su khan+da da tsa tur/ A nan+da b+ha ga bi shwa hU~M hU~M hU~M/ kaR+YaM ku ru Sh+wa me/ oM badzra ma hA dwe Sha tsa tur/ A nan+da dA ya ka kha ga mu khai ka ra so nA tha hU~M hU~M hU~M/ kaR+YaM ku ru Sh+wa me/ oM sarba ta thA ga ta a nu rA ga Na badzra swa b+hA wa At+ma ko\u0f85haM/ /dang por</text></item>
<item><p>127b.3</p><section></section><text>skyes bu bsam de nas/ /mkha' 'gro ma de'i 'khor lo spro/ /rdo rje rjes su chags byed pas/ /rgyal ba'i khu ba rjes su 'gyur/ /sa bon brgyad du gyur pa'o/ /de bzhin gshegs pa'i thig le de/ /gaM tsaM baM g+haM baM saM laM DaM/ /lha mo'i sa bon dbyung ba'o/ /gau rI dbang gshin chom rkun ma/ /ro</text></item>
<item><p>127b.4</p><section></section><text>langs ma ni chu bdag gnas/ /g+hasma rI ni gsus po che/ /de bzhin puk+ka sI dbang ldan/ /ri khrod ma ni byin za'i grwa/ /gtum mo bden bral la gnas te/ /g.yung mo 'di ni rlung gnas na/ /lha mo'i 'khor lo rdzogs pa'o/ /ho gnyis dbus su gnas pa ni/ /sku gsung thugs kyi yi ge ste/ /</text></item>
<item><p>127b.5</p><section></section><text>'di ni bar ma'i sems can ming / /lha mo'i pad+mar bsam gtan bya/ /bar ma mnyam par 'jug pa ni/ /khu ba'i ngo bos rjes su dran/ /mtshams kyi lha mos bskul ba ste/ /de nas dbyangs kyis bskul bar bya/ /snying rje'i yid kyis bla med bzhengs/ /puk+ka sI ni bdag la skyobs/ /stong pa'i</text></item>
<item><p>127b.6</p><section></section><text>rang bzhin spangs nas ni/ /bdag la 'dod pa'i bde chen sbyor/ /khyed mi bzhugs na bdag 'gum pas/ /stong pa'i rang bzhin nyid spangs la/ /ri khrod ma 'bras grub par ni/ /kye yi rdo rje khyed bzhengs shig /'jig rten phyir smon 'dod pa'i gtso/ /ci phyir stong pa'i ngang las</text></item>
<item><p>127b.7</p><section></section><text>bzhugs/ /khyod mi bzhugs na phyogs mi khums/ /gtum mo bdag ni gsol ba 'debs/ /g.yung mo bdag ni yid rmongs pas/ /snying rje rgyun chad ma mdzad par/ /bdag gis khyod kyi thugs 'tshal gyis/ /khyod ni mig 'phrul lta bur bzhengs/ /bskul ba'i glu'o/ /bskul</text></item>
<item><p>128a.1</p><section></section><text>bas sngon gyi byang chub kyi/ /smon lam rjes su dran pa'o/ /khu ba'i gzugs las bzhengs pa ni/ /oM dang hU~M gnyis rdo rje che/ /zhal brgyad zhabs ni bzhi pa ste/ /phyag ni bcu drug dag gis brgyan/ /bdud bzhi mnyam par mnan pa ste/ /phyed bcas pa yis gar</text></item>
<item><p>128a.2</p><section></section><text>mkhan ni/ /mgo bo'i phreng bas do shal byas/ /sna tshogs rdo rje spyi bor 'dzin/ /rtsa ba'i zhal ni nag po che/ /g.yas pa ku mu da dang mtshungs/ /g.yon pa dmar po chen po 'jigs/ /phyi ma'i zhal ni bung ba mtshungs/ /spyan ni nyi shu rtsa bzhis phyug /bdag med ma la bde ba ster/ /</text></item>
<item><p>128a.3</p><section></section><text>glang po rta bong glang rnga mong / /mi dang seng ge de byi la/ /g.yas pa'i thod pa brgyad po ni/ /dang po glang po rim shes bya/ /gzhi dang chu gnas rlung dang ni/ /me zla de nas snang byed dang / /phyi mthar byed dang nor sbyin ni/ /g.yon ba'i thod pa brgyad na'o/ /gau rI kha dog nag mo'o/ /chom rkun</text></item>
<item><p>128a.4</p><section></section><text>ma ni btsod dang mtshungs/ /ro langs ma ni gser bsregs mdog /g+hasma rI ni margata mtshungs/ /puk+ka sI ni dbang sngon mo/ /ri khrod ma ni zla nor 'od/ /gtum mo nam mkha'i sngo bsangs ma/ /g.yung mo sna tshogs pa ru 'dod/ /gau rI g.yas na gri gug ste/ /g.yon na nya ni de bzhin</text></item>
<item><p>128a.5</p><section></section><text>no/ /chom rkun ma g.yas cang te'u ste/ /g.yon na phag pa de bzhin no/ /ro langs ma g.yas rus sbal te/ /g.yon pa'i lag pa thod pa'o/ /za phod ma yi g.yas na sbrul/ /g.yon pa'i lag pa thod pa'o/ /puk+ka sI g.yas seng ge ste/ /g.yon pa'i phyag na dgra sta 'dzin/ /</text></item>
<item><p>128a.6</p><section></section><text>ri khrod ma g.yas dge slong ste/ /g.yon pa na ni gsil byed shes/ /gtum mo g.yas na 'khor lo ste/ /g.yon na thod pa de bzhin no/ /g.yung mo g.yas na rdo rje ste/ /g.yon na sdigs mdzub de bzhin no/ /skyil krung phyed pa'i gar gyis gnas/ /gau rI la sogs phyag gnyis</text></item>
<item><p>128a.7</p><section></section><text>shes/ /spyan gsum skra ni gyen du yin/ /phyag rgya lnga yis shin tu mdzes/ /tshangs pa dbang po nye dbang drag /gshin rje nor gyi bdag po dang / /bden bral dang ni thags bzangs ris/ /gau rI la sogs pa yi gdan/ /thams cad rdo rje 'di yis ni/ /rang sngags yi ge</text></item>
<item><p>128b.1</p><section></section><text>rdzogs pa dang / /phyag rgya phyag mtshan gyur pa las/ /snying gar ye shes bsam gtan bya/ /rang snying pad nyir hU~M rdo rje/ /hU~M ye shes sems dpa' bzhugs pa'i snying / /pad nyir gnas pa'i hU~M rdo rje/ /hU~M ye shes rjes su bsam pa'o/ /dam tshig 'khor lo la mnyam thim/ /</text></item>
<item><p>128b.2</p><section></section><text>ye shes 'khor lo chen po 'bar/ /sangs rgyas byang chub sems dpa' ni/ /bsgrubs te gzhan yang du ma yin/ /dza hUM baM hoHbka' lung 'dis/ /gau rI la sogs bzhi po 'dis/ /dgug dang 'di ni gzhug pa dang / /bcing dang rjes su dgyes par bya/ /mig la sogs pa</text></item>
<item><p>128b.3</p><section></section><text>gti mug sogs/ /rdo rje gsum ni gnas gsum bsam/ /mig gnyis rdo rje gti mug ma/ /rna gnyis zhe sdang rdo rje ma/ /sna ni ser sna ma zhes brjod/ /kha la 'dod chags rdo rje ma/ /lus la phrag dog rdo rje ma/ /yid la bdag med rnal 'byor ma/ /ming gi yi ge dang pos</text></item>
<item><p>128b.4</p><section></section><text>bskyed/ /phyag gnyis zhal gcig bzang po yi/ /gri gug thod pa lag na bcas/ /sna tshogs mdog can ro yi gdan/ /sku gsung thugs kyi gnas su ni/ /oM AHhU~X ni 'di yi sngags/ /'di las mkha' spyod sa spyod ma/ /zhabs 'og gnas pa'i bsam gtan bya/ /sku</text></item>
<item><p>128b.5</p><section></section><text>gsung thugs kyi rdo rje ni/ /rnal 'byor ma ni rigs gsum dngos/ /rang snying sa bon khyad par spro/ /lcags kyu'i gzugs kyi 'od zer gyis/ /sangs rgyas spyan drangs yang dag mchod/ /dbang bskur ba ni blang ba'o/ /mgon po de bzhin gshegs thams cad/ /khyed kyis</text></item>
<item><p>128b.6</p><section></section><text>bdag la dbang bskur cig /de nas de bzhin gshegs 'di dag /he ru ka gzugs byas nas ni/ /bdud rtsi lnga yi chus gang ba'i/ /bum pa nyid kyi phyag gis bsnams/ /blugs te dbang bskur mtha' ru 'di'i/ /rtsa ba'i mi bskyod phyag rgya'o/ /de ni yang ni gau rI dang / /puk+ka</text></item>
<item><p>128b.7</p><section></section><text>sI 'di'i phyag rgya'o/ /sangs rgyas rin chen dpag med yang / /phyi ma drug la gnyis gnyis rim/ /oM sarba ta thA ga ta a b+hi She ka ta badzra swa b+hA wa At+ma ko\u0f85haM/ 'bud pa dang / 'bar ba dang / thod pa dang / lcags kyu lnga dang / sa bon lngar gyur pa'i bdud rtsi'i ro myong bar byed</text></item>
<item><p>129a.1</p><section></section><text>pa la/ /rdo rje nas kyi 'bru tsam bsams te/ dpal kye rdo rje brtag pa'o/ /oM sarba ta thA ga ta a mr-i ta swa da na badzra swa b+hA ba At+ma ko\u0f85haM/ /ye shes mchod pa sna tshogs sogs/ /lha mo 'di brgyad mchod pa ni/ /spro zhing 'khor lo'i bdag po ni/ /'khor</text></item>
<item><p>129a.2</p><section></section><text>lo'i bdag nyid pas sngon mchod/ /oM sarba ta thA ga ta pU dza badzra swa b+hA ba At+ma ko\u0f85haM/ rnal 'byor ma ni de dag gis/ /'khor lo'i gtso bo la bstod pa/ /khyod ni rnal 'byor ma rnams bskor/ /nyid kyi thugs kyis khyod dgongs grub/ /rgyu dang mi rgyu 'khor ba kun sgrub</text></item>
<item><p>129a.3</p><section></section><text>pa/ /snying rje'i thugs kyis sems can byang chub tu/ /kun rdzob sgyu mas byang chub sgrub pa'i yid/ /dgyes pa'i shrI he ru ka rdo rje bstod/ /oM sarba ta thA ga ta stu ti badzra swa b+hA ba At+ma ko\u0f85haM/ /rdo rje rjes su chags byed dang / /sangs rgyas gzhal med bye brag bsgom/ /</text></item>
<item><p>129a.4</p><section></section><text>dbang bskur bdud rtsi myang ba dang / /mchod pa bstod pa yan lag drug /yan lag drug bsgom rnal 'byor gang / /de ni myur du dngos grub thob/ /pho brang sangs rgyas rnam snang mdzad/ /dbang ni mi bskyod de bzhin gshegs/ /bdud rtsi myang ba 'od dpag med/ /bstod</text></item>
<item><p>129a.5</p><section></section><text>pa rin chen 'byung ldan dpal/ /mchod pa don yod yang dag mchod/ /rjes chags rdo rje sems dpa'o/ /dngos grub 'di ni nye ba yi/ /yan lag drug gis bskyed pa ni/ /dang po sprin dang 'dra ba mthong / /gnyis pa du ba 'dra ba ste/ /gsum pa glog gi rnam pa'o/ /bzhi pa mar me</text></item>
<item><p>129a.6</p><section></section><text>'bar ba dang / /lnga pa thams cad snang ba ste/ /sprin med nam mkha' 'dra ba'o/ /phyis ni sgyu ma'i rnam pa mtshungs/ /rmi lam snang ba skad cig go/ /lte bar gtum mo 'bar ba yis/ /de bzhin gshegs pa lnga bsregs te/ /spyan la sogs pa yang bsregs pa/ /bsregs pas</text></item>
<item><p>129a.7</p><section></section><text>haM las ri bong 'byung / /bsam gtan mi nus rnal 'byor gang / /don ni dag pa rjes su dran/ /snying rje spyan ni dmar po ste/ /yan lag nag po byams pa'i thugs/ /bsdu ba'i dngos po bzhi pa ni/ /zhabs ni rnam pa bzhi zhes brjod/ /zhal brgyad rnam par thar pa yin/ /bcu drug phyag</text></item>
<item><p>129b.1</p><section></section><text>ni stong pa ste/ /phyag rgya lnga ni sangs rgyas yin/ /khro bo gdug pa 'dul ba po/ /spyan gsum po ni sku gsum mo/ /rus pa bden pa bzhi pa'o/ /gzugs ni rdo rje ma yin te/ /tshor ba gsang ba'i gau rI ma/ /de bzhin chu ma 'du shes phung / /'du byed rdo rje mkha' 'gro ma/ /rnam shes</text></item>
<item><p>129b.2</p><section></section><text>'di ni bdag med ma/ /don dam la ni phung po med/ /de ni yan lag drug tu 'gyur/ /skye mched drug ni dag pa yi/ /zhe sdang rdo rje rdo rje ma/ /rdo rje ro ma 'bab ri yin/ /phrag dog rdo rje ma de bzhin/ /gti mug rdo rje ma yang ni/ /yin te rdo rje mkha' 'gro ma/ /ser sna gsang ba'i gau rI ma/ /yid</text></item>
<item><p>129b.3</p><section></section><text>la bdag med rnal 'byor ma/ /sa ni puk+ka sI ru brjod/ /chu rnams ri khrod ma zhes zer/ /drod ni gtum mor shes par bya/ /rlung ni g.yung mor rab tu brjod/ /gzugs ni gau rIr yang dag bshad/ /sgra ni chom rkun ma ru bshad/ /so so'i dri ni langs ma/ /ro yi tshul ni za phod ma/ /reg</text></item>
<item><p>129b.4</p><section></section><text>bya sa spyod ma zhes brjod/ /chos kyi khams ni mkha' spyod ma/ /sa ni dang por nor sbyin mtha'/ /phyug po thams cad sa 'grub bo/ /glang po la sogs 'dzin pa ni/ /nad ni nye bar zhi ba'o/ /glo dang dbugs dang de bzhin smyo/ /khrag skyugs mdze nad birdzi ka /mcher pa mchin pa rang</text></item>
<item><p>129b.5</p><section></section><text>gzugs ni/ /glang po la sogs rab tu brjod/ /ni raM su 'am gzhan las ni/ /bsam gtan sngags kyi bzlas pa bya/ /oM aSh+TA na nA ya biM gor+d+ha ke sha war+t+ma ne/ tsa turbiM sha ti/ ne trA ya/ sho Da sha b+hu dzA ya/ kr-iSh+Na dzI mU ta wa pu She/ ka pA la mA lA ne kA d+hA ri Ne/ At+mA ta krU ra tsit+tA ya ar+d+hen+du</text></item>
<item><p>129b.6</p><section></section><text>daMSh+T+r-i Ne/ mA ra ya mA ra ya/ kA ra ya kA ra ya/ gar+dz+dza ya gar+dz+dza ya/ tar+dz+dza ya tar+dz+dza ya/ sho Sha ya sho Sha ya/ sap+ta sA ga rA na/ ban+d+ha ban+d+ha/ nA gASh+Ta kAn/ gr-ih+Na gr-ih+Na sarba sha trUM/ ha hA hi hI hu hU he hai ho hau haM haHphaT swA hA/ bar chad thams cad nyer zhi'i phyir/ /gtor ma rgyun du sbyin par bya/ /oM</text></item>
<item><p>129b.7</p><section></section><text>in+daM dza ma dza la dzak+kha b+hU ta bah+ni bA u rAk+kha tsan+da sudz+dza ma da bap+pa ta la pA tA le aSh+Ta sap+pa swA hA/ i daM ba liM b+huM dza dziM g+ha phul+la d+hUp+pa mAM sa piM ga am+b+ha sap+pa kadz+dza sA da/ khan+ti khu Ni/ phe Ta gA da/ oM a kA ro mu khaM sarba d+har+m+mA NAM/ Ad+ya nut+pan+na twAta oM AHhU~M phaT swA hA/ /lha mo'i rgyud kyi pad+ma mang po ni/ /</text></item>
<item><p>130a.1</p><section></section><text>@#/ /bla ma zhi bas nyi ma'i 'od kyis phye/ /mi thub zla bas sbrang rtsi gzhibs 'thungs bas/ /sgrub pa'i thabs ni sbrang rtsi skyugs pa'o/ /dpal gyi thugs rje'i stobs kyis sgrub thabs byas/ /'di las ngal bar gyur pa'i bsod nams gang / /des thob skye ba'i rgya</text></item>
<item><p>130a.2</p><section></section><text>mtsho las sgrol ba'i/ /theg pa 'gro ba sgrol ba'i rgyur gyur cig /yan lag drug pa'i sgrub thabs zhes bya ba/ /slob dpon mi thub zla bas mdzad pa rdzogs so// //bla ma dam pas bka' stsal pa/ /dge slong shAkya ye shes kyis/ /yan lag drug pa'i sgrub thabs 'di/ /</text></item>
<item><p>130a.3</p><section></section><text>shAkya dkon mchog bdag med la/ /rnal 'byor ma ni thams cad phyir/ /nus pas bsgyur ba gang yod pa/ /kye yi rdo rje myur thob shog /rgya gar gyi mkhan po rat+na shrI dz+nyA na'i zhal snga nas dang / dge slong shAkya ye shes kyis bsgyur ba'o// @##/ /rgya gar skad du/ </text></item>
<item><p>130a.4</p><section></section><text>su pa ri gra ha nA ma maN+Da la no pi ka bi d+hi/ bod skad du/ dkyil 'khor gyi cho ga'i sgrub thabs bzang po yongs su gzung ba zhes bya ba/ bcom ldan 'das dpal he ru ka la phyag 'tshal lo/ /'khor ba 'jig pa'i me 'byung nad dang mya ngan 'phreng ba'i 'od 'phro par/ /lhung bas</text></item>
<item><p>130a.5</p><section></section><text>chu bur nad 'gyur bzlog dkas 'gro ba nyam thag zhi bya'i phyir/ /snying rje bdud rtsi'i char gyi chus gang 'gro la byams pa'i chu bo ni/ /gang 'di kun du rab 'bab sangs rgyas bcom ldan de la phyag 'tshal lo/ /rgyud kun don gyi cho ga ni/ /rgyas par rig pa yod min te/ /rgyud kun</text></item>
<item><p>130a.6</p><section></section><text>don gyi cho ga ni/ /bsgrub par nus pa ma yin no/ /de phyir tha snyad tsam gyis ni/ /rjes 'jug spros pa ma yin no/ /dkyil 'khor cho ga bdag gis ni/ /legs par bsdu ba 'di rtsom mo/ /slob dpon rnyed dang bkur ma phrogs/ /bya ba mkhas shing dkyil 'khor mthong / /sgrub</text></item>
<item><p>130a.7</p><section></section><text>sprul legs par bsngags pa yi/ /mkhas pa yis ni bsgrub par bya/ /zhi dang rgyas dang rab gnas sogs/ /'dod pa'i don ni byed nus pa'i/ slob ma gnyis sam gsum gyi bar/ /dkyil 'khor bri phyir gsal ba gdab/ /tshogs 'phel bar dang bgegs zhi'i phyir/ /</text></item>
<item><p>130b.1</p><section></section><text>thams cad mkhyen pa'i lam shes pas/ /sngon du bsnyen pa bya ba yin/ /bsnyen pa med na 'grub mi 'gyur/ /gnas kyi bye brag rig pa yis/ /'phral du dben par 'dug nas ni/ /lha yi 'khor lo bsgom par bya/ /dub na de yis gsang sngags bzlas/ /'khor lo can gyi</text></item>
<item><p>130b.2</p><section></section><text>sngags 'bum bzlas/ /rang gi lhag pa'i lha yi 'bum/ /gzhan rnams kyi ni khri nyid de/ /dngos grub mtshan ma mchog thob nas/ /rang gi lus la dkyil 'khor bsdu/ /'di ni sngon du bsnyen par brjod/ /sngon du bsnyen pa'o/ /bsnyen pas bgegs kyi tshogs bcom ste/ /sa</text></item>
<item><p>130b.3</p><section></section><text>ni yongs su gzung bar bya/ /ri bo grong dang grong khyer dang / /sa phyogs yid ni dga' ba ru/ /rus pa thal ba zug rngu rdo/ /bshang bas ma dag gzhan du bgrod/ /u dum wA ra n+ya gro a shwa ta tha/ /ba la sha dang ba ku lArdzu na/ /ldan pa rus sbal rgyab dang 'dra ba yi/ /sa ni drug po</text></item>
<item><p>130b.4</p><section></section><text>rnam par spang bar bya/ /chu ni g.yas su 'khor ba dang / /shar dang byang du gzhol ba'i sa/ /zur ni bzhi ste dkar 'dra ba/ /brkos nas des bkang lhag gyur pa'o/ /sngags pa rdo rje dril 'dzin pas/ /snying rjes gang ba'i yid dang bcas/ /g.yon brkyang pa yi tshul gyis</text></item>
<item><p>130b.5</p><section></section><text>gnas/ /bgegs rnams thams cad bsal bar bya/ /khru phyed brkos nas chu yis dgang / /gom pa brgya ru 'gro bar bya/ /myur du 'ongs nas blta bya ste/ /de bzhin 'dug na lhag par bsngags/ /der ni sa bdag zhing skyong ba/ /la sogs pa ni gtor ma sbyin/ /de nas</text></item>
<item><p>130b.6</p><section></section><text>sngags dang phyag rgya ru/ /bcas pas sa ni bslang bar bya/ /rdo rje khu tshur gnyis bcings te/ /gnyi ga mtshams kyi mtha' ru gzung / /sa bzang po 'di bdag stsol cig /ces pas bslang bar bya ba yin/ /oM hU~M dzraM dzraM swA hA/ sa bslang ba'i sngags dang phyag rgya'o/ /dge dang</text></item>
<item><p>130b.7</p><section></section><text>mi dge'i mtshan ma dang / /rjes mthun phyi de'i nyi ma la/ /zhi ba'i sbyin sreg bya ba 'am/ /yang na bgegs rnams gzhom par bya/ /sa 'dzin lta bur brtan pa'i blos/ /srung ba'i 'khor los sa legs bsrung / /pus mo lte ba rked tsam du/ /dngos grub rjes mthun brko bar</text></item>
<item><p>131a.1</p><section></section><text>bya/ /dgun zlar ba la sogs nas/ /brtsams te zla ba gsum gsum du/ /lto 'phye lho dang nub dang byang / /shar du de yi mgo bo ste/ /g.yon pa'i zur gyis nyal ba yin/ /'di yi lto ba shes nas brko/ /mgo bo rgyab sogs nas brkos pa'i/ /skyon</text></item>
<item><p>131a.2</p><section></section><text>ni rgyas la las shes bya/ /dkyil 'khor la sogs pa'i sa brko ba'i cho ga'o/ /phub ma rdo dang gseg ma dang / /sol ba la sogs dor byas te/ /rin chen 'bru sman nang du gzhug /shin tu 'thas par brdung par bya/ /zug rngu'i nyas pa thams cad ni/ /gal te bsal</text></item>
<item><p>131a.3</p><section></section><text>bar ma nus na/ /lag pas mnan te gsang sngags bzla'o/ /de nyid stobs ldan dag par 'gyur/ /oM ha na ha na kro ta hU~M phaT/ sa sbyang ba'i sngags so/ /dri chus gtor zhing dag pa yi/ /sa 'di yongs su gzung bar bya/ /mtshan mo lnga ni ma chad par/ /rdo rje slob dpon</text></item>
<item><p>131a.4</p><section></section><text>gyis bya'o/ /rdo rje khu tshur gnyis bcings te/ /nu ma gnyis kyi mdun bzhag nas/ /thams cad kun ni bskrad byas te/ /de rjes sar ni 'jug par bya/ /oM a pa sa ran+tu b+ha ban+to yi ge tsi ta s+tha na swa mi na/ de ba nA ga/ yak+Sha di gan+d+ha rba b+hU ta/ b+hU ta ni/ DA ki ni/ satwa atha kr-i ya</text></item>
<item><p>131a.5</p><section></section><text>a pa raM ba ga tsha traM si graM me wan+tu/ oM hUM phaT/ bskrad pa'i sngags dang phyag rgya'o/ /rdo rje sa gzhi ra ba dang / dra ba dag dang bla re dang / mda' yi dra ba phyi rol du/ /me ri yang ni byin gyis brlabs/ /oM me dI nI badzri b+ha ba badzra ban+d+ha hU~M/ oM badzra prA ka ra hU~M baM hU~M/ oM badzra pany+tsa ra hU~M yaM hU~M/ oM badzra bi d+ha na</text></item>
<item><p>131a.6</p><section></section><text>hU~M khaM hU~M/ oM badzra sa ra dz+wa la tra saM traM/ oM badzra dz+wa la a na lArka hU~M hU~M hU~M/ oM suM b+ha ni suM b+ha hU~M hU~M phaT/ oM gr-ih+Na gr-ih+Na hU~M hU~M phaT/ oM gr-ih+Na pa ya gr-ih+Na pa ya hU~M hU~M phaT/ oM A na ya ho b+ha ga wAn badzra rA dzA hU~M hU~M phaT/ oM g+ha g+ha g+hA ta ya g+hA ta ya/ sarba duSh+TaM big+hA hU~M phaT/ oM kI la</text></item>
<item><p>131a.7</p><section></section><text>ya kI la ya sarba pA paM hU~M phaT/ oM hU~M hU~M hU~M badzra kI la ya badzra d+ha ra adz+nyA pa ya ti/ sarba big+h+nAM kA ya bAk+tsit+ta badzra kI la ya kI la ya hU~M phaT/ oM badzra hU~M mung+ga ra badzra kI la ya/ A ko Ta ya hU~M phaT/ sngags tshig grub pa 'di rnams kyis/ /'bar ba'i me yi phyi rol du/ /khro</text></item>
<item><p>131b.1</p><section></section><text>bo'i rnam pa'i phur bu ni/ /lugs su 'byung dang lugs min pas/ /bgegs rnams kyi ni spyi bor gdab/ /phur pa la sogs cho ga'o/ /rdo rje dril bu la sogs kyi/ /de nyid rnams dang mchod yon sogs/ /cho ga rgyas pa'i dam tshig ni/ /sgo skyong las kyi rdo rjes gdab/ /sor</text></item>
<item><p>131b.2</p><section></section><text>mo brgyad pa nas brtsams te/ /nyi shu'i bar du grangs mnyam bya/ /gser dang 'jon dmar sogs byung ba'i/ /rdo rje rnam pa gsum ni bzung / /rtse gsum pa dang rtse lnga pa/ /rtse dgu pa ste rnam pa gsum/ /zhi dang ma zhi rab phyed pas/ /yang ni rnam pa gnyis su brjod/ /bzhi pa sna</text></item>
<item><p>131b.3</p><section></section><text>tshogs rdo rje nyid/ /rtse mo lnga pa gdong bzhi yin/ /dbus ma gzung ba'i gnas yin te/ /mtha' ma'i rtse mo de yi tshad/ /dbus ma'i rwa ni nas gzugs mtshungs/ /phyogs kyi cha las ma 'das par/ /tha ma chu srin mche ba'i rtse/ /chu srin kha nas byung ba yin/ /rtsa sbom rtse mo byin</text></item>
<item><p>131b.4</p><section></section><text>gyis phra/ /rno zhing rim gyis mgo bo gug /rwa rnams kyi ni nang gi char/ /dbus kyi rwa dang bar mtshams bya/ /rdo rje rjes su mthun pa ru/ /sor mo gnyis cha bskyed 'bri bya/ /rtse mo phan tshun mnyam bya zhing / /dbu ma las ni cung zad thung / /ra brgyad rtsa ba'i yan lag tu/ /pad+ma kha bye</text></item>
<item><p>131b.5</p><section></section><text>pad+ma brtag /dbus kyi cha las cung zad tsam/ /lhag par ska rags bya ba yin/ /phan tshun mnyam pa'i lhag ma ni/ /rim gyis nyis 'gyur mthon po yin/ /chu skyes 'dab brgyad mdzes pa yis/ /mgo dang zhabs su phreng ba gnyis/ /zhes bya ba 'di ni rdo rje'i mtshan nyid do/ /</text></item>
<item><p>131b.6</p><section></section><text>dbus su rnam snang mi bskyod pa/ /shar yin de bzhin rin chen lhor/ /nub dang byang gi ra dag la/ /'od dpag med dang don yod grub/ /'phags pa'i yan lag brgyad dag pa/ /pad+ma 'dab brgyad 'dab ma la/ /byang chub sems dpa' brgyad yin te/ /mtshan ma gsal bar blta</text></item>
<item><p>131b.7</p><section></section><text>bar bya/ /phyag na pad+ma byams pa dang / /nam mkha'i mdzod dang bzang po'i gsungs/ /gnod sbyin bdag po 'jam pa'i dpal/ /sgrib pa sel dang sa snying nyid/ /dbu ma kun gyi gzhir gnas te/ /sangs rgyas snying po za ma tog /rdo rje lcags kyu zhags pa ma/ /rdo rje lcags sgrog</text></item>
<item><p>132a.1</p><section></section><text>sgrol ma'o/ /mtshams su skul byed rin chen glog /lu gu rgyud ma gzhan mi thub/ /pad+ma'i mkha' 'gro ma ru gsungs/ /rwa la yang dag gnas brjod pa/ /shar du rdo rje mkha' 'gro ma/ /byang du 'jigs pa'i mkha' 'gro ma/ /nub tu ro langs mar shes</text></item>
<item><p>132a.2</p><section></section><text>bya/ /lho ru gtum mo dran par bya/ /dbus su ye shes mkha' 'gro ma/ /rdo rje'i de nyid 'dir 'dod do/ /dril bu kun du cha drug la/ /de yi cha bzhi 'khar ba yi/ /rang bzhin ma 'dres pa la bya/ /gzhan ni gzhan las brtag par bya/ /dril bu de yi nang gi mkha'/ /zheng dang chu ru</text></item>
<item><p>132a.3</p><section></section><text>mnyam pa yi/ /phreng ba ut+pal mtshan ma brgyad/ /steng dbus rim pa ji bzhin du/ /cho gas 'dab ma brgyad mtshan pa/ /ut+pal steng gi cha gcig la/ /phreng ba gsum gnas de steng du/ /bum pa gser ram zangs ma 'am/ /dngul lam ra gan las byas pa'o/ /de yi steng</text></item>
<item><p>132a.4</p><section></section><text>du de tshad tsam/ /shar bltas shes rab gdong ba bya/ /gdong steng rdo rje phyed pa ste/ /sngon gyi rdo rje phyed lta bu/ /de ltar sor brgyad la sogs pa'i/ /dril bu rdo rje'i rjes mthun bya/ /cung zad chu skyes kha phye ba'i/ /khar gyur yang ni ba lang mchu/ /zhes bya ba 'di ni dril bu'i mtshan nyid</text></item>
<item><p>132a.5</p><section></section><text>do/ /phyogs mtshams brgyad du blta bya ba/ /lha rnams sa bon rnam par bsgom/ /shar du lha mo sgrol ma ste/ /gos dkar mo ni byang du yin/ /nub tu mA ma kIr shes bya/ /lho ru sangs rgyas spyan ma'o/ /mdog bzangs dmar dang 'od ma can/ /rdo rje phreng ba mtshams nyid do/ /</text></item>
<item><p>132a.6</p><section></section><text>nang na gnas pa'i nam mkha' ni/ /gzugs med pa yi khams dag pa'o/ /gzugs khams rnam par dag pa 'di'i/ /ut+pal rtsa ba kha bye ba/ /shes rab bdud rtsi'i rang bzhin gnas/ /shes rab pha rol phyin pa'i gzhi/ /steng gi chu skyes rdo rje ni/ /rdo rje lta bur rnam par</text></item>
<item><p>132a.7</p><section></section><text>bsam/ /dbus kyi dbyug pa ye shes te/ /thams cad sdud cing spro bar byed/ /pad+ma'i bskor ba rnam pa lngas/ /gnas brgyad rnams su dkrol bar bya/ /zhes bya ba 'di ni dril bu'i de kho na nyid do/ /gser sogs rdzas dang mchod sbyin shing / /yang na ni ma pa'i shing las ni/ /</text></item>
<item><p>132b.1</p><section></section><text>dgang gzar ring tshad khru do pa/ /de ye dbye ba bshad par bya/ /chu zheng sor mo brgyad pa la/ /khung bu de phyed mnyam pa brko/ /brkos pa dang mnyam rdo rje bru/ /kha ni pad+ma'i 'dab ma mtshungs/ /mu khyud kyang ni gru bzhi ste/ /kun du sor mo bzhi yin no/ /sor gnyis brkos pa de tshad</text></item>
<item><p>132b.2</p><section></section><text>la/ /rdo rje rtse gsum pa nang du/ /'di yi khu bcud 'dzag pa yi/ /bu ga mthe'u chung tshad tsam yin/ /ska rags 'og tu de yi tshad/ /mdzes pa 'dab ma dag gi gnas/ /smyo byed me tog dang mtshungs pa/ /yu ba'i mgo bo dag tu bya/ /yu 'og sor gnyis rin po che/ /tha mar rdo rje</text></item>
<item><p>132b.3</p><section></section><text>sor drug pa/ /zhes bya ba 'di ni dgang gzar gyi mtshan nyid do/ /phyed bcas khru gang blugs gzar du/ /zhes bya 'di yi kha sor drug /chu skyes 'dab ma'i rnam pa mtshungs/ /de yi dbus su zheng zabs su/ /sor gsum bru bya de tshad tsam/ /rtse lnga pa yi rdo rjes mdzes/ /sor</text></item>
<item><p>132b.4</p><section></section><text>gnyis mdzes par byed pa'i gnas/ /rin chen sor gcig shes par bya/ /dgang gzar yu ba chang ba yis/ /gzung bar 'dor ba'i tshad tsam yin/ /cung zad phra ba blugs gzar gyi/ /rdo rje sor gsum bya ba'o/ /'di ni blugs gzar gyi mtshan nyid do/ /gser dang dngul</text></item>
<item><p>132b.5</p><section></section><text>dang nya phyis dung / /rdo dang shing dang zangs ma'i snod/ /'di dag mchod yon snod yin te/ /mthar yang 'dab ma'i snod sbyar bya/ /mchod yon gyi snod bstan pa yin no/ /dri yi chu dang 'o ma mngar/ /chu gtsang me tog dkar po rnams/ /ji ltar rnyed snod nang bzhag ste/ /spos</text></item>
<item><p>132b.6</p><section></section><text>bdug gsang sngags mngon par bzlas/ /'di ni mchod yon sgrub pa'i cho ga'o/ /dkar po ser po dmar po ljang / /zhi dang rgyas sogs sgrub pa la/ /las dang rjes su mthun pa'i dri/ /chu la sogs pa de bzhin sbyar/ /mchod yon gyi dbye ba'i cho ga'o/ /me tog spos</text></item>
<item><p>132b.7</p><section></section><text>dang mar me dang / /dri yi dung sogs g.yas su gzhag /g.yon du sngags kyi mchod yon sngon/ /mdun du yang ni snod gzhag bya/ /mchod yon gyi snod la sogs pa dgod pa'o/ /yi ge gsum mam yi ge lnga/ /ji ltar rgyud du bstan pa'i sngags/ /ji ltar las</text></item>
<item><p>133a.1</p><section></section><text>kyi rjes mthun par/ /mchod yon la sogs sngags su bya/ /zhi la mtha' ru ba shaM ste/ /rgyas la mtha' ma bau ShaT te/ /bsad la hU~M phaT mtha' mar te/ /dgug dang dbang la dzaHdang hriH/ /mchod yon la sogs pa'i sngags yin no/ /dang por</text></item>
<item><p>133a.2</p><section></section><text>dri chu sbyin par bya/ /gnyis pa la ni 'o ma mngar/ /gsum pa nyid la chu gtsang ste/ /bzhi par me tog sbyar bar bya/ /dung gi kha yi dri yi chu/ /zhabs rtsa dag la dbul bar bya/ /oM ni ri ti hU~M khaM zhabs bsil gyi sngags so/ /'thor 'thung la ni 'o ma dang / /mngar</text></item>
<item><p>133a.3</p><section></section><text>ba yin no bsang gtor ni/ /chu gtsang 'ba' zhig ku sha yi/ /chun po mchod yon sngags bzla'o/ /oM sar+b+ba saM sho d+ha ni hU~M phaT/ zhal bsil dang bsang gtor gyi sngags so/ /ye shes dkar pos me tog ni/ /blangs nas mtha' sogs rim gyis dbye/ /zhabs bsil zhal</text></item>
<item><p>133a.4</p><section></section><text>bsil bzed zhal ni/ /chol zangs sam ni lcags kyi snod/ /gser dang dngul sogs rdzas gzhan las/ /byas pa'i snod ni man 'jir bzhag /zhabs bsil la sogs pa'i rab tu dbye ba'o/ /zhabs bsil zhal bsil bsang gtor sogs/ /rim pa</text></item>
<item><p>133a.5</p><section></section><text>bzhin du dbul bar bya/ /'di kun mchod yon yan lag phyir/ /mchod yon sgra ru bshad pa yin/ /mchod yon dbul ba'i cho ga'i rim/ /khu tshur mnyam par dam bcings te/ /gung mo gnyis brkyang rtse mo sbyar/ /ar+g+haM chen por rab tu bstan/ /oM pra tIts+tsha ar+g+haM hUM swA</text></item>
<item><p>133a.6</p><section></section><text>hA/ mchod yon dbul ba'i sngags dang phyag rgya'o/ /bdud rtsi 'khyil sngags yungs kar bzla/ /khu tshur gnyis kyis 'dod lha la/ /rang gi bskor bas rab bskor te/ /gnyis gnyis bar du sbyang bar bya/ /cig car khu tshur gnyis dag gis/ /g.yas su bskor ba yang</text></item>
<item><p>133a.7</p><section></section><text>bya'o/ /sngon bzhin yungs kar me snod la/ /sbyang bar bya phyir gzhug par bya/ /oM sar+b+ba pA paM da ha na badzrA ya badzra satwa s+ya sar+b+ba pA paM da ha swA hA/ 'di ni sbyang ba'i cho ga'o/ /ye shes rnam shes nang bkug ste/ /snyim pas chu ni blang byas nas/ /de bzhin bskor te sbyang phyir mer/ /</text></item>
<item><p>133b.1</p><section></section><text>yungs kar bzhin du gzhug par bya/ /oM hUM ta Ti phaT/ nye reg gi cho ga'o/ /zla 'od an+d+ri nI la dang / /pu sha rA ga dmar nor bu/ /margata mchog ste de rnams kyi/ /phye ma rin chen rdul tshon mchog /gser dang dngul dang mu tig dang / /rgyal po 'khyil ba byu ru rnams/ /</text></item>
<item><p>133b.2</p><section></section><text>'di dag rin chen lnga ru bshad/ /yal ga lnga po bshad par bya/ /'dzam bu dang ni ka dam pa/ /bil ba dang ni a mra dang / /pi dza pu ra las byung ba'o/ /til dang gro dang sran ma 'bras/ /nas rnams 'bru lngar shes par bya/ /ha sa de ba ka pi ra/ kre taM dza li br-i ha pa la/ 'di</text></item>
<item><p>133b.3</p><section></section><text>dag sman bzhir shes par bya/ /lnga pa kar+Ni ka yin no/ /kaN+Da ka ri br-i ha ti/ ha sa de ba ha sa dang / se te a pa ra dzi dang / 'di dag cig shos sman gyi tshogs/ /tsan+dan gnyis dang gur kum dang / /la ku dran thi ka dang lnga/ /'di dag dri lngar bstan pa ste/ /lha la khrus gsol bshad</text></item>
<item><p>133b.4</p><section></section><text>pa yin/ /u dum+bA ra shi ri Sha/ a shwat+tha dang n+ya gro d+ha/ /par ka ti yi shun lpags lngas/ /lha khrus gsol ba'i mar khu bsal/ /ba yi mar dang lci ba chu/ /zho dang 'o ma yang dag bsres/ /'di dag pa yi lngar shes bya/ /lha rnams khrus gsol sgrub pa yin/ /sangs rgyas</text></item>
<item><p>133b.5</p><section></section><text>byang chub sems dpa' rnams/ /yang dag mnyes par bya ba ste/ /rtag tu dam tshig rig pa yis/ /dam tshig mchod pas mchod par bya/ /glu ni rdo rje can la dbul/ /gar ni sangs rgyas rnams la dbul/ /ha ri mchog la de bzhin dri/ /'jig rten rje la bza' dang btung / /</text></item>
<item><p>133b.6</p><section></section><text>gos kyi mchod pa rta mchog la/ /'di dag dam tshig mchog yin no/ /hU~M rdo rje las byung ba'i dri/ /a ka ru nag he ru ka /tsan+dan dkar po rtag pa la/ /dmar po 'jig rten rje la dbul/ /kha che rdo rje snang ba la/ /bdun gyi rgyal po thams cad do/ /kha dang tsha ba rdo rjer dbul/ /mngar</text></item>
<item><p>133b.7</p><section></section><text>ba rdo rje rtag pa la/ /skyur ba rdo rje nyi ma la/ /de bzhin lan tshwa 'jig rten rjer/ /rta yi rgyal po thams cad dam/ /bska ba rab tu brtag par bya/ /shing byung me tog nag mdzes pa/ /kye yi rdo rje 'chang ba la'o/ /ma li ka dang ma la ti/ /kun+da rtag tu sangs rgyas dbul/ /shing dbang</text></item>
<item><p>134a.1</p><section></section><text>mchog dang dri med pa/ /snang byed la ni dbul bar bya/ /ut+pal dmar po chu skyes dang / /ban+du dmar po pa ta la/ /pad+ma gar gyi dbang la dbul/ /thams cad rdo rje rta mchog la'o/ /rang gi lha yi sbyor byas te/ /mi mthun phyogs bskrad nges pa yis/ /sa yi dbus</text></item>
<item><p>134a.2</p><section></section><text>su 'dug nas ni/ /sangs rgyas rnams la gsol ba gdab/ /ji srid 'khor lo yongs rdzogs par/ /bdag cag bsrung ba bya ba'i phyir/ /sa 'di byin gyis brlab pa ni/ /bde bar gshegs pas deng nyid 'os/ /'gal ba'i sems can rtsom pa'i tshogs/ /mkhas pa khros pas</text></item>
<item><p>134a.3</p><section></section><text>rnam par gzhol/ /g.yas dang g.yon gyi mig dag la/ /ma las nyi ma Ta las zla/ /rkang 'og rdo rje spro ba yi/ /'od zer rnams kyis klu sogs bsregs/ /rgyan rnams thams cad kyis brgyan pas/ /rdo rje gsor ba rol byed cing / /gnas rnams su ni dril bu brdungs/ /rgyun du</text></item>
<item><p>134a.4</p><section></section><text>mthug pa'i hU~M sgra sgrogs/ /mkhas pas g.yas su bskor byas te/ /phyogs bzhi rnams su yongs su bskor/ /'gyur dang bcas shing sgeg pa mchog /dang por rol bcas rjes rgyu bas/ /rkang stabs brgyad du cho ga yis/ /rdo rje gom pas gar bya'o/ /me tog snying po'i sbyor ba</text></item>
<item><p>134a.5</p><section></section><text>bya/ /spos la yal ga'i sbyor ba nyid/ /mar me sdong bu'i lag tshul dang / /byug pa'i tshul gyis byug pa dang / /lag pas mig dang de bzhin rna/ /rkang pa zung gis g.yas phyogs su/ /bskor te pheg rdob sbyor ba yis/ /de bzhin du yang g.yon du bskor/ /de nas rgyun gyi</text></item>
<item><p>134a.6</p><section></section><text>gar byas te/ /de rjes bskyod pa'i gar bya'o/ /myur brdebs de bzhin gar byas te/ /'khor lo lta bur 'khor bar bya/ /g.yas brkyang ba dang / g.yon brkyang ba dang / mnyam pa'i rkang stabs dang / rdo rje'i rkang stabs dang / zlum po dang / sna tshogs gcod pa dang / rus</text></item>
<item><p>134a.7</p><section></section><text>sbal gyi rkang stabs dang / /bung ba 'phur ba lta bu zhes bya ba ni/ rkang stabs brgyad do/ /rgya mtsho bskyod pa dang / ri bo 'degs pa dang / mdzes pa'i gom pa dang / khro bo'i gom pa ste rkang stabs kyi bkod pa'o/ /rdo rje'i tshul dang / 'khor lo'i tshul dang / rin po che'i tshul</text></item>
<item><p>134b.1</p><section></section><text>dang / pad+ma'i tshul dang / ral gri'i tshul dang / mdung gi tshul dang / gzhu'i tshul dang / dbyug pa'i tshul dang / dbyug pa'i tshul dang / tho ba'i tshul dang / gtun shing gi tshul dang / rdo rje rtse gcig pa'i tshul dang / kha bcu pa'i tshul dang / ral gri'i phru gu'i tshul dang / sna tshogs dbyig pa'i tshul dang / </text></item>
<item><p>134b.2</p><section></section><text>mdung thung gi tshul dang / mtshon rtse gcig pa'i tshul zhes bya ba ni tshul bcu drug go/ /ba dan gnyis pa dang / ba dan gsum pa dang / me tog gi tshul dang / spos kyi tshul dang / mar me'i tshul dang / dri'i tshul dang / lA s+ye'i lag pa dang / phreng ba'i lag pa dang / glu'i lag</text></item>
<item><p>134b.3</p><section></section><text>pa dang / gar gyi lag pa dang / gling bu'i lag pa dang / pi wang gi lag pa dang / rdza rnga'i lag pa dang / mu kuN+Da'i lag pa dang / bya ba mtha' yas pa'i lag pa'i bkod pa'o/ /rdo rje'i skyil krung dang / sems dpa'i skyil krung dang / pad+ma'i skyil krung dang / bzang po'i 'dug</text></item>
<item><p>134b.4</p><section></section><text>stangs dang / skyil krung phyed pa dang / bkra shis kyi 'dug stangs te/ 'dug stangs kyi bkod pa'o/ /sgeg pa'i ro dang / dpa' bo'i ro dang / mi sdug pa'i ro dang / drag po'i ro dang / rgad po'i ro dang / 'jigs su rung ba'i ro dang / zhi ba'i ro dang / rngam pa'i ro dang / snying rje ba'i ro</text></item>
<item><p>134b.5</p><section></section><text>zhes bya ba ni gar gyi ro dgu'o/ /tha hi tha hi/ tha ga tha ga/ /thu ma thu ma/ tha ma tha ma/ tho ho tho ho/ /ci hi ci hi/ d+ha d+haM d+ha d+haM/ kra ka kra ka/ /tha ka tha ka/ DiM hi DiM hi/ ta Ta wa ta Ta wa/ traM/ cang te'u cha lang rnga rings dang / rdza rnga phyed pa de bzhin no/ /gling bu pi ldir yang de bzhin/ /pi wang rgyud</text></item>
<item><p>134b.6</p><section></section><text>mangs rgyud gcig pa/ rnam gsum dbye bas brdung bar bya/ /dal ba drag po myur ba'o/ /dkyil 'khor la sogs gnas rnams su/ /mchod pa 'di ni bla na med/ /'di dag ni rol mo'i bkod pa yin no/ /drug gi rjes su skyes pa'i glu dang / /drang srong gi rjes kyi glu dang / sa 'dzin gyi</text></item>
<item><p>134b.7</p><section></section><text>rjes kyi glu dang / bar ma'i rjes kyi glu dang / lnga pa'i rjes kyi glu dang / blo gsal gyi rjes kyi glu dang / 'khor mnyam pa'i rjes kyi glu dang / /dal ba'i dbye ba dang / drag po'i dbye ba dang / rdzogs par dbye ba dang / zab par dbye ba dang / phyed phri ba dang / rnam par 'dres pa dang / dkyugs</text></item>
<item><p>135a.1</p><section></section><text>gnyis len par byed pa dang / dkyugs gsum len par byed pa dang / mgrin par sgrogs pa dang / rkan du sgrogs pa dang / lcer sgrogs pa dang / sor sgrogs pa ste/ 'di dag ni glu'i bkod pa yin no/ /sa gzhi yongs su gzung ba'i tshe/ /dam tshig</text></item>
<item><p>135a.2</p><section></section><text>'di dag rab tu bskul/ /las rnams thams cad rab bsgrub phyir/ /slob dpon rdo rje 'chang bas bya/ /rdo rje sa sogs grub rjes su/ /rdo rje sems dpa' las byung ba'i/ /chos 'byung bsgom bya de nang du/ /hri las byung ba'i pad+ma ste/ /pad stengs a las byung ba yi/ /kun du</text></item>
<item><p>135a.3</p><section></section><text>bltas pa'i rdo rje yin/ /rdo rje'i steng du rlung la sogs/ /de steng b+h+rUM las 'khor lo nyid/ /nam mkha'i dbyings kyi dbus gnas par/ /'byung bzhi'i bdag nyid dkyil 'khor ro/ /de steng sangs rgyas yongs bsgoms te/ /spro zhing gzhal yas khang 'bar dgod/ /rgyal mtshan ba dan</text></item>
<item><p>135a.4</p><section></section><text>la sogs mdzes/ /pho brang nyams dga' bsgom par bya/ /dkar po gser sogs phye ma yis/ /pad+ma 'dab brgyad bri bar bya/ /las kun byed pa zhes bya ba'i/ /bum pa lte ba'i dbus su gzhag /tshon sna lnga yi srad bu ni/ /shar gyi 'dab mar rnam par dgod/ /lho ru rdo rje gzhag</text></item>
<item><p>135a.5</p><section></section><text>par bya/ /de bzhin byang du dril bu'o/ /bdud rtsi lngas gang dung phor ni/ /shar las gzhan pa'i 'dab mar dgod/ /rdul tshon sangs rgyas lnga yi cha/ /'bar ba re re tha dad pa'i/ /snod du gzhag par byas nas ni/ /so so'i mtshams su gzhag par bya/ /sku dang gdan rnams ji lta bar/ /bum</text></item>
<item><p>135a.6</p><section></section><text>par rdo rje 'chang ba bsgom/ /mchod pa rnams kyis yang dag mchod/ /sngags dang phyag rgya bskul bar bya/ /khu tshur gnyis ka dam bcings te/ /ro tsa na dang dkar po brkyang / /rtse mo rtse mo sbyar ba nyid/ /snying po'i phyag rgya bstan par bya/ /oM AH swA hA/ snying po'i phyag rgya dang sngags</text></item>
<item><p>135a.7</p><section></section><text>so/ /rdo rje rtse yis bum reg nas/ /gsang sngags brgya rtsa brgyad du bzlas/ /oM hU~M swA hA sngags so/ /chu des rdul tshon thig skud la/ /gtor nas mchod dang gtor ma sbyin/ /rang gi bdag po'i gsang sngags bzla/ /sku yang bsgom par bya ba yin/ /spro zhing 'khor lo bsdu bar bya/ /</text></item>
<item><p>135b.1</p><section></section><text>mtshan mo skad cig der gnas bya/ /'di dag ni sa yongs su gzung ba yin no// //rnal 'byor bdag nyid tho rangs langs/ /lus kyi bya ba kun byas te/ /bum pa sogs bsdus dkyil 'khor sa'i/ /lho phyogs cha ru gzhag par bya/ /yang ni dri yis nyer byugs te/ /baM las byung ba'i</text></item>
<item><p>135b.2</p><section></section><text>lha mo bsam/ /phyag gnyis bum pa bzang po 'dzin/ /sku mdog ser po'i 'od ldan zhing / /ye shes rdzogs pa yang dag mchod/ /lhag par gnas nas gshegs su gsol/ /skyob pa sangs rgyas thams cad kyi/ /spyod pa'i tshul dang khyad par dang / /sa dang pha rol phyin pa la/ /lha</text></item>
<item><p>135b.3</p><section></section><text>mo khyod ni dbang du gyur/ /dngos grub thams cad thob bya'i phyir/ /bdag gis dkyil 'khor bri bar bya/ /zhes lan gsum brjod de sa'i lha mo gshegs su gsol lo/ /lus khrus bya zhing dri yis byugs/ /ji snyed 'bar ba'i rgyan gyis brgyan/ /ser po'i gos ni bgos nas ni/ /</text></item>
<item><p>135b.4</p><section></section><text>phyi dro'i dus su 'jug par bya/ /dri dang me tog gcal bkram pa'i/ /dkyil 'khor dbus su 'dug byas te/ /bdag nyid 'dod pa'i lhar bsgoms la/ /spro dang bcas pas spros bzung nas/ /yan lag kun gyis rab btud de/ /rgyal ba rnams la gsol ba gdab/ /ma lus</text></item>
<item><p>135b.5</p><section></section><text>phyogs na bzhugs pa yi/ /sangs rgyas bdag la dgongs su gsol/ /rdo rje 'chang chen che ge mo/ /bdag ni dkyil 'khor 'bri bar 'tshal/ /sangs rgyas la sogs kun gshegs te/ /dngos grub 'di ni stsal du gsol/ /'di ni sangs rgyas la gsol ba gdab pa'o/ /slob</text></item>
<item><p>135b.6</p><section></section><text>dpon rdo rje sems mtshungs la/ /phyi nas rtag sogs rgyal ba dang / /mnyam pa rdo rje dril 'chang ba'i/ /slob ma rnams kyis gsol ba gdab/ /de bzhin gshegs pa kun zhi ba/ /de bzhin gshegs pa kun gyi gnas/ /chos kun bdag med pa yi mchog /dkyil 'khor dam pa</text></item>
<item><p>135b.7</p><section></section><text>bshad du gsol/ /mtshan rnams thams cad yang dag rdzogs/ /mtshan min thams cad rnam par spangs/ /kun du bzang po sku yi mchog /dkyil 'khor dam pa bshad du gsol/ /zhi ba'i chos ni mchog las byung / /ye shes spyod pa rnam sbyong ba/ /kun du bzang po gsung gi</text></item>
<item><p>136a.1</p><section></section><text>mchog /dkyil 'khor dam pa bshad du gsol/ /sems can don gyi sems chen po/ /rang bzhin dag pa dri ma med/ /kun bzang thugs mchog kha lo sgyur/ /dkyil 'khor dam pa bshad du gsol/ /yang na tshigs bcad gcig pa 'di/ /bzhi yis</text></item>
<item><p>136a.2</p><section></section><text>mgrin gcig brjod par bya/ /de bzhin gshegs pa kun zhi ba/ /de bzhin gshegs pa kun gyi gnas/ /rdo rje sems dpa' las byung ba'i/ /dkyil 'khor 'dren pas bshad du gsol/ /de nas langs te nam mkha' la/ /bzhugs pa'i sangs rgyas la btud de/ /bdag nyid</text></item>
<item><p>136a.3</p><section></section><text>sangs rgyas thams cad kyi/ /sbyor bas nga rgyal bskyed par bya/ /sangs rgyas rdo rje sems dpa' bdag /rdo rje nyi ma bdag nyid de/ /don yod rdo rje chos bdag nyid/ /sangs rgyas thams cad bdag nyid yin/ /hU~M badzro tiSh+Tha'i sngags kyis/ /rang gi mngon sprul 'khor lo ni/ /nam</text></item>
<item><p>136a.4</p><section></section><text>mkhar bteg par byas nas kyang / /rdo rje'i gar gyis kun du bskor/ /sngar bshad pa yi sngags kyis ni/ /rdo rjes gzhi'i rang bzhin bya/ /ra ba nyid dang dra ba dang / /bla re la sogs sngar bzhin bya/ /phur bu la ni khyad par du/ /phur pa sor mo bco brgyad pa'am/ /yang na sor ni bcu</text></item>
<item><p>136a.5</p><section></section><text>gnyis pa/ /sboms su sor drug sor bzhi pa/ /seng ldeng rus pa lcags las byas/ /tsan+dan dmar pos byug par bya/ /phreng ba cod pan dmar pos mdzes/ /chang pa g.yon pas gzung bar bya/ /phur bu'i mgo ru tho ba ni/ /bzhag pa lag pa cig shos kyis/ /sngon gyi sngags</text></item>
<item><p>136a.6</p><section></section><text>kyis brdungs byas te/ /shar sogs gnas su gdab par bya/ /yang na sngags dang phyag rgya yis/ /phur bu ra ba dra rnams bya/ /lag pa'i mthil ni steng bstan te/ /bzlog nas sa la brdab par bya/ /oM badzra hU~M phaT/ rdo rje phur bu'i sngags dang phyag rgya'o/ /lag gnyis lu gu</text></item>
<item><p>136a.7</p><section></section><text>rgyud bcas te/ /gyen du brkyang nas phyi ru bzlog /oM hU~M phaT dra ba'i sngags dang phyag rgya'o/ /lag gnyis khu tshur byas nas ni/ /ye shes pad+ma brkyang bar bya/ /sa gdugs dang ni rnam shes brgyad/ /ye shes dang ni rnam shes sbyar/ /sa gdugs pad+ma sbyar byas te/ /phyogs</text></item>
<item><p>136b.1</p><section></section><text>mtshams brgyad du bskor bar bya/ /oM dzaM b+ha ni hU~M phaT/ ra ba'i sngags dang phyag rgya'o/ /rnal 'byor ldan pa'i bdag nyid kyis/ /bum pa lhag par gnas par bya/ /bum pa rtsa ba nag po sogs/ /spangs pa mdun du dgod par bya/ /mgrin pa ring ba lto che ba/ /yal ga bzang</text></item>
<item><p>136b.2</p><section></section><text>pos kha rnams mdzes/ /'o ma dri chu la sogs pas/ /gang ba mgul bar ras kyis dkri/ /rjes su mthun pa brtan byas te/ /dkyil 'khor khang par gzhag par bya/ /dngos grub brgyad don 'dod byed phyir/ /lan bdun bar du bzlas pa yin/ /oM tap+te tap+te ma ha tap+te swA hA/ /</text></item>
<item><p>136b.3</p><section></section><text>gang+gA'i chu dgug pa'i sngags so/ /sa gdugs dang ni rnam shes sbyar/ /lhag ma thams cad brkyang byas pas/ /bum par red nas gsang sngags 'dis/ /lan bdun bar du mngon par bzlas/ /oM suM k+ShuM yuM hU~M phaT swA hA/ sgo'i bum pa'i lhag par gnas pa'o/ /dri med</text></item>
<item><p>136b.4</p><section></section><text>thig gis btab pa yis/ /'khor lo yi ni sgo bzhi ru/ /shar phyogs sgo nas brtsams byas te/ /bum pa rnams ni dgod par bya/ /rgyal ba dang ni bkra shis zhes/ /bya ba shar sgo'i logs gnyis la/ /lho ru dngos grub srung bar bshad/ /nub tu rgyal dang zhi ba ste/ /byang du dngos</text></item>
<item><p>136b.5</p><section></section><text>grub rdzu 'phrul te/ /dngos grub rin chen dbul ba'o/ /gang zhig 'dir ni lha yi gnas/ /dkyil 'khor gang du nges pa yi/ /dkyil 'khor de ni dri lnga 'am/ /yang na gzhan gyis byug par bya/ /rang gi sngags kyis yig sprul pas/ /lha yi 'khor lo dgod par bya/ /</text></item>
<item><p>136b.6</p><section></section><text>dgug par bya ba'i sbyor bas der/ /ye shes 'khor lo dgug par bya/ /de nas mchod pa rnam pa lngas/ /rgyal ba dad pas yang dag mchod/ /dkyil 'khor ji srid rdzogs kyi bar/ /byin brlab don du gsol ba gdab/ /thugs brtse'i phan pa'i dgongs pa can/ /sangs rgyas</text></item>
<item><p>136b.7</p><section></section><text>bdag la dgongs su gsol/ /sngags dang bcas par gshegs nas ni/ /sa gzhi yongs su gzung bar mdzad/ /rdo rje 'chang chen bdag ming 'di/ /dkyil 'khor che ge mo bskyed phyir/ /ci nus pa yi nyer spyod kyis/ /nang par nam langs dkyil 'khor 'bri/ /slob ma rjes</text></item>
<item><p>137a.1</p><section></section><text>su gzung ba dang / /khyed rnams la yang mchod bgyid na/ /rjes su brtse ba bskyed nas ni/ /bsnyen te bzhugs par mdzad pa'i rigs/ /zhes lan gsum brjod de dkyil 'khor gyi lha lhag par gnas pa'o// //de nas slob ma khrus byas te/ /gtsang</text></item>
<item><p>137a.2</p><section></section><text>ma'i gos ni bgos pa yis/ /me tog snyim thogs phyag 'tshal nas/ /bla ma la ni gsol gdab bya/ /skye rga na dang 'chi ba yi/ /chu srin la sogs 'jigs bcas pa/ /srid pa'i rgya mtshor bying ba las/ /'don par mdzad pa khyod 'ba' zhig /dga' chen khyod bdag ston pa bas/ /</text></item>
<item><p>137a.3</p><section></section><text>slob dpon khyod ni dgongs su gsol/ /byang chub chen po'i tshul bstan pa/ /mgon po chen po bdag 'tshal lo/ /dam tshig de nyid bdag la stsol/ /byang chub sems kyang bdag la stsol/ /sangs rgyas chos dang dge 'dun te/ /skyabs gsum dag kyang bdag la stsol/ /</text></item>
<item><p>137a.4</p><section></section><text>thar pa chen po'i grong mchog tu/ /mgon po bdag ni gzhug tu gsol/ /dam tshig slob mas gsol gdab pa'o/ /khyod ni tshul chen snod yin gyis/ /bu tshur theg pa chen po yi/ /gsang sngags spyod tshul cho ga ni/ /khyod la yang dag bshad par bya/ /rdzogs pa'i sangs</text></item>
<item><p>137a.5</p><section></section><text>rgyas gang 'das dang / /de bzhin gang dag ma byon dang / /da ltar byung ba'i mgon po rnams/ /'gro la phan phyir bzhugs pa dag /de dag kun gyi gsang sngags kyi/ /cho ga bzang po 'di mkhyen nas/ /dpa' bos byang chub shing drung du/ /thams cad mkhyen pa mtshan med brnyes/ /gsang</text></item>
<item><p>137a.6</p><section></section><text>sngags sbyor ba mnyam med de/ /shAkya seng ge skyob pa yis/ /bdud sde shin tu mi bzad pa/ /dpung chen dag kyang de yis bcom/ /de bas kun mkhyen thob bya'i phyir/ /bu yis blo gros 'di gyis shig /de ltar slob ma la gdams nas/ /bshags dang yi rang sogs bya zhing / /dang por gsum</text></item>
<item><p>137a.7</p><section></section><text>la skyabs su gtang / /de nas byang chub sems bskyed bya/ /ji ltar dus gsum mgon po rnams/ /byang chub tu ni nges mdzad pa'i/ /byang chub sems ni bla na med/ /dam pa bdag gis bskyed par bgyi/ /tshul khrims kyi ni bslab pa dang / /dge ba'i chos ni sdud par bgyi/ /sems can</text></item>
<item><p>137b.1</p><section></section><text>don byed tshul khrims gsum/ /bdag gis brtan por gzung bar bgyi/ /sangs rgyas chos dang dge 'dun te/ /bla na med pa'i dkon mchog gsum/ /sangs rgyas rnal 'byor las skyes sdom/ /'di nas brtsams te dang por gzung / /rdo rje rigs mchog chen po la/ /rdo rje dril bu phyag rgya</text></item>
<item><p>137b.2</p><section></section><text>dang / /de nyid yang dag gzung bar bgyi/ /slob dpon dag kyang gzung bar bgyi/ /rin po che yi rigs sbyor ba'i/ /dam tshig yid du 'ong ba la/ /nyin re zhing ni dus drug tu/ /sbyin pa rnam bzhi rtag tu sbyin/ /byang chub chen po las byung ba'i/ /pad+ma'i rigs chen dag pa la/ /phyi nang gsang ba theg</text></item>
<item><p>137b.3</p><section></section><text>pa gsum/ /dam pa'i chos ni so sor gzung / /las kyi rigs mchog chen po la/ /sdom pa thams cad ldan par ni/ /yang dag nyid du gzung bar bgyi/ /mchod pa'i las kyang ci nus bgyi/ /byang chub sems ni bla med pa/ /dam pa bdag gis bskyed bgyis nas/ /sems can kun</text></item>
<item><p>137b.4</p><section></section><text>gyi don gyi phyir/ /bdag gis sdom pa ma lus gzung / /ma brgal ba rnams bsgral bar bgyi/ /ma grol ba rnams dgrol bar bgyi/ /dbugs ma phyin pa dbugs dbyung zhing / /sems can mya ngan 'das la dgod/ /ces lan gsum gyis sdom pa gzung ngo / /de nas slob ma mdun bdar</text></item>
<item><p>137b.5</p><section></section><text>ba/ /dri yis gtor nas snying ga ru/ /rtse mo lnga pa'i rdo rje gzung / /sna tshogs dag gis rnam 'byed pa'i/ /rdo rje spyi bor rnam par bsam/ /mgrin pa'i gnas su chu skyes nyid/ /de nas me tog spos sogs kyis/ /mchod pa byas nas mdun du gzhag /so shing sor mo bcu gnyis pa/ /dri yi</text></item>
<item><p>137b.6</p><section></section><text>chu dang 'o mas bkru/ /rtse mo me tog gis bcings la/ /lan bdun bzlas pa'i dri chu yang / /kha dag bya phyir sbyin par bya/ /oM a dzi twa saM brta ni hU~M phaT/ so shing la bzlas pa'i sngags so/ /oM hrIHbi shud+d+ha d+har+m+mA sar+b+bA pA paM nish+tsa saM sho d+ha ya sar+b+ba bi kalpa a pa na ya hU~M/ chu sbyin pa'i sngags so/ /</text></item>
<item><p>137b.7</p><section></section><text>slob ma byang du mngon bltas pas/ /so shing ma gas par bcas nas/ /ba lang pags pa'i tshad tsam gyis/ /sa yi phyogs su rab tu dor/ /steng 'phreng kha tshur bltas lhung na/ /shin tu skal pa bzang por 'gyur/ /phyi rim kha phar bltas pa ru/ /lhung na skal ba med par 'gyur/ /bsrung</text></item>
<item><p>138a.1</p><section></section><text>ba'i don du srad bu la/ /bdud rtsi 'khyil pa'i sngags kyis bzla/ /de nas mdud pa gsum bya ste/ /slob ma'i dpung pa g.yas par bcing / /de nas phyir mi ldog bya'i phyir/ /slob ma rnams la spro ba bskyed/ /theg pa gzhan las ldog bya'i phyir/ /theg pa chen po'i che ba</text></item>
<item><p>138a.2</p><section></section><text>brjod/ /bdag nyid chen po khyed rnams kyis/ /rnyed pa mnyam med de ring rnyed/ /gang phyir rgyal ba sras bcas pa/ /bdag nyid chen po kun gyis ni/ /bstan pa 'di la khyed rnams kun/ /yongs su gzung ste skye bzhin pa/ /de phyir khyed rnams theg chen la/ /sang ni rab tu skye bar 'gyur/ /theg</text></item>
<item><p>138a.3</p><section></section><text>pa chen po cher 'byung ba'i/ /lam mchog 'di ni dpal dang ldan/ /khyed rnams der ni dong bas na/ /rang byung skal pa chen po pa/ /'jig rten thams cad mkhyen pa yis/ /de bzhin gshegs pa rnams su 'gyur/ /yod dang med las rnam par 'das/ /nam mkha' bzhin du dri ma med/ /</text></item>
<item><p>138a.4</p><section></section><text>zab mo rtog ge thams cad kyi/ /rab tu mi rtog gnas med pa/ /spros pa kun dang bral ba ste/ /spros pa rnams kyis rnam par spros/ /lan dang bya ba la sogs bral/ /bden pa gnyis la gnas pa yi/ /theg pa rab kyi mchog 'di ni/ /tshul la gnas na thob par 'gyur/ /bu kye nang</text></item>
<item><p>138a.5</p><section></section><text>bar dkyil 'khor ni/ /'bri bar 'gyur ro nyol cig ces/ /smras nas rab zhugs yang dag mchod/ /dkyil 'khor gshegs su gsol bar bya/ /'dod pa'i lha yis sbyor byin la/ /de nas gzhal yas khang nang na/ /slob ma bcug la yang dag bsrung / /seng ge'i nyal stangs</text></item>
<item><p>138a.6</p><section></section><text>rab tu brtag /ku sha'i myu gu rtse ma nyams/ /d+hi las byung ba bsam par bya/ /dang po gcig ni sngas su gzhag /gzhan dag stan du gding bar bya/ /yid dge nyol la ji lta bar/ /rmi lam mthong ba ston cig ces/ /de ltar brjod la slob ma bsnyal/ /rmi lam ci mthong dri bar bya/ /</text></item>
<item><p>138a.7</p><section></section><text>thos nas bzang ngam mi bzang ba/ /the tshom med par bshad par bya/ /dge bas dngos grub rnam gsum 'grub/ /mi dge sbyin sreg sogs zhi bya/ slob ma lhag par gnas pa'o/ /gza' dang skar ma bzang sogs la/ /nyi ma bzhi pa'i zhag la yang / /bla mas sbyin sreg byas nas</text></item>
<item><p>138b.1</p><section></section><text>ni/ /slob mar bcas pas dkyil 'khor brtsam/ /zla ba drug dang gza' bzhi dang / /rgyu skar bcu bzhi gang yin dang / /tshes grangs bdun gyi grangs nyid la/ /rgyal bas rab gnas la sogs bsngags/ /dpyid 'bring tha dad dbyar tha'o/ /ston zla dgun gyi 'bring tha ma/ /gza' lhag</text></item>
<item><p>138b.2</p><section></section><text>phur bu pa ba sangs/ /zla ba'i gza' dang 'di dag bzang / /tshes gnyis dang ni tshes gsum dang / /lnga dang bdun dang bcu pa dang / /bcu gsum pa dang zla gang ba/ /zhag bdun po ni bzang po yin/ /rgyal dang me bzhi lha mtshams dbo/ /snar ma byi bzhin mgo dang lag /snron snubs chu</text></item>
<item><p>138b.3</p><section></section><text>stod chu smad dang / /khrums stod khrums smad skar ma rnams/ /skar ma dbo la rab gnas bya/ /des ni shes rab 'phel bar 'gyur/ /sems la gang ci gnas pa yi/ /dngos grub me bzhis 'grub par 'gyur/ /snubs dang byi bzhin dag gis ni/ /bka' rnams yongs su</text></item>
<item><p>138b.4</p><section></section><text>shes par 'gyur/ /lag pa skal pa bzang por 'gyur/ /snar mas nor rnams 'byung bar 'gyur/ /mgo la zhi bar brjod pa yin/ /chu stod chu smad bu 'phel 'gyur/ /khrums stod khrums smad 'phel bar shes/ /rgyal la thams cad du ni rgyal/ /snron la bde ba yang dag stsol// </text></item>
<item><p>138b.5</p><section></section><text>lha mtshams mchog ni rab tu ster/ /dus dang gza' bzang la brten nas/ /bya ba 'di ni lhag gnas yin/ /thig skud sar pa gtsang ma ni/ /mdzes pa snal ma dgu 'am lnga/ /gcig tu bsgril ba lnga yi grangs/ /gsang sngags zlos shing bsgril bar bya/ /oM a n+yo n+ya A nu</text></item>
<item><p>138b.6</p><section></section><text>ga ta sar+b+ba d+harmAHpa ra a nu pra ba Sh+Ti sar+b+ba d+harma a t+ya n+ta A nu pra ba Sh+Ti sar+b+ba d+harmAHzhes bya ba'i sngags so/ /'bar ba'i lta bas sangs rgyas kyi/ /thugs nas 'od kyi thig skud bkug /lag pa sbyar ba'i dbus gnas par/ /thig skud de ni rjes su bsgrub/ /oM a A a A AM</text></item>
<item><p>138b.7</p><section></section><text>swA hA/ /thig skud sgrub pa'i sngags so/ /bla mas khu tshur g.yon pa ni/ /lte bar bzhag nas thig skud gzung / /de ma thag tu slob ma yis/ /sngags 'di yis ni gzung bar bya/ /oM dz+dza dz+dza dz+dza zhes lan gsum gyi bar du brjod do/ /sngags kyis bum pa kun gyi chu/ /gtsang</text></item>
<item><p>139a.1</p><section></section><text>mas khyim gyi nang du gtor/ /thig skud gdab pa'i rim pa bzhin/ /ye shes thig skud rab tu brkyang / /oM sar+b+ba saM sho d+ha ni hU~M phaT/ /dkyil 'khor la sogs par gtor ma'i sngags so/ /oM badzra sUtra sa ma ya ma ti kra ma hU~M/ /ye shes thig skud kyi sngags</text></item>
<item><p>139a.2</p><section></section><text>so/ /mtshan ma med pas dngos mi 'grub/ /thig skud chad pas slob dpon 'chi/ /ring thung khyer na nad kyis 'debs/ /phyogs 'khrul pa yis myong par 'gyur/ /g.yas kyi phyogs su bskor ba yis/ /ji ltar gsungs pa'i thig gdab pas/ /dkyil 'khor sprul</text></item>
<item><p>139a.3</p><section></section><text>pa'i thig la yang / /ye shes thig skud rab tu gdab/ /hi hi sgrogs dang ldan pa yis/ /yid kyis sgo ni dbye bar bya/ /oM hU~M trAM aM khaM rnams kyis/ /rdul tshon lha yi rnam par sbyor/ /'bar ba'i lta bas bsgrub par bya/ /gsang sngags brgya rtsa brgyad du bzlas/ /spos</text></item>
<item><p>139a.4</p><section></section><text>dang na bza' la sogs pa/ /ji ltar 'byor pa dbul bar bya/ /rdo rje gsol zhing dril bu dgrol/ /rdo rje'i glu sogs kyis bskul te/ /dmar po'i gos gyon gtor ma sbyin/ /'di ltar yang ni lhag mos bya/ /'di ni chos dbyings dag pa ste/ /sems can khams ni</text></item>
<item><p>139a.5</p><section></section><text>rnam grol byed/ /de bzhin gshegs pa kun gyi gnas/ /rnam snang mdzad rgyal bdag byas te/ /nyes pa kun las rnam grol ba'i/ /tshon rtsi dgye ba brtsam par bya/ /slob dpon gyis ni dang por dgye/ /phyi nas kun du slob mas so/ /g.yon pa'i rdo rje khu tshur gyis/ /</text></item>
<item><p>139a.6</p><section></section><text>blangs nas dbang ldan nas g.yas bskor/ /'khor lo can rigs rjes mthun pa'i/ /rim par sngags kyis rdul tshon bri/ /oM badzra tsi tra sa ma ya hU~M/ /gsang sngags so/ /phyi nas slob ma mkhas pa yis/ /ji ltar bde bar dgyes par bya/ /yon po ma dag chad</text></item>
<item><p>139a.7</p><section></section><text>sbom po/ /phra mo mtshan ngan spang bar bya/ /sbom pos nad rnams 'byung bar 'gyur/ /phra mos nor rnams 'jig par byed/ /yon pos rnam par 'gras par 'gyur/ /chad pas slob dpon slob ma 'chi/ /'di sogs skyon las nges grol ba/ /rdul tshon ri mos shes par</text></item>
<item><p>139b.1</p><section></section><text>'gyur/ /in+d+ra nI la'i rang bzhin dang / /de bzhin gzhan yang margata 'dra/ /pad+ma rA ga'i rang bzhin dang / /ser po 'bar bas shes par bya/ /kha dog dkar po de bzhin gzhan/ /de ltar rdul tshon rim shes bya/ /shar du dkar po chen po ste/ /lho ru ser po 'bar ba yin/ /nub tu rab tu</text></item>
<item><p>139b.2</p><section></section><text>dmar ba ste/ /byang du ljang gu de bzhin no/ /dbus kyi sa yi cha ru ni/ /kha dog sngon po rab tu brtag /slob dpon 'khor lo'i shar gnas pa/ /rdo rje sems dpa'i ting 'dzin ldan/ /hU~M mdzad la sogs sbyor ba'i bdag /slob dpon bzhi ni sgo bzhir yin/ /zur bzhir gzhag par bya ba ni/ /chos</text></item>
<item><p>139b.3</p><section></section><text>sgrogs byed pa bzhi yin no/ /dam tshig nyams pas 'jigs pa'i phyir/ /slob ma min pa gzhug mi bya/ /med na gnyis sam gsum gzung bya/ /mtha' mar yang ni gcig 'dod bya/ /g.yas pa rdo rje gsor bya zhing / /g.yon pas dril bu dkrol bar bya/ /phyag rgya sgyur ba'i tsham ngam gtong / /</text></item>
<item><p>139b.4</p><section></section><text>lta stangs phyag rgyas dgra las rgyal/ /sngags dang bcas pa'i stang stabs kyis/ /shar gyi gnas ni mnan par bya/ /rim pa 'di nyid kyis ni gzhan/ /sgo gnas dag gis kyang ni mnan/ /lag pa g.yas dang g.yon dag gis/ /rol dang bcas pas mtha' ru spro/ /cung zad bgrad pa'i sdang</text></item>
<item><p>139b.5</p><section></section><text>mig dang / /bcas pas smin ma rnam par bskyod/ /'gro ba dbang du byed pa'i rgyu/ /mig gi phyag rgyar shes par bya/ /g.yas brkyang ba dang g.yon brkyang dang / /g.yas brkyang bskum dang g.yon brkyang bskum/ /hU~M zhes sngags dang phyag rgyar ldan/ /rdo rje 'chang ba'i rnal 'byor pa'o/ /gtso</text></item>
<item><p>139b.6</p><section></section><text>bo'i slob dpon gzhan gyi'o/ /bus stabs tsog pu'i rkang stabs dang / /bskor ba'i stabs dang bzlog pa'i stabs/ /oM hU~M phaT/ shar sgo'i 'o/ /pus reg stabs dang g.yon 'degs stabs/ /bskor stabs seng ge'i mchod stabs so/ /oM hU~M AHphaT/ lho sgo'i 'o/ /g.yas brkyang ba</text></item>
<item><p>139b.7</p><section></section><text>dang g.yon brkyang dang / /sa ga zlum po'i rkang stabs so/ /oM hU~M AM AM AM phaT/ nub sgo'i'o/ /mthun pa'i stabs dang mi mthun stabs/ /gcig bsdus g.yon brkyang rkang stabs so/ /oM ha na mA ra duSh+TA na/ g+hA ta ya g+hA ta ya a a hU~M hrIHphaT/ byang sgo'i slob dpon gyi stong stabs dang sngags</text></item>
<item><p>140a.1</p><section></section><text>so/ /'dod pa'i don grub bya ba dang / /bgegs kyi bar chad zhi bya'i phyir/ /sngags dang phyag rgyas lha la sogs/ /g.yas brkyang bkug la gtor ma sbyin/ /rdo rje khu tshur gnyis bcings te/ /rgyab dang rgyab tu sbyar bar bya/ /sa gdugs dang ni pad+ma sprel/ /ro tsa na dang dkar</text></item>
<item><p>140a.2</p><section></section><text>po brkyang / /dkar po bkug nas 'dren pa ni/ /lha dang lha min grub pa dgug /oM AHbA ha ni ma hA bA ha ni pre ta bA ha ni sUR+Ya tsan+d+ra/ sid+ha mu khi dza ya rA dzI so ma rA dzI/ u ma de bi gang+ga ma/ su rU pI tA ra ya/ saM g+ha gra hA na sarbe/ ga Na pa ti/ kA ri ti ka ya shrI sa si de bi/ a ga lo ba ga la/ a su</text></item>
<item><p>140a.3</p><section></section><text>rA su rA dza yo/ /puk+ka sI ma hA puk+ka sI/ hU~M ho ho A kaR+Sha ya A kaR+Sha ya/ sa ma yA d+hi pe hU~M hU~M hU~M phaT dza swA hA/ spyan drang ba'i sngags dang phyag rgya'o/ /oM ba ta li ba ta li ma hA ba ta li hU~M hU~M hU~M/ b+hak+Sha ya b+hak+Sha ya/ sa ma ya tiSh+Tha dzardzu phruM phaT swA hA/ sngags 'dis spyan drang phyag rgya las/ /mdzub</text></item>
<item><p>140a.4</p><section></section><text>bcings se gol gsum brdabs gtang / /mnyes par byed pa'i sngags dang phyag rgya'o/ /dri yi dkyil 'khor gru bzhi pa/ /me tog dkar po dgram par bya/ /shA li'i bza' ba rgya chen po/ /bu ram zho dang 'bras chan mar/ /mar me tshogs mchod rol stabs kyis/ /shar sgo ba yi gtor ma</text></item>
<item><p>140a.5</p><section></section><text>sbyin/ oM e ka bI ke sma shA ne pa/ parba te kan+da re gr-i he grA ma pA ra she pa kre the tre shu n+ya ga re bi shi Shata/ b+h+wa dz+wa ne s+Tha la ga te/ mA ta d+ha na bi she Sha taHkr-iSh+Na ru dra de ba dat+te/ sa mA shrI ta kr-iSh+Na A ka rA la b+hi bA tsa nan+da tI ta bi nA ya ka/ /tsa muN+Da gau rI bi b+hats+tsha/ u ma de bI tsa ma tA ra/ dza yA na tsa/ bi dza yA Na tse ba/ a dzi</text></item>
<item><p>140a.6</p><section></section><text>ta/ a pa rA dzi tA/ b+ha dra kA le ma hA kA li s+thU la kA li tu dzo gi nIn+d+ri/ tsan+d+ri gau rI/ duSh+Ta laM ba ki/ tri da shi shwa ri kaM bo tsi dA pI tsuM pi n+yA grA mA was+thi ta yo gi ni g+ho ra rU pi/ ma hA rU pi/ daM ShA rU pi/ ka pA li mA lA mA li n+ya kha Dang+gi na/ ma hA d+hi ka/ /khang+ga pa ra shu ha ta ya/ badzra hasta/ d+ha nu sta thA/ ma hA su kha</text></item>
<item><p>140a.7</p><section></section><text>ma hA badzra sar+b+ba karma mA nu sA d+ha ka/ /yo ga maN+Dal ma hA rA dzA/ badzrA d+ha pa ti bra b+hu tha/ ta thA ga ta ma hA la la ni rany+dza yo gi d+h+r-iSh+Ti kA/ i daM ma hA su kha adz+nye nA/ a ba ha naM sar+b+ba sarbi Ni/ oM kak+ka D+ha na/ bab+ban+d+ha na/ khakh+khA ni/ sar+b+ba duSh+TA NAM hU~M hU~M hU~M phaT phaT dzaHswA hA/ rdo rje'i stabs dang sngon phyag rgyar/ /</text></item>
<item><p>140b.1</p><section></section><text>bcas pa'i sngags kyis spyan drang ste/ /khams gsum rnam rgyal bcings nas ni/ /mdzub gnyis lu gu rgyud byas la/ /oM dr-iSh+Ti hU~X hA b+hak+Sha b+hak+Sha phaT swA hA/ /sngags dang phyag rgya 'dri mnyes bya/ /se gol gsum gyis 'dis mnyes bya/ /tsan+dan dmar po'i chu yis ni/ /phyi rol</text></item>
<item><p>140b.2</p><section></section><text>dkyil 'khor gru gsum bya/ /der ni me tog dmar po dgram/ /nya skam sha skam sgog pa khrag /til phye bag phye 'bras sran chan/ /khyad par bdud rtsi lnga sogs dang / /rnam pa sna tshogs bza' ba rnams/ /lho sgo ba yi gtor ma yin/ /oM ma Ni b+ha dra/ pur+N+Na b+ha dra/ su b+ha dra/ dza ya b+ha dra/ </text></item>
<item><p>140b.3</p><section></section><text>nan+da kI la/ ma hA ki la/ su kI la/ pad+ma shi ka/ shaM kha shi ka na Ta/ ma hA na Ta/ b+he da nI/ ts+tshe da nI/ pu ra nI/ d+ha na d+ha su d+ha na/ su rU pa/ ke li ma hA ke li/ ha se ta/ kr-I Di ta bak+Shi pa/ su shrI ya rU pa kan+ti/ i daM badzre shwa rA ge nA wa naM/ yak+Sha yak+Sha ni/ hUM a ba ta ra a ba ta ra/ pa ta li ba ta</text></item>
<item><p>140b.4</p><section></section><text>li/ pAk+Sha pr-i ye yo gI ni/ hU~M hU~M hU~M phruM swA hA/ khu tshur gnyis sbyar dam bcings te/ /snying ga'i gnas su mnan par bya/ /spyan drang ba'i sngags dang phyag rgya'o/ /rdo rje bcings bskor snying gar gzhag /sngags 'dis mnyes par byas la gtang / /oM da nA d+hi pa ti pa da</text></item>
<item><p>140b.5</p><section></section><text>li phruM swA hA/ dkyil 'khor dmar po mngon byas te/ /me tog dmar dang ser pos mchod/ /bdud rtsi lnga dang ldan pa'i zas/ /sna tshogs kyis bkang snod bzhag ste/ /zlum pa'i stabs kyis sngags bzlas te/ /nub sgor gnas pa'i gtor ma yin/ /oM a nan+ta/ ba su</text></item>
<item><p>140b.6</p><section></section><text>ki/ tak+Sha ka /karko Ta/ pad+ma/ ma hA pad+ma/ shaM kha pA la/ ku li ka pA la/ de ba ti/ ma hA de ba ti/ so ma sha khI/ daN+Ta d+ha ra/ ma hA daN+Da d+ha ra/ a pA la la/ hu lu na dA nan+do pa nan+da/ sA ga ra/ ma hA sA ga ra/ tap+ta ma hA tap+ta/ shrI kAn+ti/ ma hA kAn+ti/ rat+ta kan+ti/ su rU pa/ ma hA su rU pa/ </text></item>
<item><p>140b.7</p><section></section><text>b+ha dra hi kaM/ ma ho rA ga/ /shi li/ ma hA shi li/ oM b+hak+Sha b+hak+Sha/ A gats+tsha/ A gats+tsha/ ma hA nA ga/ a d+hi pa ti sarba/ ra b+hu b+hu ba phruM phu swA hA/ zla ba'i khu tshur nyid byas te/ /sa gdugs dang ni rnam shes brkyang / /nyi ma'i lag pa brkyang byas te/ /sbrul mgo gdengs pa lta</text></item>
<item><p>141a.1</p><section></section><text>bur bya/ /oM hi li hi li ma hA hi li phruM phruM phraM swA hA/ sngar gyi phyag rgya se gol bcas/ /sngags 'di yis ni gtor ma sbyin/ /tsan+dan dkar po'i dkyil 'khor la/ /me tog dkar po dang ldan par/ /'o ma dang ni mngar gsum gyis/ /gang ba'i snod ni</text></item>
<item><p>141a.2</p><section></section><text>gzhag par bya/ /mthun pa'i rkang stabs kyis ni bya/ /byang sgo ba yi gtor ma yin/ /'byung 'jug la ni rdul tshon dang / /thig 'goms nyes pas 'jigs pa'i phyir/ /rdo rje shugs kyis tshon dang thig /yid kyis rdo rje gdeg par bya/ /oM badzra be gA kra ma hU~M/ nam</text></item>
<item><p>141a.3</p><section></section><text>mkha' la rdul tshon dang thig gdegs pa'i sngags so/ /dri yi chu yi dkyil 'khor du/ /lha yi gnas ni so so bar/ /de gdan yang dag gnas pa la/ /de dag mtshan ma yang dag bri/ /gang dag 'khor lo yongs rdzogs pa/ /mtshon pas rdzogs par bya ched du/ /bde</text></item>
<item><p>141a.4</p><section></section><text>gshegs ji ltar gsungs pa yis/ /spos rnams phyogs su nges par dbul/ /tsan+dan dang ni gur gum nyid/ /brag zhun de bzhin 'dod ma yin/ /rdzas 'di dag gi bdug spos che/ /mi bskyod pa la rab tu dbul/ /ka tso ra dang tso ri ka/ /gsum pa dzA ti ko sha ste/ /dngos</text></item>
<item><p>141a.5</p><section></section><text>grub bskyed pa'i spos 'di dag /phan pa la ni sbyar bar bya/ /kun du ru dang po la ka /ri dgas lte ba sen mo ni/ /dngos grub rab tu sgrub pa yi/ /spos ni rin chen rgyal po yin/ /a ru ra dang bu ram dang / /sha thi'i dri dang sha thi nyid/ /sha li ka dang sih+la ka /'jig rten</text></item>
<item><p>141a.6</p><section></section><text>mgon gyi bdug pa 'di/ /gsungs dang ma gsungs pa yi dri/ /dri yi bstan bcos las shes pa/ /spos 'di rta yi rgyal po ste/ /de dag mchod pa'i sgrub pa yin/ /de nas bdud rtsi 'khyil bzlas pa'i/ /dri chus dkyil 'khor gtor nas ni/ /bsrung ba byas te</text></item>
<item><p>141a.7</p><section></section><text>phyir byung nas/ /bum pa la sogs sta gon bya/ /nag po rtsa ba sogs kun spangs/ /mgrin pa ring ba lto ba che/ /rdo rgyus dkar po btags pa yi/ /chus byugs yal gas kha brgyan pa/ /mgul du mdzes pa'i gos kyis dkri/ /rin chen 'bru sman snying por ldan/ /</text></item>
<item><p>141b.1</p><section></section><text>rigs kyi mtshan mas mtshan pa ste/ /rgyal ba bzhi yi mtshan ma yis/ /stong pa'i logs bzhi ldan byas pa/ /rnam par rgyal ba'i bum par bya/ /gzhan yang de 'dra 'on kyang chung / /rigs kyi mtshan ma re re yin/ /bla re rgyal mtshan me tog sogs/ /mchod gtor rgya chen sta gon bya/ /de nas lus</text></item>
<item><p>141b.2</p><section></section><text>gtsang dri zhim bgo/ /dkyil 'khor las rig yang dag bcas/ /do shal dpung rgyan rkang rgyan dang / /rna ba'i rgyan dang gdu bu dang / /sor gdub ska rags la sogs pa'i/ /rgyan rnams kun gyis brgyan byas pa/ /cod pan dmar po mdzes pa la/ /lan bdun bzlas</text></item>
<item><p>141b.3</p><section></section><text>pas mgo bor bcings/ /dpal ldan rdo rje dril 'dzin pa/ /rdo rje sems dpa' dang mtshungs pas/ /bskor zhing bltas nas chad pa bskang / /lhag pa dbyi zhing sgo dbye bya/ /de nas bla re 'og gis/ /dkyil 'khor phyi rol dris byugs pa'i/ /dbang ldan grwa yi steng gnas la/ /</text></item>
<item><p>141b.4</p><section></section><text>bum pa lhag par gnas par bya/ /oM hU~M swA hA sngags 'di yis/ /cod pan kha rgyan gzhag par bya/ /hU~M bdun bzlas pa'i srad bu dkar/ /me tog phreng ba lhag par bcing / /tsan+dan dkar po'i dri chur bcug /phreng ba'i mgo bo lag bzung nas/ /rdo rje'i dbus bcings steng bzhag</text></item>
<item><p>141b.5</p><section></section><text>la/ /sngags pas bdag po bsgom byas te/ /gsang sngags brgya rtsa brgyad bzlas pas/ /lhag par gnas nas mdun du bya/ /cig shos bum pa brgyad po rnams/ /g.yas su bskor zhing g.yon pa yis/ /de mtshan bdag po'i gsang sngags kyis/ brgya las brgyad ni lhag par</text></item>
<item><p>141b.6</p><section></section><text>bzlas/ /de nas slob ma la sogs pa/ /bsang phyir 'khyil ba'i bum pa la/ /bdud rtsi 'khyil pa'i gzugs byas te/ /de yi gsang sngags 'ba' zhig la/ /brgya rtsa brgyad du bzlas byas nas/ /shar gyi sgo dang nye bar gzhag /shar gyi gnas su gnas nas ni/ /lha yi rnal 'byor shin tu</text></item>
<item><p>141b.7</p><section></section><text>ldan/ /dkyil 'khor bsgrub pa'i lha mchod phyir/ /'dir ni mchod pa'i bsgrub pa bya/ /rdo rje slob dpon bsam ji bzhin/ /'jig rten spyod pa'i rjes zhugs nas/ /mchod yon snod la sogs pa rnams/ /gnas ji lta bar gzhag par bya/ /dang por dag blo gsang sngags kyis/ /</text></item>
<item><p>142a.1</p><section></section><text>mchod yon la sogs bsang gtor bya/ /oM sarba saM sho d+ha ni hUM phaT/ 'bras bu me tog la sogs pa/ /dngos po sna tshogs bsang ba'i sngags/ /oM AHswA hA/ dung phor snod na gnas pa yi/ /bdud rtsi lnga sbyang gsang sngags so/ /oM AHhU~M a swA hA/ dam tshig</text></item>
<item><p>142a.2</p><section></section><text>gi chu bsang ba'i sngags so/ /oM shrI hU~M g+huM dzraM swA hA/ rnam shes 'jigs pa sbyar ba yis/ /lcags kyu lnga sbyang gsang sngags so/ /de nas rang gtso'i sbyor bdag nyid/ /sangs rgyas thams cad 'dus pa'i sku/ /ye shes phyag rgya snyoms zhugs te/ /ting nge 'dzin la dmigs par</text></item>
<item><p>142a.3</p><section></section><text>bya/ /ting nge 'dzin spos sangs rgyas rnams/ /rang rang mtshan mar dgod par bya/ /byin gyis brlab pa la sogs dang / /dbang bskur bar du yongs rdzogs bya/ /de nas gos zung dang bcas pa'i/ /snod rnams ji bzhin gnas pa las/ /gos dbul</text></item>
<item><p>142a.4</p><section></section><text>ba yi sngags kyis ni/ /so sor lha la dbul bar bya/ /oM badzra wAs+t+ra sa swA hA/ /sngar bsangs byas pa gtsang ma yi/ /mchod yon la sogs mchod par bya/ /de nas bstod pa nges brjod de/ /bdud rtsi myang zhing dgyes par bya/ /me tog 'di ni bzang zhing dge /dag pa'i skye</text></item>
<item><p>142a.5</p><section></section><text>gnas las dag pa/ /bdag gi dad pas dbul lags kyis/ /bzhes nas bdag la dgyes par mdzod/ /nags tshal las byung ro yi mchog/ /gang zhig dri yi bdug spos mchog /bdag ni dad pas 'bul lags kyis/ /bzhes nas bdag la dgyes par mdzod/ /srin po</text></item>
<item><p>142a.6</p><section></section><text>'joms shing dag byed pa/ /dge zhing mun pa rnam sel ba/ /bdag gi dad pas 'bul lags kyis/ /bzhes nas bdag la dgyes par mdzod/ /lhan cig skyes dang sbyar ba'i dri/ /shangs la tshim byed dag pa'i dri/ /bdag gi dad pas 'bul lags kyis/ /bzhes nas</text></item>
<item><p>142a.7</p><section></section><text>bdag la dgyes par mdzod/ /lha bshos gtsang ma thams cad ni/ /bza' dang bca' ba'i bye brag bcas/ /kha dog dri dang ror ldan pa/ /'bul gyis so sor bzhes su gsol/ /oM ku ru ku ru ma hA b+hak+Sha shrIM shrIM swA hA/ /lha bshos 'bul ba'i sngags so/ /oM dzaM swA hA/ 'bras</text></item>
<item><p>142b.1</p><section></section><text>bu thams cad dbul ba'i sngags so/ /oM shrI hU~M g+huM dzraM swA hA/ /lcags kyu lnga dbul ba'i sngags so/ /sangs rgyas thams cad rab bsgrub pa/ /mchod pa nyi shu bya ba ni/ /hU~M gi dam tshig las byung ba/ /rang gi phyag rgyas thams cad dbul/ /sgeg pa'i lag pas sgeg par bya/ /</text></item>
<item><p>142b.2</p><section></section><text>phreng ba phreng ba'i mkha' 'gro ma'i/ /glu ni hU~M gi dam tshig gis/ /gar ni rdo rje rkang pas bya/ /de ltar pi wang gling bu sogs/ /mchod pa blo dang ldan pas bya'o/ /de bzhin me tog mar me dang / /spos sogs dngos mang tshogs rnams dang / /sna tshogs gos dang bla re dang / /dril bu</text></item>
<item><p>142b.3</p><section></section><text>rnga yab mdzes pa dang / /bran po bran mo bzhon pa dang / /rta dang glang po la sogs dbul/ /bde gshegs gsungs pa'i dga' ston che/ /dkyil 'khor snying po'i nang phul bas/ /de nyid don las ma 'das shing / /don shes pa yi 'khor lo dgyes/ /rdo rje dril bu ma spangs</text></item>
<item><p>142b.4</p><section></section><text>par/ /bstod bya bkra shis glu blang bya/ /hU~M hU~M hU~M/ de ba d+ha ru saM sa ra/ d+ha ru d+ha na d+ha li ga na/ dzau d+ha ru he badzra tu hU~M/ te na hU~M/ te na hU~M/ te na te te hU~M/ su ra na ra ban+ti ta tsa ra Na d+ha ru ku su ma bi ma na ma tha ro Sha ka ru he badzra tu hU~M/ te na hU~M/ te na hU~M/ te na te te hU~M/ b+ha ba bi mut+ti/ bi she sho gu h+ya ni</text></item>
<item><p>142b.5</p><section></section><text>gu dzi/ a e ra ma ra ma he badzra tu hU~M/ g+hu h+ya na pi Ti a ga dzu tu hU~M/ rlung me'i dkyil 'khor la gnas pa/ /oM gyis byin brlabs bdud rtsi lnga/ /rab spar rjes su ye shes kyi/ /bdud rtsir bsam zhing yig gsum bzla/ /nang bzhugs thub dbang dpag med pa/ /hU~M</text></item>
<item><p>142b.6</p><section></section><text>byung rdo rje bcas pa'i lces/ /snying ga'i zla bar rgyal ba yi/ /dkyil 'khor ma lus tshim par bya/ /dran pa ma nyams rnal 'byor pas/ /thams cad byang chub rab bsgrub phyir/ /bshad dang ma bshad pa yi gar/ /rdo rje'i gom pas bya ba yi/ /mchod dang bstod pa nyer spyod</text></item>
<item><p>142b.7</p><section></section><text>sogs/ /phul nas lha rnams mnyes par bya/ /sgrub pa grogs mchog dkyil 'khor du/ /bzhag nas phyir dbyung chos skyong la/ /'bras dang nya dang sha la sogs/ /chang dang bcas pa'i gtor mas mchod/ /slar yang nang zhugs rnal 'byor ldan/ /ma dag nyes pa zhi</text></item>
<item><p>143a.1</p><section></section><text>bya'i phyir/ /dkyil 'khor kun du bskor byas te/ /de ru mtshan mo rdzogs par bya/ /dkyil 'khor bdag pos snga dro ni/ /phyi rol slar yang byung nas ni/ /rgyas pa'i sbyin sreg byas pa yis/ /dkyil 'khor 'khor lo rab tu mchod/ /rgyas par bya</text></item>
<item><p>143a.2</p><section></section><text>ba'i don gyi phyir/ /'chad par 'gyur ba'i cho ga yis/ /yan lag la mkhas yan lag bcas/ /rgyas pa'i sreg rdzas bsreg par bya/ /dkyil 'khor sgo yi phyi rol du/ /slob ma gzhag nas de gzhug phyir/ /nang zhugs mchod pa cher byas nas/ /'khor bdag dbang</text></item>
<item><p>143a.3</p><section></section><text>blangs bden pa brjod/ /chos rnams gzugs brnyan lta bu ste/ /dag cing gsal la rnyog pa med/ /gzung du med cing brjod du med/ /rgyu dang las las kun du byung / /de bzhin nyid las nges par skyes/ /bden pa de yis dkyil 'khor du/ /gzugs brnyan gsal</text></item>
<item><p>143a.4</p><section></section><text>bar slob ma ni/ /kun gyis dri ma med mthong shog /dkyil 'khor bdag po'i zhal byung ba'i/ /tshigs su bcad pa gnyis kyis bskul/ /lag gnyis rdo rje dril 'dzin pas/ /'khor lo can la glu yis bstod/ /nam mkha' skye ba'i mtshan ldan phyir/ /thog ma tha</text></item>
<item><p>143a.5</p><section></section><text>ma med pa'i mchog /sems dpa' rdo rje che rang bzhin/ /mi bskyod rdo rje bdag 'grub mdzod/ /kun mchog dngos grub chen po ste/ /dbang phyug chen po lhag pa'i lha/ /rdo rje 'dzin pa kun gyi rgyal/ /mi 'gyur mchog tu bdag grub mdzod/ /nyes pa mi mnga' rtag pa'ang khyod/ /</text></item>
<item><p>143a.6</p><section></section><text>'dod chags kun gyi rjes chags pa/ /'dod chags chen po dga' ba che/ /bcom ldan de nyid kyis grub mdzod/ /shin tu dag pa kun gyi mchog /gdod nas grol ba de bzhin gshegs/ /kun du bzang po kun bdag nyid/ /byang chub sems dpa' bdag grub</text></item>
<item><p>143a.7</p><section></section><text>mdzod/ /dngos grub chen po kun gyi mchog /dbang phyug chen po phyag rgya'i mchog /grub pa'i rdo rje cher bstod pa/ /rdo rje snyems bdag bdag grub mdzod/ /sems can kun gyi yid khyab pa/ /sems can kun gyi snying la zhugs/ /sems can kun gyi yab gyur</text></item>
<item><p>143b.1</p><section></section><text>nyid/ /'dod mchog dam tshig mchog gyur pa'o/ /bden pa gang gis ye shes mchog /shes rab thabs bdag dkyil 'khor yin/ /bden pa de yis mgon bdag la/ /khyod kyis 'dod pa rab rdzogs mdzod/ /de ltar bstod cing phyag byas pas/ /'di ltar yang ni</text></item>
<item><p>143b.2</p><section></section><text>gsol ba gdab/ /dkyil 'khor gtso bo dkyil 'khor du/ /slob ma rab tu gzhug par bgyi/ /sems can don du bdag gsol 'debs/ /bzod pa mdzod de dgongs su gsol/ /de ltar de tshe gnang thob nas/ /slob ma der ni gzhug par bya/ /de nas dbang bskur skal</text></item>
<item><p>143b.3</p><section></section><text>ldan pa'i/ /slob mas slob dpon zhabs dag la/ /btud nas me tog snyim bkang ste/ /'di skad ces ni brjod par bya/ /dga' chen khyod bdag ston pa pos/ /slob dpon khyod ni dgongs su gsol/ /byang chub chen po'i tshul brtan pa/ /mgon po chen po bdag 'tshal</text></item>
<item><p>143b.4</p><section></section><text>lo/ /dam tshig de nyid stsal du gsol/ /sdom pa rnams kyang bdag la stsol/ /sangs rgyas rol mo las byung ba/ /mi ldog 'khor lo'i 'byor bar ldan/ /thar pa chen po'i grong khyer mchog /gsang ba chen por 'jug par bgyi/ /gsang ba'i rigs mthong thams</text></item>
<item><p>143b.5</p><section></section><text>cad du/ /slob dpon chen po bdag 'jug mdzod/ /mi ldog pa yi dbang bskur ba/ /skal pa chen por bdag la stsol/ /mtshan rnams kun gyis rgyas btab cing / /dpe byad rnams ni yang dag ldan/ /sangs rgyas sku ni yid 'ong ba/ /slob dpon chen po bdag la</text></item>
<item><p>143b.6</p><section></section><text>stsol/ /dbang bskur ba ni rmad byung che/ /sems can kun gyi don gyi phyir/ /bdag ni rtag tu slob dpon gyur/ /slob dpon chen po bdag la stsol/ /de nas slob ma'i 'dod pa bzhin/ /'khor lo can la gsol ba gdab/ /rnam dag che ge mo zhes pa/ /byang chub sems ni yongs</text></item>
<item><p>143b.7</p><section></section><text>'dzin cing / /gsang ba'i dkyil 'khor 'dir zhugs nas/ /dam tshig dang ni sdom pa 'tshal/ /de nas slob dpon gnang thob pas/ /slob ma la ni dri bar bya/ /gsang ba chen po'i rigs dag pa/ gsang ba yongs su 'dzin par ni/ /bdag nyid chen po khyod 'dod dam/ /des kyang</text></item>
<item><p>144a.1</p><section></section><text>'tshal zhes brjod par bya/ /de nas bla ma rdor 'dzin gyis/ /slob ma sdom pa dang ldan pa/ /gos dmar gyon la ras dmar gyis/ /mig dag dgab par byas nas ni/ /bdud rtsi 'khyil ba'i bum pa'i chus/ /bsrung ba'i phyir ni bsang gtor bya/ /me tog kha</text></item>
<item><p>144a.2</p><section></section><text>dog sna tshogs pa'i/ /phreng ba lag pas gzung ba la/ /sku gsum rnam par sbyang ba'i phyir/ /yi ge gsum po rnam par dgod/ /gsang sngags zlos shing lag bzung nas/ /slob ma gzhug par bya ba yin/ /oM kI li kI li ma li g+hur ni ta badzra tsa le yuM yuM yuM swA hA/ /slob ma</text></item>
<item><p>144a.3</p><section></section><text>gzhug pa'i sngags so/ /sdug pa khyod ni su zhig ces/ /bla mas slob ma la ni dri/ /sdug pa skal chen bdag yin zhes/ /'di yis 'jug phyir smra bar bya/ /de nas nang du bcug nas ni/ /rnam par snang mdzad brgya byin la/ /sngags kyis byin gyis brlabs byas te/ /de nas dam</text></item>
<item><p>144a.4</p><section></section><text>tshig bzung bar bya/ /oM sarba bud+d+ha pa dzo pas+tha nA ya/ A t+ma nAM na R+Yi tA ya mi/ oM A tsaR+Ya pU dzo bas+tha nA ya At+ma naM ni R+Ya tA ya mi/ oM sa ka le sa twa pa ri tra nA tha/ At+ma nAM ni R+Ya tA ya mi/ /de nas rdo rje dril 'chang ba'i/ /bla mas slob ma'i snying ga ru/ /rdo rje bkod de der gtad nas/ /dam tshig</text></item>
<item><p>144a.5</p><section></section><text>mchog ni lan gsum brjod/ /sa ma ya s+t+waM/ sa ma ya a haM/ 'di ni dam tshig gzung ba'o/ /de nas 'di skad ces brjod par bya ste/ /deng khyod de bzhin gshegs pa thams cad kyi rigs su zhugs kyis/ ngas khyod la ye shes gang gis de bzhin gshegs pa thams cad du grub</text></item>
<item><p>144a.6</p><section></section><text>pa yang thob na/ /dngos grub gzhan lta smos kyang ci dgos te/ de lta bu'i rdo rje'i ye shes bskyed par bya/ /khyod kyis dkyil 'khor chen po ma mthong ba rnams kyi mdun du ma smra zhig /dam tshig nyams par gyur ta re/ rdo rje sems dpa' deng khyod kyis/ /snying la yang dag zhugs par</text></item>
<item><p>144a.7</p><section></section><text>gyur/ /gal te tshul 'di smras na ni/ /de ma thag tu dral te gshegs/ /de nas sngon du sgrub pa yi/ /bdud rtsi lnga la bdun bzlas te/ /dung gis slob ma'i kha ru ni/ /sngags 'di brjod la sbyin par bya/ /'di ni khyod kyi dmyal ba'i chu/ /dam tshig 'das na sreg par byed/ /dam tshig</text></item>
<item><p>144b.1</p><section></section><text>bsrungs na dngos grub pas/ /rdo rje bdud rtsi chu 'thungs shig /oM AHswA hA/ /bdud rtsi lnga'i chu blud pa'i sngags so/ /dam tshig gi ni chu 'thungs te/ /dad pa nye bar gnas pa la/ /ci ste 'di ni mi brtan par/ /dogs phyir bla mas brtan par bya/ /deng phyin chad khyod kyi phyag na rdo rje</text></item>
<item><p>144b.2</p><section></section><text>nga yin gyis/ /ngas 'di byos shig ces bsgo ba gang yin pa de bya dgos so/ /khyod kyis nga la brnyas par ma byed cig /mi bde ba ma spangs par khyod dus byas nas dmyal bar ltung bar gyur ta re zhes brjod par bya'o/ /sems ni rab tu dga' bya'i phyir/ /gal te 'bebs par</text></item>
<item><p>144b.3</p><section></section><text>byed na ni/ /snying gar rlung gi dkyil 'khor la/ /rlung gi sa bon rnam par bsgom/ /rkang pa'i mthil nas rlung gis gdeg /de yi snying gar bskul bar bya/ /rang gi lha yi sbyor ba yi/ /nga rgyal ldan pas gsang sngags bzlas/ /sngags ni oM lo le la le hU~M AHsngags pas</text></item>
<item><p>144b.4</p><section></section><text>brgyal bskyed nas ni/ /rdo rje dril bu dkrol byas te/ /de yi sngags kyi rdo rje'i glu/ /'jigs su rung bas gar bya'o/ /oM tiSh+Tha badzra sa ma ya pra ti ba liM ta hU~M hU~M hU~M ho ho ho swA hA/ ye shes phab pa las bskyod pa'i sngags so/ /de nas se gol brdab bya ste/ /me tog phreng ba bzang po</text></item>
<item><p>144b.5</p><section></section><text>'dis/ /oM pra tIts+tsha badzra ho zhes brjod/ /dkyil 'khor snying por rab tu dor/ /gal te bzang por ma lhung na/ /lan gnyis bar du dor bar bya/ /de nas de yi mgor bcings te/ /phreng ba'i sbyor ba sbyin par bya/ /'di yis gdong g.yogs dbye ba ste/ /bla mas tshigs bcad</text></item>
<item><p>144b.6</p><section></section><text>'di ltar brjod/ /oM rdo rje sems dpa' deng khyod kyis/ /mig 'byin par ni brtson par mdzod/ /mig ni thams cad 'byed mdzad de/ /rdo rje'i mig ni bla na med/ /oM dz+nyA na tsak+Shu hU~M a swA hA/ /'di ltar brjod rjes mig phye ste/ /bla ma'i zhabs la phyag 'tshal te/ /de nas bla mas</text></item>
<item><p>144b.7</p><section></section><text>slob ma la/ /'di ltar yang ni brjod par bya/ /dkyil 'khor 'di la da lta nyid/ /dad pa'i shugs kyis blta bar bya/ /khyod kyang sangs rgyas rigs las skyes/ /sngags dang phyag rgyas byin gyis brlabs/ /sngon ma byung ba mthong ba yi/ /slob ma 'dod dang ldan pa yis/ bla</text></item>
<item><p>145a.1</p><section></section><text>ma'i zhabs la phyag byas te/ /de nas 'di ltar brjod par bya/ /oM rdo rje'i dkyil 'khor chen po yi/ /dkyil 'khor du ni bdag zhugs so/ /oM rnal 'byor dkyil 'khor chen po yi/ /dkyil 'khor bdag gis de ring mthong / /oM gsang ba'i dkyil 'khor</text></item>
<item><p>145a.2</p><section></section><text>chen po yis/ /dkyil 'khor du ni bdag dbang bskur/ /de nas dam tshig kyang brjod par bya ste sa ma ya hoM hoM hoM/ /de nas dkyil 'khor 'khor lo bsten/ /rigs rgyal lha mo'i mtshan ma dang / /'dab ldan pad+mar bcas pa dang / /lha yi gnas rnams bstan par bya/ /'di dag</text></item>
<item><p>145a.3</p><section></section><text>ni slob ma dkyil 'khor du gzhug pa'i cho ga'o/ /de nas slob mas slob dpon gyi/ /zhabs la gus par phyag 'tshal te/ /tshigs bcad 'di yis bla ma la/ /dbang bskur don du gsol ba gdab/ /khyod ni he ru ka dpal te/ /bde gshegs rnams kyis bde gsol</text></item>
<item><p>145a.4</p><section></section><text>mdzad/ /byang chub sems dpa' che rnams kyi/ /yang dag don mchog rnam dag pa/ /ji ltar de nyid bdud rtsi yis/ /dbang gi mchog ni bskur ba bzhin/ /de bzhin bdag la 'khor ba yi/ /sdug bsngal rnams ni bsal bar mdzod/ /rnal 'byor bdud rtsi dri med mchog/ /</text></item>
<item><p>145a.5</p><section></section><text>ma rig nyes pa rab rib 'joms/ /gang gi byang chub bla med pa/ /de ring bdag gis thob par mdzod/ /dkyil 'khor shar du khru gnyis dor/ /nang gi dkyil 'khor phyed tsam gyi/ /dkyil 'khor mtshan nyid ldan pa yi/ /dkyil 'khor gnyis par slob ma gzhag/ /</text></item>
<item><p>145a.6</p><section></section><text>mchod yon zhabs bsil la sogs sbyin/ /sbyang ba'i cho ga byas nas ni/ /slob ma shis par 'dod pa'i phyir/ /bla mas bkra shis glu blang bya/ /phun sum tshogs 'dzin gser gyi ri bo lta bu mdog /'jig rten gsum mgon dri ma gsum ni rab tu spangs/ /sangs</text></item>
<item><p>145a.7</p><section></section><text>rgyas chu skyes 'dab rgyas lta bu'i spyan mnga' ba/ /bkra shis des ni ding 'dir khyod la bde byed shog /de yis nye bar bstan pa mchog rab mi g.yo ba/ /'jig rten gsum na grags shing lha dang mis mchod pa/ /dam chos rab mchog skye dgu rnams la zhi bar byed/ /</text></item>
<item><p>145b.1</p><section></section><text>'jig rten bkra shis gnyis pa deng 'dir khyod la shog /dam pa'i chos dang ldan zhing thos pa'i bkra shis phyug /dge 'dun lha dang lha ma yin dang mis mchod pa/ /ngo tsha dpal gnas tshogs kyi nang na rab kyi mchog /'jig rten bkra shis gsum pa deng 'dir khyod la shog / </text></item>
<item><p>145b.2</p><section></section><text>dga' ldan lha yi gzhal med khang gi snying po nas/ /'gro la phan phyir bde gshegs dbang por bcas pa'i lha/ /rjes su 'brang ba de bzhin gshegs pa'i bkra shis gang / /bkra shis des ni deng 'dir khyod la zhi byed shog /'dab sar 'tsher ba me tog char 'bab lum+bi'i</text></item>
<item><p>145b.3</p><section></section><text>tshal/ /mang po lha yis bsten par mgon po bltams pa na/ /srid pa mthar gyur pa yi bkra shis gang yin pa/ /bkra shis des ni deng 'dir khyod la zhi byed shog /sna tshogs skyon rnams rnam par gzhom par bya ba'i phyir/ /dgyes pas dka' thub tshal du nam phyed</text></item>
<item><p>145b.4</p><section></section><text>mngon par byung / /dbang bcas lha rnams rjes 'brangs gshegs pa'i bkra shis gang / /bkra shis des kyang deng 'dir khyod la zhi byed shog /chu bo'i 'gram du mchod yon phreng bas yongs su bskor/ /zhi phyir ngo mtshar gyur pa srid pa dag byed pa/ /klu yi rgyal pos legs</text></item>
<item><p>145b.5</p><section></section><text>par bstod byed bkra shis gang / /bkra shis des ni deng 'dir khyod la zhi byed shog /grong khyer mchog gyur ser skya zhes ni bya ba der/ /rmad du grags pa chen po'i lha yis mngon bstod pa/ /bsam yas dge bsgrubs de bzhin gshegs pa'i bkra shis gang / /bkra shis</text></item>
<item><p>145b.6</p><section></section><text>des ni deng 'dir khyod la zhi byed shog /sems can thams cad la ni phan phyir byang chub pa/ /dam chos rin chen tshogs ni thub pa las byung ba/ /sems can don bsgrubs rab rgyas brtson pa'i bkra shis gang / /bkra shis des kyang der 'dir khyod la zhi byed shog /rab tu 'od</text></item>
<item><p>145b.7</p><section></section><text>'bar gser mdog lta bu'i sku mnga' ba/ /baiDUR+Ya mdog 'dra ba'i rtswa gdan steng du bzhugs/ /skyil krung legs bcas mi g.yo sku mnga'i bkra shis gang / /bkra shis des ni deng 'dir khyod la zhi byed shog /shing gi rgyal po'i rtsa bar bcom ldan byams stobs kyis/ /bdud</text></item>
<item><p>146a.1</p><section></section><text>phyogs kun las rnam par rgyal tshe sa dang mkhar/ /rnam pa sna tshogs ngo mtshar gyur pa'i bkra shis gang / /bkra shis des ni deng 'dir khyod la zhi byed shog /bA rA Na sIr bzhugs nas bde bar gshegs ston pas/ /sa dang mkha' la shin tu ngo</text></item>
<item><p>146a.2</p><section></section><text>mtshar gsal byung ba/ /chos kyi 'khor lo dam pa bskor ba'i bkra shis gang / /bkra shis des ni deng 'dir khyod la zhi byed shog /bkra shis gang zhig phan byed dam pa mchod phyir thogs/ /bsod nams bya byed 'phags pa'i skye bos mngon bstod pa/ /bcom ldan</text></item>
<item><p>146a.3</p><section></section><text>thub pa shAkya seng ges kun gsungs pa'i/ /bkra shis des ni ding 'dir khyod la zhi byed shog /dril bu bskyod cing rdo rje gsor/ /bkra shis glu dang ldan pas so/ /gser la sogs pa'i stan gnas pa/ /der ni de la dbang bskur bya/ /de ltar de lta'i dbang la ni/ /lha</text></item>
<item><p>146a.4</p><section></section><text>yi sbyor ba gang yin pa/ /de yi phyag rgyas mgul nas 'khyud/ /slob ma nges par byed du gzhug /dang po chu yi dbang gis dang / /gnyis pa cod pan dbang yin no/ /gsum pa rdo rje'i dbang yin no/ /bzhi pa rang bdag dbang yin no/ /lnga pa ming gi dbang bskur bya/ /</text></item>
<item><p>146a.5</p><section></section><text>drug pa rdzogs pa'i sangs rgyas nyid/ /bdun pa bum pa'i dbang yin te/ /brgyad pa gsang ba'i dbang nyid do/ /dgu pa shes rab dbang gis te/ /de nyid rdo rje rab sbyor bas/ /brtul zhugs dang ni lung bstan nyid/ /'di dag ji bzhin rim pas sbyin/ /bum pa brgyad po thams cad</text></item>
<item><p>146a.6</p><section></section><text>kyi/ /rang gi rig ma skyes bus chu/ /thugs rdo rje ru rab bsgoms pas/ /rdo rje 'chang bsams dbang bskur bya/ /rdo rje nyi ma rnam bsgoms pas/ /de la dbu rgyan sbyin par bya/ /thams cad snga ma bzhin bsgoms la/ /rdo rje'i tshigs bcad rab sbyor bas/ /rdo rje chen po rtse dgu pa/ /snying</text></item>
<item><p>146a.7</p><section></section><text>gar rang gi lag pas gzung / /slob ma 'jig rten dbang phyug bsgom/ /rdo rje sems dpas dbang bskur bya/ /sangs rgyas rdo rje'i dbang gis ni/ /di ring khyod la dbang bskur bya/ /'di de sangs rgyas thams cad nyid/ /shin tu grub phyir rdo rje zung / /slob ma rta mchog bsgom byas la/ /lha</text></item>
<item><p>146b.1</p><section></section><text>mo sgrol mas yang dag 'khyud/ /rdo rje bdag pos dbang bskur te/ /rdo rje dril bu dkrol du gzhug /oM badzra a d+hi pa ti twAM/ a b+hi Shiny+tsa mi tiSh+Tha badzra sa ma yas+t+wAM/ /slob ma rnam par snang mdzad bsgom/ /ming gi dbang ni bskur bar bya/ /oM badzra satwa s+t+wAM a b+hi Shany+tsa mi badzra nA ma a b+hi She ka ta/ kye</text></item>
<item><p>146b.2</p><section></section><text>dpal che ge mo rdo rje zhes bya'o/ /dngos kun gang dang gang snang ba/ /gtso de rang gi lhag pa'i lha/ /chos rnams rang bzhin rnyog med pa/ /sangs rgyas ye shes blta bar bya/ /'di de sangs rgyas thams cad nyid/ /rdo rje sems dpa'i phyag na gnas/ /khyod kyis kyang ni rtag tu zung / /rdo rje snying</text></item>
<item><p>146b.3</p><section></section><text>po'i brtul zhugs brtan/ /oM sarba ta thA ga ta sid+d+hi badzra swa b+hA wa tiSh+Tha badzra sa ma ya s+t+waM d+ha rA ya mi hi hi hU~M/ bdag gis bde bar gshegs bcas ni/ /rim pa bzhin du bsdu bar bya/ /bde ba can na bcom ldan 'das/ /nyid kyis gang tshe chos bstan pa/ /de tshe gsang ba'i dbang pos zhus/ </text></item>
<item><p>146b.4</p><section></section><text>mi rnams ji ltar dbang bskur bgyi/ /bcom ldan 'das kyis bka' stsal pa/ /dgod pa dag la slob dpon te/ /blta ba gsang ba'i dbang de bzhin/ /lag pas reg pa shes rab nyid/ /de nyid gnyis gnyis 'khyud pa'o/ /dbang bskur ma 'ongs pa yin te/ /bla ma'i zhal las gsal</text></item>
<item><p>146b.5</p><section></section><text>bar 'gyur/ /'di dag ni dbang bskur ba drug pa yin no/ /thal mo sbyar ba byas nas ni/ /phyag 'tshal nas ni mdun gnas te/ /'og nas 'byung ba'i tshigs bcad 'dis/ /slob mas bla ma la gsol gdab/ /byang chub rdo rjes sangs rgyas la/ /ji ltar chen po'i che gsal ba/ /bdag</text></item>
<item><p>146b.6</p><section></section><text>kyang bskyab pa'i don gyi phyir/ /nam mkha'i rdo rje deng bdag stsol/ /de ltar slob mas gsol btab nas/ /bla mas skad cig ting 'dzin la/ /gnas nas de dbang bskur ba'i phyir/ /sangs rgyas dkyil 'khor mchog spro bya/ /nye 'khor ba dan rgyal mtshan sogs/ /glu dang rnga sogs sa</text></item>
<item><p>146b.7</p><section></section><text>ru ni/ /gdugs dang bla re bres nas su/ /'dug ste slob ma la 'di brjod/ /dbang bskur rin chen chen po ni/ /khams gsum kun gyis phyag byas pa/ /sangs rgyas kun gyi gsang gsum gyi/ /gnas las byung ba sbyin par bya/ /bum pa'i dbang ni dang po ste/ /gnyis pa gsang</text></item>
<item><p>147a.1</p><section></section><text>ba'i dbang yin no/ /gsum pa shes rab ye shes te/ /bzhi pa de bzhin gshegs pa'o/ /thams cad thabs kyi cho ga yis/ /thams cad bla med mchod pas mchod/ /phyi nas lag nas lag tu ni/ /slob ma rdo rje brtul zhugs sbyin/ /thog mtha' med pa'i</text></item>
<item><p>147a.2</p><section></section><text>sems dpa' ni/ /rdo rje sems dpa' dga' ba che/ /kun du bzang po kun bdag nyid/ /rdo rje snyems ma bdag po'i bdag/ /a las byung ba'i shes rab gzugs/ /dril bu yang ni de la sbyin/ /sems can kun gyi don gyi phyir/ /rdo rje dril bu ming nyid do/ /'di de sangs rgyas thams</text></item>
<item><p>147a.3</p><section></section><text>cad kyi/ /shes rab dbyangs kyi rjes 'gror brjod/ /khyod kyis kyang ni rtag tu zung / /byang chub mchog tu rgyal ba bzhed/ /'di nyid kyi don ni/ rdo rje che dang dril bu che/ /zung shig rdo rje rab gnas pa/ /de ring rdo rje slob dpon gyur/ /slob ma bsdu ba nyid du gyis/ /mkha' 'gro lnga dang yang dag</text></item>
<item><p>147a.4</p><section></section><text>ldan/ /dam tshig lnga yis yongs gang ba/ /mkha' 'gro ma yi mtshan dang ldan/ /slob ma rdo rje 'chang dbang bskur/ /dkyil 'khor pad+ma zhes su gsungs/ /yid kyi dkyil 'khor dam pa nyid/ /gzhal med khang zhes bshad pa ste/ /sems ni gzhal yas khang brtsegs nyid/ /</text></item>
<item><p>147a.5</p><section></section><text>de la phyi rol gru bzhi pa'i/ /tshad ni mnyam par gyur pa'o/ /gang zhig byams pa la sogs sems/ /thig skud bzhir ni brjod pa'o/ /thig gang yang dag bshad pa yin/ /sbyor bas chos kyi rjes dran pa'o/ /lta ba kun las rnam grol ba/ /ye shes thig tu brjod pa yin/ /</text></item>
<item><p>147a.6</p><section></section><text>rgyan gang yang dag bshad pa nyid/ /tshul khrims sogs kyi sdom pa mchog /dbang po gnyis la sogs pa'i sems/ /ra ba lngar ni byung ba nyid/ /gang zhig sgo zhes bshad pa ni/ /rnam par thar pa rnam pa bzhi/ /rta babs ka ba bzhi po ni/ /yang dag spong pa bzhi zhes brjod/ /</text></item>
<item><p>147a.7</p><section></section><text>dran pa nye bar gzhag pa bzhi/ /kha khyer bzhir ni brjod pa nyid/ /sgo gang bzhi ni gang yin pa/ /rdzu 'phrul rkang pa rnam pa bzhi/ /de bzhin me tog phreng brgyan pa/ /byang chub yan lag bdun po yin/ /'phags lam yan lag brgyad po ni/ /ka ba brgyad po zhes brjod do/ /lam</text></item>
<item><p>147b.1</p><section></section><text>gyi ye shes khyad par ni/ /rnga yab tu ni yongs su grags/ /gang dag do shal bshad pa ni/ /nyon mongs thams cad gcod pa ste/ /kun du bcad pa'i ngo bo yis/ /nyon mongs 'phrog pa dra ba nyid/ /tshogs gnyis dag gi sbyor ba las/ /'khor lo bskor ba gang yin pas/ /nyon</text></item>
<item><p>147b.2</p><section></section><text>mongs phyed ni gcod pas na/ /do shal phyed pa nyid du brjod/ /'di ni dkyil 'khor gyi de kho na nyid do/ /phung po lnga ni mdor bsdu na/ /sangs rgyas lnga ni rab tu grags/ /rdo rje skye mched nyid dag ni/ /byang chub sems dpa'i dkyil 'khor mchog /sa ni spyan zhes bya bar bshad/ /chu</text></item>
<item><p>147b.3</p><section></section><text>yi khams ni mA ma kI/ /gos dkar mo dang sgrol ma dang / /me dang rlung du rab tu grags/ /gti mug gti mug longs spyod pas/ /gti mug zad pa gshin rje mthar/ /des ni phung po'i mthar byed de/ /des ni shes bya mthar byed pa'o/ /zhe sdang zad par mthar byed pas/ /nyes</text></item>
<item><p>147b.4</p><section></section><text>pa zad pas shes rab mthar/ /des na sems kyi mthar byed de/ /des ni nyon mongs mthar byed 'gyur/ /'dod chags 'dod chags longs spyod pas/ /'dod chags zad pa pad mthar byed/ /des na ngag gi mthar byed 'gyur/ /de bzhin snyoms 'jug mthar byed do/ /nyon</text></item>
<item><p>147b.5</p><section></section><text>mongs kun zad gang yin dang / /de bzhin las kun zad pa nyid/ /sgrib pa kun zad ye shes ni/ /bgegs ni mthar byed ces byar bshad/ /'di ni lha yi de kho na nyid do/ /phyir mi ldog pa slob dpon gyi dbang ngo / /mi bskyod sbyor ba btang byas te/ /rtag pa'i sbyor ba rjes dran</text></item>
<item><p>147b.6</p><section></section><text>bya/ /slob ma drung du gzhag byas la/ /de yi rjes su bla ma yis/ /gos la sogs pas mig bkab nas/ /brtags pa'i stan la gzhag par bya/ /shes rab bcas par rab zhugs te/ /rdo rje sbyor ba yang dag brtsam/ /rang 'dod lha yi rnal 'byor bya/ /rdo rje sa bon</text></item>
<item><p>147b.7</p><section></section><text>sbyor bas ni/ /slob ma brtag par bsam pa la/ /'dzag pa'i rigs zhes bya ba ni/ /ji ltar 'das pa'i sangs rgyas kyis/ /byang chub sras rnams dbang bskur ltar/ /bdag gis gsang ba'i dbang gis ni/ /sems kyi rgyun gyi dbang bskur ro/ /de chud za dogs mi za'i</text></item>
<item><p>148a.1</p><section></section><text>phyir/ /nya phyis sogs kyis blang mi bya/ /dag pa'i lce yi mchog gis ni/ /gnyi ga las byung blang bar bya/ /'di ni de nyid bla na med/ /gnyis med yi ges brjod mi nus/ /chos dbyings rnam pa lta bu yi/ /dam pa'i bde ba yang dag myang / /bla ma rdo rje</text></item>
<item><p>148a.2</p><section></section><text>'chang ba yis/ /g.yas pas mchod sbyin snying gar ni/ /khu tshur chos gos grwa nas gzung / /lag pas de yi dril bu gtad/ /dbugs 'byin thams cad byin nas ni/ /shAkya thub par rang gyur pas/ /slob ma chen po lung bstan te/ /sangs rgyas nyid 'gyur the tshom med/ /skye</text></item>
<item><p>148a.3</p><section></section><text>rgas na dang 'chi mi 'gyur/ /'jigs dang mya ngan nad mi 'byung / /bde chen theg pa 'di la ni/ /bu khyod nga yis lung bstan bya/ /'di ltar nga yis lung bstan khyod/ /rdo rje sems dpa' de bzhin gshegs/ /srid pa shin tu grub pa'i phyir/ /srid pa'i ngan 'gro las</text></item>
<item><p>148a.4</p><section></section><text>bsgral te/ /rang gi lhag pa'i lha yi ming / /de bzhin gshegs par sa 'og dang / /mi yul mtho ris nyid du 'grub/ /'di ni gsang ba'i dbang dang lung bstan pa'o/ /snga ma 'am yang na gzhan yang rung / /rgyud du gsungs pa'i rim pa yis/ /phyag rgya bzang mo rab</text></item>
<item><p>148a.5</p><section></section><text>brtags pas/ /'od dpag med sbyor ldan pa sbyin/ /lha mo thar byed dga' ster ma/ /sna tshogs gzugs can brtser ldan ma/ /zung shig zung shig sems dpa' che/ /gzung bar byas nas mchod par gyis/ /rdo rje bcings pa'i sbyor bas ni/ /rdo rje mchod pa yang dag</text></item>
<item><p>148a.6</p><section></section><text>brtsam/ /rdo rje sems ni des phyung nas/ /rdo rje lce yis bza' bar bya/ /mnyam par byung ba'i cho ga yis/ /dkyil 'khor dam pa bri bya ste/ /bsam gtan las byung sbyin sreg bya/ /de nas dbugs dbyung sbyin par bya/ /mchog tu gsang ba dag pa yis/ /dkyil 'khor</text></item>
<item><p>148a.7</p><section></section><text>mthong dang rab zhugs pas/ /sdig pa kun las des grol bar/ /khyed rnams deng nyid legs par gnas/ /bde chen theg pa 'di la ni/ /slar yang 'chi bar 'gyur ma yin/ /mi tshugs pa dang mi 'chi bas/ /gang la'ang 'jigs med rol par gyur/ /srid pa</text></item>
<item><p>148b.1</p><section></section><text>shin tu dag pa'i phyir/ /srid pa'i sdug bsngal las khyod 'das/ /srid pa shin tu grub pa'i phyir/ /ston pa'i mchog tu gyur pa yin/ /dam tshig sdom pa grub pa 'di/ /khyod kyis rtag tu bsrung bar bya/ /sangs rgyas kun gyis mthun par gsungs/ /mchog tu brtag</text></item>
<item><p>148b.2</p><section></section><text>pa'i bka' yin no/ /slob dpon smad par mi bya zhing / /bde gshegs bka' las 'da' mi bya/ /rdo rje spun la smad pa ru/ /nam yang smra bar mi bya'o/ /sems can rnams la byams dman min/ /skal med de nyid gtam mi bya/ /skal ldan sems can spang mi bya/ /bdag gi</text></item>
<item><p>148b.3</p><section></section><text>lus la nges mi smad/ /dam pa'i chos la tshad mi gzung / /gzhan gyi chos la'ang brnyas mi bya/ /byang chub snying po'i mthar thug par/ /dkon mchog gsum ni spang mi bya/ /rtag tu dam tshig bsrung bar bya/ /rdo rje dril bu 'ang gzung bar bya/ /gtsug tor rtag tu gzung bar bya/ /</text></item>
<item><p>148b.4</p><section></section><text>rtag tu sbyin sreg dgang bar bya/ /rtag tu dkyil 'khor bzhengs par bya/ /rtag tu bde gshegs rab gnas bya/ /'byung po che la gtor ma sbyin/ /zhes bya ba la sogs pas dbugs dbyung ba rgyas par bya'o/ /shes rab kyi ni dbang bskur nas/ /de rjes bzhi pa brjod par bya/ /rdo rje</text></item>
<item><p>148b.5</p><section></section><text>dril bu de dbyangs kyi/ /gnyid kyis mig ni rgyas btab pa/ /rtogs shing rab tu rtog med pa/ /zhi ba gsal bar 'ongs pa yin/ /ye shes 'di ni ches phra zhing / /rdo rje snying po mkha' dang mtshungs/ /rdul bral thar ster zhi ba nyid/ /khyod rang yang ni de yi pha/ /bla ma dam pa'i zhal</text></item>
<item><p>148b.6</p><section></section><text>las ni/ /bzhi pa shes par bya ba yin/ /slob ma'i bya ba rdzogs rjes su/ /dkyil 'khor phyi rol byung nas ni/ /cho ga rdzogs phyir sbyin sreg bya/ /zhugs te rgyal rnams la bzod gsol/ /mchod dang bstod pa byas nas ni/ /g.yon pas dril bu dkrol bar bya/ /g.yas pas</text></item>
<item><p>148b.7</p><section></section><text>bskyod cing spos dbul te/ /gshegs su gsol ba'i tshigs bcad brjod/ /oM khyod kyis sems can don kun mdzad/ /rjes su mthun pa'i dngos grub stsol/ /sangs rgyas yul du gshegs nas kyang / /slar yang 'byon par mdzad du gsol/ /'di ni gshegs su gsol ba'i</text></item>
<item><p>149a.1</p><section></section><text>sngags yin no/ /lha yi dkyil 'khor gshegs nas ni/ /sngags kyi rdul tshon bsdu byas te/ /gtsang ma'i snod du gzhag byas la/ /de nas chu bor dor bar bya/ /oM gi li gi li hU~M dza swA hA/ /rdul tshon bsdu ba dang dor ba'i sngags so/ /de nas dkyil 'khor nang</text></item>
<item><p>149a.2</p><section></section><text>gnas pa'i/ /sa ni bdud rtsis nyer byugs te/ /phyogs skyong ba yi gtor ma 'am/ /'byung po kun la gtor ma gtang / /phyogs skyong rnams kyi gtor ma ni/ /dkyil 'khor sgrub pa'i sngon du bstan/ /sngon dang ma thun pa ma yin pa'i/ /'byung po kun gyi gtor ma bshad/ /nam</text></item>
<item><p>149a.3</p><section></section><text>mkha'i khams kyi dbus gnas par/ /pad+ma 'dab brgyad bsgom par bya/ /shar gyi 'dab mar dbang po bsam/ /lho ru mthar phyer dgod par bya/ /nub kyi 'dab mar chu bdag ste/ /byang du gnod sbyin de bzhin no/ /me yi mtshams la me chen po/ /bden bral du ni srin po'i bdag/ /</text></item>
<item><p>149a.4</p><section></section><text>rlung du gnas med bsam par bya/ /dbang ldan du ni 'byung po'i bdag /nyi zla tshangs pa la sogs dang / /tshangs pa'i rigs ni dam pa dang / /tshangs pa mdun na 'don pa dang / /dga' bral mtha' bral gnas pa dang / /yang dag par byung rgyal chen dang / /gzhan 'phrul dbang</text></item>
<item><p>149a.5</p><section></section><text>sgyur nyid dang ni/ /'phrul dga' yi ni lha rnams dang / /gnas gtsang ma na gnas pa dang / /bde ba can na gnas pa dang / /'og min du ni gnas pa dang / /'od zer can gyi 'jig rten khams/ /sum cu rtsa gsum gnas pa rnams/ /de dag thams cad steng du dgod/ /chos kyi</text></item>
<item><p>149a.6</p><section></section><text>'byung gnas ngan song ba/ /stobs kyi rgyu dang dung skyong dang / /de bzhin mtha' yas nor rgyas bu/ /'jog po dang ni rigs ldan dang / /pad chen pad+ma bzang po dang / /lha min sems can dmyal ba rnams/ /chos 'byung smad du bsam par bya/ /oM las tshangs pa la sogs lha/ /hU~M las</text></item>
<item><p>149a.7</p><section></section><text>brgya byin la sogs pa/ /AHlas stobs kyi rgyu la sogs/ /phyag gnyis zhal ni gcig pa'o/ /steng gi lha rnams dkar po che/ /dbang po la sogs nag po ste/ /stobs kyi rgyu sogs dmar po che/ /rang mtshungs rig mas yan lag 'khyud/ /lag na rdo rje dril bu bcas/ /</text></item>
<item><p>149b.1</p><section></section><text>g.yas brkyang ba yis stan la gnas/ /tshangs sogs rtag pas phyag rgyas gdab/ /mchod sbyin brgya sogs rdo rje yis/ /stobs kyi rgyu sogs gar dbang gis/ /thams cad rigs gsum las skyes pa'o/ /dkar mos dgug par byas nas ni/ /chom rkun ma yis</text></item>
<item><p>149b.2</p><section></section><text>zhags pas bcings/ /ro langs ma yis lcags sgrog bsdam/ /za phod pa yis dril bus dgyes/ /de nas mchod yon zhabs bsil sbyin/ /cho gas gtor ma bsgrub par bya/ /rlung dang me yi dkyil 'khor la/ /a las byung ba'i pad snod bsam/ /'bar ba dang ni spros</text></item>
<item><p>149b.3</p><section></section><text>pa yis/ /bdud rtsi lnga ni bsgrub par bya/ /cha yi 'gyur ba 'di bsgoms nas/ /oM gyis byin gyis brlabs la gtang / /oM a kA ro mu khaM sar+b+ba d+har+m+mAHNAM Ad+ya nut+pan+na twAta/ oM A hU~M phaT swA hA/ de nas mnyes par byas nas gshegs su gsol bar bya ste/ /oM badzra sa twa sa</text></item>
<item><p>149b.4</p><section></section><text>ma ya/ ma nu pA la ya/ badzra sa twa twe no pa tiSh+Tha/ dr-i D+ho me b+ha ba/ su po Sh+yo b+ha ba/ sha shwa to me b+ha ba/ a nu rak+to me b+ha ba/ sarba sid+d+hi m+me pra ya ts+tsha/ sarba karma su tsa me/ tsi t+taM shri yaMHku ru hU~M/ ha ha ha ha ho b+ha ga wAn/ sarba ta thA ga ta badzra mA me muny+tsa/ badzrI b+ha ba ma hA sa ma ya satwa A muH'di dag</text></item>
<item><p>149b.5</p><section></section><text>ni dkyil 'khor sgrub pa'i cho ga'o// //rab tu gnas dang sbyin sreg dag /dkyil 'khor yan lag gnyis kyi phyir/ /dkyil 'khor rjes su rab gnas dang / /sbyin sreg gnyi ga bstan par bya/ /skye bzang blo ldan 'jig rten dang / /mi 'gal bar ni las kun byed/ /de</text></item>
<item><p>149b.6</p><section></section><text>nyid bcu shes slob dpon ni/ /rab gnas byed par 'os pa yin/ /legs 'thas pa yi rnam lnga yis/ /byugs pa me tog gis brgyan pa/ /bla re gdugs dkar ba dan dang / /mang po rnams kyis yang dag mdzes/ /bdug spos gtul ba dri zhim pa'i/ /yid 'phrog pa yi</text></item>
<item><p>149b.7</p><section></section><text>rab gnas sar/ /gza' skar bzang sogs gzhan la'am/ /slob dpon tshul bzhin gos bgos bgrod/ /do shal rkang rgyan dpung rgyan dang / /rna ba'i rgyan dang gdu bu rnams/ /bya ste med na sor gdub tsam/ /ma sha las ni mi chung bya/ /sku gzugs ras ris glegs bam</text></item>
<item><p>150a.1</p><section></section><text>rnams/ /de ru ji snyed rgyan gyis brgyan/ /bdag nyid lhag pa'i lhar sbyor bas/ /mdun du byas nas lhag gnas bya/ /dang po re zhig rig 'dzin pas/ /dril bu dkrol la brtson byed cing / /g.yas pa rdo rje gsor byed la/ /ji bzhin cho gas gtor ma</text></item>
<item><p>150a.2</p><section></section><text>sbyin/ /ba yi lnga dang shun lpags lnga/ /dri lnga dag ni khyad par gyis/ /sku dang ldan pa bkru byas nas/ /mchod yon la sogs sngon bzhin sbyin/ /slar yang rnal 'byor de nyid kyis/ /bkrus la 'di ni byin gyis brlabs/ /yul dang dus dang shes pa yis/ /dgongs mo</text></item>
<item><p>150a.3</p><section></section><text>lhag par gnas par bya/ /dung gi chu yis bsang gtor bya/ /thog phug chag chag btab pa'i char/ /sku gzugs la sogs bzhugs pa la/ /yan lag drug gis bsgrub byas sku/ /ji bzhin lha ru de dmigs te/ /tshigs bcad dag gis lha rnams sku/ /nam mkhar</text></item>
<item><p>150a.4</p><section></section><text>spyan drangs yang dag mchod/ /de ltar 'di ni lhag gnas bya/ /ji ltar rdzogs pa'i sangs rgyas rnams/ /dga' ldan du ni rab tu gnas/ /lha mo sgyu 'phrul lhums zhugs ltar/ /de bzhin sku 'dir bzhugs par mdzod/ /rtag tu 'dir gnas mgon po rnams/ /me tog</text></item>
<item><p>150a.5</p><section></section><text>spos la sogs pa 'di/ /byang chub sems ni rab 'phel phyir/ /rjes su brtse bas gzung du gsol/ /yang dag mchod la de nas bstod/ /de yi rjes su sbyang bya zhing / /de nas rab tu bsrung bya ba/ /'di ni lhag par gnas pa yin/ /mi bskyod rdo rje ye shes che/ /rdo rje dbyings ni mkha' chen po/ /rdo rje</text></item>
<item><p>150a.6</p><section></section><text>gsum mchog dkyil 'khor gsum/ /rdo rje dbyangs la phyag 'tshal bstod/ /rnam par snang mdzad dag pa che/ /rdo rje zhi ba dga' chen po/ /rang bzhin 'od gsal mchog gi mchog /ston pa rdo rje phyag 'tshal bstod/ /rin chen rgyal po rab tu bzang / /rdo rje nam mkha' dri med</text></item>
<item><p>150a.7</p><section></section><text>mkha'/ /rang bzhin dag pa gos pa med/ /rdo rje sku la phyag 'tshal bstod/ /rdo rje mi 'chi rgyal po che/ /mi rtog nam mkha'i rdo rje 'dzin/ /'dod chags pha rol byin pa brnyes/ /rdo rje gsung la phyag 'tshal bstod/ /don yod rdo rje rdzogs sangs rgyas/ /bsam pa thams</text></item>
<item><p>150b.1</p><section></section><text>cad rdzogs mdzad pa/ /dag pa'i ngo bo nyid las byung / /rdo rje sems dpa' phyag 'tshal bstod/ /g.yas pa rdo rje gsor byed cing / /g.yon pas dril bu gzung byas te/ /ji bzhin don ni rab shes pas/ /tshigs bcad 'di lnga'i glu yis bstod/ /'di dag ni lha lhag par</text></item>
<item><p>150b.2</p><section></section><text>gnas pa'o/ /nag po rtsa ba sogs spangs pa/ /mgrin pa ring ba lto ba che/ /rdo rgyus dkar btags chu yis byugs/ /kha ru yal ga bzang pos brgyan/ /rin chen 'bru sman nang du gzhug /rigs kyi mtshan mas mtshan pa ste/ /rgyal ba bzhi yi mtshan ma yis/ /stong pa'i</text></item>
<item><p>150b.3</p><section></section><text>logs bzhi ldan par bya/ /mdzes pa'i gos kyis mgul dkris pa/ /rnam par rgyal ba'i bum par bzhed/ /gzhan yang de dang 'dra mod kyi/ /chung ba rigs mtshan re re yin/ /hU~M bdun bzlas pa'i snal ma bdun/ /bsgril ba'i srad bu dkar po ni/ /me tog phreng ba</text></item>
<item><p>150b.4</p><section></section><text>mgul du mdud/ /tsan+dan dkar dri'i chur bcug la/ /dam por lhag par gnas par bya/ /lag pas phreng ba'i sna bzung la/ /rdo rje'i dbus bcings steng du gzhag /bdag po bsgoms la 'di yi ni/ /gsang sngags brgya rtsa brgyad du bzlas/ /bum pa brgyad po gzhan rnams</text></item>
<item><p>150b.5</p><section></section><text>ni/ /dkyil 'khor ltar bskor bskor byas la/ /de mtshan bdag po'i gsang sngags kyis/ /brgya las brgyad lhag pa ru bzla/ /bdud rtsi 'khyil ba'i gsang sngags kyis/ /bum pa bcu pa 'ba' zhig bzla/ /gang phyir bdag po nges med pa/ /gzhan rnams kyi ni gsang</text></item>
<item><p>150b.6</p><section></section><text>sngags brjod/ /oM d+ha ra d+ha ra d+hA ra ya d+hA ra ya/ mar+d+ha mar+d+ha/ badzra d+h+r-ika a d+hi tiSh+Tha/ oM sha shwata pa ra ma sha shwa ta e h+ye hi dzin dz-ika a d+hi tiSh+Tha/ oM badzra sUR+Ya ta mo b+hi d+ha ma na sa ma ya s+t+wAM haM rat+na d+h+r-ika a d+hi tiSh+Tha/ oM badzra d+harmA sa ma yas+t+wAM hu lu hu lu A ro l-i ka a d+hi tiSh+Tha/ oM phu phu phu/ hi hi hi phra dz+nyA d+h+r-ika a d+hi</text></item>
<item><p>150b.7</p><section></section><text>tiSh+Tha/ oM mo ha ra ti a d+hi tiSh+Tha/ oM dwe Sha ra ti a d+hi tiSh+Tha/ oM rA ga ra ti a d+hi tiSh+Tha/ oM badzra ra ti a d+hi tiSh+Tha/ /sangs rgyas lhag par gnas pa'i sar/ /bum pa 'di rnams mchod byas nas/ /mkhas pa rdo rje dril 'dzin pas/ /gtor ma byin la bsdu bar bya/ /zhes bya ba ni bum pa lhag</text></item>
<item><p>151a.1</p><section></section><text>par gnas pa'o/ /de nas lhag par khang pa las/ /shin tu ring ba ma yin par/ /gru bzhi khru bzhi'i tshad tsam la/ /dpangs su khru do'i tshad du bya/ /sa rdo 'am so phag las bsgrubs la/ /bkra shis yan lag gis nyer mdzes/ /shin tu 'thas par brdungs pa yi/ /</text></item>
<item><p>151a.2</p><section></section><text>stegs bu bzang po mkhas pas bya/ /'dir ni lha ni shar bltas gzhag /de la mngon phyogs 'dug nas ni/ /rdo rje dril bu 'chang gyur pas/ /gtor ma sbyin bya de rjes su/ /rang snying sa bon bsgom byas te/ /mkha' bzhugs sangs rgyas nang du gzhug /ye shes bdud rtsi'i sbyor ba</text></item>
<item><p>151a.3</p><section></section><text>yis/ /mchod pa'i lha mo rim bzhin spros/ /dzaHhUM baM hoH'+di dag las/ /sgo srung bzhi ni spro bar bya/ /de yis dgug gzhug la sogs pa'i/ /las rnams bzhi po bya ba yin/ /gos ser g.yogs la shar mdun bstan/ /bdag nyid mngon phyogs de rjes su/ /stegs bu'i</text></item>
<item><p>151a.4</p><section></section><text>gdan la bzhugs pa yi/ /sku gzugs rim pas khrus gsol bya/ /bris sku glegs bam lder so sogs/ /lha rnams cho ga rig pa yis/ /me long la ni gzugs brnyan bkru/ /de las gzhan pa gzugs nyid yin/ /dag phyir khar pa'i snod gzhag pa'i/ /ba yi lnga yis</text></item>
<item><p>151a.5</p><section></section><text>dang po ru/ /kha nas gsang sngags zlos bzhin du/ /lha la khrus gsol bya ba yin/ /oM sarba ta thA ga ta kA ya bi sho d+ha ni swA hA/ /dUr ba'i chun bcings rtse mo yi/ /pir gyis khar ba'i snod gzhag pa'i/ /dri zhim mar khu byug bya zhing / /sngags pas de yi gsang sngags brjod/ /</text></item>
<item><p>151a.6</p><section></section><text>oM hU~M trAM hrI khAM/ de nas mar khu bsal ba'i phyir/ /shun lpags lnga btags sas rab byugs/ /lha la lha yi bdag nyid kyis/ /yang ni khrus gsol bya ba yin/ /khar ba'i snod na gnas pa yi/ /sngon bstan dri zhim lnga rnams gyis/ /byugs la gong gi gsang sngags ni/ /zlos</text></item>
<item><p>151a.7</p><section></section><text>bzhin pa yis sku khrus gsol/ /bkra shis glu dang rol mo dang / /gar sogs mdzes pa du ma bya/ /rgyal ba dbang bskur phun tshogs ltar/ /phun sum tshogs pa thams cad ni/ /spyan ma la sogs pas bya zhing / /de bzhin gshegs kun phyag bsnams pa'i/ /bum pa bdud</text></item>
<item><p>151b.1</p><section></section><text>rtsi'i chus gang ba'i/ /ting 'dzin mchog gis mkhas pas bkru/ /ji ltar bltams pa tsam gyis ni/ /de bzhin gshegs kun khrus gsol ba/ /lha yi chu ni dag pa yis/ /de bzhin bdag gis khrus gsol lo/ /oM sarba ta thA ga ta a b+hi She ka ta sa ma ya shrI ye AHhUM/ </text></item>
<item><p>151b.2</p><section></section><text>sku khrus gsol ba'i sngags so/ /ma sha ka las mi chung ba'i/ /gser gyi thur mas rdul tshon las/ /mig sman mi mang ba blangs te/ /'di dag gis ni spyan dbye bya/ /oM tsak+Shu sa man+ta tsak+Shu bi sho d+ha ni swA hA/ /gos kyis chu ni phyi byas te/ /gnas gang yin par brtan bzhugs la/ /</text></item>
<item><p>151b.3</p><section></section><text>lha yi 'khor lo re re la'ang / /gos ni zung zung dbul bar bya/ /oM badzra wa s+t+ra ye swA hA/ /gos dbul ba'i sngags so/ /zhabs bsil zhal bsil mthor 'thung dang / /mchod yon phul nas de rjes su/ /sbyang ba byas pa'i mtha' ma ru/ /mchod pa rgya chen bya ba yin/ /e ma</text></item>
<item><p>151b.4</p><section></section><text>puSh+pa shu ba dra bya/ shu tsa yaM shu tsa yo nA ma/ ya ma ni bi to ba g+h+ya pra ti gr-ih+Na pra sid+d+hi ma ba naspa ti ra sa hr-i do gan+d+ha d+hU pa mu d+ha ma/ ya ma ni bi di to bak+Shu/ pra ti gr-ih+na pra sad me/ rA k+Sho g+hash+tsa pa pi trash+tsa/ ta mo b+hi d+ha ma na su b+ha/ ma ya ni bi d+hi to b+hak+Sha pra ti gr-ih+Na pra si da me/ sa ha dza saM sho ga ki shud+d+ho</text></item>
<item><p>151b.5</p><section></section><text>gan+d+ho yaM g+ha Na Dar+pa Na/ yaM ma ya ni pi do t+yo bA g+h+ya pra ti gr-ih+na pra sa da me nai bi d+ye sarba saM yug+haM/ kha da b+ho dza sa ma na ni taM/ war+Na gan+d+ha rA so bi taM da b+ha mi pra ti g+h+r-ih+Na taM/ oM dzaM saM swA hA/ 'bras bu thams cad dbul ba'i sngags so/ /oM pra tI ts+tsha ar+g+haM hU~M swA hA/ /mchod yon dbul ba'i sngags</text></item>
<item><p>151b.6</p><section></section><text>so/ /rdo rje dril bu gsor byed pa/ /phyag na rdo rje mtshungs nyid kyis/ /bkra shis tshigs bcad glu blangs nas/ /sangs rgyas rnams la gtor ma dbul/ /Na ma hUM kAM ra na bu ru/ se dzi bi sad+d+ha ut+ta ru/ te na hU~M te na hU~M te na te te hU~M/ d+haM ba la su saM khaM te ha d+ha ru sa ra ya su so b+ha tsan+d+ha mu</text></item>
<item><p>151b.7</p><section></section><text>hU~M/ te na hU~M te na hU~M/ te na te te hU~M/ da na b+hi la ka na yo u d+ha ru gaN+Da badzra mut+ta d+ha ru/ te na hU~M te na hU~M te na te te hU~M/ mA ya bI d+he hi na dza gu/ so i a ka ra na rU pi/ te na hU~M te na hU~M te na te te hU~M/ /glu dkyugs lnga pa bsres pa blang bar bya/ /'di dag ni rab tu gnas pa'i cho ga'o/ /rab</text></item>
<item><p>152a.1</p><section></section><text>gnas la sogs rjes la ni/ /ma dran pa dang ma nus pa/ /cho ga ma tshang gyur pa rnams/ /sbyin sreg gis ni rdzogs par bya/ /bsgrub bya mang po'i dbye ba yis/ /sbyin sreg rnam pa mang por 'gyur/ /gzhung mangs pa yis 'jigs pa'i phyir/ /mdor bsdus</text></item>
<item><p>152a.2</p><section></section><text>tsam cig 'dir bstan bya/ /sngags dang phyag rgyar bcas pa yis/ /dang por sa ni sbyang bar bya/ /lag pa g.yas pa brkyang byas la/ /rdo rjer bsgoms la sa la gdab/ /oM ha na ha na kro d+ha hU~M phaT/ /sa sbyang ba'i phyag rgya dang sngags so/ /thang khung rgya ru khru tshad tsam/ /de yi</text></item>
<item><p>152a.3</p><section></section><text>phyed tsam zabs su bya/ /de nas gzhi dang kha khyer te/ /phyi ru rdo rje'i phreng ba'o/ /gzhi ni ge sar bcas pa ste/ /kha khyer chu skyes me tog can/ /re re la ni sor bzhi bzhi/ /zheng dang dpangs dag kun du mnyam/ /'khor lo rin chen pad ral gri/ /thab khung dbus su rdo rje ste/ /</text></item>
<item><p>152a.4</p><section></section><text>dbus kyi zhing la sor gcig la/ /mchu ru sor brgyad bri bar bya/ /zhi la rdul tshon dkar po ste/ /rgyas la rdul tshon ser pos bya/ /dbang la dmar ba gzhan dag la/ /nag po rnam pa lnga nyid do/ /las kyi dbye bas phyogs dbye ste/ /dus dbye ba yang brtag pa yin/ /de yi</text></item>
<item><p>152a.5</p><section></section><text>phyogs dang de yi dus/ /de 'dra'i las la mkhas pas dpyad/ /sngags pas byang du mngon bltas la/ /zhi ba'i las ni yang dag brtsam/ /rgyas pa rtag tu shar du yin/ /mngon spyod la ni lho ru ste/ /dbang la nub tu bshad pa yin/ /dgug dang bskrad la de bzhin no/ /zhi</text></item>
<item><p>152a.6</p><section></section><text>ba dgongs mo bya ba ste/ /rgyas pa nang par bya ba yin/ /gdug pa'i las ni nyin phyed la/ /mtshan mo'i phyed na dbang sogs bya/ /mchod sbyin shing gi lcug ma yi/ /rtse mo'i cha ni ma nyams pa/ /bzang po lo ma gnyis ldan pa/ /las kyi dbye bas dbye bar bya/ /rgyas pa la ni</text></item>
<item><p>152a.7</p><section></section><text>sor bcu bzhi/ /zhi ba sor ni bcu gnyis pa/ /dbang la sor bcu sdang ba dang / /bskrad pa la yang sor mo brgyad/ /'bru dang yam shing la sogs nyid/ /bsangs nas g.yas pa'i zur du ni/ /ji lta bar ni gzhag bya ste/ /de kun sngags kyis mngon par bzla/ /lag</text></item>
<item><p>152b.1</p><section></section><text>gnyis khu tshur sbyar byas te/ /gung mo gnyis ni rab tu brkyang / /rdzas thams cad sbyang ba'i phyag rgya yin no/ /oM shriM swA hA/ /mar sbyang ba'i sngags so/ /oM swA hA/ rdzas bkru ba'i sngags so/ /oM dzr-iM swA hA/ 'bru sbyang ba'i sngags so/ /oM ku ru ku ru swA hA/ rdzas</text></item>
<item><p>152b.2</p><section></section><text>gzhan sbyang ba'i sngags so/ /oM A swA hA/ yam shing sbyang ba'i sngags so/ /sbyin sreg yan lag las byung shing / /thab khung bas thung thab khung gzhug /ting nge 'dzin gyis me sbar la/ /yid kyis mar gyi sreg blugs sbyin/ /de ni so sor snang ba ste/ /bsam</text></item>
<item><p>152b.3</p><section></section><text>gtan las byung sku mnga' ba/ /de la zhabs bsil zhal bsil dang / /'thor 'thung mchod yon rim bzhin dbul/ /ha cang ring min rtse ma nyams/ /shar bltas g.yas skor ku sha dgram/ /rtse mo phyogs gcig bstan byas te/ /kha khyer steng du gzhag par bya/ /</text></item>
<item><p>152b.4</p><section></section><text>tsan+dan a ka ru shing ngam/ /gzhan yang dri yi shing dag gis/ /sbyin sreg bya phyir rlung yab kyis/ /me ni spar ba byas nas kyang / /gzi brjid bskyed cing mtshan ma brtag /me yi dbus su pad+ma dang / /nyi ma'i dkyil 'khor la bsgoms la/ /de nas yang ni spyan drang bya/ /spyan</text></item>
<item><p>152b.5</p><section></section><text>gsum zhal bzhi phyag bzhi'i lha/ /gsus chen ral pa'i thor tshugs can/ /g.yas na mchog sbyin phreng ba ste/ /g.yon na dbyig pa spyi blugs so/ /las dang rjes mthun kha dog can/ /ra yi skye gnas las byung bsgom/ /oM e h+ye hi ma hA b+hU ta de ba r-i Shi dwe dza satwa ma a hA~M ti/ ma hA rasmin</text></item>
<item><p>152b.6</p><section></section><text>san+ni hi to b+ha ba/ spyan drang ba'i tshigs bcad do/ /mchod yon zhabs bsil dbul byas la/ /sgos khang yongs su gzung byas te/ /'dod don dngos grub rtogs bya'i phyir/ /dam tshig yang dag brjod par bya/ /oM badzra a na la ma hA b+hU ta dz+wa la ya sarba b+hasmin ku ru sarba duSh+Ta hU~M</text></item>
<item><p>152b.7</p><section></section><text>phaT/ dr-i sh+ya dzaHhU~M baM hoHsa ma yas+t+waM/ sa ma ya ho/ /dam tshig sbyin pa'i tshigs su bcad pa'o/ /dgang gzar blugs gzar bzang po yi/ /rdo rjes mtshan par sa bon bsgom/ /lag pa g.yas pas gzung byas te/ /pus mo'i bar du gnas byas nas/ /sku gsung byin gyis</text></item>
<item><p>153a.1</p><section></section><text>brlabs byas la/ /rang rig lha yi cod pan can/ /rtse gsum rdo rjer ldan pa'i lce/ /me yi lha la sreg blugs dbul/ /oM ag+na ye swA hA/ /mar gyi'o/ /oM sarba pA paM da ha na badzra yA badzra sa twa s+ya sarba pA paM da ha na swA hA/ til nag po'i'o/ /oM badzra puSh+Ta ye swA hA/ </text></item>
<item><p>153a.2</p><section></section><text>'bras ma chag pa'i 'o/ /oM sarba saM pa de swA hA/ /zho dang zas mchog gi'o/ /oM badzra bi dza ye swA hA/ /'bras so ba'i 'o/ /oM ma hA be+e gA ya swA hA/ /nas kyi'o/ /oM ma hA ba lA ya swA hA/ /mo sran gre'u'i 'o/ /oM badzra g+hasma ri swA hA/ /gro'i 'o/ /oM badzra A yu She swA hA/ /dUr</text></item>
<item><p>153a.3</p><section></section><text>ba gzhon nu'o/ /oM a pra ti ha ta badzra ye swA hA/ /ku sha'i 'o/ /oM badzra ya dz+nyA swA hA/ /u dum wA ra'i 'o/ /oM bo d+hi br-ik+ShA ya swA hA/ /a shwata tha'i 'o/ /oM badzra la thA ya swA hA/ /pa la k+Sha'i 'o/ /oM badzra ku be rA ya swA hA/ /n+ya gro d+ha'i 'o/ /oM sa ta ka ra ya swA hA/ /a mra'i 'o/ /blugs</text></item>
<item><p>153a.4</p><section></section><text>gzar mgo nas lag g.yas kyis/ /brtan par gzung bya dgang gzar gyi/ /kha yi mthar thug blugs gzar gyis/ /mar gyi rgyun gyis dgang pa'o/ /cig car dgang gzar blugs gzar gyis/ /slar yang lan ni gsum gsum du/ /gang ba'i sreg blugs sbyin bya ba/ /kun nas</text></item>
<item><p>153a.5</p><section></section><text>ji ltar nus pas so/ /zhi ba la 'di thun mong ste/ /rgyas pa la yang de nyid bstan/ /dbang la sogs pa'i las gzhan la/ /sreg blugs gzhan ni sbyin par bya/ /re re 'am ni gnyis sam gsum/ /zhi dang rgyas pa byed pa gang / /gzhung mangs pas ni 'jigs pa yis/ /cung zad</text></item>
<item><p>153a.6</p><section></section><text>mdor bsdus brjod par bya/ /oM pad+ma rA ga ag+ne ma pr-i Na ya/ /a mu ka s+ya sh+yan+tiM ku ru swA hA/ /mar dang lhan cig pad+ma'i 'o/ /oM g+ha g+ha g+hA ta ya te dzo rA pr-i Na ya shAn+tiM ku ru swA hA/ /'o ma dang lhan cig ut+pala'i 'o/ /oM su puSh+pa ku le ba le dza la ne shAn+tiM ku ru swA hA/ /gur kum dang</text></item>
<item><p>153a.7</p><section></section><text>lhan cig ku mu ta'i 'o/ /oM d+harme d+harmA rA dze da ha da ha sarba big+h+nAM shAn+tiM ku ru swA hA/ tsan+dan dang / lhan cig sih+la'i 'o/ /oM ki li su ki li kA la re ti sarba pA paM da ha a mu ka s+ya shIn+taM ku ru swA hA/ dri zhim pa'i til mar dang lhan cig ka ra bI ra'i 'o/ /rgyas la a mra arka dang / /kaN+Da pa</text></item>
<item><p>153b.1</p><section></section><text>la bil ba dang / /u dum+WA ra rdzas lnga rnams/ /sngags pas sngags 'dis sbyin sreg bya/ /oM ga ga ni ga ga na bi lo ki te hUM phaT/ te dzo rA dza a mu ka s+ya puSh+TiM ku ru swA hA/ kha dog dri dang me yi lce/ /gzugs dang sgra la sogs pa yi/ /yon bdag dge dang mi dge ba/ /sreg blugs</text></item>
<item><p>153b.2</p><section></section><text>bsregs pas me pra brtag /zhi la kha dog dkar 'bar ba/ /rgyas la ser po'i rnam pa ste/ /dbang dang mngon spyod dag la ni/ /dmar dang gnag pa'i me bsngags so/ /dbang po'i gzhu 'dra bzang po ste/ /g.yas su 'khyil ba mchog yin no/ /rdza rnga'i sgra ltar zab pa dang / /me lce</text></item>
<item><p>153b.3</p><section></section><text>snum zhing rtse gcig bsngags/ /me stag rnam 'phro du ba mang / /rim gyis ldang zhing khad kyis 'bar/ /mtha' mar rang 'bar gzi brjid can/ /tsha zhing 'od zer 'phro ba dang / /rtse gsum zhib ma 'dra ba nyid/ /de bzhin ba lang mgo 'dra ba/ /de la sogs pa'i mtshan ngan pa/ /mi</text></item>
<item><p>153b.4</p><section></section><text>dge rnams kyang brtag par bya/ /sbyin sreg mtha' ru bsdu ba la/ /me tog spos sogs mchod pa'i tshogs/ /phul te bstod pa 'bar ba'i me/ /tshigs bcad 'di yis gshegs su gsol/ /rang gi don dang gzhan gyi don/ /byin za khyod kyis bsgrubs kyis gshegs/ /</text></item>
<item><p>153b.5</p><section></section><text>de bzhin dus su slar gshegs te/ /bdag gi dngos grub thams cad mdzod/ /'dis ni ye shes mi dgyes te/ /rdo rje 'chang ba rab tu dgyes/ /rtag pa yi ni rgyal bar dgyes/ /gser gyi mnga' bdag mnyes pa dang / /pad+ma gar gyi dbang phyug dgyes/ /rta mchog rgyal po</text></item>
<item><p>153b.6</p><section></section><text>dgyes par 'gyur/ /tshangs pa brgya byin dbang phyug che/ /khyab 'jug rlung lha stobs po che/ /'dod pa'i lha dang gshol mda' 'dzin/ /zla ba nyi ma gdon gzhan dang / /sa bdag zhags pa 'dzin pa dang / /ku be ra dang bden bral dang / /chos kyi rgyal po dang ni klu/ /dri za lha min mi</text></item>
<item><p>153b.7</p><section></section><text>'am ci/ /sum cu rtsa gsum gnas pa'i lha/ /'og min du ni gnas pa dang / /rgyal po chen po gang gnas dang / /'thab bral dang ni dgal ldan na/ /gnas pa yi ni lha rnams dang / /'phrul dga' yi ni lha rnams dang / /de bzhin gzhan 'phrul dbang byed dang / /gnas gtsang</text></item>
<item><p>154a.1</p><section></section><text>man gang gnas dang / /'od zer can gyi 'jig rten khams/ /mi mjed khams su gnas pa dang / /gling bzhir gnas pa'i sems can dang / /gang zhig khams gsum gnas pa dang / /snod dang sems can 'jig rten dang / /rtswa dang yal ga rtsi shing sogs/ /</text></item>
<item><p>154a.2</p><section></section><text>gang zhig rab dga'i sar gnas dang / /dri med pha rol phyin pa dang / /'od 'phro ba na gnas pa dang / /'od byed pa na bzhugs pa dang / /gang zhig sbyang dkar son pa dang / /mngon du gyur pa gang thob dang / /gang zhig ring song thob pa dang / /mi g.yo ba ni non pa dang / /legs</text></item>
<item><p>154a.3</p><section></section><text>pa'i blo gros la gnas dang / /gang zhig chos sprin rjes son pa/ /sa bcu'i dbang phyug mgon po rnams/ /de dag thams cad dgyes par 'gyur/ /'phags pa'i gang zag brgyad po dang / /rdzogs sangs rgyas dang nyan thos nyid/ /bse ru dang ni tshogs gnas dang / /dmyal</text></item>
<item><p>154a.4</p><section></section><text>ba yi dgas dud 'gro dang / /lha dang lha ma yin dang mi/ /de ltar tshogs kyi dkyil 'khor lo/ /de dag thams cad sbyin sreg gi/ /cho ga 'dis ni tshim par 'gyur/ /zhi ba la ni 'o mas mchod/ /rgyas la ser po'i chu yis bsgrub/ /dbang dang mngon spyod dag la ni/ /</text></item>
<item><p>154a.5</p><section></section><text>dmar dang nag po'i chu blugs so/ /zhes bya ba ni me zhi bar bya ba'o/ /sna tshogs rgyud shing las skyes me tog ni/ /dri med sngags dang phyag rgya la sogs te/ /thub dka' zla ba dag gis 'di byas pas/ /'od mangs 'gro ba'i me tog phreng ltar shog /mkhas pa chen</text></item>
<item><p>154a.6</p><section></section><text>po dpal thub dka' zla bas mdzad pa bzang po yongs su bzung ba zhes bya ba'i dkyil 'khor sgrub pa'i thabs rdzogs so// //legs sbyar rgya mtshor bdag blo goms chung yang / /'gro ba mig med ye shes mig thob phyir/ /dkyil 'khor cho ga sngags</text></item>
<item><p>154a.7</p><section></section><text>dang phyag rgya sogs/ /legs bsgyur des ni rig 'dzin rgyal por shog /gzhung 'dir dad dang gzhan phan blos/ /bcos bsgyur gtan la phab bgyis la/ /'phags pa'i lam ma thob pa'i phyir/ /nongs gyur mkha' 'gro mas bzod mdzod// </text></item>
<item><p>154b.1</p><section></section><text>@##/ /rgya gar skad du/ ba liM sarba b+hU ta/ bod skad du/ 'byung po thams cad kyi gtor ma/ dpal kye rdo rje la phyag 'tshal lo/ /e baM rnam par nges zhugs pa'i/ /rdo rje sems dpa' phyag 'tshal nas/ /bgegs dang log 'dren la sogs las/ /sems can</text></item>
<item><p>154b.2</p><section></section><text>bsrung phyir gtor ma brtsam/ /kye yi rdo rje sbyor ldan pa'i/ /rnal 'byor pa yis bsgom bya ba/ /chos kyi 'byung gnas nang du ni/ /pad+ma 'dab brgyad sum brtsegs su/ /dkar gnag dmar ba oM AHhU~M/ /rim par lha chen brgyad dang ni/ /phyogs skyong brgyad dang klu chen brgyad/ /</text></item>
<item><p>154b.3</p><section></section><text>pad+ma'i mdog bzhin bskyed bya ste/ /shar du dbang phyug chen po bskyed/ /lhor ni dbang po bsam par bya/ /nub tu tshangs pa bskyed bya ste/ /byang phyogs su ni khyab 'jug go/ /shar lhor 'dod pa'i dbang phyug bskyed/ /lho nub phyogs kyi bdag po ste/ /b+h+r-iM gi ri ti nub byang du/ /byang</text></item>
<item><p>154b.4</p><section></section><text>shar gzhon nu karti ka'o/ /shar gyi 'dab mar brgya byin bsam/ /lhor ni mthar byed dgod par bya/ /chu bdag nub kyi 'dab ma la'o/ /de bzhin byang du gnod sbyin dgod/ /me yi mtshams su me chen po/ /bden bral du ni srin po'o/ /nub byang mtshams su rlung lha ste/ /byang</text></item>
<item><p>154b.5</p><section></section><text>shar du ni 'byung po'i bdag /stobs kyi rgyu dang dung skyong dang / /mtha' yas nor rgyas de bzhin te/ /'jog po dang ni rigs ldan dang / /pad chen shin tu pad+ma'o/ /kun kyang zhal gcig phyag gnyis te/ /rdo rje dril bu phyag na bcas/ /rang mdog rig mas yan lag</text></item>
<item><p>154b.6</p><section></section><text>'khyud/ /gdan la g.yas brkyang ba yis bzhugs/ /rang gi thugs ka'i sa bon las/ /'od zer lcags kyu ltar spros nas/ /lha brgyad dag la gzugs khams dang / /gzugs med pa yi lha bsdu'o/ /'dod pa'i khams kyi lha dang mi/ /phyogs skyong brgyad la rab</text></item>
<item><p>154b.7</p><section></section><text>tu bsdu/ /ngan song gsum dang lha ma yin/ /klu chen brgyad la bsdu bar bya'o/ /rang bzhin gnas na bzhugs pa yi/ /dkyil 'khor spyan drang bya ba'i phyir/ /gau rI yis ni dgug byas la/ /chom rkun mas ni zhags pas 'ching / /ro langs mas ni lcags sgrog sdom/ /dril</text></item>
<item><p>155a.1</p><section></section><text>bus myos byed za phod ma'o/ /rnal 'byor pa yis thugs ka nas/ /'od zer lcags kyu ltar spros pas/ /phyogs bcu'i rgyal ba sras bcas dgug /de la phyi nang gsang bas mchod/ /de dag gis ni dbang bskur mthar/ /rang rigs bdag pos dbu</text></item>
<item><p>155a.2</p><section></section><text>brgyan pa/ /lha chen brgyad la rtag pa yis/ /rdo rje yi ni phyogs skyong brgyad/ /gar dbang gis ni klu brgyad do/ /de nas cho gas gtor ma bsgrub/ /rlung dang me yi dkyil 'khor la/ /a las byung ba'i pad snod bsam/ /der ni b+h+rUM AM dzr-IM khaM hUM/ go ku da ha na las yin/ /</text></item>
<item><p>155a.3</p><section></section><text>sangs rgyas lnga dang sems can lnga/ /zla ba nyi ma'i dbus su bsam/ /nyi dbus hUM bsam rdo rje ste/ /'bar ba dang ni spro ba yis/ /bdud rtsi rab tu bsgrub par bya/ /chu yi rang bzhin 'di bsgoms pas/ /oM AHhUM gis byin brlabs dbul/ /de la gtor ma dbul ba'i sngags ni 'di yin</text></item>
<item><p>155a.4</p><section></section><text>te/ /oM an+di dza ma dza la dzak+kha b+hU ta bah+ni/ bA u rak+kha tsan+da sudz+dza/ mA da pAp+pa ta la/ pA tA le/ aSh+Ta sap+pa swA hA/ de ni gtor ma'i mgron no/ /i daM bi laM b+huny+dza dziM g+ha/ phul+la/ d+hUp+pa/ mAM sa/ pi g+haM/ de ni bzhes par zhu ba'o/ /aM b+ha sap+pa kadz+dza sA da khAn+ti khu Ni/ phe Da gA da/ de ni zhu ba'o/ /oM a</text></item>
<item><p>155a.5</p><section></section><text>kA ro mu khaM sarba d+harmA NAM/ A d+ya nut+pa n+na twAta/ oM AHhU~M phaT swA hA/ 'di ni byin gyis brlab pa'o/ /de nas dgyes par byas nas gshegs su gsol ba'i yi ge brgya pa brjod par bya ste/ oM badzra satwa sa ma ya/ ma nu pA la ya/ badzra satwa twe no ba tiSh+Tha/ dr-i D+ho me b+ha ba/ su to Sh+yo me b+ha ba/ a nu rak+to me b+ha ba/ </text></item>
<item><p>155a.6</p><section></section><text>su po Sh+yo me b+ha ba/ sarba sid+hi m+me pra ya ts+tsha/ sar+b+ba kar+m+ma su tsa me tsi t+taM/ shre yaHku ru hU~M/ ha ha ha ha hoHb+ha ga wAn sar+b+ba ta thA ga ta badzra mA me muny+tsa/ badzri b+ha ba/ ma hA sa ma ya satwa AHmuHg+tor ma 'di sbyin zhing rab tu mchod par byed na/ rnal 'byor pa la 'byung po thams cad legs par byed par 'gyur ro/ /de'i tshe</text></item>
<item><p>155a.7</p><section></section><text>la bde ba rnyog pa med pa nyid dang / lha mnyes pa dang / 'khor legs par byed par 'gyur ro/ /gal te 'byung po'i tshogs 'di la gtor ma sbyin na/ dbang dang / mngon spyod dang / dgra'i sde 'jig pa dang / bskrad pa dang / dgug pa dang / zhi ba dang / bde ba dang / rgyas par byed par</text></item>
<item><p>155b.1</p><section></section><text>'gyur ro/ /'byung po thams cad kyi gtor ma'i cho ga slob dpon mi thub zla bas mdzad pa rdzogs so// //rgya gar gyi mkhan po ga ya d+ha ra dang / lo tsA ba dge slong shAkya ye shes kyis bsgyur ba'o// @##/ /rgya gar skad du/ tat+t+wa tsa tu ra u pa de sha pra saM na</text></item>
<item><p>155b.2</p><section></section><text>dI paM nA ma/ bod skad du/ de kho na nyid bzhi pa'i man ngag gsal ba'i sgron ma zhes bya ba/ dpal rdo rje sems dpa' la phyag 'tshal lo/ /gsang ba de nyid bzhi ni mkhas pas mi rtogs dbyings la mos pa rtogs/ /dgyes pa'i rdo rje'i dngos grub ring ste lus du ba smig rgyu snyegs pa</text></item>
<item><p>155b.3</p><section></section><text>'dra/ /de bas bla ma'i rab mchog lung bstan u rgyan mkhan po'i gzhung / /de nyid bzhi pa mdo tsam shin tu mos pa dman la bshad par bya/ /de la bla ma'i rab mchog u rgyan gyi mkhan po'i gzhung gis dgyes pa rdo rje'i dngos grub thob par 'dod pas/ /de kho na nyid bzhi la brten nas</text></item>
<item><p>155b.4</p><section></section><text>bsgrub par bya'o/ /de bshad par bya'o/ /de la de kho na nyid bzhi ni phyag mtshan dbyibs kyi de kho na nyid dang / gnas pa 'khor lo bzhi'i de kho na nyid dang / bkod pa byang chub kyi sems dga' ba bzhi'i de kho na nyid dang / mthar thug pa bzhi pa'i de kho na nyid dang bzhi'o/ /de la dman</text></item>
<item><p>155b.5</p><section></section><text>pa phyag mtshan dbyibs kyi de kho na nyid ni gtso bo dang 'khor gyi sum cu rtsa gnyis dang / yum gyi gsum ste sum cu rtsa lnga'o/ /nang rtags ni phyi yin la/ phyi'i mtshan mas nang mtshon par byed pa'o/ /de yang thabs dang shes rab po/ /g.yas dang g.yon pa'i cha so sor phye bas shes</text></item>
<item><p>155b.6</p><section></section><text>rab dang thabs sum cu rtsa gnyis so/ /de la shes rab ni shes par byed/ rtogs par byed/ mtshon par byed pas na rig pa bcu drug go/ /thabs ni snying rjes bskyod par byed/ 'don par byed pas ni phan par byed pa bcu drug go/ /de la yang gtso bo'i g.yon gyi thod pa brgyad ni yul</text></item>
<item><p>155b.7</p><section></section><text>dang yul can te/ chos nyid gnas pa dang / ye shes gsal ba'i rtags so/ /chos nyid gnas pa ni thod pa'o/ /ye shes gsal ba'i rtags ni lha brgyad kyis gsal bar byed/ rtogs par byed do/ /ci zhig ce na/ yul de nyid gsal bar byed pas na gsal bar byed</text></item>
<item><p>156a.1</p><section></section><text>pa'o/ /de gang la brten nas gsal bar byed ce na/ sa'i lha mo la brten par byed do/ /de ni phyag rgya'o/ /de yang rnam pa lnga ste/ dam tshig dang ye shes dang sngags dang / las dang / phyag rgya chen po'o/ /de dag dang rtag tu mi 'bral bas gzungs so/ /</text></item>
<item><p>156a.2</p><section></section><text>de bas na lha mo yang de dang de'i rtags so/ /sangs rgyas kun gyi dam tshig ni/ /phyag rgya lnga la rab tu gnas/ /zhes bshad pa'i rgyud las gsungs so/ /de ltar na sngags kyi phyag rgya la brten nas/ gol ba'i lam tshol bar byed pas na/ phyag rgya ni tsaN+Da lI'o/ /de ni me</text></item>
<item><p>156a.3</p><section></section><text>lha'o/ /me'i lhas yongs su grub par byed pa ni g.yo ba rlung yin la de ni rlung gi lha'o/ /des yongs su bskul bas gnas pa'i mtshan ma thams cad bsregs pas zla ba'i rang bzhin zhu bar gyur la/ zhu bas yongs su snang ba de ni zla ba'i lha yin la/ lus sems snying</text></item>
<item><p>156a.4</p><section></section><text>rjes brlan pa ni chu'i lha ste/ gang gi tshe chus yongs su tshim pa'i gnas skabs na dro ba'i rtags shin tu gsal ba'i 'od snang ba ni nyi ma'i lha zhes bya'o/ /de lta bu des dgos pa rnyed par 'gyur ro/ /rnyed par gyur na gshin rjes phyi mthar byed/ /ces pa las de las thar te spro bar bya/ /de mthar phyin nas</text></item>
<item><p>156a.5</p><section></section><text>dgos pa yongs su grub pa'i nor 'grub par 'gyur ro/ /gal te yang dang yang du bsgrims kyang / /'dod pa'i don ma rnyed na steng gi sgos mi 'grub pas 'og gi sgo la bslab par bya ba yin no/ /de yang tshul ji ltar bya zhe na/ lte ba'i gnas su rgyun gyis 'bab pas zla ba dang nyi ma'i lha las</text></item>
<item><p>156a.6</p><section></section><text>bsgrubs pa'i saM pu Ti bsams la/ de'i dbus su byin du shin tu phra ba gzhag la/ de yang yi ge'i mtshan nyid kyis ba thag las su bkri zhing shin tu phra ba'i bu ga nas ba thag tshul du dbang phyug ma la gdags par bya'o/ /de lta bu de la rnal 'byor gyis chung ba dang che bar snang ba dang / </text></item>
<item><p>156a.7</p><section></section><text>'bros par shes par byas la/ /rtsol bas ji srid 'dod pa'i don ma rnyed kyi bar du bslab par bya ba ni nyi ma dang zla ba'i las so/ /des kyang ma grub na de bzhin du gnas bzhi kar gong ma nyid ltar bslab par bya ba ni zla ba dang nyi ma la sogs pa'o/ /des kyang 'dod pa dang ma phrad na rtse mo'i</text></item>
<item><p>156b.1</p><section></section><text>reg pa la bslab par bya ste/ de ni me dang chu'i las zhes bya'o/ /de lta bu'i thabs rnam pa brgyad kyis 'byung du ma btub na bdag la brten pa ste grol ba'i lam gyis ma rnyed pas chags pa'i lam ste/ gzhan la brten pa la bslab par bya'o/ /des na las kyi phyag rgya la brten par bya'o/ /</text></item>
<item><p>156b.2</p><section></section><text>'di ni gshin rje'i las so/ /tshad dang ldan pa'i phyag rgya la dam tshig gnas par byas te/ de dang mi rtog pa'i ngo bo'i cha can nyams su myong ba de la bslab par bya ste/ de skad du dbang rim pa gsum pa las/ zhabs chags sor mos mnan byas pa/ /bu ga yod kyang 'dzag mi 'gyur/ /</text></item>
<item><p>156b.3</p><section></section><text>ji srid sor mo btang ba na/ /dgos pa chung yang 'byung ba bzhin/ /bla ma'i man ngag rgan po yis/ /nyi ma zla ba gzas zin tshe/ /bu ga yod kyang 'dzag mi 'gyur/ /gza' las thar na thig le 'gog /ro bzhi shes pas ro bzhi bya/ /'di ni rdo rje'i bzlas pa'o/ /zhes 'byung ba na/ ro bzhi</text></item>
<item><p>156b.4</p><section></section><text>la bslabs pas kyang dgos pa rnyed par 'gyur ro/ /gal te des kyang ma rnyed na grol ba dang smin pa la skal pa med pas 'phro bcad la/ /rang lhag par gnas pa'i lam la bslab par bya'o/ /rang lhag par gnas pa ni bdag dang gzhan gyi gnas las ni ye shes gsal ba'i ngo bor</text></item>
<item><p>156b.5</p><section></section><text>gyur la sems can gyi don gyi gnas skabs kyis shes rab zab mor gyur pa las lhag pa'i lam de la bslab par bya ba yin te/ de ji lta bu zhe na/ 'di yang gshin rje ste/ ci'i phyir na 'chi bar byed pa'i phyir ro/ /bdag gi rnal 'byor rdzogs nas thugs ka'i 'od zer gyis thams cad</text></item>
<item><p>156b.6</p><section></section><text>bsdus te thugs nyid la gzhug par bya'o/ /de nas bdag nyid kyang snying la zhugs pa dang hUM du gyur to/ /hU~M yang rim gyis thim nas thig le la'o/ /de yang me'i rtse mo lta bu la gnas par bya'o/ /de skad du/ mar me rgyun du 'bar ba dang / /chu bo'i rgyun bzhin gnas par bya/ /zhes gsungs pas so/ /de'i dus</text></item>
<item><p>156b.7</p><section></section><text>su ji lta bur gnas par bya zhe na/ zla ba dang nyi ma gzas zin pa yang ma yin/ ma zin pa yang ma yin/ /zhabs tshags kyang ma po la/ /thig le yang 'gog pa ma yin la/ /shin tu cha mnyam la shes pa rang snang du blta bar bya ba ma yin no/ /de lta bu la gnas na 'dod pa'i don rnyed par</text></item>
<item><p>157a.1</p><section></section><text>'gyur ro/ /don rnyed par gyur na mi rtog pa 'ba' zhig la bslab par bya'o/ /de lta bu'i 'bad pas dgos pa yongs su grub pa ni bzhi pa'i yig 'bru yang dag par 'phel ba ste nor sbyin grub pa lta bu'o/ /gzhan yang sems can gyi lus la yang gnas te/ rgyu med</text></item>
<item><p>157a.2</p><section></section><text>pa'i 'bras bu ni mi srid pa'i phyir ro/ /ji skad du/ lus la ye shes chen po gnas/ /zhes pas na/ lus ni thod pa ste rus pa'i gzhal yas khang ngo / /de la gnas pa'i chos ni lha brgyad do/ /de bas nas ni gnas pa rtsa'o/ /brjod pa las 'das pa de'i dngas ma dar dkar gyi</text></item>
<item><p>157a.3</p><section></section><text>skud pa lta bu/ rnga 'brum brgyar gshegs pa lta bu'i mdo ni a ba d+hU tI la ste g.yas pa sa'i lha'o/ /de la khrag gi dngas ma mtshal cog la ma lta bu des sdud par byed pas chu'i lha'o/ /de la dbugs kyi dngas ma gser gyi rlangs pa tsam gnas pa ni g.yo zhing skyod par byed pas</text></item>
<item><p>157a.4</p><section></section><text>rang gi lha'o/ /de la drod kyi dngas ma me long gi 'od bzhin gsal bar gnas pa ni smin cing rtag par byed pas me'i lha'o/ /de la kun gzhi rnam par shes pa'i dngos gzhi chu zla lta bu'am/ nyi ma 'char ka'i dkyil lta bur gsal lam bsgribs par gnas pa ni nyi ma dang / </text></item>
<item><p>157a.5</p><section></section><text>zla ba'i lha zhes bya ste/ de rtogs pa'i dus na rdo rje sems dpa' yab yum mo/ /tha mal pa'i dus na kun gzhi'i rnam par shes par snang ngo / /de nas yang de mi gsal zhing gsal bar gyur pa'i dus su/ sems kyi snang ba thob pa 'am/ rnam par shes pa dang dbang po rnams</text></item>
<item><p>157a.6</p><section></section><text>'gags pa'i dus su srid pa bar ma do'i shes pa de ni rang lhag par gnas pa'o/ /de ni gshin rje'i las lta bu'o/ /de nas yang sku gsum gyi dus su skye ba'i rim pas mngon par byang chub pa ni mthar thug pa'i chos so/ /de lta bu ni nor sbyin lta bu zhes bya'o/ /ji skad bshad pa'i</text></item>
<item><p>157a.7</p><section></section><text>rgyud las/ rang gi lus la sangs rgyas gnas/ /gzhan du gang yang yod ma yin/ /lus las gzhan du sangs rgyas 'dod/ /mi shes sgrib pas g.yogs tshul lo/ /'di yis phyogs gcig spangs phyir smra/ /zhes gsungs pas na tha mal pa'i lus la de ltar gnas pas na tha</text></item>
<item><p>157b.1</p><section></section><text>mal pa'i lam zhes bya ba'i rang bzhin du shes par bya'o/ /de la g.yas pa'i thod pa brgyad ni byams pa chen po ste/ byams pa'i rang bzhin mi 'gyur la/ /gzhir gyur pas thod par snang la/ /gnyis 'thung la sogs pa ni ye shes gong ma lta bu stobs su gyur pa'i dus na/ sdug</text></item>
<item><p>157b.2</p><section></section><text>bsngal rnam pa gsum gyis gdungs pa'i sems can rnams skyob par mdzad pas na/ thabs kyi mdzad spyod dang / rol pa'i phrin las su shes par bya'o/ /de yang 'khor ba ma stongs kyi bar du 'gro ba'i don mdzad par bzhed do/ /gtso bo'i phyag mtshan bshad zin to/ /de nas 'khor</text></item>
<item><p>157b.3</p><section></section><text>gyi bshad par bya ste/ de yang bdag dang gzhan gyi man ngag dang / las rnam pa gsum la brten par bya ba yin te/ de rnams kyang thabs dang shes rab la brten par bya ba yin pas thabs dang shes rab kyi kha sbyor yin la/ kha sbyor de cis mtshon par byed ce na/ phyag rgyas mtshon par</text></item>
<item><p>157b.4</p><section></section><text>byed do/ /rtags dang mtshan ma gang zhe na rus sbal lo/ /des na phyag rgya la brten nas 'thob par byed do/ /de ni dam tshig la sogs pa'o/ /bdag la brten pa ste grol ba'i skabs su/ 'khor lo rtsibs brgyad pa'i phyag rgya de ni sngags kyi'o/ /de las ji ltar shes par bya zhe</text></item>
<item><p>157b.5</p><section></section><text>na/ /'khor lo ni bzhi'o/ /de la 'dod pa'i don ma rnyed kyi bar du bsam par bya ba ni steng gi sgo'o/ /des 'dod pa'i don rnyed par gyur na rtags 'di rnams 'byung ngo / /g.yo ba dang 'phar ba dang dbugs dang 'dar ba dang rdul ba dang myos pa dang sgra 'byung ba dang mtshan ma du ba lta bu yang 'byung</text></item>
<item><p>157b.6</p><section></section><text>bar 'gyur ro/ /gang gi tshe 'dod pa'i rtog pa skyes pa de'i tshe/ phyi'i tsaN+Da lI'i mthar phyin pa yin te/ rtog pa snga ma nyid phyi ma'i dgra yin pas/ de'i tshe dgra de gri gug gis gsad par bya/ dgra gang la gnas na rdo rje dbyings kyi dbang phyug ma la gnas so/ /de nas 'og gi sgo'i</text></item>
<item><p>157b.7</p><section></section><text>gnas nor bu rin po che la gnas pa'o/ /theg le la zhabs chags kyi gdams ngag gis blta bar bya ba yin te/ de'i tshe Da ma ru lta bu'i sgras sam/ /kha sbyor gyis spro bar bya'o/ /spros pa slar langs te steng gi sgo la zhugs nas 'od kyi gong bu gang du bsam par bya zhe na/ </text></item>
<item><p>158a.1</p><section></section><text>yang gong gi de nyid du nyi zla yang gzas zin zhabs tshags kyang ma po bar/ kun nas sbrul nyal ba bzhin du rgyas pa dang reg bya 'gags pa snyam byed par 'gyur ro/ /de ltar gyur na gang du 'gro ba de ru drang zhing bslab pa mthar phyin par bya'o/ /de ltar mthar phyin pa</text></item>
<item><p>158a.2</p><section></section><text>dang rlung 'gag par 'gyur ro/ /rlung gi 'gags pa mtshan nyid kyang rim pa gsum las shes par bya'o/ /de lta bu'i man ngag des 'dod pa'i don ma rnyed na chags pa'i lam ste/ las kyi phyag rgya la brten te bslab par bya'o/ /de ci'i phyir zhe na/ dge slong ste sa bon mi gzhol</text></item>
<item><p>158a.3</p><section></section><text>bar yongs su bde ba de la bslab par bya'o/ /de nas stobs su gyur to/ /bag tsha ba med par gyur na gdod seng ge lta bu yin pas mi rtog pa la bslab par bya'o/ /de ci'i phyir zhe na/ dbang po gnyis snyoms par 'jug pa'i sgo nas kyang dngos po thams cad rang bzhin med par byed</text></item>
<item><p>158a.4</p><section></section><text>pa'i phyir ro/ /de lta bu'i bsgom pas mngon par shes pa rim gyis skye'o/ /de ni dang por shes rab zag bcas skyes pa yin la/ de la brten te phyis mthar phyin pa'i gnas skabs na ye shes lnga mngon sum du gyur pas rdo rje'o/ /de mngon sum du gyur pa'i tshe bdud btul bar gyur</text></item>
<item><p>158a.5</p><section></section><text>pas bsdigs pa'i mdzub mo'o/ /de nas grol ba dang chags pa gnyi gas 'byung du ma btub ste 'dod pa ma rnyed na/ rang lhag par gnas pa la bslab par bya'o/ /rtags ces she na/ brtags pa'i ngo bo sdom pa'i gzugs lta bu'i mar me 'bar ba lta bu ste/ shin tu bag</text></item>
<item><p>158a.6</p><section></section><text>tsha ba med pas seng ge lta bu'o/ /de ci'i phyir zhe na/ 'thor rlung gi tshogs kyis mi sod pa'i phyir ro/ /de lta bu'i lam gyis kyang bsgom pa'i lam rnyed par 'gyur ro/ /de ltar mthar phyin nas sems can gyi don yongs su smin pa dang / sna tshogs pa'i skus don mdzad pa yang ro hi ta</text></item>
<item><p>158a.7</p><section></section><text>lta bu dang / bsil byed lta bu dang phag lta bu dang sta re lta bu dang thod pa lta bu dang / sdigs mdzub lta bu'o/ /de ltar sems can gyi don bsam gyis mi khyab par mdzad kyang / skyon gyis kyang ma gos la thugs mi rtog pa las ma g.yos pas thod pa gnyis so/ /de la yum gyi</text></item>
<item><p>158b.1</p><section></section><text>gsum ni dgos pa yongs su grub pa'i dus na gri gug ni dmigs pa med pa'i yum mo/ /thod pa khrag gis bkang ba ni dmigs pa dang bcas pa'i yum mo/ /de nyid kyis dbugs 'byin te/ chos kyi sku mngon sum du grub nas kyang / sku nyid rnam pa thams cad kyi mchog dang ldan pas</text></item>
<item><p>158b.2</p><section></section><text>ston pa longs spyod rdzogs pa'i sku ru bzhugs pa ni bsgrub par bya ba'i yan lag bdun dang ldan pa 'dod pa kha T+wAM ga'o/ /de lta bu'i phyag mtshan dman pa'i dbyibs de kho na nyid bshad nas/ da ni lus la ye shes chen po'i gnas shes pas/ lus med na 'khor lo mi dmigs pas</text></item>
<item><p>158b.3</p><section></section><text>'khor lo bzhi'i de kho na nyid bshad par bya ste/ 'khor lo ni rtsa'i 'khor lo'i 'khor lo'o/ /de yang rgyu med par lus la rang rgyud kyis gnas sam zhe na/ rten dang rten can gyi tshul du gnas so/ /de la rten gang zhe na rtsa'o/ /de yang grangs du zhe na gtso bo stong phrag bdun cu rtsa gnyis so/ /</text></item>
<item><p>158b.4</p><section></section><text>de las brgya drug cu'o/ /de las brgya nyi shu'o/ /de las sum cu rtsa gnyis so/ /de las gsum mo/ /de ni gtso bo'o/ /de la brgya nyi shu ni 'khor lo bzhi'o/ /de'i gnas gang dang gang zhe na/ lte ba dang snying ga dang mgrin pa dang spyi bo la'o/ /grangs ji ltar gnas she na/ lte ba la</text></item>
<item><p>158b.5</p><section></section><text>drug cu rtsa bzhi'o/ /snying ga la brgyad do/ /mgrin pa la bcu drug go/ /spyi bo la sum cu rtsa gnyis so/ /dbyibs ji lta bu zhe na/ pad+ma'i 'dab ma nyi ma'i 'od dang 'phrod pa lta bu rgyas pa bkrag dang ldan pa'o/ /kha dog ni nyi ma dang zla ba'i rgyu las byung bas zla ba'i nor bu lta bu la bzhon</text></item>
<item><p>158b.6</p><section></section><text>mar gyi zol song ba lta bu'o/ /tshul ji ltar zhe na/ thabs dang shes rab sbyar bas na kha sbyor gyi gnas pas so/ /de la rten can gyi mngon par byang chub pa las byung bas 'bras bu mtshan dang dpe byad kyi yi ges brgyan pa zhes bya ba'i tha tshig go/ /grangs su ji ltar gzhag na sprul pa</text></item>
<item><p>158b.7</p><section></section><text>las A li dang kA lis so/ /chos la mtshon bya'i yi ge'i rim pa yab yum dgu'o/ /longs spyod la oM dang / yar wa la lnga'o/ /bde ba chen po la A li nyis 'gyur ro/ /bzhi po de la grangs kyi nges pa ji ltar gzhag ce na/ 'jig rten pa'i dus kyi cha'i grangs kyis 'khor lo'i</text></item>
<item><p>159a.1</p><section></section><text>grangs su gzhag go/ /dus kyi cha ni gang zhe na/ thun tshod dang 'pho ba dang / chu tshod dang dbyu gu'i grangs dang mthun no/ /de la thun ni brgyad do/ /'pho ba ni bcu drug go/ /chu tshod ni sum cu rtsa gnyis so/ /dbyu gu ni drug cu'o/ /de bas de lta bu de yang 'khor lo nyid do/ /'o na</text></item>
<item><p>159a.2</p><section></section><text>'khor lo bzhi po de la sprul pa dang / chos dang longs spyod dang bde ba chen po zhes ci'i phyir bya zhe na/ lte ba gsang ba ni thams cad kyi 'byung gnas yin pas sprul pa 'byung ba'i gnas pas so/ /snying ga ni shes pa'i gnas pas chos kyi sku'o/ /mgrin pa ni ro drug myong zhing longs spyod</text></item>
<item><p>159a.3</p><section></section><text>pas so/ /spyi bo ni bde ba chen po'i gnas sam rgyur gyur pas so/ /skad cig mas kyang rim par gzhag go/ /rnam pa sna tshogs dang / rnam par smin pa dang rnam par shes pa dang / mtshan nyid dang bral ba'i rim pas so/ /bden pa bzhi ni sdug bsngal dang / kun 'byung dang / 'gog pa</text></item>
<item><p>159a.4</p><section></section><text>dang / lam mo/ /de kho na nyid bzhi ni bdag gi de kho na dang / sngags dang / lha dang ye shes kyi de kho na nyid do/ /dga' ba bzhi ni dga' ba dang mchog tu dga' ba dang / chad pa'i dga' ba dang / lhan cig skyes pa'i dga' ba'o/ /sde pa bzhi ni gnas brtan pa dang / thams cad yod par</text></item>
<item><p>159a.5</p><section></section><text>smra ba dang / mang pos bkur ba dang / dge 'dun phal chen no/ /de lta bu'i rim pas na sprul pa la sogs pa'i ming du grags so/ /'o na 'khor lo bzhi po de gang gi ngo bo yin zhe na/ sku dang gsung dang thugs kyi ngo bo'o/ /e waM ma ya yin te/ e ni lha mo spyan no/ /waM ni mA ma kIr</text></item>
<item><p>159a.6</p><section></section><text>brjod do/ /ma ni gos dmar mo zhes bya/ ya ni sgrol mar brjod pas so/ /de la tshul ji ltar bzhugs she na/ /sprul pa ni shes rab ste chos kyi 'byung gnas so/ /snying gi pad+ma ni dam tshig gi 'khor lo zhes bya ste/ rtag tu chos kyi dbyings ma la bltas pas na kha sbyor ro/ /'o na</text></item>
<item><p>159a.7</p><section></section><text>chos kyi dbyings mtshul ci 'dra ba zhe na/ rtag tu de bzhin gshegs pa lnga'i longs spyod du gyur pas longs spyod do/ /de ji ltar rdzogs she na/ lo bcu drug gi rnam pa lta bu bas gzhon nu'i mdangs dang ldan pa gdu bu gsum gyis brgyan pas sgeg pa la sogs pa'i nyams dang</text></item>
<item><p>159b.1</p><section></section><text>ldan pa 'byung ba'i yi ge lngas brgyan pas b+ha ga shin tu rgyas pa'o/ /ji ltar rgyas shin rtsa lnga ni ro bzhi'i gnas so/ /ro bzhi ni bde ba'i ro'o/ /de'i gnas su gyur pas rgyas pa'o/ /longs spyod du ji ltar 'gyur na/ bde ba nam mkha' lta bu'i gnas su gyur pas longs spyod rdzogs pa'o/ /</text></item>
<item><p>159b.2</p><section></section><text>de la rtag tu dmigs shing 'dzag pas na bde ba chen po'o/ /ji lta bu'i bde ba chen po zhe na/ lus dang yid las khyad par du byas pa'i ting nge 'dzin las byung ba khyad par lnga dang ldan pa'i bde ba chen po'o/ /las gang zhe na dril bu las rgyun mi 'chad par 'bab pas na 'bras bu yang</text></item>
<item><p>159b.3</p><section></section><text>bde ba chen por gyur pa'o/ /de yang kha sbyor gyi ngo bo bas thabs dang shes rab bo/ /de lta bu'i 'khor lo las ye shes bde ba chen po ji ltar thob par bya zhe na/ yongs su bskor pas rnyed par 'gyur ro/ /bskor ba ni ji ltar bskor zhe na/ bla ma'i man ngag las/ rlung ma dang / gnyid</text></item>
<item><p>159b.4</p><section></section><text>ma gnyis gtso bo sprad par bya'o/ /des rlung bskyed do/ /des tsaN+Da lI rab tu 'bar ro/ /des sprul pa rab tu 'bar ro/ /des dam tshig gi rtog pa rab tu bsregs so/ /de nas na chung la rab tu bskor nas g.yas nas phyung nas phyir mchod pa'i don byas te g.yon du zhugs so/ /</text></item>
<item><p>159b.5</p><section></section><text>de nas bde ba chen po'i dkyil 'khor la g.yon du bskor te gnad kyi sgo phye ste/ phyogs bcu'i sangs rgyas rnams kyi thugs kar zhugs nas/ ye shes kyi bdud rtsir gyur te/ slar bdud rtsi khyer nas dzA lan+d+ha ra zhes bya bar thim par gyur to/ /des longs spyod kyang khengs/ </text></item>
<item><p>159b.6</p><section></section><text>g.yon gyi rtsa nas zhugs te sprul pa yang gsos/ de nas g.yas su zhugs te/ phyir longs spyod la thim nas gdod dam tshig gi dkyil 'khor yongs su gsos so/ /de nas yang sprul pa la thim pas cher 'bar te/ yang sngon bzhin du bskor ba yang skra'i rtse mo brgyar</text></item>
<item><p>159b.7</p><section></section><text>gshags pa'i tshad tsam du yar 'gro ba dang mar 'gro ba yang mi mthong ngo / /de ltar byas pas 'dod pa'i don rnyed par 'gyur ro/ /de ltar yang dang yang byas kyang ma rnyed na 'khor lo bzhi la thig le bzhi byas te bslab par bya'o/ /des kyang ma rnyed na/ aM haM gnyis las bslab par</text></item>
<item><p>160a.1</p><section></section><text>bya'o/ /des kyang ma rnyed na aM dang hU~M las bslab par bya'o/ /de ltar byas pas 'dod pa'i don rnyed par 'gyur ro/ /rnyed pa de'i tshe ro brgyad skye la/ skyes pa de'i tshe gri gug gis lha'i bdud bsad do/ /de nas yongs su thim par bya ba yin la/ de ni sbrul 'khyil ba</text></item>
<item><p>160a.2</p><section></section><text>dang 'dra'o/ /de ltar gyur pas seng ge phrug gu gso'o/ /de lta bu'i ngo bo de la 'khor lo bzhi las mthar phyin pa zhes bya ba bshad zin to/ /de nas ci bcom ldan 'das/ /bsgrub pa bya ba la 'khor lo kho na yin nam snyam pa la/ sdom pa bshad pa yin pas so/ /byang chub kyi</text></item>
<item><p>160a.3</p><section></section><text>sems dga' ba bzhi la bslab par bya'o/ /de la dga' ba bzhi ni rgyun cha la dga' ba dang / mchog tu dga' ba dang / dga' bral gyi dga' ba dang / lhan cig skyes pa'i dga' ba'o/ /ji lta bu'i dga' ba la dga' ba bzhi zhe na/ tshogs pa dang tshogs can las skyes pa'i</text></item>
<item><p>160a.4</p><section></section><text>'bras bu myong ba'i rnam grangs la ni dga' ba zhes bya'o/ /de yang ji ltar myong zhe na/ dam tshig gi dus su myong ba'i dga' ba de bshad par bya'o/ /de ci'i phyir rgyun cha'i dga' ba zhe na/ 'dod chags kyi bstan bcos las skyes pa pad+ma dang / rdo rje kun nas reg pa la ni rnam pa sna</text></item>
<item><p>160a.5</p><section></section><text>tshogs pa'i skad cig ma zhes bya ste/ de la yul du byas pa'i shes rab ye shes zhes bya'o/ /de nas bskyod pa'i rkyen gyis yongs su smin par gyur pa'i rdo rje'i rked pa la gnas pa la ni mchog tu dga' ba zhes bya'o/ /de nas shes rab kyi mdzod kha kha mu kha dang / nor bu kun reg</text></item>
<item><p>160a.6</p><section></section><text>par gyur te rnam par nyed pa'i dus su rtog pa thams cad dang bral bar gyur pas na dga' bral gyi dga' ba zhes bya'o/ /de la gnas su thob pa'i shes rab ye shes zhes bya'o/ /de lta bu'i reg bya las skyes pa'i dga' bas bdag po'i rkyen byas nas/ skad cig ma phyi ma</text></item>
<item><p>160a.7</p><section></section><text>la nor bu'i rtse mor mtshan nyid thams cad dang bral ba'i ngo bo mi rtog pa cha can dmigs pa thams cad dang bral ba skyes pa de la lhan cig skyes pa'i dga' ba zhes bya ste/ de la nyams su myong ba'i shes rab ye shes zhes bya'o/ /de lta bu'i dga' ba bzhi la rnam pa gnyis</text></item>
<item><p>160b.1</p><section></section><text>te/ sh+lo ka'i dga' ba dang / byung rim gnyis so/ /de la ci'i phyir sh+lo ka zhe na/ shes rab dang ye shes te/ shes rab ni mya ngan las 'das par bzhed la/ ye shes ni 'khor ba'o/ /gnyis pa mi gnas pa ni dbu ma pas ni mchog go/ /de las 'das pas sa ha dza'o/ /de ni</text></item>
<item><p>160b.2</p><section></section><text>dgyes pa'i rdo rje'o/ /de bas na lhan cig skyes pa'i dga' ba ni tha mar bzhed do/ /sku gsung thugs su 'dod pa dag ni/ chad pa ni song ba la 'dzin par 'dod do/ /de skad du/ ji ltar 'byung ba khu ba yin/ /lhan cig skyes pa rnam pa gnyis/ /dang po bud med shes rab yin/ /thabs ni</text></item>
<item><p>160b.3</p><section></section><text>skyes bu brjod pa'o/ /de nas 'di dag rnam pa gnyis/ /don dam kun rdzob de dbye bya'o/ /dang po skyes bu rnam pa gnyis te/ khu ba 'am ni de bde ba'o/ /skyes bu ji ltar shes rab kyang / khu ba 'am de yi bde ba'o/ /de yi phyir na dga' ba ni/ /bzhir ni rab tu dbye ba'o/ /gang phyir lhan</text></item>
<item><p>160b.4</p><section></section><text>cig skyes rnam bzhi/ /rdzogs pa'i rim pa yi ni phyogs/ /mchog tu dga' ba rnal 'byor ma/ /dga' bral dga' ba thams cad ni/ /de bde thabs kyi thams cad rig /bde ba cung zad dga' ba ste/ /mchog tu dga' ba de bas lhag /dga' bral dga' ba chags bral yin/ /lhan</text></item>
<item><p>160b.5</p><section></section><text>cig skyes dga' tha ma'o/ /dang por reg par 'dod pa ste/ /gnyis pa bde bar 'dod pa'o/ /gsum pa 'dod chags 'dzin pa yin/ /de phyir bzhi pa bsgom par bya/ /mchog tu dga' ba srid par brjod/ /'dod chags bral phyir mya ngan 'das/ /dman pa dga' ba tsam nyid do/ /</text></item>
<item><p>160b.6</p><section></section><text>de dag rnam spangs sa ha dza/ /'dod chags med cing chags bral med/ /dbu mar yang ni mi dmigs la/ /'di la thabs dang shes rab med/ /yang dag de nyid rtogs pa'o/ /gzhan gyis mi bskyed lhan cig skyes/ /gang nas kyang ni mi rnyed de/ /bla ma'i dus thabs bstan pa dang / /</text></item>
<item><p>160b.7</p><section></section><text>bsod nams kyis ni bdag gis shes/ /zhes gsungs so/ /de la dga' ba de lta bu la bslab pa ni nor bu'i dkyil du bde ba phab la/ 'khor lo re re la cha bzhi bzhir brtsis pas/ de lta bu'i dga' ba re re la bzhi bzhir brtsis pas rnal 'byor gyi 'pho ba bcu drug go/ /byang chub kyi</text></item>
<item><p>161a.1</p><section></section><text>sems dga' bzhi'i de kho na nyid bshad nas/ de nas bzhi pa'i de kho na nyid bshad par bya ste/ ji lta bu'i bzhi pa zhe na/ gsum pa la bltas te bsgoms nas thob pa de la bzhi pa zhes bya'o/ /de lta bu'i ngo bo yang ji lta bu zhig tu 'gyur grang na/ yul du mtshon pa'i</text></item>
<item><p>161a.2</p><section></section><text>bzhi pa dang 'dra bar mtshon pa'i bzhi pa ni bzhi pa zhes bya'o/ /de la mthar thug pa'i chos zhes bya'o/ /chos ni yang dag pa'i mtha'o/ /mthar thug pa ni zab mo'o/ /de yang ji lta bu'i ming can zhe na/ chos nyid gnas pa'i ngo bo dang ye shes gsal ba'i ngo bo'o/ /de ni chos nyid ji bzhin</text></item>
<item><p>161a.3</p><section></section><text>pa dang / sems nyid ji bzhin pa'i ngo bo'o/ /de tha mi dad pa ni rdo rje sems dpa' ste ngo bo nyid dag pa'i sku'o/ /de la sems kyi dkyil 'khor 'od gsal ba ni gsang sngags kyi de kho na nyid do/ /de lta bu'i yul don dam pa'i bden pa de ni/ yul du mtshon pa'i bzhi pa ste/ de ni</text></item>
<item><p>161a.4</p><section></section><text>mthar thug pa'i zhes bya'o/ /'o na ci 'dra bar mtshon zhe na/ shes rab ye shes rtog pa'i dga' ba des mtshon te/ bsgom pas gtan la phab nas mngon sum du gyur pa'i yan lag bdun dang ldan par gyur pa'i bsgrub par bya ba mthar thug pa de thog ma'i chos nyid yul du byas</text></item>
<item><p>161a.5</p><section></section><text>pa dang / rtsa ba'i rnam par shes pa gnas su dag pa'i me long lta bu'i ye shes gsal ba'i ngo bo de dang dbyer med par gyur pa la ni 'dra bar mtshon pa'i bzhi pa zhes bya'o/ /de lta bu'i bzhi pa de yang dga' ba'i ngo bo des mtshon par byed cing shes par byed pas na mtshon byed do/ /</text></item>
<item><p>161a.6</p><section></section><text>des ji ltar mtshon par byed ce na/ rgyud las/ dman pa 'bring po mchog dang ni/ /gzhan dang gang dang de yang ni/ /de dag thams cad mnyam nyid du/ /de nyid bsgoms pas blta bar bya/ /dman pa dngos po phra ba'i don/ /mchog gi dngos por brjod pa ste/ /dbu mas gnyis ni</text></item>
<item><p>161a.7</p><section></section><text>spangs pa'o/ /zhes pa la sogs pa'o/ /de skad du bshad pa'i rgyud las kyang / /stong pa bsgom par mi bya ste/ /mi stong pa yang mi bsgom mo/ /rnal 'byor stong pa spang mi bya/ /stong pa min yang mi spang ngo / /stong dang mi stong gnyis bzung na/ /rtog pa mang po rab tu skye/ /yongs</text></item>
<item><p>161b.1</p><section></section><text>su spangs na yang dag rtogs/ /de phyir de gnyis spang bar bya/ /gnyis por zhen pa yongs spangs nas/ /rnam par grol bar nges par gnas/ /bdag tu yang dag rtogs pa 'di/ /de phyir de yang dngos spang bya/ /zhes gsungs pas/ de mtha' gsum la mi rig pa ni de kho na nyid</text></item>
<item><p>161b.2</p><section></section><text>bsgom par bcom ldan 'das kyis nye bar bstan te/ de skad du yang / gang la bsgom pa po med cing / /mi sgom pa yang yod ma yin/ /bsgom pa yang ni nges pa med/ /de ni de nyid bsgom par brjod/ /'di ltar sa ha dza'i de kho na nyid khong du chud cing rnam par rtogs nas/ dngos po tha</text></item>
<item><p>161b.3</p><section></section><text>dad pa med par mthong ba rang rang gi rang bzhin du chos thams cad rnam par bsgom par brjod do/ /de skad du/ 'gro ba thams cad bsgom pa ni/ /gang phyir yid kyis ma bsgoms pa'o/ /thams cad chos ni yongs shes na/ /bsgom pa nyid ni sgom pa min/ /dngos gang g.yo dang</text></item>
<item><p>161b.4</p><section></section><text>mi g.yo ba/ /rtswa lcug 'khril shing yal ga sogs/ /dam pa de nyid nges par bsgom/ /rang gi dngos po rang bzhin du/ /de yi dam pa gcig yod min/ /yang dag rang rig bsgom pa ste/ /rang gi rig pa'i rang bzhin las/ /mi mthun pa las skyes pa'o/ /zhes pas so/ /de lta</text></item>
<item><p>161b.5</p><section></section><text>bu'i shaM pra ti'i bsgom pa la gnas pas mi rtog pa rgyun mi 'chad par skyes pa de'i tshe sa bcu thob pa yang yin la/ gang gi tshe rtog pa med pa'i shes pa rgyun mi 'chad par skyes pa de'i tshe lung ston pa'i bka' lung 'byung la/ de nas a ba d+hU tI'i spyod pa la gnas par 'gyur ro/ /spyod</text></item>
<item><p>161b.6</p><section></section><text>pa de la gnas nas bskal pa grangs med par sems can gyi don mdzad la/ yang de'i tshe nyid na rnal 'byor ma rigs can dang yang dag pa'i mtha' la sbyor bar mdzad do/ /de ltar phyag rgya chen po'i dngos grub brnyes pa ni dgos pa yongs su grub pa ste/ yan lag bdun dang ldan</text></item>
<item><p>161b.7</p><section></section><text>pa'i rnal 'byor du gyur pa la ni 'dra ba mtshon pa'i bzhi pa zhes bya'o/ /gang gis dgos pa yongs su grub pa de'i tshe ston pa'i bzhugs tshul ji ltar yin pa yang shes par bya'o/ /de lta bu'i man ngag la ni bzhi pa'i de kho na nyid ces bya'o/ /de nyid bzhi ni/ rgyu 'bras tshul du kha sbyor</text></item>
<item><p>162a.1</p><section></section><text>mi phyed pas/ /dngos dang dngos med bde dang sdug bsngal bral/ /gang yang mi dmigs tshul dang ldan pa 'di/ /chos phyir 'brengs pa rnams dang phrad gyur cig /de nyid bzhi rtogs dgyes pa'i rdo rje myur thob nas/ /khams gsum skye bo nad pa'i tshogs</text></item>
<item><p>162a.2</p><section></section><text>rnams sos gyur cig /de kho na nyid bzhi pa'i man ngag gsal ba'i sgron ma zhes bya ba dpal u rgyan gyi yul gyi dngos grub grub pa'i slob dpon chen po til+li pa'i zhal snga nas mdzad pa rdzogs so// //rgya gar gyi mkhan po rat+na shrI nyid kyi zhal snga nas bsgyur cing bshad nas</text></item>
<item><p>162a.3</p><section></section><text>gtan la phab pa'o// @##/ /rgya gar skad du/ he badzra nA ma sA d+ha naM/ bod skad du/ kye rdo rje zhes bya ba'i sgrub pa'i thabs/ /kye rdo rje la phyag 'tshal lo/ /zhal brgyad phyag ni bcu drug pa/ /hU~M skyes gau rI la sogs bskor/ /zhabs kyis bdud bzhi</text></item>
<item><p>162a.4</p><section></section><text>mnan pa ste/ /bdag med ma yis ltag nas 'khyud/ /spyan ni nyi shu rtsa bzhi mnga'/ /thod rlon brgya phyed phreng ba can/ /sngon po phyag rgya lngas brgyan la/ /phyag 'tshal sgrub thabs bshad par bya/ /de la dang por re zhig rnal 'byor pas/ gdong bkru ba la sogs pa'i bya ba byas</text></item>
<item><p>162a.5</p><section></section><text>la sems can thams cad kyi don du blo bskyed nas/ oM rak+Sha rak+Sha hU~M hU~M hU~M phaT swA hA/ zhes pas gnas la sogs pa bsrung ba byas la/ dpal kye rdo rje las gsungs pa'i dkyil 'khor du zhugs pas rim pa ji lta ba bzhin du dbang bskur ba/ yang dag pa'i bka'i rjes su</text></item>
<item><p>162a.6</p><section></section><text>gnang ba dang / shin tu rnam par dag pa dang / de kho na'i ye shes phyi ci ma log pa thob pa/ mtshan ma rnyed pa/ dur khrod la sogs pa yid du 'ong ba'i gnas su sna tshogs rdo rjes mtshan pa'i bde ba'i stan la 'dug pa/ bdud rtsi lnga la sogs pa'i dam tshig bstan pa/ gang la</text></item>
<item><p>162a.7</p><section></section><text>yang mi ltos pa/ dogs pa med pa'i shes rab dang bcas pa dpal kye rdo rje'i nga rgyal dang ldan par bya'o/ /de nas rang gi snying gar pad+ma'i steng du raM zhu ba las nyi ma'i dkyil 'khor de'i steng du hU~M sngon po dmigs so/ /de nas hU~M gi yi ge las 'od zer lnga spros pas khams gsum</text></item>
<item><p>162b.1</p><section></section><text>gsal bar byas nas slar bkug ste/ mdun gyi nam mkha' la bcom ldan 'das phyag bcu drug pa zhal brgyad pa spyan gsum pa rang gi rig ma la 'khyud pa/ skra ser po gyen du brdzes pa/ phyag rgya lngas brgyan pa/ lha mo brgyad kyis bskor ba/ kha dog dang phyag mtshan 'og</text></item>
<item><p>162b.2</p><section></section><text>nas 'byung ba lta bu spro ba dang bsdu ba'i sku bsam mo/ /de'i mdun du gau rI nag mo phyag na byang chub kyi sems kyi zla ba can g.yas na tsau rI dmar po rang 'byung gi me tog ces bya ba'i nyi ma can/ rgyab tu be tA lI ser mo phyag na rdo rje'i chu'i lhung bzed thogs ma/ byang du g+hasma rI ljang gu</text></item>
<item><p>162b.3</p><section></section><text>gsang ba'i sman 'dzin ma/ dbang ldan du puk+ka sI sngon mo sha sna tshogs 'dzin ma/ me ru sha ba rI dkar mo chang bsnams ma/ /bden bral du tsaN+Da lI cung zad dmar ba rde'u chung brdung ma/ rlung du Dom+bi nI du ba'i mdog can ma nyid kyi sku la 'khyud pa/ de ltar rnal 'byor ma rnams</text></item>
<item><p>162b.4</p><section></section><text>kyis bskor ba'i bcom ldan 'das gsal bar dmigs te/ de nas phyis 'od zer rang gi sa bon la bstim mo/ /yang rang gi sa bon las 'od zer spros te/ phyi dang nang dang / gsang ba dang / de kho na'i mchod pa'i khyad par gyis bcom ldan 'das la mchod pa ni de la me</text></item>
<item><p>162b.5</p><section></section><text>tog dang / spos dang / lha bshos dang / rin po che sna bdun la sogs pa dbul ba ni phyi'i mchod pa'o/ lha mo brgyad kyis bdud rtsi lnga dang sha lnga la sogs pa dbul ba ni gsang ba'i mchod pa'o/ /yang dag pa'i bla ma'i gdams ngag gis bdag med ma dang gnyis su med pa'i bde ba</text></item>
<item><p>162b.6</p><section></section><text>nyams su myong ba de ni de kho na'i mchod pa'o/ /de ltar shin tu rnam par dag pa'i mchod pa byas nas/ lus ngag yid gsum dang bas phyag byas te/ de dag gi mdun du sdig pa bshags pa la sogs pa bya'o/ /gang zhig 'khor ba thog ma med pa nas phyin ci log gi rnam par rtog pa</text></item>
<item><p>162b.7</p><section></section><text>las skyes pa'i bdag gis sdig pa'i las byas pa thams cad dang / gzhan gyis bgyis pa la rjes su yi rang ba dang / cung zad bgyid du stsal ba de dag thams cad bshags shing yang phyin chad mi bgyi'o/ /gang zhig so so'i skye bo dang / lha dang / nyan thos dang / rang sangs rgyas dang / </text></item>
<item><p>163a.1</p><section></section><text>byang chub sems dpa' dang / yang dag par rdzogs pa'i sangs rgyas thams cad kyi dge ba'i rtsa ba thams cad la rjes su yi rang ngo / /bsod nams thams cad bla na med pa yang dag par rdzogs pa'i byang chub tu yongs su bsngo bar bgyi'o/ /de nas khams gsum gyi</text></item>
<item><p>163a.2</p><section></section><text>bdag nyid bde ba chen po'i rang bzhin gyis sangs rgyas dpal kye rdo rje dang / des bstan pa'i sngags dang phyag rgya dang / dkyil 'khor la sogs pa'i rang bzhin gyi chos dang / de'i dkyil 'khor gyi 'khor lor gnas pa'i rnal 'byor ma'i tshogs la ji srid byang chub kyi snying po la mchis kyi bar du</text></item>
<item><p>163a.3</p><section></section><text>skyabs su mchi'o sems can thams cad kyi don byed pa'i rgyur gyur pa'i rang bzhin gyi rnam pa thams cad kyi mchog dang ldan pa'i stong pa nyid yang dag pa'i byang chub kyi sems bde ba chen po bskyed par bya'o/ /bdag gis 'di ltar bla na med pa byang chub kyi sems kyi rdo rje'i lam la brten par bya'o/ /</text></item>
<item><p>163a.4</p><section></section><text>chos kyi 'khor lo bskor bar bskul ba dang / mya ngan las mi 'da' bar gsol ba gdab par bya'o/ /de nas sems can thams cad la bu gcig pa dang 'dra ba'i bde ba'i mchog gi ngo bo nyid kyi byams pa chen po dang / sdug bsngal dang / sdug bsngal gyi rgyur gyur pa rtog pa thams cad kyi</text></item>
<item><p>163a.5</p><section></section><text>rgya mtshor bying ba'i sems can thams cad skyabs med pa mthong nas de bsgral ba'i phyir 'dod pa'i snying rje chen po dang / bde ba chen po dang ma bral bar mthong ba'i dga' ba dang / 'jig rten pa'i chos brgyad las log pa'i lam gyi mtshan nyid kyi btang snyoms bsgom par bya'o/ /de ltar bla na</text></item>
<item><p>163a.6</p><section></section><text>med pa'i chos thams cad rab tu 'byed pa'i mtshan nyid kyi shes rab kyis chos thams cad rten 'brel las skyes pa tsam rang bzhin gyis gzod ma nas skye ba med par gsal bar shes par bya ste/ dngos po ma lus pa'i bde ba de kho na nyid kyi snying por bsdus pa'i stong pa'i ye shes kyi rdo rje'i</text></item>
<item><p>163a.7</p><section></section><text>rang bzhin gyi chos shes nas oM shU n+ya tA dz+nyA na badzra swa b+hA wa A t+ma ko\u0f85haM zhes pa'i sngags de yid kyis bzlas te/ skye ba med pa 'gag pa med pa yang dag pa'i bla ma'i man ngag gis thang cig mi gnas pa'i ngo bo la gnas pa'o/ /de nyid 'od gsal ba'o/ /de ni shin tu bde bar gnas/ /</text></item>
<item><p>163b.1</p><section></section><text>chos kun de nyid kho nar gsungs/ /shes rab pha rol phyin pa de/ /bdud rnams 'joms par byed pa'i mchog /de nas sngon gyi sngon lam gyis stong pa nyid 'od gsal ba'i ting nge 'dzin las langs te/ nam mkha' la raM las byung ba'i nyi ma'i dkyil 'khor de'i steng du hU~M sngon po 'od du zhu bar</text></item>
<item><p>163b.2</p><section></section><text>gyur pa las sna tshogs rdo rje'i 'od zer lnga bsgoms nas mnar med pa'i sems can dmyal ba'i me dang 'dra ba'i 'od zer shin tu 'bar ba'i tshogs ji tsam 'dod par spro ste/ phyogs su rdo rje'i rwa ba dang / steng du rdo rje'i gur dang / 'og tu rdo rje'i sa gzhi dmyal ba la thug pa yan chad bsam</text></item>
<item><p>163b.3</p><section></section><text>par bya'o/ /de'i nang du nyi ma'i dkyil 'khor gyi steng du sna tshogs rdo rje/ de las 'od zer 'phros pas phyogs mtshams rdo rje'i rtsig pa la sogs pas brtan par bya'o/ /de'i dkyil du b+h+rUM ser po bsam mo/ /b+h+rUM zhu ba las 'khor lo rtsi bas bcu pa kha dog ser po myur du 'khor zhing</text></item>
<item><p>163b.4</p><section></section><text>gzhan du mi g.yo ba'o/ /de'i dkyil du sna tshogs rdo rje/ /de'i steng du sna tshogs pad+ma/ /de'i steng du nyi ma'i dkyil 'khor bsam mo/ /de'i steng du zla ba nyi ma kha sbyar ba'i dbus su hU~M yig blta'o/ /me long lta bu'i ye shes la sogs pa ye shes lnga'i rim pas bcom ldan 'das hU~M</text></item>
<item><p>163b.5</p><section></section><text>mdzad bsam mo/ /hU~M las skyes pa sku mdog i n+d+ra nI la dang 'dra ba ljang gu sna tshogs pas brgyan pa/ rin po che'i dbu rgyan can/ 'jigs byed dang dus mtshan mo nag mo mnan pa/ phyag gnyis rdo rje dang dril bu 'dzin pas rang gi rig ma la 'khyud pa/ zhabs brkyang bskum du</text></item>
<item><p>163b.6</p><section></section><text>bzhugs pa bsam par bya'o/ /de nas yang dag pa'i slob dpon gyi gdams ngag las rdo rje thod pa'i sbyor bas khro bo bcu bsgom par bya ste/ de la shar la sogs pa phyogs bzhir gshin rje gshed po dang / shes rab mthar byed dang / pad+ma mthar byed dang bgegs mthar byed dang bzhi ni</text></item>
<item><p>163b.7</p><section></section><text>nag po dang / dkar po dang dmar po dang / sngon po'i rim pas so/ /rdo rje'i tho ba dang / be con dkar po dang / chu skyes dmar po dang / rdo rje nag po phyag gis 'dzin pa'o/ /de rnams kyang sbom la thung ba/ gsus pa 'phyang ba/ khro ba dang bcas pa/ sbrul gyi chun po brgyad kyis brgyan pa/ skra</text></item>
<item><p>164a.1</p><section></section><text>ser po gyen du brdzes pa/ spyan dmar la zlum pa/ rnam par snang mdzad dang / mi bskyod pa dang / snang ba mtha' yas dang / don yod grub pa dang / bzhis dbu brgyan pa/ stag gi pags pa'i sham thabs can no/ /de bzhin du mi'i mtshams dang / bden bral gyi</text></item>
<item><p>164a.2</p><section></section><text>mtshams dang / rlung gi mtshams dang / dbang ldan gyi mtshams dang bzhir 'dod pa'i rgyal po dang / dbyug sngon can dang / stobs po che dang / mi g.yo mgon no/ /de rnams kyang kha dog nag po lcags kyu dang / dbyug to dang / rtse gsum dang / ral gri phyag gis 'dzin pa'o/ /</text></item>
<item><p>164a.3</p><section></section><text>'dod pa'i rgyal po dang / mi g.yo mgon po dang gnyis ni na bza' bzang po/ /rin po che la sogs pas brgyan pa/ rin po che'i dbu rgyan can no/ /dbyug to can dang / stobs po che gnyis ni gshin rje gshed po dang 'dra ba shin tu 'jigs pa'o/ /'og tu gnod mdzes rgyal po ni tho ba nag po</text></item>
<item><p>164a.4</p><section></section><text>phyag gis 'dzin pa rin po ches dbu brgyan pa'o/ /steng gi rtsibs la yang gtsug tor 'khor los sgyur ba ser po rin po ches dbu brgyan pa/ 'khor lo ser po bsnams pa/ rnam par snang mdzad kyis dbu brgyan pa'o/ /'dod pa'i rgyal po la sogs pa lnga ni mi bskyod pas dbu brgyan</text></item>
<item><p>164a.5</p><section></section><text>pa'o/ /de dag ni khro bo bcu ste/ sna tshogs pad+ma'i steng du nyi ma'i dkyil 'khor la zhabs bgrad nas gnas pa/ g.yon pas sdigs mdzub snying gar bsgreng pa/ sbrul gyi zhags pa thogs pa'o/ /de ltar srung ba'i 'khor lo byas nas de'i dkyil na rdo rje hU~M mdzad zhu ba las 'byung ba chen po nam mkha'</text></item>
<item><p>164a.6</p><section></section><text>chen po chos 'byung gru gsum pa rdo rje 'dzin pa chen po'i rang bzhin ston ka'i ri bong can ltar dkar ba zhabs phra ba kha yangs ba zur gsum pa zur dod pa de ltar bsam par bya'o/ /de'i dkyil du sna tshogs pad+ma/ de'i steng du sna tshogs rdo rje chen po rtse mo bcu gnyis pa/ shar gyi rtse mo gsum ni</text></item>
<item><p>164a.7</p><section></section><text>dkar ba/ lho'i gsum ni ser ba/ nub kyi gsum ni dmar ba/ byang gi gsum ni ljang khu/ dbus sngon po bsam par bya'o/ /de'i steng du yaM las skyes pa'i rlung gi dkyil 'khor gzhu'i dbyibs 'dra ba sngon po ba dan g.yo ba gnyis kyis mtshan pa'o/ /de'i steng du raM las me'i</text></item>
<item><p>164b.1</p><section></section><text>dkyil 'khor gru gsum dmar po la raM gyis mtshan pa'o/ /de'i steng du baM las skyes pa'i chu'i dkyil 'khor dkar ba zlum po baM gyis mtshan pa'o/ /de'i steng du laM las skyes pa'i sa'i dkyil 'khor gru bzhi pa ser po zur la rdo rje gsum pas mtshan pa'o/ /de'i dkyil du sna tshogs</text></item>
<item><p>164b.2</p><section></section><text>rdo rje la rten 'brel las skyes pa'i sems can 'byung ba chen po bzhi zhu ba las skyes pa shin tu rnam par dag pa'i sangs rgyas kyi zhing 'dus pa chen po'i gzhal yas khang rnam par snang mdzad kyi rang bzhin sna tshogs pa'i rin po che bzhi'i rang bzhin gyi gzhal yas khang gru bzhi pa/ sgo</text></item>
<item><p>164b.3</p><section></section><text>bzhi pa/ ka ba brgyad kyis nye bar brgyan pa/ zur bzhi pa/ rta babs bzhis rnam par spras pa/ lha mo ser mo pi wang brdung ba dang / lha mo dmar mo gling bu 'bud pa dang / Da ma ru brdung ba lha mo du ba'i mdog can ma/ lha mo dkar mo rnga bo che brdung ba dang / lha mo ser mo me tog gi phreng ba</text></item>
<item><p>164b.4</p><section></section><text>thogs pa/ lha mo dmar mo 'gying bag can/ lha mo glu ma sku mdog dmar ser ma/ lha mo gar ma kha dog sna tshogs pa/ lha mo me tog ma dkar mo/ /lha mo spos me ma nag mo/ /lha mo mar me ma dmar mo/ /lha mo dri chab ma ser mo/ /gzugs kyi lha mo dkar mo dang / ro'i lha mo dmar mo dang / reg bya'i lha mo ljang gu dang / </text></item>
<item><p>164b.5</p><section></section><text>chos kyi lha mo ste/ de ltar bcu drug ni zla ba phyed pa'i thig le can/ rang rang gi sa bon las grub pa/ mig dang gzugs tha dad par bzhugs pa/ rtsa ba la sogs pa'i sgo'i 'gram du mchod pa'i lha mo rnams kyis brgyan pa ste/ de ltar rim pas g.yas skor du gnyis gnyis gnas</text></item>
<item><p>164b.6</p><section></section><text>so/ /dra ba dang dra ba phyed pa dang / pu shu dang / me tog gi phreng ba dang / bla re dang / me long dang / rnga yab la sogs pas mdzes par brgyan pa/ rdo rje'i phreng ba'i 'od zer gsal ba sangs rgyas mang po 'phro ba la sogs pa sna tshogs g.yo ba'i rtse la dril bu 'khrol ba 'dod pa'i yon tan</text></item>
<item><p>164b.7</p><section></section><text>lngas brgyan pa/ yid du 'ong ba'i gzhal yas khang la dur khrod brgyad kyis bskor ba bsam par bya'o/ /de la shar gyi dur khrod chen po ni gtum drag ces bya ste/ shi ri sha'i shing la lha glang po che'i mgo bo can ser po/ /brgya byin ser po dang / klu ba su ki ser po/ /sprin sgra sgrogs</text></item>
<item><p>165a.1</p><section></section><text>zhes bya ste sngon po'o/ /me'i mtshams kyi dur khrod chen po ni ha ha dgod ces bya ste/ shing ka ra ny+dza la lha ra'i gdong pa can me lha dmar po der klu pad+ma chen po ljang gu/ sprin 'khrigs pa zhes bya ste/ mdog dmar po'o/ /lho'i dur khrod ni 'jigs sde zhes bya ste/ shing</text></item>
<item><p>165a.2</p><section></section><text>a mra zhes bya ba la lham he'i mgo bo can/ gshin rje nag po/ /der pad+ma dkar po dang / sprin 'khyil pa zhes bya ba mdog ser po/ /bden bral gyi dur khrod ni 'jigs pa zhes bya ste/ pa ka ha'i shing lha ra'i gdong ba can/ bden bral nag po klu mtha' yas skya bo dang / sprin gang</text></item>
<item><p>165a.3</p><section></section><text>ba ser po'o/ /nub kyi dur khrod ni 'bar ba 'khrigs pa zhes bya ste/ shing ni a sho ka la lha chu srin gyi mgo bo can ser po chu lha dkar po/ /der klu karko Ta dmar po/ /sprin drag po dkar po'o/ /rlung gi mtshams kyi dur khrod ni mun nag 'jigs pa zhes bya ste/ ardzu na'i shing la lha ri</text></item>
<item><p>165a.4</p><section></section><text>dgas kyi gdong pa can dkar po/ /rlung gi lha sngo skya/ der glu rigs ldan khra bo/ /sprin char 'bebs ljang gu'o/ /byang gi dur khrod ni tshang tshing can 'jigs su rung ba ste/ byang chub kyi shing la lha mi'i gdong pa can/ gnod sbyin ser po/ /der klu 'jog po nag po/ /sprin rmugs pa</text></item>
<item><p>165a.5</p><section></section><text>dkar po'o/ /dbang ldan gyi dur khrod ni dpal gyi nags zhes bya ba ste/ shing ni bo d+hi br-ik+Sha la lha khyu mchog gi gdong pa can/ lha chen po dkar po/ /klu dung skyong ser po/ /sprin gtum drag mdog sna tshogs pa'o/ /dur khrod chen po ni mchod rten du blta bar bya'o/ /de ltar bsam par</text></item>
<item><p>165a.6</p><section></section><text>bya'o/ /de ltar brgya byin la sogs pa brgyad ni ro stod can te/ g.yon pa rnams kyis thod pa bsnams pa/ g.yas kyis gtor ma 'dzin pa'o/ /de ltar shing chen po ni brgyad do/ /gzhan dag ni shing sna tshogs pa ste dpag tu med do/ /pho rog dang / 'ug pa dang / bya dkar dang / </text></item>
<item><p>165a.7</p><section></section><text>'bri ta dang / khyi dang / spyang ki dang / spyang mo dang / khra dang / khra mo dang / seng ge dang / phag pa dang / stag la sogs pa'i 'jigs pa dang / sbrul thams cad dang / glang sbrul dang / dum bu b+ha ma gar hi b+ha shin tu 'jigs par byed pa/ keng rus dang / gsal shing dang / </text></item>
<item><p>165b.1</p><section></section><text>ro 'phyang ba dang / mgo chad pa'i lus po dang / thod pa dang / pus mo dang / mgo med pa'i lus po dang / lag pa dang / mgo bo dang / 'jigs pa sna tshogs pa'o/ /dngos grub can la sogs pa lha mang po dang / dam tshig gi bdag nyid rnal 'byor ma rnams 'du ba'i tshogs</text></item>
<item><p>165b.2</p><section></section><text>gnod sbyin dang / srin po dang / yi dgas srog gcod pa la sogs pa rgyu bar gnas pa'o/ /bdag la dga' ba cho 'phrul sna tshogs ston pa/ sgra chen po sgrogs pa'i dur khrod chen po'o/ /de'i dbus su pad+ma dmar po 'dab ma brgyad pa'i steng du 'jigs pa'i bdud bzhi gan</text></item>
<item><p>165b.3</p><section></section><text>rkyal du 'jug par blta'o/ /phung po'i bdud tshangs pa dang / nyon mongs pa'i bdud khyab 'jug dang / lha'i bu'i bdud brgya byin dang / 'chi bdag gi bdud dbang phyug chen po'o/ /bdud bzhi'i snying gar nyi mas mnan pa bsam par bya'o/ /shar la sogs pa bzhir tshangs pa</text></item>
<item><p>165b.4</p><section></section><text>la sogs pa mnan pa'o/ /dbang ldan la sogs pa bzhir gshin rje dang / gnod sbyin dang / lha ma yin dang / srin po'o/ /de brgyad kyi snying gar zla bas mnan pa'o/ /de dag thams cad gzhal yas khang grub pa'i rjes su bsam mo/ /der A li bcu drug nyis 'gyur</text></item>
<item><p>165b.5</p><section></section><text>du byas pa las zla ba'i dkyil 'khor shes rab kyi gzugs kyi rang bzhin me long lta bu'i ye shes so/ /de'i steng du kA li sum cu rtsa bzhi D+ha Da d+ha da ya la de ltar drug gi bzhi bcu'o/ /de dag nyis 'gyur du byas pa las nyi ma'i dkyil 'khor thabs kyi rang bzhin ni mnyam</text></item>
<item><p>165b.6</p><section></section><text>pa nyid kyi ye shes so/ /de gnyis kha sbyor ba'i dbus su hUM dang aM gnyis 'od du zhu ba las/ gri gug dang thod pa sbyar ba la rang gi sa bon gyis mtshan pa ni so sor rtog pa'i ye shes so/ /sa bon gnyis las 'od zer 'phros pas de bzhin gshegs pa thams cad</text></item>
<item><p>165b.7</p><section></section><text>gsal bar byas nas de rnams kyi 'od zer gyis bkug nas slar rang la thim ste/ thams cad gcig tu gyur pa ni bya ba nan tan gyi ye shes so/ /de'i thog tu zla ba dang / nyi ma dang / sa bon dang / phyag mtshan rnams yongs su gyur pa las bdag nyid bcom ldan 'das</text></item>
<item><p>166a.1</p><section></section><text>rdo rje sems dpa'i sku mdog dan phyag mtshan 'og nas 'byung ba lta bu'i/ dpal kye rdo rje'i gzugs su langs te/ rgyu'i rdo rje 'dzin gyi rang bzhin bdag med mas ltag nas 'khyud pa/ chos kyi dbyings kyi bdag nyid bsam par bya'o/ /ye shes lnga'i</text></item>
<item><p>166a.2</p><section></section><text>byang chub pa'i rnam pa'o/ /de nas oM pad+ma su kha d+hA ra ma hA rA ga su kha~M dad ta tsa tu rA nan+da b+ha ga bi shwa/ hU~M hU~M hU~M kaR+YaM ku ru Sh+wa me/ oM badzra ma hA dwe Sha tsa tu rA nan+da da ya ka kha ga mu khe ka ra so nA tha hU~M hU~M hU~M kaR+YaM ku ru Sh+wa me zhes pad+ma dang rdo rje byin gyis brlab bar bya'o/ /oM sar+b+ba ta thA ga ta a nu rA ga</text></item>
<item><p>166a.3</p><section></section><text>Na badzra swa b+hA ba At+ma ko\u0f85haM/ de ma thag tu rjes su chags par bya'o/ /sbyor ba dang po bshad pa'o/ /de ltar las kyi phyag rgya'i rim pa'o/ /de nas bcom ldan 'das kyi thugs kar hUM bcom ldan 'das ma'i thugs kar oM gi sa bon bltas nas snying ga'i sa bon las 'od zer 'phros pas</text></item>
<item><p>166a.4</p><section></section><text>de bzhin gshegs pa thams cad bkug nas snying ga'i sa bon la thim/ de rnams 'od du zhu ba las shar phyogs la sogs par tshangs pa'i gdan gnas pa'i steng du zla ba dang / nyi ma kha sbyar la byang chub kyi sems kyi thig le zhu nas phyir 'phros pa dang rim pa ji lta ba bzhin du gaM tsa~M ba~M g+ha~M pa~M sha~M</text></item>
<item><p>166a.5</p><section></section><text>la~M Da~M zhes bya ba'i sa bon brgyad bsam mo/ /de rnams yongs su gyur pa las gri gug dang / cang te'u dang / rus sbal dang / sbrul dang / seng ge dang / dge slong dang / 'khor lo dang / rdo rje rnams bsam mo/ /de'i steng du yang sa bon gyi yi ge rnams so/ /zla ba dang / nyi ma dang / </text></item>
<item><p>166a.6</p><section></section><text>phyag mtshan la sogs pa zhu nas sngon po dang 'dra ba'i ye shes sems dpa' lnga'i mngon par byang chub pa las gau rI la sogs pa bsgom par bya ste/ de la shar sgor ga~M gi yi ge las skyes pa'i gau rI dkar mo mdog nag mo/ /phyag g.yas na gri gug /g.yon na nya ro hi ta/ tshangs pa</text></item>
<item><p>166a.7</p><section></section><text>mnan pa/ gzugs kyi phung po'i rang bzhin dgod do/ /lho'i sgo la tsa~M gi yi ge las skyes pa tsau rI dmar mo phyag g.yas na cang te'u/ g.yon na phag pa/ dbang po mnan pa tshor ba'i phung po'i rang bzhin can no/ /nub kyi sgor baM gyi rnam pa las skyes pa be+e tA lI gser bcom lta bu phyag</text></item>
<item><p>166b.1</p><section></section><text>g.yas na rus sbal/ g.yon pad+ma'i snod nye dbang mnan pa 'du shes kyi phung po'i rang bzhin no/ /byang gi sgor g+hasma rI g+ha~M gi rnam pa las skyes pa ljang gu phyag g.yas na sbrul/ g.yon na thod pa/ drag po mnan pa 'du byed kyi phung po'i rang bzhin no/ /dbang ldan gyi mtshams su puk+ka sI sngon</text></item>
<item><p>166b.2</p><section></section><text>mo pa~M gi rnam pa las skyes pa phyag g.yas na seng ge/ g.yon na dgra sta/ gshin rje mnan pa khams kyi rang bzhin bsam mo/ /me'i mtshams su sha ba rI sha~M gi rnam pa las skyes pa kha dog dkar po phyag g.yas na dge slong / g.yon na gsil byed/ gshin rje mnan pa chu'i</text></item>
<item><p>166b.3</p><section></section><text>khams kyi rang bzhin bsam mo/ /bden bral du gtum mo la~M yig gi rnam pa las skyes pa sngon mo phyag g.yas na 'khor lo/ /g.yon na thod pa/ srin po mnan pa me'i khams kyi rang bzhin bsgom mo/ /rlung gi mtshams su DoM bi nI Da~M gi rnam pa las skyes pa kha dog sna tshogs pa phyag</text></item>
<item><p>166b.4</p><section></section><text>g.yas na rdo rje/ g.yon na sdigs mdzug thags bzangs ris mnan pa rlung gi khams kyi rang bzhin bsgom mo/ /de rnams thams cad spyan zlum zhing dmar po gsum pa skyil krung phyed pa'i gar gyis bzhugs pa/ skra ser po gyen du brjes pa/ zhabs gnyis pa/ phyag</text></item>
<item><p>166b.5</p><section></section><text>rgya lnga dang ldan pa/ /zla ba'i gdan la bzhugs pa/ gar dgu'i ro dang ldan pa/ mche ba gtsigs pa/ gcer bu ma/ byang chub kyi sems 'phro ba las byung ba yang dag par bsgom mo/ /de nas oM AHhU~M gi yi ge gsum gyi rang bzhin hoHd+mar po gnyis kyis mtshan pa mtha' ma brten</text></item>
<item><p>166b.6</p><section></section><text>pa dri za'i grong khyer dang 'dra ba mthong ba las rjes su chags pas bcom ldan 'das kyi zhal du zhugs nas/ /rdo rje'i lam nas lha mo'i dkyil 'khor du zhugs te/ de lta bu'i rang bzhin bsgom mo/ /de'i rjes su bcom ldan 'das shin tu bde ba chen por ro gcig pas rang gi rig ma dang</text></item>
<item><p>166b.7</p><section></section><text>lhan cig zhu bar gyur pa las rang gi sa bon gyi gzugs kyis rnam par gnas par bsam mo/ /de nas puk+ka sI la sogs pa'i lha mo bzhi po rnams rang rang gi mgon med par shes nas yid sdug bsngal chen por gyur te/ shin tu 'dod pa'i sems dang rab tu sad par 'dod pa rnams</text></item>
<item><p>167a.1</p><section></section><text>kyis rdo rje'i glus bskul bas bcom ldan 'das bzhengs su gsol ba/ rje btsun snying rje'i yid bzhings shig /puk+ka sI ni bdag la skyobs/ /stong pa'i rang bzhin nyid spongs la/ /bdag la bde chen sbyor bar mdzod/ /khyod med na ni bdag 'gum pas/ /kye yi</text></item>
<item><p>167a.2</p><section></section><text>rdo rje khyod bzhengs shig/ /stong pa'i rang bzhin nyid spangs la/ /sa ba ri 'bras grub par mdzod/ /dga' gtso 'jig rten mgron gnyer ba/ /stong pa nyid la bzhugs sam ci/ /khyod med phyogs ni mi 'tshal bas/ /gtum mo bdag ni zhu ba bgyid/ /bdag gis khyod kyi thugs</text></item>
<item><p>167a.3</p><section></section><text>'tshal gyis/ /mig 'phrul mnga' ba khyod bzhengs shig/ /DoM bi bdag ni dran nyams pas/ /snying rje rgyun chad ma mdzad cig/ /ces de kho na nyid kyi glu rnams kyis bskul bas rmi lam rab tu sad pa ltar bcom ldan 'das tu bzhengs nas bdud rtsir zhu bar gyur pa las zla ba'i gzugs</text></item>
<item><p>167a.4</p><section></section><text>so/ /de'i steng du sa bon gnyis gyur pa'i phyag mtshan de yang hU~M dang aM gis mtshan pa'o/ /de nas nyi ma'i dkyil 'khor dang bcas pa gcig tu gyur nas/ aM gi rnam pa las byung ba bdag med ma la snyoms par zhugs pas hU~M las skyes pa'i bcom ldan 'das kyis bdag</text></item>
<item><p>167a.5</p><section></section><text>nyid 'bras bu kye rdo rje zhabs brkyang bskums du bzhugs pa/ lha dang lha ma yin la sdigs pas khros pa/ thod pa lngas dbu brgyan pa/ gzhon nu lo bcu drug lon pa dang 'dra ba/ zhabs bzhis bdud bzhi mnan pa/ mgo bo rlon pa lnga bcu'i phreng ba can/ spyi bor sna tshogs rdo rje</text></item>
<item><p>167a.6</p><section></section><text>nag pos mnan pa/ nyi ma'i 'od lta bur 'bar ba zhal nas hU~X gi sgra sgrogs pa/ lus la thal bas byugs pa/ zhal brgyad pa rtsa ba'i zhal nag po chen po/ /g.yas ni dkar ba/ yang g.yas pa gnyis ni nag po'o/ /g.yon pa ni dmar po'o/ /yang g.yon pa'i zhal gnyis</text></item>
<item><p>167a.7</p><section></section><text>ni nag po'o/ /steng gi zhal ni bung ba'i mdog go/ /mche ba gtsigs pa/ so so'i zhal spyan dmar po gsum gsum mnga' ba/ mche ba cung zad gtsigs pa/ sgeg pa dang / dpa' ba dang / drag shul dang / /khro ba dang / rgod pa dang / 'jigs pa dang / snying rje dang / rngam</text></item>
<item><p>167b.1</p><section></section><text>pa dang / zhi ba ste/ gar gyi ro dgu'i tshul du bzhugs pa/ skra seng po gyen du 'khyil ba/ phyag rgya drug gis brgyan pa/ skyil krung phyed pa'i gar gyis nyi ma'i dkyil 'khor la bzhugs pa/ phyag bcu drug pa/ g.yas kyi phyag brgyad du glang po che dang / rta dang / bong bu dang / </text></item>
<item><p>167b.2</p><section></section><text>ba glang dang / rnga mo dang / mi dang / seng ge dang / byi la ste/ thod pa'i snod brgyad du glang po che la sogs pa rim pa ji lta ba bzhin no/ sa dang / chu dang / me dang / rlung dang / zla ba dang / nyi ma dang / gshin rje dang / gnod sbyin te de lta bu'i rnam pa bsam mo/ /bdag med ma la</text></item>
<item><p>167b.3</p><section></section><text>sogs pa ni zhabs gnyis phyag gnyis ma/ zhal gcig ma nag mo spyan gsum dmar zhing zlum pa/ phyag rgya lnga 'dzin ma/ gcer bu ma/ skra ser po gyen du 'khyil pa/ thod pa lngas dbu brgyan pa/ mgo bo skam po lnga bcu'i do shal can/ phyag g.yas na gri gug /g.yon</text></item>
<item><p>167b.4</p><section></section><text>na thod pa/ /bcom ldan 'das la phyag gnyis kyis 'khyud pa/ bcom ldan 'das kyi ma mchu'i ro myang ba bsam par bya'o/ /de nas bcom ldan 'das kyi thugs kar pad+ma/ de'i steng du nyi ma/ de'i steng du hU~M sngon po'o/ /bdag med ma'i thugs kar pad+ma'i steng na zla ba/ </text></item>
<item><p>167b.5</p><section></section><text>de'i dkyil nas a las byung ba'i gri gug yu ba la zla ba/ /de'i steng du aM bsam par bya'o/ /rnal 'byor ma brgyad kyi thugs kar yang pad+ma/ de'i steng du zla ba de'i steng du rang gi sa bon/ /de gyur pa las phyag mtshan/ de la yang zla ba'i steng du sa bon bsam par bya'o/ /de dag ni</text></item>
<item><p>167b.6</p><section></section><text>dkyil 'khor rgyal po mchog gi ting nge 'dzin to/ /de nas dkyil 'khor yongs su bsgrubs la/ sa bon de rnams las phyir 'phros te/ nam mkha' khyab par spros nas/ de dag gsal bar byas nas rang gi snying ga'i sa bon las 'od zer lcags kyu lta bus ye shes kyi 'khor</text></item>
<item><p>167b.7</p><section></section><text>lo bkug ste/ shar phyogs kyi nam mkhar bzhugs nas zhal brgyad kyi hUM gis bgegs bskrad de/ mchod yon la sogs pa phul nas yang mchod cing bstod nas/ dzaHhU~M baM hoHbskul bas gau rI la sogs pa rim pa ji lta bas dgug pa dang / gzhug pa dang / bcing</text></item>
<item><p>168a.1</p><section></section><text>ba dang / dgyes par byas nas dam tshig gi 'khor lo dang / ye shes kyi 'khor lo gnyis chu la chu bzhag pa bzhin gcig tu gyur par bsam mo/ /mig la gti mug rdo rje ma/ /rna bar zhe sdang rdo rje ma/ /sna la ser sna rdo rje la/ /kha la 'dod chags rdo rje ma/ /</text></item>
<item><p>168a.2</p><section></section><text>lus la phrag dog rdo rje ma/ /yid la bdag med rnal 'byor ma/ /dkar mo rdo rje ma dang / /nag mo bdag med ma dang / /ser mo nang gi gau rI dang / /dmar mo rdo rje chu ma dang / /ljang gu rdo rje mkha' 'gro ma'o/ /yang nag mo ni bdag med ma'o/ /de rnams rdo rje ma la sogs pa'i ming</text></item>
<item><p>168a.3</p><section></section><text>bzhi'o/ /gti mug rdo rje ma la sogs pa rang rang gi sa bon rnams las byung ba go chas dbang po dag pa'o/ /de nas lus ngag yid gsum pa yi ge oM AHhU~M las sa spyod ma dang / mkha' spyod ma dang / /bdag med ma rigs gsum pas byung ba'o/ /de dag kyang phyag gnyis pa gri</text></item>
<item><p>168a.4</p><section></section><text>gug dang thod pa 'dzin pa/ spyan gsum zhal gcig ma/ ro'i steng na zla ba mnan pa bsam par bya'o/ /rang rang gi snying ga'i sa bon las 'od zer 'phros pas sangs rgyas spyan drangs te nam mkha' la bzhugs pa la lha mo brgyad po rnams kyis yang dag par mchod de gsol la ba gdab</text></item>
<item><p>168a.5</p><section></section><text>po/ /de bzhin gshegs pa thams cad kyis bdag la dbang bskur bar mdzad du gsol/ /de nas sangs rgyas de rnams kyis he ru ka'i gzugs kyis de bzhin gshegs pa lnga'i bdag nyid kyis bdud rtsi lngas bum pa gang bas/ 'di ltar/ snang ba thams cad skyes tsam na/ /de bzhin</text></item>
<item><p>168a.6</p><section></section><text>chu yis khrus byas ltar/ /de bzhin gshegs pas dbang mdzad de/ /dag pa bzang po'i chus dbang bskur/ /zhes brjod de dbang bskur ro/ /dbang bskur ba'i rjes la me tog dang gur kum gyi char 'bab par 'gyur ro/ /rnga'i sgra byed do/ /dbang bskur bas spyi bor rang rang gi rigs kyi bdag</text></item>
<item><p>168a.7</p><section></section><text>pos mtshan par 'gyur ro/ /de la bcom ldan 'das kyi dbu la mi bskyod pas dbu brgyan pa'o/ /de ltar mi bskyod pa dang / rnam par snang mdzad dang / rin chen 'byung ldan dang / snang ba mtha' yas rnams kyis gau rI la sogs pa bzhi la dbu brgyan pa ni zhe sdang dang / gti mug</text></item>
<item><p>168b.1</p><section></section><text>dang / ser sna dang / 'dod chags so/ /puk+ka sI la sogs pa'i phyag rgya de nyid do/ oM sar+b+ba ta thA ga ta a b+hi She ka badzra swa b+hA ba At+ma ko\u0f85haM zhes bya ba'i sngags bzlas so/ /de nas yaM nag po las rlung gi dkyil 'khor/ de'i steng du raM dmar po las ma'i dkyil 'khor dmar po/ /de'i steng du thod</text></item>
<item><p>168b.2</p><section></section><text>pa gsum/ /de'i steng du a dmar po las byung ba'i thod pa phyi dkar la nang dmar ba/ de'i nang a las zla ba'i dkyil 'khor/ de'i steng du b+hUM AM dzr-IM khaM hUM rigs lnga'i sangs rgyas kyi rang bzhin bdud rtsi lnga dang sha lnga kun go gu da ha na de'i steng du oM yig las kha chod kyi ngo bo dang / a las zla</text></item>
<item><p>168b.3</p><section></section><text>ba'i dkyil 'khor ro/ /de'i steng du hU~M las rdo rje rtse lnga pa lte bar hU~M gis mtshan par bsam/ hU~M las spros pa'i 'od zer gyis rlung gi ba dan bskyod pas zla ba'i rdo rje'i lhag ma zhu bar gyur te/ thod pa na gnas pa'i rdo rje yang lan lngar 'bar ba'i bdud rtsi kun dkrugs pas 'bar nas de</text></item>
<item><p>168b.4</p><section></section><text>nyid du zhu bar gyur nas der lhung ste/ oM AHhU~M gi yi ge de gsum gyis khams gsum gyi bdud rtsi drangs nas thim pas yi ge gsum gyis byin gyis brlabs pas gcig tu gyur to/ /'khor lo'i lha dang lha mo de dag gi lce la hU~M las byung ba'i rdo rje nas tsam sbu gu yod pa bsgoms</text></item>
<item><p>168b.5</p><section></section><text>la/ de'i rdo rje bcud len te/ de nas bcom ldan 'das la sogs pas gsol bar bsam mo/ /de nas zhal du ji ltar rigs par bdag med ma la sogs pa la ster ba ste/ oM sar+b+ba ta thA ga ta a mr-i ta badzra swa b+hA ba At+ma ko\u0f85haM sngags de bzlas pas 'khor lo'i lha thams cad</text></item>
<item><p>168b.6</p><section></section><text>mnyes par gyur te/ rang gi snying ga'i bon las 'od 'phros pas gzugs rdo rje ma dang / ro rdo rje ma dang / reg rdo rje ma dang / chos kyi dbyings kyi rdo rje ma ste/ me long dang / pi wang dang / dung dang / rol mo'i snod dang / reg bya rdo rje ma na bza' sna tshogs 'dzin ma/ chos kyi 'byung</text></item>
<item><p>168b.7</p><section></section><text>gnas phyag gis 'dzin pa'o/ /de dag la sogs pa ni sna tshogs pa yo byad kyi dkyil 'khor dang rang la mchod pa'o/ /oM sar+b+ba ta thA ga ta pU dza swa b+hA ba At+ma ko\u0f85haM/ de bzlas nas sangs rgyas spyan dang / mA ma kI dang / gos dkar mo dang / sgrol ma bzhis 'khor lo la bstod</text></item>
<item><p>169a.1</p><section></section><text>pa/ khyod ni rnal 'byor ma yi tshogs kyis bskor/ /nyid kyi thugs kyis byin brlabs khyod dgongs grub/ /'gro ba g.yo dang mi g.yo khyod kyis dbang / /thugs kyi thugs kyis sems can sgrol bar mdzad/ /bsam mi khyab la mi ldog brtson par byed/ /</text></item>
<item><p>169a.2</p><section></section><text>thugs dgyes mdzod cig dpal ldan kye rdo rje/ /de ltar rnal 'byor ma rnams kyis rdo rje'i glus bstod do/ /oM sar+b+ba ta thA ga ta stu ti ra badzra swa b+hA ba At+ma ko\u0f85haM zhes bzlas so/ /pho brang dag pa ni rnam par snang mdzad de yan lag dang po'o/ /rjes su chags pa dag pa ni rdo rje sems</text></item>
<item><p>169a.3</p><section></section><text>dpa' ste gnyis pa'o/ /dbang gi dag pa ni mi bskyod pa ste gsum pa'o/ /bdud rtsi myang ba'i rang bzhin dag pa ni 'od dpag med pa ste bzhi pa'o/ /mchod pa dag pa ni don yod grub pa ste lnga pa'o/ /bstod pa dag pa ni rin chen 'byung ldan te drug pa'o/ /de ltar 'khor lo yan lag</text></item>
<item><p>169a.4</p><section></section><text>drug bsgoms pa des ni myur du dngos grub thab par 'gyur ro/ /de ltar bsgoms pas dngos grub kyi mtshan ma ni dang po sprin gyis bsgribs pa'i nya'i zla ba dang 'dra bar snang ngo / /de bas kyang cher goms pa la ni sgyu ma dang 'dra bar snang ngo / /de bas kyang cher goms pa las ni</text></item>
<item><p>169a.5</p><section></section><text>rmi lam dang 'dra bar snang ngo / /shin tu goms pas rnam par smin pas gnyid ma log pa dang 'dra bar snang ngo / /de nas dkar mo la sogs pa rnal 'byor ma brgyad dang / /dkyil 'khor gyi gtso bo phyogs bcur rgyun mi 'chad par spros te/ /sna tshogs pa'i gdul bya</text></item>
<item><p>169a.6</p><section></section><text>sems can la sogs pa'i gzugs su sprul nas sems can gyi don byas te so so ji ltar 'dul ba'i don byas nas de'i rjes la slar 'dus nas dkyil 'khor bde ba chen por blta'o/ /de ltar chos kyi phyag rgya'i rim pa'o/ /de ltar khams gsum thams cad dkyil 'khor gyi</text></item>
<item><p>169a.7</p><section></section><text>rnam par bsam mo/ /'di ltar thabs dang shes rab ro gcig pa bde ba chen po las skyes pa'i byang chub kyi sems las 'phros pa de lta bur shes nas gau rI la sogs pa lha mo brgyad rang gi zhal du thim/ de'i rjes su zhal bdun rtsa ba'i zhal la thim/ /de bzhin du phyag bcu</text></item>
<item><p>169b.1</p><section></section><text>bzhi phyag mtshan dang bsam pa'i rtsa ba'i phyag gnyis la thim/ de bzhin du zhabs gnyis rtsa ba'i zhabs la thim par bsam mo/ /de ltar thabs dang shes rab kyi rang bzhin gyi gzugs khams gsum thams cad gcig tu gyur par mthong ste/ ji ltar gnas bzhi 'khor lo</text></item>
<item><p>169b.2</p><section></section><text>bzhir rgyas btab bo/ /de ltar lte ba'i 'og tu sprul pa'i 'khor lo gnas te/ /kha dog sna tshogs pa pad+ma'i 'dab ma drug cu rtsa bzhi la/ de'i lte bar sa bon oM nag po 'od ser po can kha yar blta ba'o/ /snying gar chos kyi 'khor lo dkar po 'dab ma brgyad pa ste/ /de'i</text></item>
<item><p>169b.3</p><section></section><text>dbus su hU~M gi rnam pa sngon po kha thur du bltas pa de'i pad+ma 'dab ma brgyad la b+h+rUM AM dzr-IM khaM phyogs bzhir dgod do/ /mgrin par longs spyod kyi 'khor lo dmar po pad+ma 'dab ma bcu drug pa ste/ /de'i dbus su oM gyi rnam pa dmar po kha gyen du bltas pa oM la~M a la~M bzhis</text></item>
<item><p>169b.4</p><section></section><text>bskor ba'o/ /spyi bor bde ba chen po'i 'khor lo ni pad+ma dkar po 'dab ma sum cu rtsa gnyis mgo mar blta ba/ de'i dbus su haM gi rnam pa dkar po bdud rtsi 'bab pa shin du gsal bar bltas la/ /'khor lo yang dag par bsgoms nas/ 'od zer gyi tshogs nam mkha'</text></item>
<item><p>169b.5</p><section></section><text>khyab par spros pa dang / /bsdu ba yang de nyid kyi nang du thim par bya'o/ /de lta bu'i dus la rnal 'byor gyis sngags bzlas pa 'di'i tshul gyis nges par sngags kyi yi ge bzlas te/ /lha mo'i zhal nas 'od zer dang ldan pa 'phros pas gtso bo'i zhal du zhugs/ /rdo rje'i</text></item>
<item><p>169b.6</p><section></section><text>lam nas byung nas pad+mar zhugs/ yang lha mo'i zhal nas gtso bo'i zhal du zhugs/ de'i rim pas rgyun mi 'chad par bzlas so/ zhi ba la sogs pa'i las kyi dbye bas dkar po'i las bya'o/ /de'i sngags ni/ oM a Sh+TA na nA ya go r+d+hapiM ke sha wa r+t+ma ni/ tsa tu ra biM sha</text></item>
<item><p>169b.7</p><section></section><text>ti ne trA ya/ /sho Da sha b+hu dzA ya/ kr-iSh+Na dzI mA ta wa pu She/ ka pA la mA lA ne kI d+hA ri ne a d+h+mA ta krU ra tsit+tA ya ar+d+hen+du daMSh+TI Ne/ oM mA ra ya mA ra ya/ /kA ra ya kA ra ya/ /gar+dz+dza ya gar+dz+dza ya/ tar+dz+dza ya tar+dz+dza ya/ sho Sha ya sho Sha ya/ sap+ta sA ga rA na ban+d+ha ban+d+ha/ nA gA Sh+Ta kA na/ gr-ih+Na gr-ih+Na/ sha trUM/ </text></item>
<item><p>170a.1</p><section></section><text>ha hA hi hI hu hU he hai ho hau haM haHphaT swA hA/ bcom ldan 'das kyi rtsa ba'i sngags so/ /oM de wa bi tsu badzra hU~M hU~M hU~M phaT swA hA/ /snying po'i sngags so/ /oM badzra kartA ri he badzrA ya hU~M hU~M hU~M phaT swA hA/ nye ba'i snying po'i sngags so/ /de nas zla ba dang ldan pa aM gi</text></item>
<item><p>170a.2</p><section></section><text>sa bon dang bcas par bdag med ma zhu/ bcom ldan 'das ma bcom ldan 'das kyi thugs ka'i sa bon la thim par bsam par bya'o/ /de nas sprul pa'i sa bon las mar me 'bar ba dang 'dra ba'i gtum mo sbar bas gtum pa'i phyir na gtum mo'i gzugs te/ /des chos</text></item>
<item><p>170a.3</p><section></section><text>kyi 'khor lo la gnas pa'i de bzhin gshegs pa lnga bsregs te/ /spyan la sogs pa yang bsregs nas/ /A li kA li ldan pa'i longs spyod kyi 'khor lo dang / bde ba chen po'i 'khor lo de'i dbus na gnas pa'i ye shes kyi gzugs kyi haM bsregs te/ bsregs</text></item>
<item><p>170a.4</p><section></section><text>nas mi shigs pa'i bde ba chen po'i gzugs byang chub kyi sems bzung nas bcom ldan 'das de dang lhan cig tu ro gcig par gyur nas yang slar log ste nyi ma dang thod pa bzung nas snying ga'i sa bon la thim par bsam mo/ /de nas sa bon nyid gcig pu ste/ /rigs</text></item>
<item><p>170a.5</p><section></section><text>lnga'i bdag nyid du 'od gsal ba tsam du gnas pa'o/ /'di lta ste lung las/ /rdo rje sems dpa' thig le ste/ /mi bskyod pa yang de nyid yin/ /zla tshes rnam par snang mdzad do/ /rang gi rin chen 'byung ldan te/ /ha ni snang ba mtha' yas yin/ /u ni don yod grub pa</text></item>
<item><p>170a.6</p><section></section><text>ste/ /sangs rgyas lnga ru de shes nas/ /zhes so/ /de nA da las dmar mo lta bu'i 'od 'phros te u phrag dog gi rang bzhin gyi gzugs lha la thim ste/ de nas ha 'dod chags kyi rang bzhin ser sna'i gzugs zla tshes la thim/ de nas gti mug gi gzugs thig le la thim/ </text></item>
<item><p>170a.7</p><section></section><text>thig le'i phyed zhe sdang gi gzugs thig le la thim/ thig le de chos kyi dbyings kyi gzugs tsam la thim mo/ /de ltar chos thams cad gnyis su med pa rtag pa dang / /chad pa dbus med par kun la mi gnas pa'i bde ba chen po ste nA da tsam gnas so/ /de ltar phyag rgya chen po'i</text></item>
<item><p>170b.1</p><section></section><text>mtshan nyid bshad zin to/ /'di lta ste/ /a ni yig 'bru kun gyi mchog /khong nas 'byung ba skye ba med/ /tshig tu brjod pa spangs pa ste/ /don chen yi ge dam pa yin/ /gzhan yang / oM a kA ro mu khaM sarba d+harmA NA A d+ya nut+pan+na twAta/ ces gsungs pa dang / sgyu 'phrul dra ba 'bum phrag lnga'i</text></item>
<item><p>170b.2</p><section></section><text>rgyud las kyang gsungs pa/ /chos rnams skye med yi ge gnas med pa/ /tshig tu brjod med yid kyi yul med las/ /'di ltar skyes pa'i chos rnams rab tu gsungs/ /de ltar chos ni skye ba med pa'o/ /zhes gsungs so/ /de nas sngon gyi sngon lam gyi stobs kyis sna tshogs pa'i sems can</text></item>
<item><p>170b.3</p><section></section><text>gyi sems ji ltar 'dul ba'i dbang gi chos kyi sku las longs spyod rdzogs pa dang sprul pa spros te/ sems can ma lus pa'i don byed do/ /gzhan du yang lung las/ /phyag rgya chen po'i dbang de las/ /ji ltar shes pa'i bde chen po/ /de yi dbang gis 'di yin te/ /dkyil 'khor de na gzhan</text></item>
<item><p>170b.4</p><section></section><text>ma yin/ /ji ltar sgyu ma rmi lam bzhin/ /ji ltar dri za'i grong khyer bzhin/ /de ltar dkyil 'khor sa le bar/ /goms par gyur nas de ltar mthong / /zhes gsungs so/ /de ltar khams gsum thams cad ni dkyil 'khor gyi bdag nyid de chu zla ba dang 'dra bar rten 'brel las skyes par shes</text></item>
<item><p>170b.5</p><section></section><text>nas dbang po'i sgo mi 'gog cing gang la yang mi brten pa the tshom dang bral ba'i rnal 'byor pas lha'i nga rgyal ji lta bar bde bar spyod par byed do/ /'di lta ste klu sgrub kyi zhal snga nas de gsungs pa/ /'di ni khams gsum min te gzhal yas khang pa yin/ /srog chags min te rgyal ba'i</text></item>
<item><p>170b.6</p><section></section><text>'khor lo'i gtso bo yin/ /yul min dbang po min te 'byung ba la sogs min/ /gzugs la sogs pa ma yin chos nyid bdag nyid do/ /de nas dkyil 'khor ba yang 'di'o/ /sna tshogs dkyil 'khor 'khor lo shes te ci ste 'khrul par byas pa yin/ /dam tshig gi phyag rgya'i bshad</text></item>
<item><p>170b.7</p><section></section><text>pa'o/ /de'i phyir dag pa'i dran pa thams cad ni bar chad thams cad spong ba'i rnam par dag pa ni rdo rje'i rwa ba la sogs pa'o/ /chos thams cad nam mkha' lta bur rnam par dag pas chos kyi 'byung gnas so/ /chos la gos pa med pa rnam par dag pas sna tshogs pad+ma'o/ /chos thams</text></item>
<item><p>171a.1</p><section></section><text>cad rang bzhin med pa gnyis su med pa'i ye shes lnga rnam par dag pa ni sna tshogs rdo rje'o/ /rnam par snang mdzad btsun po dang ldan pa rnam par dag pas gzhal yas khang ngo / /rnam par shes pa'i tshogs brgyad rnam par dag pas chos sna tshogs dbyer med pa'o/ /de bzhin</text></item>
<item><p>171a.2</p><section></section><text>gshegs pa dang de bzhin nyid la rang bzhin med par gnas pas zur bzhi mnyam pa'o/ dran pa nye bar gzhag pa bzhi rnam par dag pa ni shar phyogs kyi sgo'o/ /yang dag par spong ba bzhi rnam par dag pa ni lho phyogs kyi sgo'o/ /rdzu 'phrul gyi rkang pa bzhi rnam par dag pa ni nub kyi</text></item>
<item><p>171a.3</p><section></section><text>sgo'o/ /dbang po lnga rnam par dag pa ni byang gi sgo'o/ /bsam gtan bzhi rnam par dag pa ni rta babs bzhi'o/ /ting nge 'dzin bzhi rnam par dag pa ni snam bu bzhi'o/ /chos zab mo la bzod pa rnam par dag pa ni lha mo bcu drug go/ /gsung rab yan lag dgu rnam par dag pa ni dril</text></item>
<item><p>171a.4</p><section></section><text>bu dang 'phan la sogs pa'o/ /byang chub kyi yan lag bdun rnam par dag pa ni dra ba dang dra ba phyed pa dang nyi ma dang zla ba'o/ /rnga yab dkar po bcu rnam par dag pa ni dge ba snying rjes 'dzin cing bsod nams dang ye shes kyi tshogs so/ /phun sum tshogs pa'i mchog rnam par dag pa ni bum pa</text></item>
<item><p>171a.5</p><section></section><text>brgyad do/ /thams cad du ma bcings shing sangs rgyas dang byang chub sems dpa' thams cad kyi rdo rje'i lam chos kyi 'khor lo rnam par dag pa ni rdo rje'i phreng ba nag po'o/ /gzugs la sogs pa rnam par dag pa ni mtha' yas shing dpe med pa kun du 'dod pa'i yon tan lnga'o/ /</text></item>
<item><p>171a.6</p><section></section><text>chos kyi dbyings rnam par dag pa ni mchod pa rnam pa lnga'o/ /ngo tsha shes pa dang khrel yod pa rnam par dag pa ni sgo'i dar dpyangs so/ /'phags pa'i lam yan lag brgyad rnam par dag pa ni ka ba brgyad do/ /chos thams cad sems med pa rnam par dag pa ni dur khrod brgyad</text></item>
<item><p>171a.7</p><section></section><text>kyis brgyan pa'o/ /'dod chags chen po rnam par dag pa ni pad+ma dmar po 'dab ma brgyad pa'o/ /lte ba la rang bzhin gnyis su med pa'i de kho na nyid drungs 'byin pa rnam par dag pa ni tshangs pa la sogs pa bzhi'i gdan no/ /sems can thams cad kyi rgyud 'khor zhing ma rig</text></item>
<item><p>171b.1</p><section></section><text>pa'i mun pas mi dge ba'i 'dam du bying ba de bsal du phyir byang chub sems kyi myu gu bskyed pa rnam par dag pa ni tshangs pa la sogs pa'i steng du nyi ma'i dkyil 'khor ro/ /'jig rten gyi chos brgyad du bshad pa rnam par dag pa ni phyogs brgyad na bzhugs pa'i lha'i gdan no/ /</text></item>
<item><p>171b.2</p><section></section><text>sems can gyi nyon mongs pa'i me zhi ba rnam par dag pa ni zla ba'i gtan no/ /gzugs kyi phung po dang / gti mug chen po dang / me long lta bu'i ye shes dang / gzugs dang / sbyin pa'i pha rol tu phyin pa dang / 'jigs tshogs su lta ba dang / shes bya'i sgrib pa rnam par dag</text></item>
<item><p>171b.3</p><section></section><text>pa ni ro hi ta'o/ /nyon mongs pa drug rnam par dag pa ni gri gug go/ /tshor ba'i phung po dang / nga rgyal dang phra ma dang / mnyam pa nyid kyi ye shes dang / tshul khrims dang / mthar 'dzin par lta ba dang / nyon mongs pa'i sgrib pa rnam par dag pa ni tsau rI'o/ /yan lag dgu</text></item>
<item><p>171b.4</p><section></section><text>rnam par dag pa ni rje chung ngo / /gti mug rnam par dag pa ni phag pa'o/ /'du shes kyi phung po dang / 'dod chags chen po dang / so sor rtog pa'i ye shes dang / log par lta ba dang / skye ba'i sgrib pa dang / bzod pa dang / dri ma rnam par dag pa ni be tA lI'o/ /phrag dog rnam par</text></item>
<item><p>171b.5</p><section></section><text>dag pa ni rus sbal lo/ /stong pa rnam par dag pa ni thod pa'o/ /'du byed kyi phung po dang / phrag dog dang / bya ba nan tan gyi ye shes dang / lta ba mchog tu 'dzin pa dang / las kyi sgrib pa dang / bsam gtan gyi pha rol tu phyin pa dang / ro rnam par dag pa ni g+hasma rI'o/ /</text></item>
<item><p>171b.6</p><section></section><text>zhe sdang rnam par dag pa ni sprul lo/ /'dod chags sbyor ba rnam par dag pa ni ga bur ro/ /sa'i khams dang / rnam par thar pa'i sgo stong pa nyid dang / byams pa chen po dang / thabs kyi pha rol tu phyin pa rnam par dag pa ni puk+ka sI'o/ /nga rgyal rnam par dag ni seng ge'o/ /</text></item>
<item><p>171b.7</p><section></section><text>lus ngag yid rnam par dag pa ni dgra sta'o/ /chu'i khams dang / rnam par thar pa'i sgo mtshan ma med pa dang / snying rje chen po dang / smon lam gyi pha rol du phyin pa rnam par dag pa ni sa pa rI'o/ /byang chub kyi sems rnam par dag pa ni dge slong ngo / /mi brjed pa'i</text></item>
<item><p>172a.1</p><section></section><text>dran pa rnam par dag pa ni gsil byed do/ /me'i khams dang / rnam par thar pa'i sgo smon pa med pa dang / dga' ba chen po dang / stobs kyi pha rol tu phyin pa rnam par dag pa ni tsaN+Da lA'o/ /nyon mongs pa'i tha pa rlog par byed pas na thong ba'o/ /mi shes pa</text></item>
<item><p>172a.2</p><section></section><text>gcod par byed pas 'khor lo'o/ /rlung gi khams dang / rnam par thar pa'i sgo 'dus ma byas pa dang / btang snyoms chen po dang / ye shes kyi pha rol tu phyin pa rnam par dag pa ni DoM bi nI'o/ /ye shes dag pa'i phyir na rdo rje'o/ /bdud tshogs gcig gi ngo bo dag pa ni sdigs</text></item>
<item><p>172a.3</p><section></section><text>mdzub bo/ /rnam par shes pa'i phung po dang / zhe sdang chen po dag pa dang chos kyi dbyings kyi ye shes kyi tshul khrims dang brtul zhugs kun du spyod pa dang / reg bya dang / brtson 'grus kyi pha rol tu phyin pa dang / gzugs rnam par dag pa ni dpal te ru ka'o/ /byams pa'i</text></item>
<item><p>172a.4</p><section></section><text>sems rnam par dag pa ni nag po'i lus so/ /snying rje rnam par dag pa ni mig dmar po'o/ /mi bskyod pa dang / lus ngag yid rnam par dag pa ni dmar po'o/ /rnam par thar pa brgyad rnam par dag pa ni zhal brgyad pa'o/ /de la dbang rnam par dag pa ni g.yon pad+ma dmar</text></item>
<item><p>172a.5</p><section></section><text>po'o/ /zhi ba dag pa ni g.yos dkar po'o/ /mi bskyod pa dang / snang ba mtha' yas dang / rin chen 'byung ldan dang / rnam par snang mdzad dang / don yod grub pa rnam par dag pa ni 'khor lo dang / rna cha dang / mgul rgyan dang / dpung rgyan dang / ska rags so/ /rdo rje sems</text></item>
<item><p>172a.6</p><section></section><text>dpa' rnam par dag pa ni thal bas byugs pa'o/ /khro bo ni 'dul bar dka' ba'i gdul bya 'dul ba'o/ /nang du 'dzum pa ni skra kham pa gyen du brdzes pa'o/ /rang bzhin med par rtogs pa ni spyi bor sna tshogs rdo rje'o/ /rigs lngar gtogs pa ni dpral bar thod pa lnga'o/ /</text></item>
<item><p>172a.7</p><section></section><text>stong pa bcu drug ni phyag go/ /thabs dang shes rab ni g.yon pa dang g.yas pa na lha la sogs pa'i thod pa'o/ /glo dang / dbugs mi bde ba dang / snyom pa dang / khrag nad dang / mdze dang / 'brum bu dang / mchin pa'i nad dang mcher ba'i nad ni glang po la sogs pa'i dag pa'o// </text></item>
<item><p>172b.1</p><section></section><text>sems can thams cad kyi klo la sogs pa'i nad bsal ba'i phyir ro/ /dbang phyug thams cad grub par bya ba'i phyir rnam par dag pa ni sa la sogs pa brgyad do/ /A li kA li rnam par dag pa ni brgya phyed kyi thod pa'i phreng ba'o/ /bsdu ba'i dngos po bzhi rnam par dag pa ni zhabs</text></item>
<item><p>172b.2</p><section></section><text>so/ /byang chub kyi yan lag bdun rnam par dag pa ni pags pa'o/ /bden pa bzhi rnam par dag pa ni rus pa'o/ /sha ni sbos mo'o/ /khrag ni ri khrod ma'o/ /khu ba ni gtum mo'o/ /g.yung mo ni rkang dang tshil dag go/ /gzugs dang / tshor ba dang / 'du shes dang / 'du byed ni</text></item>
<item><p>172b.3</p><section></section><text>dkar mo la sogs pa bzhi'o/ /sprul pa dang / longs spyod dang / chos rnam par dag pa ni sku gsum mo/ /bde ba chen po'i sku rnam par dag pa ni khong du dran pa'o/ /khams gsum ma lus pa dmigs pa med pa'i dag par bya ba ni skyil krung phyed pa'o/ /sgo'i ngos thams</text></item>
<item><p>172b.4</p><section></section><text>cad rnam par dag pa ni rkang pa ya gcig gi mthe bong nyi ma la reg pa'o/ /chos thams cad med pa rnam par byang ba shes rab kyi pha rol tu phyin pa'i rang bzhin bdag med pa yod med kyi skyon dag par bya ba ni gri gug go/ /dngos po dang dngos po med pa'i rnam par rtog pa dag ni</text></item>
<item><p>172b.5</p><section></section><text>mgo bo'i pad+ma'i snod do/ /bdud bzhi'i khrag dag par bas pa ni ka pA la khrag gis bkang ba'o/ /rigs lnga dag pa ni thod pa'i phreng ba'o/ /srid pa dang mya ngan las 'das pa'i ngo bo ni lag pa'o/ /bden pa gnyis rnam par dag pa ni zhabs gnyis so/ /stong pa dang snying rje</text></item>
<item><p>172b.6</p><section></section><text>dbyer med pa'i rang bzhin du nyams su myong ba dang grub pa'i mtha' dag pa ni phyi rol du thabs dang shes rab snyoms par 'jug pa nges par bstan pa'o/ /nyin mo dang mtshan mo rnam par dag pa ni thabs dag shes rab kyi dag pa'o/ /dbyug gu drug cu rtsa bzhi dang / thun brgyad</text></item>
<item><p>172b.7</p><section></section><text>dang / 'pho ba bcu drug dang / rtsa sum cu rtsa gnyis rnam par dag pa ni rigs par ro/ /sprul pa la sogs pa 'khor lo bzhi'i 'das ma la gnas pa ni de ltar dgyes pa'i rdo rje'i dam tshig gi rnal 'byor pas rdo rje dang gri gug 'dzin pas sems can thams cad la phan pa'i don</text></item>
<item><p>173a.1</p><section></section><text>du gtor ma byin gyis brlab par bya'o/ /de la chos kyi 'byung gnas gru gsum du pad+ma dmar po 'dab ma brgyad kyis brgyan pa dbus dang steng dang 'og tu blta'o/ /de la dbus kyi pad+ma 'dab ma brgyad la shar gyi 'dab ma la dbang po mig stong pa phyag na rdo rje'o/ /glang</text></item>
<item><p>173a.2</p><section></section><text>po che dkar po'i gdan can no/ /lhor gshin rje phyag na dbyug pa'o/ /nag po ma he'i gdan can no/ /nub kyi 'dab ma la chu lha dkar po'o/ /chu srin gyi gdan can no/ /phyag na zhags pa can no/ /byang gi 'dab ma la gnod sbyin ser po byi la'i gdan can no/ /phyag na dpal 'bras so/ /de</text></item>
<item><p>173a.3</p><section></section><text>rnams thams cad 'dzin pa'i rin po che'i cod pan can no/ /gshin rje nyi ma'i gdan can dang nyi ma'i 'od do/ /lhag ma zla ba'i gdan dang zla ba'i 'od do/ /dbang ldan gyi 'dab ma la sa bdag spyan gsum pa/ ral pa dang cod pan can no/ /khyu mchog gi gdan can lag na rtse gsum dkar</text></item>
<item><p>173a.4</p><section></section><text>po'o/ /stag gi pags pa'i gos 'dzin pa/ /thal ba'i rdul gyis byugs pa/ rus pa'i rgyan can zla ba'i gdan dang de'i 'od do/ /me'i 'dab ma la me'i lha gsus pa 'phyang ba shin tu dmar ser ra la zhon pa/ bgrang phreng dang / spyi blugs 'dzin pa/ ral pa'i cod pan can/ nyi ma'i</text></item>
<item><p>173a.5</p><section></section><text>gdan dang de'i 'od do/ /chos gos gyon pa'o/ /bden bral gyi 'dab ma la srin po skra dmar ser gyen du 'khyil ba gri gug dang thod pa 'dzin pa'o/ /smin ma 'khyog pa dang bcas pa nag po/ /nyi ma'i 'od dang de'i gdan can no/ /rlung gi 'dab ma la rlung lha phyag na rgyal mtshan</text></item>
<item><p>173a.6</p><section></section><text>ljang gu dang rin po che'i cod pan can/ ri dgas la zhon pa/ zla ba'i 'od dang de nyid kyi gdan can no/ /rgyan thams cad 'dzin pa/ lte ba la sa'i lha ser po bzang po'i stan can/ rgyan thams cad kyis brgyan pa/ bum pa'i lag pa dang / zla ba'i stan la zla ba'i 'od do/ /</text></item>
<item><p>173a.7</p><section></section><text>yi dgas kyis bskor nas gnas pa'o/ /steng gi chos 'byung la gnas pa'i 'dab ma brgyad la/ shar gyi 'dab ma la zla ba dkar po'o/ /rta dkar po'i gdan can no/ /rin po che'i cod pan can lag na ku mu ta'o/ /rgyan thams cad kyis brgyan pa/ zla ba'i gdan dang zla</text></item>
<item><p>173b.1</p><section></section><text>ba'i 'od do/ /lha'i 'dab ma la nyi ma dmar po phyag bzhi pa pad+ma 'dzin pa rta ljang gu la zhon pa/ rin po che'i cod pan can rgyan thams cad kyis brgyan pa/ rang gi 'od can no/ /nyi ma dang zla ba nya bar mtshon pa dang / phyogs dang phyogs ma yin pa'i mtshon pa mig dmar dang / </text></item>
<item><p>173b.2</p><section></section><text>gza' lhag pa dang / phur bu dang / pa sangs dang / spen pa dang / sgra gcan dmar po dang / sngo bsangs dang / ser po dang / dkar po dang / nag po dang / du ba'i 'od do/ /rang rang gi stan dang / mtshan ma dang rgyan can no/ /dbus kyi lte ba la tshangs pa zhal bzhi pa/ phyag bzhi pa/ </text></item>
<item><p>173b.3</p><section></section><text>dbyug pa gsum 'dzin pa/ /mi 'jigs pa'i phyag na bgrang phreng dang / spyi blugs 'dzin pa/ ser po ngang pa la zhon pa/ zla ba'i gdan dang zla ba'i 'od do/ /mchod phyir thogs 'chang ba/ lus sbom po/ /ral pa thung ba/ tshangs ris kyis bskor ba/ mdun na 'don dang / dga'</text></item>
<item><p>173b.4</p><section></section><text>ldan dang / 'phrul dga' dang / 'og min la sogs pa rang rang gi gzugs brtan par bya'o/ /'og tu chos 'byung la gnas pa'i pad+ma 'dab ma brgyad po rnams la phyogs mtshams su rim pa ltar stobs kyi rgyu ljang gu dang / dung skyong ser po dang / mtha' yas ser po dang / </text></item>
<item><p>173b.5</p><section></section><text>nor rgyas kyi bu dmar po dang / 'jog po dang / rigs ldan ser ba dag dang / pad+ma ser po dang / pad+ma chen po dkar po dag ste/ brgyad po de dag ni rin po che'i cod pan can/ mi'i gdong pa la rgyan thams cad dang / gdengs ga dang ldan pa/ lha ma yin dang / sems can dmyal ba dang lhan cig pa'o/ /</text></item>
<item><p>173b.6</p><section></section><text>lte ba la lha dkar po mi'i thod pa can mi'i gdengs ka can te/ de dag thams cad ni pad+ma gsum la ste/ rang gi snying ga'i sa bon las byung ba'i dkar mos bkug nas chos rkun mas pad+ma'i steng du bcug la/ ro langs mas lcags sgrog gis bcings te/ za phod</text></item>
<item><p>173b.7</p><section></section><text>mas dril bus dbang du byas la dbus kyi pad+ma la gnas pa rnams ni rang rang gi mdog dang / rtags dang mtshan ma dang / dbyibs yongs su gyur nas sa bon gyi yi ge las skyes pa'i nag po mi bskyod pa'i cod pan can no/ /steng du gnas pa rnams ni rang rang gi gzugs dang</text></item>
<item><p>174a.1</p><section></section><text>gzugs kyi ngo bor gyur te/ yi ge oM las skyes pa dkar po/ rnam par snang mdzad cod pan can no/ /'og na gnas pa rnams ni rang rang gi gzugs spangs te yi ge a las skyes pa dmar po snang ba mtha' yas kyi cod pan can no/ /pad+ma gsum la gnas pa de</text></item>
<item><p>174a.2</p><section></section><text>dag ni lag na rdo rje dang dril bu 'dzin pa/ gdong gcig pa rang snang ba'i rig ma'i yan lag gis 'khyud pa g.yas brgyang bas stan la gnas par blta'o/ /'di rnams bstan par bya ste/ de rnams la oM pra par sat+kA ra ar+g+haM pra tIts+tsha swA hA/ zhes bya ba'i sngags kyis dung phor gyi</text></item>
<item><p>174a.3</p><section></section><text>nang du phyag rgyas mdun du mchod yin byin nas/ snga ma bzhin du bdud rtsi myang ba'i cho gas gtor ma nye bar spyod pa bdud rtsi nyid du bsgrubs la/ oM in+da dza ma dza la dzak+kha/ b+hU ta bah+ni bA u rak+kha/ tsan+da sudz+dza mA da bab+ba tA la bA tA le aT+Ta sap+pa swA hA/ zhes bya ba 'dis de rnams bstod</text></item>
<item><p>174a.4</p><section></section><text>cing dril bu dkrol lo/ /gtor ma nye bar spyod pa de ni yi ge hUM las skyes pa'i nas 'bras tsam gyi rdo rje'i lce'i 'od zer gyi sbu gus drangs la rnal 'byor pa bdag bza' zhing de dag la yang bza' ba sbyin no/ /de dag kyang hUM las 'od zer gyi lce'i sbu gus drangs te de nas ji lta bar bde ba</text></item>
<item><p>174a.5</p><section></section><text>myang bar bsam par bya ste/ i daM ba liM b+huny+dza dziM g+ha phul+la d+hU p+pa mAM sa piM g+ha/ am+b+ha sap+pa kadz+dza sA dA khan+ti khu Ni phe Da gA da zhes bya ba la sgo bzhir dril bu gnas bzhir dkrol lo/ /oM a kA ro mu khaM sarba d+harmA NAM A d+ya nu t+pan+na twAta oM AHhU~M phaT swA hA/ zhes bya ba'i sngags kyis</text></item>
<item><p>174a.6</p><section></section><text>tshim par bya'o/ /kol+la i ri T+Thi a bo lA/ mum+mu Ni re kak+ko lA/ g+ha Ne kr-i bi Ta ho badz+dza i ka ru Ne ki a a Na ro lA/ ta hi baM la khAdz+dza i gA D+heM ma e nA pidz+dza i/ ha le kA li dz+dza pA Ni a i dun+du ra bIdz+dzi a i/ tsa u sa ma ka ts+tshu rI sih+lA ka pu ra lA i a i/ mA la in+d+ha Na sA liM</text></item>
<item><p>174a.7</p><section></section><text>dza/ ta hiM b+ha ru khA i a i/ phreM kha Na kha Ta ka ran+ti shud+d+ha/ a shud+d+ha na mu Ni a i/ ni raM shu aM ge tsa DA wi/ ta hiM dza sa rA ba pA Ni a i/ ma la a dze kun+du ru ba TA i/ DiN+Di mi ta hiM NA bAdz+dzi a i zhes bya ba rdo rje'i glu yan lag thams cad yongs su rdzogs shing yongs su rdzogs</text></item>
<item><p>174b.1</p><section></section><text>par bya ste/ phyi nas 'thor 'thung byin la/ oM badzra sa twa sa ma ya/ ma nu pA la ya/ badzra satwa twe no pa tiSh+Tha dr-i D+ho me b+ha ba/ su po Sh+yo me b+ha ba/ a nu rak+to me b+ha ba/ sarba sid+d+hiM me pra yats+tsha/ sarba karmA su tsa me tsit+taM shre yaHku ru hUM ha ha ha ha ho/ b+ha ga wAn/ sarba ta thA ga ta/ badzra mA</text></item>
<item><p>174b.2</p><section></section><text>me muny+tsa badzri ba ba/ ma hA sa ma ya sa twa AHzhes brjod la oM muHzhes bya ba 'dis gshegs su gsol lo/ /de'i rjes la bza' bar bya ba la sogs pa gzhan yang za ba cho ga 'dis bza' bar bya ste/ lto ba'i thab khung gi steng du snying ga'i nyi ma'i me la bza' bar bya ba la</text></item>
<item><p>174b.3</p><section></section><text>sogs pa'i rdzas zhu zhing lag pa'i blugs gzar gyis sbyin sreg bya zhing hU~M dkar po las byung ba'i rdo rje nas 'bras tsam gyis mtshan pa'i rdo rje'i lces sku gsum gyi bdag nyid 'khor lo dang bcas pa'i he ru ka'i gzugs can rnal 'byor pas dgang blugs dbul lo/ /mgrin</text></item>
<item><p>174b.4</p><section></section><text>pa'i sgo nas de dag thams cad zhugs shing lto ba'i mes smin pas bdud rtsir gyur te/ bdud rtsi des 'khor dang bcas pa'i bcom ldan 'das legs par tshim par 'gyur ro/ /nang gi bdag nyid kyi sbyin sreg gi cho ga'o/ /rgyal ba rnams kyis dag pas dag pa yongs</text></item>
<item><p>174b.5</p><section></section><text>rdzogs 'di dag rtag tu snang gang la/ gzod nas skye 'gag med par gzhan dag rnam par bgrang ba'i rtog pa bye ba spangs/ bden brdzun spangs shing gsal ba srid dang zhi ba mnyam zhing gnyis med tshul nges pa/ /de yi 'khor lo'i bdag nyid rgyal po'i yon tan gzhi yin</text></item>
<item><p>174b.6</p><section></section><text>rdo rje mkha' 'gro thub dbang po/ /dpal ldan khrag 'thung sgrub thabs shin tu rgyas pa dpal ldan rin chen lha mo'i phyir byas pa/ /yan lag rim pas byas 'dis rnam par dag pa'i gter zhes bshad par khas blangs nas/ /bdag gis byas pas bsod nams nyer</text></item>
<item><p>174b.7</p><section></section><text>bsags nges pa des ni sdug bsngal rnam bsal nas/ /'jig rten gsum gyur skye bo myur du phyag rgya chen po'i gnas su 'gro bar shog /bdag gis sgrub thabs brtsams pa yis/ /dge ba'i rtsa ba gang thob pas/ /khams gsum sems can thams cad ni/ /bde</text></item>
<item><p>175a.1</p><section></section><text>gshegs sku gsum thob par shog /dpal kye rdo rje'i sgrub thabs kyi rgyal po/ slob dpon a ba d+hU tI pa gnyis med rdo rjes mdzad pa rdzogs so// //[]@##/ /rgya gar skad du/ bi shud+d+ha ni d+hi nA ma he badzra sA d+ha naM/ bod skad du/ </text></item>
<item><p>175a.2</p><section></section><text>kye rdo rje'i sgrub pa'i thabs rnam par dag pa'i gter zhes bya ba/ dpal ldan bla ma dam pa'i zhabs la phyag 'tshal lo/ /hU~M skyes sngon po nyi shu rtsa bzhi'i spyan gyis phyug pa'i zhal brgyad pa/ /bcu drug phyag ste zhabs kyis bdud bzhi gnon zhing brgya phyed mgo phreng can/ /</text></item>
<item><p>175a.3</p><section></section><text>phyag rgya lnga 'chang bdag med ma yis mgrin 'khyud dkar mo la sogs kyis/ /bskor bar phyag byas nas ni de yi sgrub pa'i thabs ni brjod par bya/ /dang por re zhig rnal 'byor pas gdong bkru ba la sogs pa byas te/ oM rak+Sha rak+Sha hU~M hU~M hU~M phaT swA hA/ /zhes pa 'dis bdag</text></item>
<item><p>175a.4</p><section></section><text>dang gnas dang rnal 'byor bsrung ngo / /sems can thams cad kyi don la brtson pa'i sems kyis/ dpal kye rdo rjer gsungs pa'i dkyil 'khor du zhugs shing / rim par dbang bskur ba/ yang dag par rjes su gnang shing / stong pa nyid dang snying rje tha mi dad pa'i de kho na</text></item>
<item><p>175a.5</p><section></section><text>nyid kyi ye shes rnyed pa'i mtshan ma thob pa/ thogs pa med cing the tshom med pa'i shes rab dang bcas pa/ dur khrod la sogs pa yid dang rjes su mthun pa'i gnas su/ sna tshogs rdo rjes mtshan pa'i bde ba'i stan la 'dug nas bdud rtsi lnga la sogs pa'i dam tshig</text></item>
<item><p>175a.6</p><section></section><text>bsten te/ dpal ldan rdo rje'i nga rgyal ba'i snying gar pad+ma la re pha yongs su gyur pa'i nyi mar hU~M yig sngon po blta bar bya'o/ /hU~M yig de las steng du spros pa'i 'od zer rnam pa lngas khams gsum po snang bar byed bzhin du mdun gyi nam mkha'i phyogs su/ bcom</text></item>
<item><p>175a.7</p><section></section><text>ldan 'das phyag bcu drug pa/ zhal brgyad pa/ zhal so so la spyan gsum pa/ skra ser skya gyen du brdzes pa/ phyag rgya lnga dang ldan pa/ bdag med mas 'khyud pa/ lha mo brgyad kyis yongs su bskor ba/ 'chad par 'gyur ba'i sku mdog dang phyag gi mtshon cha</text></item>
<item><p>175b.1</p><section></section><text>dang / spro ba dang sdud pa'i sku bsam par bya'o/ /de'i mdun du gau rI nag mo phyag na zla ba byang chub kyi sems dang / g.yas su chom rkun ma btsod kyi mdog can phyag na nyi ma ste rang byung gi me tog ces bya ba dang / rgyab tu ro langs ma ser mo phyag na rdo rje'i chu'i snod dang / g.yon</text></item>
<item><p>175b.2</p><section></section><text>du g+hasma rI sngo bsangs gsang ba'i sman 'dzin pa dang / mdun gyi g.yon zur du spos mo sngon mo rnam pa sna tshogs pa'i stobs 'dzin pa dang / mdun gyi g.yas zur du ri khrod ma dkar mo phyag na ro'i rgyun dang / rgyab kyi g.yas zur du gtum mo kun nas dmar bar cang te'u 'khrol ba</text></item>
<item><p>175b.3</p><section></section><text>dang / rgyab kyi g.yon zur du g.yung mo dud ka rang gi sku la 'khyud pa ste/ rnal 'byor mi 'di rnams kyis yongs su bskor ba'i bcom ldan 'das bkug cing brtan par byas nas/ de nas 'od zer de rnams snying ga'i sa bon la gzhug par bya'o/ /slar yang sa bon de las</text></item>
<item><p>175b.4</p><section></section><text>mthon pa'i phyi dang gsang ba dang de kho na nyid kyi mchod pa'i khyad par rnams kyis bcom ldan 'das la mchod par bya ste/ de la me tog dang bdug pa dang mar me dang zhal zas dang rin po che bdun po la sogs pa rnams stobs pa ni phyi'i mchod pa'o/ /lha mo brgyad kyis bdun rtsi lnga dang</text></item>
<item><p>175b.5</p><section></section><text>sgron ma lnga stobs pa zhes bya ba gsang ba'i mchod pa'o/ /bla ma'i man ngag las bdag med pa dang lhan cig ro gcig pa'i dga' bas gnyis su myong ba ni de kho na nyid kyis chod pa'o/ /yang dag par mchod cing lus dang ngag dang yid kyis mngon du phyag byas nas de'i spyan sngar</text></item>
<item><p>175b.6</p><section></section><text>sdig pa bshags pa la sogs pa bya'o/ /thog ma med pa dang ldan pa'i 'khor pa'i dam pa ma yin pa'i kun du rtog pa rnams kyis bdag gis sdig pa'i las bgyis pa dang / bgyid du stsal ba dang / rjes su yi rang ba gang yin pa de thams cad ni bshags shing slar mi bgyi'o/ /so so'i</text></item>
<item><p>175b.7</p><section></section><text>skye bo dang lha rnams dang nyan thos dang rang sangs rgyas dang yang dag par rdzogs pa'i sangs rgyas dang byang chub sems dpa' thams cad kyi dge ba'i rtsa ba la rjes su yi rang ngo / /dge ba'i rtsa ba thams cad bla na med pa yang dag par rdzogs pa'i byang chub tu bsngo bar bgyi'o/ /de nas</text></item>
<item><p>176a.1</p><section></section><text>khams gsum po kun gyi bdag nyid bde ba chen po'i rnam pa'i he ru ka rdo rje sangs rgyas dang / des bstan pa'i sngags dang phyag rgya dang dkyil 'khor la sogs pa'i rang bzhin gyi chos dang / de'i 'khor lor gnas pa'i rnal 'byor ma'i dge 'dun la/ byang chub kyi</text></item>
<item><p>176a.2</p><section></section><text>snying po'i bar ji srid par skyabs su mchi'o/ /sems can thams cad kyi don byed pa'i rgyur gyur pa/ rnam pa thams cad kyi mchog dang ldan pa'i stong pa nyid kyi mtshan nyid yang dag par rdzogs pa'i byang chub bde ba chen po'i bdag nyid can gyi byang chub tu sems bskyed par bgyi'o/ /'di rnams kyi</text></item>
<item><p>176a.3</p><section></section><text>bla na med pa'i byang chub kyi lam gang yin pa rdo rje'i theg pa la bdag gis brten par bgyi'o/ /de'i 'og tu sbyin pa'i pha rol tu phyin pa yongs su rdzogs par bya ba'i phyir lus dbul bar bya'o/ /chos kyi 'khor lo rab tu bskor ba'i slad du bla ma dang sangs rgyas dang byang chub sems dpa'</text></item>
<item><p>176a.4</p><section></section><text>rnams mgon po la gsol ba 'debs so/ /'khor bar gnas pa'i bar du bzhugs su gsol ba rnams byas nas/ de nas sems can thams cad la bu gcig pa lta bur lha'i bde bas nye bar 'dzin pa'i rnam pa can gyi byams pa chen po dang / rnam par rtog pa thams cad kyi</text></item>
<item><p>176a.5</p><section></section><text>chu gter du bying zhing skyabs med pa'i sems can thams cad sdug bsngal dang sdug bsngal gyi rgyu las 'dod pa'i rang bzhin gyi snying rje chen po dang / bde ba chen po dang ma bral bas yongs su tshim pa'i mtshan nyid can gyi dga' ba dang / 'jig rten gyi chos brgyad kyi gnyen po'i lam</text></item>
<item><p>176a.6</p><section></section><text>gyis nye bar 'dzin pa'i rnam pa can gyi btang snyoms bsgom par bya ste/ 'di rnams bla na med pa'o/ /chos rab tu rnam par 'byed pa'i mtshan nyid shes rab kyis rten cing 'brel bar 'byung ba tsam gyi chos thams cad rang bzhin gyis ma skyes par mos shing don de mthong zhing snang bar</text></item>
<item><p>176a.7</p><section></section><text>byed pa nyid kyi phyir dang / dngos po ma lus pa'i de kho na nyid kyi snying pos bsdus pa nyid kyi phyir na/ oM shU n+ya tA dz+nyA na badzra swa b+hA wAt+ma ko\u0f85haM zhes pa'i sngags 'di dag yid kyis brjod nas/ bla ma dam pa'i man ngag las/ ma skyes shing ma 'gags pa'i gnas la/ mi gnas</text></item>
<item><p>176b.1</p><section></section><text>pa'i tshul gyis yud tsam du gnas so/ /'di ni 'od gsal zhing dga' bar bya ba'i chos kyi de kho na nyid gang yin par brjod par bya ste/ shes rab kyi pha rol tu phyin pa yang de yin te bdud thams cad rab tu zhi bar byed pa'o/ /de'i rjes su smon lam gyi nus pa'i shugs las de nas</text></item>
<item><p>176b.2</p><section></section><text>'od gsal ba'i ting nge 'dzin las langs pa'i rnam pas/ re pha las byung ba'i nyi ma'i dkyil 'khor gyi steng du hU~M sngon po yongs su gyur pa las/ 'od zer lnga dang ldan pa'i sna tshogs rdo rje bsgom par bya ste/ sna tshogs rdo rje de'i 'od zer 'jig pa'i dus kyi me ltar bzod par</text></item>
<item><p>176b.3</p><section></section><text>dga' ba thams cad du spros pas/ rdo rje'i ra ba stug por gyur cing rgyar ji tsam 'dod pa'i thad kar gru bzhi pa 'bar ba ste/ de'i steng du rdo rje'i gur dang / 'og tu de las rdo rje'i rang bzhin gyis ni/ sa 'og gi bar du rnam par bkra ba blta bar bya'o/ /de nas nyi ma dang sna tshogs</text></item>
<item><p>176b.4</p><section></section><text>rdo rje las 'od zer byung ba phyogs bral du spros nas/ de thams cad brtan por bya'o/ /de'i dbus su b+h+rUM yig ser po yongs su gyur pa las/ 'khor lo rtsibs bcu pa 'khor zhing mi g.yo ba dang mtshungs pa/ rtsibs bcu pa'i 'khor lo'i dbus su sna tshogs rdo rje'i steng du pad+ma</text></item>
<item><p>176b.5</p><section></section><text>la gnas pa'i nyi ma'i steng du zla ba dang nyi ma kha sbyor ba'i bar du gnas pa'i hU~M yig bltas nas/ me long la sogs pa'i ye shes lnga'i rim gyis hU~M las byung ba'i bcom ldan 'das hU~M mdzad in+d+ra nI la lta bu/ sna tshogs pa'i gos dang rgyan gyis brgyan pa/ rin po che'i cod pan</text></item>
<item><p>176b.6</p><section></section><text>dang / phyag dag gis rdo rje dang / rdo rje dril bu 'dzin pas rang 'dra'i rig ma la 'khyud pa/ g.yon brkyang pa'i zhabs kyis 'jigs byed dus mtshan ma mnan te bzhugs pa bsgom par bya'o/ /de nas bla ma dam pa'i man ngag las rdo rje dang thod pa'i sbyor bas khro bo bcu po</text></item>
<item><p>176b.7</p><section></section><text>rnam par bsam ste/ de las shar dang lho dang nub dang byang rnams su/ gshin rje mthar byed dang shes rab mthar byed dang / pad+ma mthar byed dang bgegs mthar byed rnams go rims bzhin du sku mdog nag po dang dkar po dang dmar po dang sngon po ste/ rdo rje thob dang / dbyug pa</text></item>
<item><p>177a.1</p><section></section><text>dkar po dang / chu skyes dmar po dang / kha gyes pa'i rdo rje 'dzin pa/ thung zhing gsus khyim che ba/ sbrul gdug pa brgyad kyis brgyan pa/ skra ser skya gyen du 'bar ba/ spyan gsum dmar zhing zlum pa/ rnam par snang mdzad dang mi bskyod pa dang 'od dpag</text></item>
<item><p>177a.2</p><section></section><text>med dang don yod grub pa'i cod pan can/ stag gi pags pa'i sham thabs 'dzin pa'o/ /me dang bden bral dang rlung dang dbang ldan gyi zur rnams su/ 'dod pa dang dbyug pa sngon po dang stobs po che dang mi g.yo ba ste/ cher gnag pa/ lcags kyu dang dbyug pa dang rtse</text></item>
<item><p>177a.3</p><section></section><text>gsum dang ral gri 'dzin pa/ 'dod pa dang mi g.yo ba dag ni/ rol pa'i stabs can/ gos dam pa dang rin po che dam pa la sogs pa lha'i rgyan gyis brgyan pa/ ring po che'i cod pan can/ dbyug pa sngon po dang / stobs po che dag ni gshin rje mthar byed lta bur rnam par</text></item>
<item><p>177a.4</p><section></section><text>'gyur ba'o/ /'og gi rtsibs la gnod mdzes nag po gtun shing 'dzin pa rin po che'i cod pan can/ steng gi rtsibs la/ gtsug tor ser po 'khor lo ser po 'dzin pa/ rnam par snang mdzad kyis mtshan pa'i rin po che'i cod pan can/ 'dod pa la sogs pa lnga ni mi</text></item>
<item><p>177a.5</p><section></section><text>bskyod pa'i cod pan can te/ khro bo bcu po 'di rnams ni/ sna tshogs pad+ma dang nyi ma la g.yon brkyang gi stabs kyis gnas pa/ phyag g.yon rnams kyis sbrul gyi zhags pa dang bcas pa'i khu tshur dang sdigs mdzub snying ga'i phyogs su gtad pa blta bar bya ste/ de ltar</text></item>
<item><p>177a.6</p><section></section><text>gyur pa'i srung ba'i 'khor lo bsgom par bya'o/ /de nas de'i dbus su rdo rje hU~M mdzad yongs su gyur pa las chos 'byung zhes bya ba/ nam mkha'i 'byung ba chen po ai yig gi rnam pa zur gsum pa/ rdo rje 'dzin pa chen po'i rang bzhin/ ston ka'i ri bong 'dzin pa ltar</text></item>
<item><p>177a.7</p><section></section><text>dkar ba/ rtsa ba phra zhing steng yangs pa/ nang stong pa bsam par bya'o/ /de'i nang du kha dog sna tshogs pa'i pad+ma/ de'i ze 'bru'i steng du shin tu yangs pa'i sna tshogs rdo rje rtse mo bcu gnyis pa'o/ /de la shar gyi rtse mo gsum dkar po/ /lho ser po/ /nub dmar po/ /</text></item>
<item><p>177b.1</p><section></section><text>byang ljang gu/ dbus kyi kha dog sngon por bsam par bya'o/ /der yaM las byung ba'i rlung gi dkyil 'khor sngon po gzhu'i rnam pa mchog ma gnyis la g.yo ba'i ba dan gyis mtshan pa/ de'i steng du raM las byung ba'i me'i dkyil 'khor dmar po gru gsum pa zur gsum du</text></item>
<item><p>177b.2</p><section></section><text>raM yig gis mtshan pa/ de'i steng du waM las skyes pa'i chu'i dkyil 'khor dkar po zlum po bum pas mtshan pa/ de'i steng du laM las byung ba'i sa'i dkyil 'khor ser po gru bzhi pa zur rnams su rdo rje rtse gsum pas mtshan pa'o/ /de nas sna tshogs rdo rje'i stegs bu'i</text></item>
<item><p>177b.3</p><section></section><text>dbus su rten cing 'brel par 'byung ba sems tsam gyi 'byung ba chen po bzhi yongs su gyur pa las skyes pa'i sangs rgyas kyi zhing yongs su dag pa bsdus pa'i rang bzhin thar pa chen po'i grong khyer/ rnam par snang mdzad kyi rang bzhin rin po che sna tshogs pa las byung ba'i</text></item>
<item><p>177b.4</p><section></section><text>gru bzhi pa sgo bzhi pa ka ba brgyad kyis nye bar brgyan pa/ stegs bu bzhis bskor ba/ rta babs bzhis brgyan pa/ pi wang ma ser mo/ gling bu ma dmar mo/ /mr-i daM ga ma dud kha/ mu rdza ma dkar mo/ /phreng ba ma ser mo/ /sgeg mo dmar mo/ /glu ma dmar mo/ /</text></item>
<item><p>177b.5</p><section></section><text>gar ma mdog sna tshogs ma/ me tog ma dkar mo/ /bdug spos ma nag mo/ /mar me ma gser lta bu/ dri ma ser mo/ /me long ma dkar mo/ /ro ma dmar mo/ /reg bya ma ljang gu/ chos ma dkar mo ste/ bcu drug po 'di rnams ni/ rang rang gi ming gi yi ge dang po/ zla</text></item>
<item><p>177b.6</p><section></section><text>ba phyed pa dang thig le dang ldan pa las rdzogs pa/ rang rang gi ming dang rjes su mthun pa'i tshul gyis gnas pa/ rtsa ba'i sgo'i logs gnyis gnyis su rnal 'byor ma gnyis gnyis go rims bzhin du rnam par bkod pa'i mchod pa'i rnal 'byor ma rnams kyis rnam par</text></item>
<item><p>177b.7</p><section></section><text>brgyan pa/ dra ba dra phyed me tog phreng / /bla re me long rnga yab dang / /rdo rje'i thig ni mdzes pa dang / /sangs rgyas 'od kyi tshogs 'phro ba/ /g.yo zhing ra ba'i ba dan mchog /khor yug tu ni dril bu 'khrol/ /mchog gi 'dod pa lnga po yi/ /mchod pa rnams kyis dga'</text></item>
<item><p>178a.1</p><section></section><text>byed pa/ /khang pa brtsegs pa dur khrod brgyad kyis yongs su bskor ba bsam par bya ste/ de la dur khrod rnams ni/ shar du gtum drag gi dur khrod du shing shi ri sha dang / rdzu 'phrul chen po pa glang po'i gdong dang / dbang po dang / klu nor rgyas dang / sprin</text></item>
<item><p>178a.2</p><section></section><text>sgrogs pa zhes bya ba dang / me'i mtshams su drag tu dgod pa zhes bya ba'i dur khrod du shing ka rany+dza dang / rdzu 'phrul chen po pa ra'i gdong dang / me lha dang / klu pad+ma chen po dang / sprin stug po zhes bya ba dang / lhor lhag ma zhes bya ba'i dur khrod du shing a mra dang / rdzu 'phrul chen</text></item>
<item><p>178a.3</p><section></section><text>po pa ma he'i gdong dang / gshin rje dang / klu pad+ma dang / sprin kun du 'khor ba zhes bya ba dang / bden bral du kI li kI li sgrogs pa'i dur khrod du shing la tA parka TI dang / rdzu 'phrul chen po pa ro'i gdong dang / srin po dang / klu mtha' yas dang / sprin rab tu gang ba dang / nub tu</text></item>
<item><p>178a.4</p><section></section><text>'bar zhing 'khrugs pa'i dur khrod du shing a sho ka dang / rdzu 'phrul chen po pa chu srin gyi gdong dang / chu lha dang / klu karko Ta dang / sprin 'jigs pa zhes bya ba dang / rlung gi mtshams su 'jigs pa'i mun pa'i dur khrod du shing ardzu na dang / rdzu 'phrul chen po ri dgas kyi</text></item>
<item><p>178a.5</p><section></section><text>gdong dang / rlung lha dang / klu rigs ldan pa/ sprin char 'bebs zhes bya ba dang / byang du phug ring po'i dur khrod du shing a shwat+tha dang / rdzu 'phrul chen po pa mi'i gdong dang / lus ngan dang / klu 'jog po dang / sprin 'khyam pa dang / dbang ldan gyi mtshams su dpal mo'i</text></item>
<item><p>178a.6</p><section></section><text>nags kyi dur khrod du shing pa Ta dang / rdzu 'phrul chen po pa ba lang gi gdong dang / dbang ldan dang / klu dung skyong dang / sprin gtum po'o/ /thams cad du mchod rten blta bar bya ste/ ser po dang dmar po dang nag po dang dud ka dang ljang gu dang / ser po dang dkar po'o/ /dbang po la</text></item>
<item><p>178a.7</p><section></section><text>sogs pa rnams ni/ ser po dang sngo bsangs dang dkar po dang skya bo dang dmar po dang khra po dang nag po dang ser po ste/ nor rgyas la sogs pa go rims bzhin du bsgom par bya'o/ /sprin rnams ni kha dog sna tshogs pa'o/ /rdzu 'phrul chen po pa brgyad ni/ lus kyi stod ston pa/ lag</text></item>
<item><p>178b.1</p><section></section><text>pa g.yon pas ka pA la 'dzin zhing / lag pa g.yas gtor ma dang mchod pa'i dus su len pa'i rnam pa'o/ /gzhan yang rnam pa sna tshogs pa'i shing stug po dang / bya rog dang 'ug pa dang chu skyar dang bya rgod dang khyi dang ce spyang dang ce spyang mo dang khra dang hor pa dang seng ge dang phag dang</text></item>
<item><p>178b.2</p><section></section><text>stag la sogs pa sna tshogs kyis 'jigs par byed pa/ sbrul dang ba lang 'joms pa dang / sbrul mgo gnyis pa dang spyang ki la sogs pas 'jigs par byed cing / phan tshun du rgyug pa/ keng rus dang gsal shing la btsugs pa dang dpyangs pa dang phyed tshig pa</text></item>
<item><p>178b.3</p><section></section><text>dang / mgo bo dang thod pa dang keng rus ma 'thor ba dang / pus mo dang / mgo rdum pa dang / ko sko dang / ya thod rnams kyis 'jigs su rung ba/ grub pa dang rig pa 'dzin pa du ma dang / dam tshig spyod pa can gyi rnal 'byor pa dang / rnal 'byor ma'i tshogs dang / gnod sbyin</text></item>
<item><p>178b.4</p><section></section><text>dang ro langs dang srin po la sogs pa rnams de dang der rgyug pa dang g.yo ba dang 'dug pa dang 'gro bas shin tu lang long du byed pa/ kI li kI li sgra chen po sgrogs bzhin pa'i dur khrod rnams so/ /de'i snying po'i rim pa la pad+ma dmar po 'dab ma brgyad pa'i steng du bdud bzhi po</text></item>
<item><p>178b.5</p><section></section><text>'jigs pas 'gyel pa blta bar bya'o/ /de la phung po'i bdud ni tshangs pa dang / nyon mongs pa'i bdud ni khyab 'jug dang / lha'i bu'i bdud ni lha'i dbang po dang / 'chi bdag gi bdud ni dbang phyug chen po ste/ bdud bzhi po 'di rnams kyi snying gar nyi mas mnan pa</text></item>
<item><p>178b.6</p><section></section><text>blta bar bya'o/ /shar la sogs pa'i phyogs kyi 'dab ma rnams pa tshangs pa dang nye dbang dang drag po'o/ /dbang ldan pa la sogs pa'i phyogs bral gyi 'dab ma rnams la/ gshin rje dang lus ngan dang bden bral dang thags bzangs ris rnams te/ brgyad po 'di rnams kyi</text></item>
<item><p>178b.7</p><section></section><text>snying gar yang zla bas mnan pa'o/ /'di thams cad ni khang pa brtsegs pa rdzogs pa'i dus nyid du khong du chud par bya'o/ /a la sogs pa'i dbyangs bcu drug nyis 'gyur du gyur pas zla ba'i dkyil 'khor te/ shes rab kyi rnam pa me long lta bu'i ye shes kyi rang bzhin no/ /</text></item>
<item><p>179a.1</p><section></section><text>de'i steng du ka la sogs pa sum cu rtsa bzhi rnams la/ Da D+ha da d+ha ya la zhes bya ba'i yi ge drug bsnan pa nyid 'gyur du gyur pa'i yi ge brgyad cu rnams kyis nyi ma'i dkyil 'khor te/ thabs kyi ngo bo mnyam pa nyid kyi ye shes kyi rang bzhin no/ /de dag kha</text></item>
<item><p>179a.2</p><section></section><text>sbyor ba'i dbus su aM yig dang hU~M yig yongs su gyur pa'i gri gug dang thod pa yang dag par sbyor ba rang gi sa bon dang ldan pa dag ni so sor rtog pa'i ye shes kyi rang bzhin du bsam par bya'o/ /de nas sa bon gnyis po las byung ba'i 'od zer gyi dra ba rnams kyis de bzhin</text></item>
<item><p>179a.3</p><section></section><text>gshegs pa thams cad snang bar byas shing bkug nas de nyid du rab tu zhugs nas thams cad gcig pa ni/ bya ba nan tan gyi ye shes so/ /de nas zla ba dang nyi ma dang sa bon dang mtshan ma thams cad yongs su gyur pas/ bdag nyid bcom ldan 'das rdo rje sems dpa' 'chad</text></item>
<item><p>179a.4</p><section></section><text>par 'gyur ba'i sku mdog dang mtshan ma la sogs pas/ dpal he ru ka'i rnam par snang ba'i kye rdo rje'i rgyud rdo rje 'dzin pa'i rang bzhin te/ de lta bu nyid kyi bdag med mas phrag par 'khyud pa ni shin tu rnam par dag pa'i chos kyi dbyings kyi bdag nyid du blta bar bya'o zhes pa rnam</text></item>
<item><p>179a.5</p><section></section><text>pa lngas mngon par rdzogs par byang chub pa'o/ /de'i rjes su rigs lnga'i cha shas can du byed pa'i slad du bcom ldan 'das ma'i mgo bo dang snying ga dang lte ba dang gsang ba dang brla zung la go rims bzhin du oM AHswa AHhA rnams yongs su gyur pa'i rnam par snang mdzad dang mi</text></item>
<item><p>179a.6</p><section></section><text>bskyod pa dang rin chen 'byung ldan dang 'od dpag med dang don yod grub pa rnams bsgom par bya'o/ /a dang hU~M yongs su gyur pa las pad+ma dang rdo rje dang AHyig dang hU~M yig las yongs su gyur pa'i ze 'bru dang rdo rje'i nor bu dag go/ /de nas pad+ma dang rdo rje'i nang du 'phro ba med</text></item>
<item><p>179a.7</p><section></section><text>pa'i ye shes thob par bya ba'i phyir/ hU~M dang phaT dag ser po dang yang dag par ldan pa'o/ /de nas oM pad+ma su khA d+ha ra ma hA rA ga su khaM dad tsa tu rA nan+da b+ha ga bi shwa hU~M hU~M hUM kA r+yaM ku ru Sh+wa me/ oM badzra ma hA dwe Sha tsa tu rA nan+da ya ka kha ga mu khai ra so nA tha hU~M hU~M hU~M ka r+yaM ku ru Sh+wa me/ zhes</text></item>
<item><p>179b.1</p><section></section><text>pas pad+ma dang rdo rje byin gyis brlab par bya'o/ /oM sar+b+ba ta thA ga tA nu rA ga Na badzra swa b+hA wAt+ma ko\u0f85haM/ zhes pas rjes su chags par bya'o/ /'di tsam gyis dang po sbyor ba gsal ba yin te/ las kyi phyag rgya mdor bstan pa yang yin no/ /de nas bcom ldan 'das kyi thugs kar</text></item>
<item><p>179b.2</p><section></section><text>hU~M yig dang bcom ldan 'das ma'i thugs kar oM yig bltas nas thugs ka'i sa bon las byung ba'i 'od zer rnams kyis de bzhin gshegs pa thams cad bkug nas thugs ka'i sa bon la rab tu zhugs te/ zhu bar byas nas shar la sogs pa'i phyogs dang mtshams kyi</text></item>
<item><p>179b.3</p><section></section><text>tshangs pa la sogs pa'i gdan gyi snying gar gnas pa'i zla ba dang nyi ma kha sbyar ba rnams su byang chub kyi sems kyi thig le yongs su gyur pa las phyung ba na go rims bzhin du gaM tsa~M ba~M g+ha~M pa~M sha~M tsa~M Da~M zhes pa'i sa bon brgyad du blta'o/ /de nas sa bon brgyad yongs su gyur pa las/ </text></item>
<item><p>179b.4</p><section></section><text>gri gug dang cang te'u dang rus sbal dang sbrul dang seng ge dang dge slong dang 'khor lo dang rdo rje rnams su bsam ste/ 'di rnams su yi ge rnams kho na sa bon rnams so/ /de nas zla dang nyi ma dang mtshan ma dang sa bon yongs su gyur pa las sngar bzhin du rnam pa lngas mngon par rdzogs</text></item>
<item><p>179b.5</p><section></section><text>par byang chub pa'i gau rI la sogs pa rnams bsgom par bya ste/ de la shar gyi sgor ga~M yig las byung ba'i gau rI nag mo phyag g.yas na gri gug 'dzin zhing phyag g.yon nya ro hi ta 'dzin pa tshangs pa mnan pas gzugs kyi phung po'i rang bzhin du blta bar bya'o/ /lho'i sgor</text></item>
<item><p>179b.6</p><section></section><text>tsa~M yig las skyes pa'i chom rkun ma btsod kyi mdog phyag g.yas na Da ma ru 'dzin zhing phyag g.yon pas phag pa ste/ dbang po la zhon pa tshor ba'i phung po'i rang bzhin du khong du chud par bya'o/ /nub kyi sgor ba~M yig las skyes pa'i ro langs ma gser gyi mdog g.yas pas</text></item>
<item><p>179b.7</p><section></section><text>rus sbal 'dzin zhing phyag g.yon na pad+ma'i snod de/ /nye dbang mnan pa 'du shes kyi phung po'i rang bzhin du bsam par bya'o/ /byang gi sgor g+haM yig las skyes pa'i za nus ma sngo bsangs ma g.yas kyis sbrul 'dzin zhing phyag g.yon na rnal 'byor lhung bzed de/ drag po</text></item>
<item><p>180a.1</p><section></section><text>la zhon pa 'du shes kyi phung po'i rang bzhin du bsam mo/ /dbang ldan gyi mtshams su baM yig las byung ba'i sbos mo sngon mo g.yas na seng ge 'dzin zhing phyag g.yon na dgra sta ste/ gshin rje mnan pa sa'i khams kyi rang bzhin spro bar bya'o/ /</text></item>
<item><p>180a.2</p><section></section><text>me'i mtshams su shaM yig las skyes pa'i ri khrod ma dkar mo g.yas pas dge slong 'dzin zhing / cig shos kyi phyag na 'khar gsil te/ lus ngan la zhon pa/ chu'i khams kyi rang bzhin du dran par bya'o/ /bden bral gyi mtshams su tsaM yig las skyes pa'i gtum</text></item>
<item><p>180a.3</p><section></section><text>mo nam mkha' ltar sngo bsangs ma g.yas na 'khor lo 'dzin zhing / phyag g.yon na thong gshol te/ srin po mnan pa me'i khams kyi rang bzhin du bsgom par bya'o/ /rlung gi mtshams su DaM yig las skyes pa'i g.yung mo sku mdog khra mo g.yas na rdo rje 'dzin zhing / </text></item>
<item><p>180a.4</p><section></section><text>phyag g.yon pa sdigs mdzub ste/ thags bzangs ris la yang dag par zhon pa rlung gi khams kyi rang bzhin du bsam par bya ste/ 'di rnams thams cad ni/ dmar zhing zlum pa'i spyan gsum ma/ skyil krung phyed pa'i gar gyis gnas pa/ dbu skra dmar ser gyen du</text></item>
<item><p>180a.5</p><section></section><text>brdzes pa/ phyag gnyis ma/ phyag rgya lnga dang ldan pa/ zla ba'i gdan can/ gar gyi nyams dgu dang ldan pa/ gcer bu mche ba gtsigs pa'i zhal/ /byang chub kyi sems phung ba las yang dag par byung bar bsgom par bya'o/ /de nas sku dang gsung dang thugs kyi rang bzhin</text></item>
<item><p>180a.6</p><section></section><text>oM AHhU~M zhes pa yi ge gsum po hoHyig dmar po gnyis dang spel ba dri za'i sems can zhes bya bar blta ste/ kun dga' ba dang bcas pa bcom ldan 'das zhal gyi sgo nas rdo rje'i lam nas lha'i khongs su zhugs te/ de nas zhu bar blta'o/ /de ma thag tu bcom ldan 'das</text></item>
<item><p>180a.7</p><section></section><text>shin tu bde ba chen por ro gcig pas rang gi rig ma dang lhan cig zhu bar gyur pa sa bon gyi gzugs kyis rnam par gnas par bsam mo/ /de nas puk+ka sI la sogs pa bzhi'i lha mo rnams bdag cag gir mgon med pa'o zhes byas nas/ yid mi bde ba chen po thob cing shin tu</text></item>
<item><p>180b.1</p><section></section><text>rnangs nas/ thugs rab tu sad par byed pa'i rdo rje'i glu rnams kyis yang dag par bskul ba las bcom ldan 'das slong bar mdzad de/ khyod bzhengs rje btsun snying rje'i yid/ /puk+ka sI bdag yongs su skyobs/ /stong nyid rang bzhin dor nas ni/ /bde chen sbyor bas bdag 'dod mdzod/ /khyod</text></item>
<item><p>180b.2</p><section></section><text>med na ni bdag 'gum pas/ /kye yi rdo rje khyod bzhengs shig /stong nyid rang bzhin nyid dor nas/ /ri khrod ma yis bya ba sgrubs/ /dga' gtso 'jig rten mgron gnyer nas/ /stong pa nyid la bzhugs sam ci/ /khyod med phyogs ni mi 'tshal bas/ /gdol pa mo bdag zhu ba bgyi/ /</text></item>
<item><p>180b.3</p><section></section><text>bdag ni khyod thugs mig 'phrul shes/ /kye ma mig 'phrul can khyod bzhengs/ /g.yung mo bdag ni grong khyer ma/ /snying rje chad par ma mdzad cig /ces pa de kho na nyid kyi glu rnams kyis bcom ldan 'das la rab tu bskul bas/ rmi lam sad pa lta bur bzhengs par mdzad de/ /bdud rtsi</text></item>
<item><p>180b.4</p><section></section><text>zhu ba de las zla ba'i gzugs dang / de'i steng du a~M dang hU~M gi sa bon gnyis po las byung ba'i mtshan ma gnyis sa bon gnyis kyis mtshan pa ste/ de nas nyi ma'i dkyil 'khor ro/ /de thams cad yongs su gyur pa las bdag nyid hU~M las byung ba'i bcom ldan 'das/ dpal 'bras bu kye</text></item>
<item><p>180b.5</p><section></section><text>rdo rje/ a~M las byung ba'i bdag med ma gcer bu dang snyoms par zhugs pa/ zhabs brkyang pa'i sdigs mdzub kyis lha dang lha ma yin la khros pa/ smin pa 'khyog po dang bcas shing khro gnyer 'khyog po can/ dpral ba'i steng du mgo bo lnga'i phreng bas rnam par brgyan pa/ lang tsho dar la bab</text></item>
<item><p>180b.6</p><section></section><text>pa/ zhabs bzhis bdud bzhi yang dag par mnan pa/ mgo bo rlon pa lnga bcu'i phreng ba can/ spyi bor sna tshogs rdo rje 'dzin pa sku mdog nag po/ /nyi ma 'bar ba'i 'od dang / zhal nas hU~M yig spro ba/ sku la thal ba'i ra ri can/ zhal brgyad/ rtsa ba'i zhal nag po chen po/ /g.yas kun+da</text></item>
<item><p>180b.7</p><section></section><text>lta bu/ slar g.yas kyi zhal gnyis nag po/ /g.yon gyi zhal dmar po/ /slar yang g.yon gyi zhal gnyis nag po/ /steng zhal dud kha rnam par gtsigs pa/ zhal so so la dmar la zlum pa'i spyan gsum pa/ zhal mche ba cung zad gtsigs pa/ sgeg pa dpa' ba mi sdug pa/ </text></item>
<item><p>181a.1</p><section></section><text>drag shul rgod dang 'jigs su rung / /snying rje ngo mtshar zhi ba yi/ /gar gyi nyams ni dgu dang ldan/ /dbu skra ser skya gyen du brdzes shing bcings pa/ phyag rgya lngas rnam par brgyan pa/ skyil krung phyed pa'i gar gyis nyi ma la bzhugs pa/ phyag bcu drug pa/ g.yon dang</text></item>
<item><p>181a.2</p><section></section><text>g.yas kyi phyag brgyad na thod pa brgyad brgyad 'dzin pa/ glang po rta bong glang rnga mo/ /mi dang sha ra b+ha byi la/ g.yas pa'i thod pa brgyad rnams su/ /gnyis 'thung la sogs rim pas so/ /sa chu rlung dang me dang ni/ /zla ba nyi ma nyid dang yang / /mthar byed dang ni nor sbyin nyid/ /g.yon pa'i</text></item>
<item><p>181a.3</p><section></section><text>thod pa brgyad du'o/ /zhes pa de ltar gyur pa'i bcom ldan 'das bsgom par bya'o/ /bcom ldan 'das ma yang zhal gcig ma phyag gnyis ma zhabs gnyis ma sku mdog nag mo/ /dmar zhing zlum pa'i spyan gsum dang ldan pa/ /gcer bu phyag rgya lnga dang ldan pa/ /skra ser skya gyen du</text></item>
<item><p>181a.4</p><section></section><text>brdzes pa/ mgo bor mi mgo lnga'i phreng bas rnam par brgyan pa/ gri gug dang thod pa dang bcas pa'i g.yas pa dang cig shos kyi phyag dag gis bcom ldan 'das la 'khyud pa/ bcom ldan 'das las 'og gi sbrang rtsi kun du myang bar mdzad pa bsam par bya'o/ /de nas bcom ldan</text></item>
<item><p>181a.5</p><section></section><text>'das kyi thugs kar pad+ma dang nyi ma la gnas pa'i hUM las byung ba'i thod pa la gnas pa'i nyi ma la hU~M yig sngon po'o/ /bcom ldan 'das ma'i thugs kar yang pad+ma dang zla ba la gnas pa'i oM yig las skyes pa'i gri gug la gnas pa'i zla ba la aM yig bsgom par bya'o/ /de bzhin</text></item>
<item><p>181a.6</p><section></section><text>du rnal 'byor ma brgyad kyi snying gar yang pad+ma dang zla ba rnams la/ rang rang gi sa bon las skyes pa'i mtshan ma ste/ slar yang sa bon la gnas pa'i sa bon gyis byin gyis brlabs pa blta bar bya'o/ /'di tsam gyis ni dkyil 'khor rgyal po mchog ces bya ba'i ting nge 'dzin to/ /de</text></item>
<item><p>181a.7</p><section></section><text>nas yongs su rdzogs pa'i dkyil 'khor gyi 'od zer kyi tshogs kyis/ nam mkha'i mthil khyab par bltas nas/ rang gi snying ga'i sa bon gyi 'od zer gyi lcags kyus ye shes kyi 'khor lo bkug nas/ shar gyi sgo la mngon du phyogs pa'i nam mkha' la bzhag nas/ </text></item>
<item><p>181b.1</p><section></section><text>zhal brgyad pa dang / hU~M yig rnams kyis bgegs bskrad la/ mchod yon dang zhabs bsil phul nas mchod cing bstod de/ dzaHhU~M baM hoH'i yi ge rnams kyis byin gyis brlabs pa'i gau rI la sogs pa rnams kyis go rims bzhin du/ /dgug pa dang gzhug pa dang bcing ba</text></item>
<item><p>181b.2</p><section></section><text>dang mnyes par byas nas/ dam tshig gi 'khor lo dang ye shes kyi 'khor lo chu la chu bzhin du ro gcig tu 'dres par gyur par bsam mo/ /mig la gti mug rdo rjer 'gyur/ /rna bar zhe sdang rdo rje ma/ /sna la ser sna ma zhes bya/ /kha la 'dod chags rdo rje can/ /lus la phrag</text></item>
<item><p>181b.3</p><section></section><text>dog rdo rje ma/ /yid la bdag med rnal 'byor ma/ /rdo rje ma dkar mo dang bdag med ma nag mo dang / gsang ba'i gau rI ser mo dang / chu ma dmar mo dang / rdo rje mkha' 'gro ma sngo bsangs ma dang / slar yang bdag med pa rnams so zhes pa rdo rje ma la sogs pa rnams ming gzhan gyis</text></item>
<item><p>181b.4</p><section></section><text>gti mug rdo rje ma la sogs pa rnams te/ rang rang gi sa bon las byung ba/ /go cha dang dbang po rnam par dag pa'i slad du'o/ /de'i rjes su sku dang gsung dang thugs kyi lam du oM AHhU~M zhes pa'i yi ge rnams kyis sa spyod ma dang bdag med ma ste rigs gsum bsgom par bya'o/ /</text></item>
<item><p>181b.5</p><section></section><text>'di rnams thams cad ni phyag gnyis na gri gug dang thod pa 'dzin pa zhal gcig ma spyan gsum ma/ ro la gnas pa'i zla ba la bzhugs par bsgom par bya'o/ /rang gi snying gnas 'thon pa'i 'od zer rnams kyis sangs rgyas thams cad bkug nas nam mkhar bzhugs pa</text></item>
<item><p>181b.6</p><section></section><text>la ma mo brgyad kyis yang dag par mchod pa'i rjes su oM a b+hi Shiny+tsan+tu mAM sar+b+ba ta thA ga ta zhes pas gsol ba gdab par bya'o/ /de nas sangs rgyas de rnams he ru ka'i rnam pas/ de bzhin gshegs pa lnga'i bdag nyid can gyi bdud rtsi lngas gang ba'i bum pa rnams kyis</text></item>
<item><p>181b.7</p><section></section><text>dbang bskur bar bya ste/ ji ltar bltams pa tsam gyis ni/ /de bzhin gshegs pa kun bkrus pa/ /de bzhin bdag ni khrus bgyi ste/ /lha yi chu yis dag pa'o/ /oM sarba ta thA ga ta a b+hi She ka sa ma ya shrI ye hU~M zhes brjod de/ /dbang bskur bar bya'o/ /dbang bskur bzhin</text></item>
<item><p>182a.1</p><section></section><text>pas/ me tog char dang gur gum gyi char 'bab po/ /rnga bo che'i sgra 'byung bar 'gyur ro/ /dbang bskur ba na spyi bor rigs kyi dbang po 'byung ste/ de la bcom ldan 'das kyi spyi bor mi bskyod par 'gyur ro/ /de bzhin du mi bskyod pa dang rnam par snang mdzad</text></item>
<item><p>182a.2</p><section></section><text>dang rin chen dbang po dang 'od dpag med rnams kyis gau rI la sogs pa bzhi po rnams dang / zhe sdang dang gti mug dang ser sna dang 'dod chags rnams kyis puk+ka sI la sogs pa rnams la yang rgyas gdab par bya zhing / oM sar+b+ba ta thA ga ta a b+hi She ka badzra swa b+hA wAt+ma ko\u0f85haM</text></item>
<item><p>182a.3</p><section></section><text>zhes pa'i sngags brjod par bya'o/ /de nas yaM yig las skyes pa'i rlung gi dkyil 'khor nag po/ /de'i steng du re pha yongs su gyur pa me'i dkyil 'khor dmar po/ /de'i steng du a yig las skyes pa'i mgo bo gsum la gnas pa'i thod pa phyi dkar zhing nang dmar ba/ </text></item>
<item><p>182a.4</p><section></section><text>de'i steng du b+hUM AM dzr-IM khaM hU~M ste 'di rnams yongs su gyur pas de bzhin gshegs pa lnga'i bdag nyid kyi bdud rtsi lnga dang sgron ma lnga po rang rang gi sa bon gyis byin gyis brlabs pa'o/ /de'i steng du oM yig las kha chod kyi rnam pa AHyig yongs su gyur pas zla ba'i dkyil</text></item>
<item><p>182a.5</p><section></section><text>'khor/ de'i steng du hU~M las byung ba'i rdo rje de'i sa bon gyis mtshan pa'o/ /de nas rlung g.yos pas mes rdo rje ma gtogs pa thams cad du zhu bar gyur nas thod pa'i nang du gnas pa/ lan bzhi 'am lngar 'phyung zhing 'phyung ba'i bdud rtsi de/ rdo rje yongs su mnyes nas</text></item>
<item><p>182a.6</p><section></section><text>zhu bar gyur pa de nyid du lhung bar gyur pa/ de'i rjes su oM AHhU~M zhes pa'i yi ge gsum gyis khams gsum na gnas pa'i bdud rtsi bkug nas de nyid du bzhugs pa/ de rnams nyid kyis byin gyis brlabs pa ni/ 'khor lo dang bcas pa ni bcom ldan 'das kyi ljags</text></item>
<item><p>182a.7</p><section></section><text>kyi rtse mor hU~M yig dkar po las byung ba'i rdo rje dkar po nas kyi 'bras bu'i tshad tsam bsgoms nas/ bcom ldan 'das kyi sku rdo rje'i ljags de nyid kyis bdud rtsi myang bar byas zhing / rnal 'byor pa dang mkha' 'gro ma lha mo rnams la ni zhal nas zhal du ji ltar bde bar sbyin</text></item>
<item><p>182b.1</p><section></section><text>par bya'o/ /oM sarba ta thA ga tA mr-i ta sa da badzra swa b+hA wa At+ma ko\u0f85haM zhes brjod nas/ myangs pas 'khor lo ma lus pa kho nar kun nas dga' bar gyur pa'o/ /rang gi snying ga'i sa bon las 'thon pa'i gzugs rdo rje ma dang sgra rdo rje ma dang ro rdo rje ma dang reg bya rdo rje ma dang chos kyi dbyings</text></item>
<item><p>182b.2</p><section></section><text>kyi rdo rje phyag na me long dang pi wang dang dri'i dung dang ro'i snod dang gos tshogs pa dang chos 'byung 'dzin pa rnams kyis mchod pa sna tshogs pas 'khor lo dang bcas pa bdag nyid la mchod par bya zhing / oM sarba ta thA ga ta pU dza badzra swa b+hA wAt+ma ko\u0f85haM zhes brjod par</text></item>
<item><p>182b.3</p><section></section><text>bya'o/ /spyan ma rnams kyis bstod de/ rnal 'byor ma tshogs grogs mos yongs bskor khyod/ /khyod ni rang gi thugs kyis mchog brnyes pa/ /'dis ni rgyu dang mi rgyu'i 'gro kun mdzes/ /snying rje'i thugs kyis sems can sad par mdzad/ /sgyu ma'i spros pa lhung mdzad rdo rje kye/ /</text></item>
<item><p>182b.4</p><section></section><text>dgyes mdzad dpal ldan he ru ka rdo rje/ /zhes pa'i rdo rje'i glus bstod par bya zhing / /oM sarba ta thA ga ta stu ti ra badzra swa b+hA wAt+ma ko\u0f85haM zhes brjod par bya'o/ /rnam par snang mdzad rnam par dag pa las khang pa brtsegs pa ste yan lag dang po'o/ /rdo rje sems dpa'i bdag nyid</text></item>
<item><p>182b.5</p><section></section><text>rjes su chags pa ni gnyis pa'o/ /mi bskyod pa'i bdag nyid dbang bskur ba ni gsum pa'o/ /'od dpag med kyi rang bzhin bdud rtsi myang ba ni bzhi pa'o/ /don yod grub pa'i bdag nyid mchod pa ni lnga pa'o/ /rin chen 'byung ldan gyi bdag nyid bstod pa ni drug pa'o zhes pa yan</text></item>
<item><p>182b.6</p><section></section><text>lag drug bsgom par bya'o/ /'khor lo myur du rab tu grub par byed par 'gyur ro/ /de nas bsgoms pa'i mthu las grub pa'i mtshan ma blta bar bya ste/ /dang por sprin gyis bsgribs pa'i zla ba nya ba lta bur dkyil 'khor snang bar 'gyur ro/ /de las kyang gong du sgyu ma lta bur 'gyur</text></item>
<item><p>182b.7</p><section></section><text>ro/ /de las kyang gong du rmi lam lta bur 'gyur ro/ /de las kyang gong du smin pa las gnyid log pa dang sad pa'i gnas skabs dbyer med pa lta bu thob pa na phyag rgya'i rnal 'byor pa phyag rgya chen pos grub par 'gyur ro/ /de nas gau rI la sogs pa'i rnal 'byor ma brgyad</text></item>
<item><p>183a.1</p><section></section><text>dang dkyil 'khor gyi gtso bo yang phyogs bcu rnams su bar mtshams med par spros nas/ sna tshogs pa'i gdul bya'i sems can rnams kyi sna tshogs pa'i gzugs su sprul te/ ji ltar mngon par 'dod pa'i don byas nas de bsdus te/ de'i dkyil 'khor du byas</text></item>
<item><p>183a.2</p><section></section><text>nas bde ba chen po'i rang bzhin du blta bar bya'o/ /chos kyi phyag rgya nye bar bstan pa'o/ /de ltar khams gsum po kun nas dkyil 'khor gyi 'khor lor mos par bya zhing / 'di rnams kyang shes rab dang thabs ro gcig pa bde ba chen po'i 'byung gnas byang chub kyi sems las</text></item>
<item><p>183a.3</p><section></section><text>rnam par 'byung ba'o zhes shes par byas nas/ gau rI la sogs pa'i lha mo brgyad po/ rang gi sku'i zhal brgyad du bsdu bar bya'o/ /de'i rjes su zhal bdun po ni zhal gyi gtso bo la bsdu'o/ /de bzhin du phyag bcu bzhi mtshan ma dang bcas pa ni phyag gi gtso bo gnyis kyi nang du</text></item>
<item><p>183a.4</p><section></section><text>bsgom par bya'o/ /de nas zhabs gnyis ni zhabs kyi gtso bo gnyis la bsdu'o/ /de ltar shes rab dang thabs kyi bdag nyid ni/ khams gsum po mtha' dag gcig pa'i skur mngon par bltas nas/ ji ltar gnas pa'i 'khor lo bzhi po rgyas gdab ste/ de la lte ba'i</text></item>
<item><p>183a.5</p><section></section><text>'og tu rnam par gnas pa'i 'khor lor kha dog sna tshogs pa'i pad+ma 'dab ma drug cu rtsa bzhi ste/ de'i snying por oM yig nag po'i sa bon 'od zer lnga dang ldan pa gyen du bltas pa'o/ /snying ga chos kyi 'khor lo 'dab ma dkar po brgyad dang de'i dbus su hU~M yig sngon po'o/ /</text></item>
<item><p>183a.6</p><section></section><text>de la 'dab ma brgyad la b+h+rU~M A~M dzr-i~M kha~M rnams te phyogs su'o/ /phyogs bral du ni e waM ma ya'o/ /mgrin pa longs spyod rdzogs pa'i 'khor lor pad+ma dmar po 'dab ma bcu drug pa/ de'i lte bar aM yig dmar po A li kA lis yongs su bskor ba'o/ /spyi bo bde ba chen</text></item>
<item><p>183a.7</p><section></section><text>po'i 'khor lor pad+ma dkar po 'dab ma sum cu rtsa gnyis dang / de'i snying por haM yig dkar po'i sa bon 'og gi gdong can bdud rtsi'i rgyun 'bar bzhin pa blta zhing 'khor lo 'di rnams yang dag par bsgom par bya'o/ /de'i 'od zer gyi tshogs nam mkha' kun du spro zhing bsdus</text></item>
<item><p>183b.1</p><section></section><text>nas/ yang de nyid kyi nang du thim par bya'o/ /de bzhin du dam tshig dang ldan pa'i rnal 'byor pas/ cho ga 'dis sngags kyi bzlas pa bya ste/ gang rnams nyid kyi yi ge 'don par byed pa de rnams ni/ lha mo'i zhal nas 'od zer dang bcas par 'thon nas/ rang gi zhal du</text></item>
<item><p>183b.2</p><section></section><text>zhugs te rdo rje'i lam nas 'thon nas rang gi lha mo'i pad+mar spros te/ slar yang lha mo'i zhal nas rang gi zhal gyi rim pas rnam par ma chad par sngags kun du 'khor bar bya ste/ zhi ba la sogs pa'i las kyi dbye bas dkar po la sogs pa'i kha dog gi dbye ba bya'o/ /de</text></item>
<item><p>183b.3</p><section></section><text>la sngags ni/ oM aSh+TA na nA ya/ pid+gor+d+ha ke sha bar+t+ma ne/ tsa turbid+sha ti ne trA ya/ /Sho Da sha b+hu dzA ya/ kr-iSh+Na dzI mU ta wa pu She/ ka pA la mA lA ne kA d+hA ri Ne/ Ad+h+ma ta krU ra tsit+tA ya/ ar+d+hen+du daM Sh+Ti Ne/ mA ra ya mA ra ya/ kA ra ya kA ra ya/ gar+dz+dza ya gar+dz+dza ya/ tar+dz+dza ya tar+dz+dza ya/ sho Sha ya</text></item>
<item><p>183b.4</p><section></section><text>sho Sha ya/ sap+ta sA ga rAn ban+d+ha ban+d+ha/ /nA gASh+Ta kA na gr-ih+Na gr-ih+Na/ sarba sha trUM ha hA hi hI hu hU he hai ho hau haM haHphaT swA hA/ bcom ldan 'das kyi rtsa ba'i sngags so/ /oM de wa pi tsu badzra hU~M hU~M hU~M phaT swA hA/ snying po'i sngags so/ /oM badzra karta ri he badzrA ya hU~M hU~M hU~M phaT swA hA/ nye ba'i</text></item>
<item><p>183b.5</p><section></section><text>snying po'o/ /de nas zla ba dang bcas pa aM yig gi sa bon dang lhan cig tu zhu bar gyur pa bcom ldan 'das kyi thugs ka'i sa bon la zhugs par blta'o/ /de nas sprul pa'i 'khor lo'i sa bon ni gtum pa nyid kyi phyir gtum mo ste/ mar me'i rtse mo lta bur 'bar nas</text></item>
<item><p>183b.6</p><section></section><text>chos kyi 'khor lor song ste/ der gnas pa'i de bzhin gshegs pa lnga dang spyan ma la sogs pa bsregs nas A li dang kA li dang ldan pa'i longs spyod rdzogs pa'i 'khor lo dang / bde ba chen po'i 'khor lo'i dbus su gnas pa'i rnam par shes pa'i rang bzhin haM yig</text></item>
<item><p>183b.7</p><section></section><text>kyang bsregs te/ gzhom du med pa bde ba chen po'i rang bzhin byang chub kyi sems blangs nas/ bcom ldan 'das dang lhan cig ro mnyam par gyur pa slar yang 'ongs te/ nyi ma dang bcas pa'i thod pa yang bzung nas thugs ka'i sa bon la gzhug go/ /sa bon</text></item>
<item><p>184a.1</p><section></section><text>gyi yi ge de 'ba' zhig ni/ de bzhin gshegs pa lnga'i bdag nyid 'bar bzhin pa'i nA da dang bcas par rnam par gnas par gyur pa yin te/ de ltar yang gsung rab las/ /nA da thig le rdo rjer 'gyur/ /zla phyed rnam par snang mdzad 'dod/ /re khA rin chen</text></item>
<item><p>184a.2</p><section></section><text>bdag po nyid/ /ha yig yang ni 'od dpag med/ /U yig don yod grub par yang / /shes nas rgyal ba lnga bdag nyid/ /ces gsungs so/ /slar yang nA da las mar me'i rtse mo phyung nas/ phrag dog gi rang bzhin U yig ni/ /'dod chags kyi rang bzhin ha yig la</text></item>
<item><p>184a.3</p><section></section><text>bsdu'o/ /de'i rjes su ha yig kyang ser sna'i bdag nyid re khA la bsdu'o/ /de nas re khA yang gti mug gi rang bzhin zla ba phyed pa la'o/ /zla ba phyed pa yang zhe sdang gi rang bzhin thig le'o/ /thig le yang chos kyi dbyings kyi rang bzhin nA da la yang dag par bsdu bar bya'o/ /</text></item>
<item><p>184a.4</p><section></section><text>'di ltar chos thams cad gcig pa'i de zhin nyid ni rtag pa dang chad pa dang / dbus mtha' thams cad dang bral ba/ /thams cad la rab tu mi gnas pa'i bde ba chen po ni/ nA da tsam du rnam par dag par gyur pa yin no zhes bya ba ni phyag rgya chen po mdor bstan pa'o/ /de ltar</text></item>
<item><p>184a.5</p><section></section><text>yang / a ni yig 'bru kun gyi mchog /don chen mchog tu mi 'gyur ba/ /srog chen po ste skye ba med/ /tshig tu brjod pa spangs pa ste/ /zhes bya ba dang / rdo rje snying po rgyan du yang / /snying gi dbus na gzhom med ni/ /'bar ba mar me dag dang mtshungs/ /mi 'gyur mchog tu</text></item>
<item><p>184a.6</p><section></section><text>phra ba ste/ /a yig gtso bo dam pa'o/ /zhes pa dang / gzhan du yang / a yig ni gdod ma nas ma skyes pa nyid kyi phyir chos thams cad kyi sgo'o zhes so/ /sgyu 'phrul dra bar gsung pa/ /ma skyes pa yi chos rnams la/ /yi ge med cing gzhom med de/ /brjod pa dang ni</text></item>
<item><p>184a.7</p><section></section><text>rtog pa gang / /tshig 'di phyi rol yin zhes bya/ /zhes so/ /de nas smon lam gyi nus pa'i shugs las/ bsam pa sna tshogs pa'i sems can gyi gdul bya'i dbang gis chos kyi sku bdag nyid dang sna tshogs pa'i longs spyod rdzogs pa dang sprul pa'i sku'i rnam par spros</text></item>
<item><p>184b.1</p><section></section><text>nas sems can gyi don bya'o/ /de skad du yang gsung rab las/ /phyag rgya chen po'i dbang bskur bar/ /bde ba chen po ji ltar shes/ /de nyid las ni 'di 'byung ste/ /gzhan las dkyil 'khor 'di mi 'byung / /sgyu ma ji bzhin rmi lam bzhin/ /bar srid ji lta bur gyur pa/ /</text></item>
<item><p>184b.2</p><section></section><text>de lta nyid du dkyil 'khor snang / /rtag tu goms pa'i sbyor las 'byung / /zhes so/ /de ltar khams gsum po ma lus pa nyid dkyil 'khor gyi 'khor lo'i bdag nyid chu'i zla ba dang mtshungs par rten cing 'brel bar 'byung ba tsam du byas nas/ dbang po ma 'gags shing rnyog</text></item>
<item><p>184b.3</p><section></section><text>pa med pa/ thams cad du mi gnas pa'i rnal 'byor pas/ dogs pa med pa rang gi lha'i nga rgyal gyis ji ltar bde bar gnas par bya'o/ /de skad du yang / klu sgrub zhabs kyis/ srid gsum 'di min khang brtsegs yin te 'di rnams srog chags ma lags rgyal ba</text></item>
<item><p>184b.4</p><section></section><text>yin/ /bdag ni mi min 'khor lo'i dbang po yin la yul min dbang po sa sogs min/ /gzugs sogs min la chos nyid bdag nyid can min de slad de rnams dkyil 'khor pa/ /sna tshogs 'di rnams dkyil 'khor 'khor lor byas nas sems kyi 'khrul par 'gyur</text></item>
<item><p>184b.5</p><section></section><text>ba ci/ /zhes pa ni dam tshig gi phyag rgya mdor bstan pa'o/ /de nas rnam par dag pa dran par bya ste/ de la bgegs thams cad bskrad pa rnam par dag pa las/ rdo rje'i ra ba la sogs pa can no/ /chos thams cad nam mkhar rnam par dag pa las chos 'byung ngo / /</text></item>
<item><p>184b.6</p><section></section><text>nye bar ma gos pa'i chos nyid rnam par dag pas 'dab ma sna tshogs pa'i pad+ma'o/ /chos thams cad rang bzhin med cing mi phyed pa'i ye shes lnga rnam par dag pa las sna tshogs rdo rje'o/ /rig ma dang bcas pa'i rnam par snang mdzad rnam par dag pa las khang pa</text></item>
<item><p>184b.7</p><section></section><text>brtsegs pa'o/ /rnam par shes pa brgyad rnam par dag pa las/ du ma nyid la sogs pa dang bral ba'i phyir sna tshogs pa'i cha shas dbyibs tsam mo/ /de bzhin gshegs pa dang so so'i skye bo rnams de kho na nyid du gnyis su med pa'i rang bzhin yin pa'i phyir na/ mi mnyam</text></item>
<item><p>185a.1</p><section></section><text>pa med pas gru bzhi'o/ /dran pa nye bar gzhag pa bzhi rnam par dag pas shar gyi sgo'o/ /yang dag par spong ba bzhi rnam par dag pas lho'i sgo'o/ /rdzu 'phrul gyi rkang pa bzhi rnam par dag pas nub kyi sgo'o/ /dbang po lnga rnam par dag pas byang gi sgo'o/ /</text></item>
<item><p>185a.2</p><section></section><text>bsam gtan bzhi rnam par dag pas rta babs bzhi'o/ /ting nge 'dzin bzhi rnam par dag pas kha khyer bzhi'o/ /bzod pa dang chos mchog gi chos rnam par dag pas lha mo'i tshogs rnams so/ /gsung rab yan lag dgu rnam par dag pas dril bu dang bcas pa'i ba</text></item>
<item><p>185a.3</p><section></section><text>dan dgu'o/ /byang chub kyi yan lag bdun rnam par dag pa las/ dra ba dang dra ba phyed pa dang zla ba nyi ma dang me long dang me tog gi phreng pa dang rnga yab rnams 'bar ba nyid do/ /snying rje dang dgra bcom pa nyid dang bsod nams dang ye shes kyi tshogs kyis yongs su gang ba</text></item>
<item><p>185a.4</p><section></section><text>rnam par dag pa las gang ba'i bum pa brgyad do/ /sangs rgyas thams cad thams cad du rgyun chags par rdo rje'i tshul gyi chos kyi 'khor lo rab tu bskor ba rnam par dag pas rdo rje'i phreng ba nag po'o/ /gzugs la sogs pa rnam par dag pas mtha' yas shing dpe med pa'i 'dod pa'i yon tan</text></item>
<item><p>185a.5</p><section></section><text>lnga rnams so/ /shin tu rnam par dag pa'i chos kyi dbyings rnam par dag pas/ dkyil 'khor la mchod pa lnga'o/ /ngo tsha shes pa dang khrel yod pa rnam par dag pas/ rab tu 'phyang bzhin pa'i sgo'i gos rnams so/ /'phags pa'i lam yan lag brgyad rnam par dag</text></item>
<item><p>185a.6</p><section></section><text>pas ka ba brgyad po rnams so/ /chos thams cad bsam gyis mi khyab pa rnam par dag pas/ dur khrod brgyad kyis brgyan pa'o/ /'dod chags chen po ston pa rnam par dag pas/ 'dab ma brgyad pa'i pad+ma dmar po'o/ /rang bzhin med cing gnyis su med pa'i de kho na nyid</text></item>
<item><p>185a.7</p><section></section><text>kyi skyon rtsa ba nas 'byin pa rnam par dag pas/ ze 'bru la tshangs pa la sogs pa bdud bzhi'i gdan rnams so/ /sems can mtha' dag rgyun du gnas pa'i ma rig pa'i mun pa rnam par nyams par byed pa'i phyir dang / mi dge ba'i 'dam rdzab skems par byed pa'i phyir dang / </text></item>
<item><p>185b.1</p><section></section><text>byang chub kyi sems kyi myu gu yongs su smin par byed pa'i phyir/ tshangs pa la sogs pa'i steng du nyi ma'i dkyil 'khor ro/ /'jig rten gyi chos brgyad nye bar zhi ba rnam par dag pa las/ 'dab ma brgyad du phyogs skyong ba brgyad kyi gdan no/ /sems can thams cad kyi nyon</text></item>
<item><p>185b.2</p><section></section><text>mongs pa'i me zhi ba rnam par dag pas zla ba'i gdan rnams so/ /gzugs kyi phung po dang / gti mug chen po dang me long lta bu'i ye shes dang / gzugs dang / sbyin pa'i pha rol tu phyin pa dang / 'jig tshogs la lta ba dang shes bya'i sgrib pa rnam par dag pas gau rI'o/ /ser</text></item>
<item><p>185b.3</p><section></section><text>sna rnam par dag pas nya ro hi ta'o/ /nga rgyal la sogs pa'i skyon drug rnam par dag pas gri gug go/ /tshor ba'i phung po dang / nga rgyal dang / ser sna dang / mnyam pa nyid kyi ye shes dang / mthar 'dzin pa'i lta ba dang / nyon mongs pa'i sgrib pa dang / tshul khrims</text></item>
<item><p>185b.4</p><section></section><text>rnam par dag pas tsau rI'o/ /gsung rab yan lag dgu rnam par dag pas Da ma ru'o/ /gti mug rnam par dag pas phag pa'o/ /'du shes kyi phung po dang / 'dod chags chen po dang / so sor rtog pa'i ye shes dang / log par lta ba dang / skye ba'i sgrib pa dang / bzod</text></item>
<item><p>185b.5</p><section></section><text>pa dang / dri rnam par dag pas be t+tA lI'o/ /phrag dog rnam par dag pas rus sbal lo/ stong pa nyid rnam par dag pas ka pA la'o/ /'du byed kyi phung po dang / phrag dog dang / bya ba nan tan gyi ye shes dang / lta ba la mchog tu 'dzin pa dang / las kyi sgrib pa dang / bsam</text></item>
<item><p>185b.6</p><section></section><text>gtan dang / ro rnam par dag pas g+hasma rI'o/ /zhe sdang gis ni sbrul lo/ /'dod chags kyis ni rnal 'byor lhung bzed do/ /sa'i khams dang / stong pa nyid kyi rnam par thar ba'i sgo dang / byams pa chen po dang / thabs rnam par dag pas puk+ka sI'o/ /nga rgyal gyis ni seng</text></item>
<item><p>185b.7</p><section></section><text>ge'o/ /lus dang ngag dang sems kyi skyon rnam par dag pas dgra sta'o/ /chu'i khams dang / mtshan ma med pa'i rnam par thar pa'i sgo dang / snying rje chen po dang smon lam rnam par dag pas sha ba rI'o/ /byang chub kyi sems rnam par dag pas dge slong ngo / /mi mched pa'i</text></item>
<item><p>186a.1</p><section></section><text>dran pa rnam par dag pas 'khar gsil lo/ /me'i khams dang / smon pa med pa'i rnam par thar pa'i sgo dang / dga' ba chen po dang / stobs rnam par dag pas tsaN+Da lI'o/ /skyon ma lus pa rtsa ba 'byin pa rnam par dag pas thong gshol lo/ /mi shes</text></item>
<item><p>186a.2</p><section></section><text>pa gcod pa rnam par dag pas 'khor lo'o/ /rlung gi khams dang / mngon par 'dus ma byas pa'i rnam par thar ba'i sgo dang / btang snyoms chen po dang / ye shes kyi pha rol tu phyin pa rnam par dag pas Dom+bi nI'o/ /ye shes dag pas rdo rje'o/ /chos thams cad gcig</text></item>
<item><p>186a.3</p><section></section><text>pa'i rang bzhin nyid rnam par dag pas sdigs mdzub po/ /rnam par shes pa'i phung po dang / shin tu rnam par dag pa'i chos kyi dbyings dang / tshul khrims dang / brtul zhugs mchog tu 'dzin pa dang / reg bya dang / brtson 'grus kyi pha rol tu phyin pa'i rang bzhin rnam par</text></item>
<item><p>186a.4</p><section></section><text>dag pas dpal he ru ka'o/ /byams pa'i thugs rnam par dag pas yan lag nag po'o/ /sku dang / gsung dang / thugs rdo rje'i rang bzhin gyi spyan gsum ste/ snying rje las kun du dmar ba'o/ /rnam par thar pa brgyad rnam par dag pas zhal brgyad do/ /de la dbang dag</text></item>
<item><p>186a.5</p><section></section><text>pas g.yon pa dmar po'o/ /zhi ba dag pas g.yas pa dkar po'o/ /mi bskyod pa dang / 'od dpag med dang / rin chen dbang po dang / rnam par snang mdzad dang / don yod grub pa rnam par dag pas 'khor lo dang / rna cha dang / mgul rgyan dang / gdu bu dang / ska rags rnams</text></item>
<item><p>186a.6</p><section></section><text>so/ /rdo rje sems dpa'i rang bzhin gyis thal ba'i ra ri'o/ /khro zhing gdub pa'i gdul bya'i slad du khro bor bstan pa'i phyir skra rnams dmar po dang ser skya gyen du brdzes pa'o/ /rang bzhin med pa rtogs par bya ba'i ched du spyi bor sna tshogs rdo rje'o/ /rigs lnga dag pas</text></item>
<item><p>186a.7</p><section></section><text>dpral ba'i steng du thod pa lnga po rnams so/ /stong pa nyid bcu drug rnam par dag pas phyag rnams so/ /thabs dang shes rab kyis g.yon dang g.yas kyi lha la sogs pa rnams kyi thod pa rnams so/ /glo dang / dbugs mi bde ba dang / smyo ba dang / zad byed dang / </text></item>
<item><p>186b.1</p><section></section><text>mdze dang / rkang bam dang / mchin nad dang / mcher nad rnams rnam par dag pas glang po la sogs pa brgyad dang ldan pa'o/ /sems can thams cad kyi glo la sogs pa sel bar byas nas grub pa'i dbang phyug thams cad dag pa las sa la sogs pa brgyad dang ldan pa'o/ /</text></item>
<item><p>186b.2</p><section></section><text>A li kA li rnam par dag pas mgo bo lnga bcu'i phreng ba rnams so/ /bsdu ba'i dngos po bzhi dag pas zhabs bzhi rnams so/ /byang chub kyi yan lag bdun dag pas pags pa'o/ /bden pa bzhi rnam par dag pas rus pa'o/ /sha ni puk+ka sI'o/ /khrag ni sha ba rI'o/ /</text></item>
<item><p>186b.3</p><section></section><text>khu ba ni tsaN+Da lI'o/ /rkang dang tshil bu ni Dom+bi nI'o/ /gzugs dang / tshor ba dang / 'du shes dang / 'du byed dag pas gau rI la sogs pa bzhi'o/ /sprul ba dang / chos dang / longs spyod rdzogs pa ste sku gsum po dag pas sum khyog go/ /bde ba chen po'i sku dag pas sku</text></item>
<item><p>186b.4</p><section></section><text>gcig tu 'brel pa'o/ /khams gsum po mtha' dag dmigs pa med pa rnam par dag pas/ skyil krung phyed pa'o/ /thams cad sgro 'dogs pa med pas/ zhabs gcig gi sor mos nyi ma'i gdan la btsugs pa'o/ /chos thams cad bdag med pa rnam par dag</text></item>
<item><p>186b.5</p><section></section><text>pas/ shes rab kyi pha rol tu phyin pa'i ngo bo nyid chos kyi dbyings kyi rang bzhin bdag med ma'o/ /yod pa dang med pa la sogs pa'i skyon gcod pa rnam par dag pas gri gug go/ /dngos po dang dngos po med pa'i rnam par rtog pa'i mgo bo dag pas pad+ma'i snod do/ bdud</text></item>
<item><p>186b.6</p><section></section><text>bzhi'i khrag dag pa las khrag gis gang ba'i thod pa rnams so/ /yi ge lnga bcu dag pas mgo bo'i phreng ba rnams so/ /srid pa dang zhi ba'i rang bzhin gyis phyag gnyis so/ /bden pa gnyis dag pas zhabs gnyis so/ /stong pa nyid dang snying rje dbyer med pa'i rang gi ro</text></item>
<item><p>186b.7</p><section></section><text>'bab pa yang dag par rig cing grub pa'i mtha' dag pas/ phyi rol du shes rab dang / thabs snyoms par 'jug pa ston pa'o/ /mtshan mo dang nyin mo rnam par dag pas shes rab dang thabs kyi tha snyad do/ /dbyu gu drug cu rtsa bzhi dang thun tshod brgyad dang / 'pho ba bcu drug dang / </text></item>
<item><p>187a.1</p><section></section><text>chu tshod sum cu rtsa gnyis rnams rnam par dag pas/ go rims bzhin du sprul pa la sogs pa'i 'khor lo bzhir gnas pa'i 'dab ma rnams so/ /de nas kye rdo rje'i dam tshig dang ldan pa'i rnal 'byor pas rdo rje dril bu bzung ste/ sems can thams cad</text></item>
<item><p>187a.2</p><section></section><text>la phan pa'i slad du gtor ma byin gyis brlab par bya'o/ /de la chos 'byung gi nang du 'dab ma brgyad pa'i pad+ma dmar po gsum gyi dbus dang steng dang 'og tu brgyan par blta'o/ /de la dbus kyi pad+ma 'dab ma brgyad kyi shar gyi 'dab ma la/ dbang po dkar po mig stong pa</text></item>
<item><p>187a.3</p><section></section><text>phyag na rdo rje dang sa srung dkar po'i gdan can no/ /lho'i 'dab ma la gshin rje nag po phyag na dbyug pa dang ma he la zhon pa'o/ /nub kyi 'dab ma la chu lha dkar po phyag na zhags pa dang / chu srin la zhon pa'o/ /byang gi 'dab ma la gnod sbyin ser po phyag na shrI pha dang mi la</text></item>
<item><p>187a.4</p><section></section><text>zhon pa'o/ /'di rnams thams cad ni rgyan thams cad tshang zhing rin po che'i cod pan can/ gshin rje ni nyi ma'i gdan dang nyi ma'i 'od de/ lhag ma rnams zla ba'i gdan dang zla ba'i 'od do/ /dbang ldan gyi 'dab ma la 'byung po'i bdag po dkar po mig gsum pa ral pa'i cod</text></item>
<item><p>187a.5</p><section></section><text>pan can no/ /stag gi pags pa'i gos 'chang zhing / thal bas ra rir byugs pa/ rus pa'i rgyan can/ phyag na rtse gsum dang khyu mchog la zhon pa/ zla ba'i gdan dang zla ba'i 'od do/ /me'i 'dab ma la me lha shin tu ser skya mi'u thung gsus pa 'phyang ba/ ral pa'i</text></item>
<item><p>187a.6</p><section></section><text>cod pan can/ bgrang phreng dang spyi blugs 'dzin pa/ blo gos can ra skyes la zhon pa nyi ma'i gdan dang nyi ma'i 'od do/ /bden bral gyi 'dab ma la/ srin po skra ser skya gyen du brdzes la khros shing smin ma 'khyog po dang bcas pa gri dang thod pa 'dzin zhing mi nag po la zhon pa nyi ma'i</text></item>
<item><p>187a.7</p><section></section><text>gdan dang nyi ma'i 'od do/ /rlung gi 'dab ma la rlung lha ljang gu rin po che'i cod pan can/ phyag na rgyal mtshan dang / ri dgas la zhon pa zla ba'i gdan dang zla ba'i 'od dang rgyan thams cad kyis brgyan pa'o/ /lte ba la sa'i lha mo ser mo lha'i na bza' dang rgyan thams cad pa phyag na bum pa</text></item>
<item><p>187b.1</p><section></section><text>dang zla ba'i gdan la zla ba'i 'od de/ sa'i lha mo la yi dgas kyis kun du bskor nas gnas pa'o/ /chos 'byung gi steng du gnas pa'i pad+ma 'dab ma brgyad kyi shar gyi 'dab ma la zla ba dkar po rin po che'i cod pan can phyag na ku mu da dang rgyan thams cad pa rta dkar po la zhon zhing zla ba'i gdan</text></item>
<item><p>187b.2</p><section></section><text>la zla ba'i 'od do/ /lho'i 'dab ma la nyi ma dmar po phyag gnyis na pad+ma 'dzin pa/ rin po che'i cod pan can/ rgyan thams cad pa rta ljang gu la zhon pa/ rang gi gdan la rang gi 'od do/ /zla ba dang nyi mas mtshon nas/ phyogs dang phyogs bral de rnams su rim pas/ bkra shis dang lhag pa dang</text></item>
<item><p>187b.3</p><section></section><text>phur bu dang pa wa sangs dang spen pa dang sgra gcan rnams te/ dmar po dang sngo bsangs dang ser po dang dkar po dang nag po dang dud ka rang rang gi gdan dang mtshan ma dang rgyan thams cad pa'o/ /dbus kyi lte ba la tshangs pa ser po gdong bzhi pa/ phyag bzhi pa ste dbyu gu gsum 'dzin pa dang / mi</text></item>
<item><p>187b.4</p><section></section><text>'jigs pa'i phyag dang bgrang phreng dang spyi blugs 'dzin pa/ mchod phyir thogs dang / mi'u thung yan lag thung ba ngang pa la zhon pa/ zla ba'i gdan la zla ba'i 'od de/ tshangs pas kun du bskor ba'o/ /tshangs ris dang tshangs pa mdun na 'don dang dga' ldan dang 'thab bral dang / 'og min la</text></item>
<item><p>187b.5</p><section></section><text>sogs pa'i lha thams cad rang rang gi gzugs su blta'o/ /chos 'byung gi 'og tu gnas pa'i pad+ma 'dab ma brgyad la/ phyogs dang phyogs bral rnams su rim pas/ stobs kyi rgyu ljang gu dang dung skyong ser po dang mtha' yas sngon po dang nor rgyas dang dmar po dang 'jog po dang rigs</text></item>
<item><p>187b.6</p><section></section><text>ldan dag ser po dang pad+ma dang pad+ma chen po dag dkar po ste/ brgyad po 'di rnams ni rin po che'i cod pan can/ mi'i gdong pa la gdengs ka dang ldan pa/ rgyan thams cad pa/ lha ma yin dang dmyal ba'i sems can dang bcas pa'o/ /lte ba la/ lhag ma dkar po gdengs ka dang ldan pa'i</text></item>
<item><p>187b.7</p><section></section><text>mi'i gdong pa/ rin po che'i cod pan can te/ 'di rnams thams cad pad+ma la bzhugs pa'o/ /rang gi snying ga'i sa bon las 'thon pa'i gau rIs bkug nas/ tsau rIs pad+ma'i nang du gzhug cing / bet+ta lIs lcags sgrog gi 'ching bas bcings te/ g+hasma rI'i dril bu'i mthus dbang du</text></item>
<item><p>188a.1</p><section></section><text>byas te/ dbus kyi pad+mar gnas pa rnams rang rang gi sku mdog dang dbyibs dang mtshan ma rnams yongs su gyur nas/ hU~M yig las skyes pa'i dkar min rnams la/ mi bskyod pa'i cod pan can/ steng du gnas pa rnams rang rang gi gzugs spangs nas oM yig</text></item>
<item><p>188a.2</p><section></section><text>las skyes pa'i dkar po rnams la/ rnam par snang mdzad kyi cod pan can/ 'og tu gnas pa rnams rang rang gi gzugs spangs nas AHyig las skyes pa'i dmar po rnams la/ 'od dpag med kyi cod pan can/ pad+ma gsum la gnas pa 'di rnams kyang / zhal gcig pa/ phyag gnyis pa</text></item>
<item><p>188a.3</p><section></section><text>rdo rje dang / rdo rje dril bu 'dzin par 'dra ba'i rigs mas 'khyud pa/ g.yas brkyang gi stabs kyis bzhugs par blta bar bya'o/ /de ltar 'di rnams brtan par byas te/ oM pra wa ra sat+kA ra ar+g+haM pra tI ts+tsha swA hA/ zhes pa'i sngags kyis/ dung gi phyag rgyas mdun du mchod yon phul nas/ </text></item>
<item><p>188a.4</p><section></section><text>skam pa'i phyag rgyas blangs la/ zhal bsil phul te/ sngar bzhin du bdud rtsi myang ba'i tshogs gtor mas mchod cing / bdud rtsi nyid kyis rdzogs par byas nas/ oM in+da dza ma dzA la dza k+kha b+hU ta bah+ni bA u rak+kha tsan+da sudz+dza mA da bap+pa ta la/ pA tA le aT+Ta sap+pa swA hA zhes pa 'dis 'di</text></item>
<item><p>188a.5</p><section></section><text>rnams bsngags par bya'o/ /dril bu gsil zhing gtor mas mchod de/ hU~M yig las skyes pa'i nas 'bras kyi tshad tsam gyi rdo rje'i ljags kyi 'od zer gyi rgyun gyis drangs nas/ rnal 'byor pa bdag nyid kyis zos te/ 'di rnams bzar gzhug go/ /de rnams kyang hU~M las byung</text></item>
<item><p>188a.6</p><section></section><text>ba'i rdo rje'i ljags kyi rgyun gyis de la ji ltar bde bar myong bar byed do zhes bsam par bya'o/ /i daM ba liM b+hUM dza dziM g+ha phul+la d+hU p+pa mAM sa piM g+ha am+b+ha kadz+dza sarba sA d+ha khan+ti khu Ni phe Da gA da zhes pas las bcol te/ dril bu gnas gsum du gsil bar bya'o/ /oM a kA ro mu khaM sar+b+ba</text></item>
<item><p>188a.7</p><section></section><text>d+har+m+mA NAM A d+ya nut+pan+na twAta oM AHhU~M phaT swA hA zhes pa'i sngags kyis de rnams tshim par bya'o/ /kaul+la i reT+Thi a bo lA mum+mu Ni re kak+ko lA/ g+ha Ne kr-i pi Ta ho bAdz+dza i kA ru Ne ki a i na ro lA/ /ta hiM ba la khAdz+dza i gA D+heM ma a NA badz+dzi i/ ha le kA lany+dzi ra pA Ni a i dun+du ra bAdz+dzi</text></item>
<item><p>188b.1</p><section></section><text>a i/ tsa u sa ma kAts+tshu rI sih+la kap+pu ra lA i a i/ mA la in+d+ha Na sA liM dza/ ta hiM b+ha ru khA i a I/ phreM kha Na khe Ta ka ran+te sud+d+hA sud+d+ha na mu Ni a i/ ni rang+shu aM ge tsa DA bi/ /a i ta hiM dza sa rA pa pA Ni a i/ /ma la a dza kun+du ru pAT+ta i/ TiN+Di ma ta hiM bAdz+dzi a i/ zhes pa'i rdo rje'i</text></item>
<item><p>188b.2</p><section></section><text>glus yan lag thams cad gang zhing yang dag par gang bar byas nas/ rjes la zhabs bsil phul te/ oM badzra satwa sa ma ya/ ma nu pA la ya/ badzra satwa twe no ba tiSh+Tha dr-i D+ho me b+ha ba/ su to Sh+yo me b+ha ba/ su po Sh+yo me b+ha ba/ a nu rak+to me b+ha ba/ sarba siMd+d+ha me pra yats+tsha/ sar+b+ba karma</text></item>
<item><p>188b.3</p><section></section><text>su tsa me tsit+taM shre yaHku ru hU~M ha ha ha ha hoHb+ha ga bAn sarba ta thA ga ta badzra mA me mu ny+tsa badzri b+ha ba ma hA sa ma ya satwa AH zhes brjod nas/ oM badzra muHzhes bya ba 'dis gshegs su gsol bar bya'o/ /de nas gzhan yang bza' ba la sogs pa la longs spyod pa na/ cho ga 'dis</text></item>
<item><p>188b.4</p><section></section><text>bza' bar bya ste/ bkres pa'i thab kyi steng du snying ga'i nyi ma'i me la bza' ba la sogs pa'i rdzas lag pas blugs te sbyin sreg bya'o/ /hU~M dkar po las byung ba'i nas kyi 'bras bu'i tshad tsam gyi rdo rjes mtshan pa'i rdo rje'i lces sku gsum gyi bdag nyid 'khor lo dang bcas</text></item>
<item><p>188b.5</p><section></section><text>pa'i he ru ka'i rang bzhin rnams la rnal 'byor pas gang ba'i sbyin sreg phul ba de thams cad mgrin pa'i bug pa'i sgo nas rab tu zhugs te/ bkres pa'i mes smin pa bdud rtsir gyur pa'i bdud rtsi des 'khor lo dang bcas pa'i bcom ldan 'das tshim par byas par gyur pa'o zhes pa</text></item>
<item><p>188b.6</p><section></section><text>nang gi sbyin sreg gi cho ga'o/ /thog ma med cing 'das pa'i skye bar rang dang gzhan du 'byed pa'i rtog pa mtha' yas par dman pa/ /bde ba brdzun par rab tu snang ba 'dir ni rtag tu sna tshogs mdzes pa gang yin yongs gyur te/ /dag cing dag pa las ni rgyal ba rnams kyi srid</text></item>
<item><p>188b.7</p><section></section><text>dang zhi ba mnyam nyid gnyis med rang bzhin 'di/ /nges par 'khor lor 'khor lo'i bdag po rgyal po'i yon tan brten te rdo rje mkha' 'gro thub dbang po/ /he ru ka dpal sgrub thabs shin tu gsal zhing dpal ldan rin chen btsun mos mdzad pa ni/ /yan lag nying lag dang</text></item>
<item><p>189a.1</p><section></section><text>bcas rnam par dag pa'i gter zhes bya ba'i ming dang yang dag ldan/ /bdag gis 'di byas nges par bsod nams nyer bsags gang yin des ni sdug bsngal dang bral bas/ /gang 'dis 'jig rten gsum gyur skye bos myur du phyag rgya chen po'i go 'phang</text></item>
<item><p>189a.2</p><section></section><text>thob gyur cig /dpal kye rdo rje'i sgrub pa'i thabs rnam par dag pa'i gter zhes bya ba/ mkhas pa chen po gnyis su med pa'i rdo rje a ba d+hU tI pas mdzad pa rdzogs so// //rgya gar shar phyogs kyi mkhas pa chen po/ dpal nags kyi rin chen gyi spyan sngar/ dpal</text></item>
<item><p>189a.3</p><section></section><text>kye rdo rje'i lam gyi stegs bu las/ bde ba chen po'i khang bzangs su nye bar 'dzegs pa/ mi'i dbang po grags pa 'byung gnas kyis gsol ba btab pa las/ paN+Di ta chen po de nyid dang / gzhon nu dpal gyis pho brang sne gdong du bsgyur ba'o/ /'di'i gzhung tshad ni rgya dpe la</text></item>
<item><p>189a.4</p><section></section><text>tshigs su bcad pa bdun cu lhag pa'i sum brgya'o zhes so/ /'dis kyang 'gro ba mang po la phan par gyur cig// @##/ /rgya gar skad du/ b+h+ra ma hA ra sA d+ha naM nA ma/ bod skad du/ 'khrul pa spong ba zhes bya ba'i sgrub pa'i thabs/ dpal dgyes pa'i rdo rje la</text></item>
<item><p>189a.5</p><section></section><text>phyag 'tshal lo/ /sa la zhabs mnan byin pa'i shugs kyis rgya mtshor rnam par bskyod/ /'jigs pa'i dus kyi sprin ltar zhal rnams kyis ni sgra 'byin zhing / /phyag gi nags tshal rlung gis ri yi rtse mo 'gul nas 'phen/ /he ru ka yi gar gyis khyed rnams 'jigs</text></item>
<item><p>189a.6</p><section></section><text>pa sel ba yin/ /zhal gdong re rer spyan gsum pa/ /zhabs bzhi yis ni 'jigs mdzad cing / /phyag ni bcu drug zhal brgyad pa'i/ /dgyes rdor sgrub thabs bshad par bya/ /'dir bsgom pa dang / bzlas pa la dbang bar gyur pa'i sngags pa nang par sngar langs te/ snying</text></item>
<item><p>189a.7</p><section></section><text>gar nyi ma la sa bon bsams la/ /gdong bkru ba la sogs pa byas te/ oM rak+Sha rak+Sha hU~M hU~M hU~M phaT swA hA/ zhes bya bas gnas dang bdag nyid dang rnal 'byor bsrung ba byas nas/ dri dang me tog la sogs pa dri zhim po dang ldan pa'i bsam gtan gyi gnas su zhugs la/ </text></item>
<item><p>189b.1</p><section></section><text>stan bde ba la skyil mo krung bcas te/ mchod yon la sngags yongs su bzlas nas snying ga'i sngags kyi 'od zer gyis mdun gyi nam mkha' la bcom ldan 'das 'khor dang bcas pa spyan drangs te/ bltas nas snying ga'i sa bon las byung ba'i dkar mo la sogs pa'i lha mo</text></item>
<item><p>189b.2</p><section></section><text>brgyad kyis mchod par bya'o/ /de la dkar mo ni ri bong can 'dzin no/ /chom rkun ma ni nyi ma'o/ /ro langs ma ni chu'o/ /za phod ma ni stobs so/ /spos mo ni tsan+dan no/ /ri khrod ma ni sbrang rtsi'o/ /gtum mo ni cang te'u rdung ba'o/ /g.yung mo ni skyes bu bzhin du mgul pa nas</text></item>
<item><p>189b.3</p><section></section><text>'khyud pa'o/ /de nas bcom ldan 'das de nyid kyi mdun du sdig pa bshags pa la sogs pa 'di ltar bya ste/ bdag gis sdig pa thams cad bcom ldan 'das la so sor bshags so/ /sangs rgyas dang byang chub sems dpa' dang 'phags pa dang so so'i skye bo thams</text></item>
<item><p>189b.4</p><section></section><text>cad la rjes su yi rang ngo / /bdag gis dge ba thams cad kyang bla na med pa yang dag par rdzogs pa'i byang chub tu yongs su bsngo'o/ /bdag nyid byang chub kyi bar du rkang gnyis rnams kyi mchog sangs rgyas la skyabs su mchi'o/ /theg pa chen po'i chos kyi mchog chos la</text></item>
<item><p>189b.5</p><section></section><text>skyabs su mchi'o/ /phyir mi ldog pa'i byang chub sems dpa'i tshogs kyi mchog dge 'dun la skyabs su mchi'o/ /e ma'o sems can thams cad kyi don phan pa dang bde ba'i phyir bdag bla na med pa yang dag par rdzogs pa'i byang chub tu mngon par rdzogs par sangs rgyas nas/ mchog tu mthar phyin pa'i</text></item>
<item><p>189b.6</p><section></section><text>mya ngan las 'das pa la thug gi bar gyi sangs rgyas kyi byang chub la dgod par bgyi'o/ /'di ltar bdag nyid bla na med pa yang dag par rdzogs pa'i byang chub kyi lam rdo rje theg pa la brten par bgyi'o/ /de nas sems can thams cad la khyad par du 'phags pa'i lha'i bde ba</text></item>
<item><p>189b.7</p><section></section><text>dang mi 'bral bar gnas pa'i rnam pa'i dga' ba dang / nyon mongs pa'i gnyen po'i lam la sbyor ba'i rnam pa'i btang snyoms bsgom par bya'o/ /de nas chos thams cad la yid kyis dmigs nas dpyad par bya ste/ 'di dag ni sems nyid de dang de'i rnam par 'phrul par snang ste/ </text></item>
<item><p>190a.1</p><section></section><text>dper na rmi lam bzhin du sems las phyi rol na sems kyi gzung ba med do/ /gzung ba dngos po med pa'i phyir sems kyang 'dzin pa'i dngos po med de/ de'i phyir chos thams cad ni sems kyi lus te/ de dag gzung ba dang 'dzin pas stong pa nyid la don dam pa zhes</text></item>
<item><p>190a.2</p><section></section><text>bya'o/ /de ltar mtha' gcig tu nges nas 'khrul par sgro btags pas 'khrul pa'i mtshan ma'i chos thams cad kyi rnam pa spangs pa de dag gi rang bzhin gnyis su med pa rnam par rig pa'i mtshan nyid 'ba' zhig tu blta'o/ /'di ni dam pa'i byang chub kyi sems 'jig rten las</text></item>
<item><p>190a.3</p><section></section><text>'das pa stong pa nyid kyi ye shes spros dang bral zhing rnam par rtog pa dang bral ba zhes bstan to/ /de nas de'i sngags kyis byin gyis brlab ste/ oM shU n+ya tA dz+nyA na badzra swa b+hA ba At+ma ko\u0f85haM/ de nyid bcom ldan 'das ma shes rab kyi pha rol tu phyin ma ste/ de nyid mchog tu bsrung ba'o/ /</text></item>
<item><p>190a.4</p><section></section><text>de nas de'i rgyu mthun par gyur pa rnam pa dang bcas pa dag pa 'jig rten pa'i ye shes kyi rang bzhin gyi bsrung ba bsgom par bya ste/ /mdun du raM las nyi ma rnam par bsgom bya zhing / /nyi ma de las hU~M byung sna tshogs rdo rjer 'gyur/ /rdo rje de nyid kyis kyang rnam par bsgom bya ba/ /rab dang ni gur yang</text></item>
<item><p>190a.5</p><section></section><text>rab tu bcing ba'o/ /sna tshogs rdo rje 'od zer 'jigs pa'i me ltar bzod par dka' ba rnams kyis thams cad du spros nas gtams par gyur pas logs la rdo rje'i rab 'bar ba gru bzhi pa dang / steng du rdo rje'i gur dang / 'og tu yang rdo rje'i rang bzhin gyi gzhi 'og gi sa gzhi la thug</text></item>
<item><p>190a.6</p><section></section><text>par gyur pa blta bar bya'o/ /de nas nyi ma dang sna tshogs rdo rje 'od zer du gyur te/ phyogs phyogs su spros nas gtams par gyur pas phyi rol thag ring por mtshams gcad par bya'o zhes pa ni tshigs su bcad pa'i don to/ /de nas de'i rgyu mthun par gyur pa ste nyid kyi 'byung ba chen po</text></item>
<item><p>190a.7</p><section></section><text>lnga rnam par dag pa bsam par bya ste/ de la nam mkha' 'byung ba chen po chos 'byung zhes bya ba rdo rje 'dzin pa chen po'i rang bzhin ston ka'i zla ba bzhin dkar ba 'og phra zhing steng rgya che pa/ gru gsum pa nang nam mkha'i rang bzhin nang du pad+ma 'dab ma sna tshogs pa skyes pa'i snying po</text></item>
<item><p>190b.1</p><section></section><text>la sna tshogs rdo rje rgya chen po gnas pa'o/ /de'i dbus su 'byung ba chen po bzhi'i dkyil 'khor rnam pa bzhi lha mo bzhi'i rang bzhin gong nas gong du blta bar bya ste/ dang por yi ge laM las dbang chen gyi dkyil 'khor chen po gru bzhi pa ser po grwar rdo rje rtse gsum pas mtshan pa'o/ /de nas</text></item>
<item><p>190b.2</p><section></section><text>paM las chu'i dkyil 'khor zlum po dkar ba bum pas mtshan pa'o/ /de nas raM las me'i dkyil 'khor gru gsum pa dmar po grwar raM gyis mtshan pa'o/ /de nas yaM las rlung gi dkyil 'khor gzhu'i rnam pa nag po mtha' ma gnyis su dar dpyang g.yo bas mtshan pa'o/ /sgom</text></item>
<item><p>190b.3</p><section></section><text>pa pos yang de'i tshe 'jig rten las 'das pa'i ye shes khyab par byed pa de nyid kho na gnas so/ /de nas sna tshogs rdo rje'i lte ba'i dbus su 'byung ba chen po bzhi yongs su gyur pa las skyes pa'i sangs rgyas kyi zhing yongs su bsdus pa'i ngo bo/ /thar pa chen po'i khang pa rnam par</text></item>
<item><p>190b.4</p><section></section><text>snang mdzad kyi rang bzhin rin po che sna tshogs las gyur pa'i khang pa brtsegs pa 'jig rten gyi khams thams cad bdag med par ston pa'i dur khrod brgyad kyis nye bar bskor ba bsgom par bya'o/ /gru bzhi pa la sgo bzhi pa/ /ka ba brgyad kyis nye bar mdzes/ /stegs bu bzhi</text></item>
<item><p>190b.5</p><section></section><text>yis yongs su bskor/ /twa ra na ni bzhis brgyan zhing / /do shal dang ni do phyed dang / /dar dang me tog phreng ba dang / /bla re me long rnga yab dang / /rdo rje thig skud rnams kyis mdzes/ /'od las sangs rgyas tshogs 'phro zhing / /g.yo zhing bkra ba'i ba dan mchog/ /phyogs kyi sgo la</text></item>
<item><p>190b.6</p><section></section><text>dril bu 'khrol/ /'dod pa lnga po mchog rnams dang / /dam pa'i mchod pa rnam lngas spras/ /de yi nang gi rim pa las/ /pad+ma 'dab brgyad ge sar bcas/ /sgo bzhi dang ni gru bzhi dang / /dbus ma dag tu stan dag ni/ /tshangs dbang nye dbang drag po dang / /gshin rje gnod</text></item>
<item><p>190b.7</p><section></section><text>sbyin yang de bzhin/ /bden bral dang ni thags bzangs ris/ /dbus su bdud rtsi bzhi pa ste/ /gong nas gong du bkan pa'o/ /'jigs ldan bdud ni bzhi po yi/ /snying ga dag tu nyi mas mnan/ /'jigs pa gzhan yang zla bas so/ /de yi dbus kyi gdan gyi steng du dbyangs</text></item>
<item><p>191a.1</p><section></section><text>yig bco lngas zla ba'i dkyil 'khor me long lta bu'i ye shes kyi rang bzhin dang / de'i steng du gsal byed sum cu rtsa bzhis nyi ma'i dkyil 'khor mnyam pa nyid kyi ye shes kyi rang bzhin dang / de'i dbus su oM dang hU~M yongs su gyur pa las gri gug dang thod pa'i</text></item>
<item><p>191a.2</p><section></section><text>dbus su rang gi sa bon gyis mtshan pa so sor rtog pa'i ye shes kyi bdag nyid bsam par bya'o/ /de nas sa bon gnyis las rnal 'byor ma'i 'khor lo'i rnam pa dang de bzhin gshegs pa thams cad yongs su spros nas slar 'dus te sa bon dang lhan cig tu gyur pa ni bya ba nan</text></item>
<item><p>191a.3</p><section></section><text>tan gyi ye shes so/ /de nas zla ba dang nyi ma dang mtshan ma dang sa bon yongs su gyur pa las skyes pa bcom ldan 'das rdo rje sems dpa' 'chad par 'gyur ba'i kha dog dang rnam pa dang mtshan ma la sogs pa rnams kyis/ dpal he ru ka'i gzugs su bskyed cing de bzhin du bdag</text></item>
<item><p>191a.4</p><section></section><text>med mas mgul nas 'khyud pa ni shin tu rnam par dag pa chos kyi dbyings kyi ye shes kyi bdag nyid du blta'o zhes pa ni mngon par rdzogs par byang chub pa rnam pa lnga'o/ /hoHgnyis kyi ni bar gnas pa'i/ /'bar ba'i sa bon gnyis po ni/ /dga' ldan de yi zhal nas zhugs/ /</text></item>
<item><p>191a.5</p><section></section><text>pad+ma'i mtha' ru chags pas zhu/ /de nas rdo rje chags chen gyis/ /rig ma dang ni lhan cig zhu/ /ston ka'i zla ba dang 'dra bar/ /de ni zlum por gyur nas gnas/ /de nas zla gdan grwar gnas pa'o/ /lha mo bzhi po dag gis ni/ /rdo rje'i glu ni bzhi dag gis/ /bzhengs phyir de la</text></item>
<item><p>191a.6</p><section></section><text>skul bar byed/ /rje btsun snying rje'i yid kyis bzhengs/ /spos mo bdag la yongs su skyobs/ /stong pa'i ting nge 'dzin spongs la/ /bde chen 'dod pas bdag la sbyor/ /khyod med na ni bdag 'gum pas/ /kye yi rdo rje khyed bzhengs shig /stong pa'i ting nge 'dzin spongs la/ /ri</text></item>
<item><p>191a.7</p><section></section><text>khrod dgos pa sgrub mdzod cig /gtso bo 'jig rten mgron gnyer nas/ /ci phyir stong pa nyid la bzhugs/ /khyod mi bzhugs na phyogs rmongs pas/ /gtum mo bdag ni gsol ba 'debs/ /mig 'phrul lta bu khyod bzhengs shig /bdag gis khyed kyi thugs 'tshal gyis/ /</text></item>
<item><p>191b.1</p><section></section><text>sme mo bdag ni mkhas par dgongs/ /snying rje rgyun chad ma mdzad cig /de nas glu yi dor byas te/ /zhu ba bsdus pa las skyes pa/ /de'i dbus su byung ba'i nyi ma'i dkyil 'khor la gnas pa'i aM dang hUM gnyis dang / lha'i mtshan ma dang / lus la sogs pa nam mkha' lta bu dang</text></item>
<item><p>191b.2</p><section></section><text>sgyu ma lta bur nges par byas nas/ de yongs su gyur pa la brten pa'i ting nge 'dzin gyi rang bzhin gyi gri gug dang thod pa gnyis sbyor ba'i snying po la yang dag par ji lta ba bzhin yongs su shes pa'i rang bzhin gyi lha'i sa bon gnyis dang ldan pa blta bar bya'o/ /de nas de nyid las</text></item>
<item><p>191b.3</p><section></section><text>rnal 'byor gyis de bzhin gshegs pa mtha' yas pa'i rang bzhin gyi rnal 'byor ma'i 'khor lo'i rnam pa spros te/ /thams cad sems kyi rang bzhin du nges par byas nas/ yang slar rnal 'byor gyis bsdus te/ de dag thams cad sgyu ma lta bu dang nam mkha' lta bu yongs su shes nas nyi ma</text></item>
<item><p>191b.4</p><section></section><text>gnyis dang mtshan ma dang sa bon rnams yongs su gyur pa las skyes pa'i bdag nyid he ru kar blta bar bya'o/ /zhabs rnams kyis ni stang stabs dang / /lha dang lha min la sdigs mdzub/ /spyan ni gdug cing zlum la dmar/ /lang tsho gzhon zhing 'gying bag can/ /zhabs</text></item>
<item><p>191b.5</p><section></section><text>bzhi dang ni zhal brgyad pa/ /brgyad gnyis phyag gis nyer brgyan cing / /bdud bzhi dag ni yang dag mnan/ /skyil krung phyed pa'i gar byed pas/ /mgo phreng do shal chen po dang / /nyi ma la bzhugs 'jigs kyang 'jigs/ /spyi bor sna tshogs rdo rje 'dzin/ /gnag</text></item>
<item><p>191b.6</p><section></section><text>cing nyi ma 'bar ba'i 'od/ /zhal nas hU~M ni spro bar byed/ /thal ba dag gis sku la byugs/ /rtsa ba'i zhal ni nag chen po/ /g.yas ni kun+da dag dang mtshungs/ /g.yon pa mi bzad chen po dmar/ /spyi bo'i zhal ni gtsigs pa'o/ /lhag ma'i zhal ni phung ba 'dra/ /zhal gdong</text></item>
<item><p>191b.7</p><section></section><text>re rer spyan gsum pa/ /sgeg cing dpa' la 'jigs dang 'dra/ /gdug dang rgod dang 'jigs par byed/ /snying rje ngo mtshar zhi ba dang / /gar dgu yi ni ro dang ldan/ /dbus skra kham ser gyen du phyogs/ /'khor lo rna cha mgul rgyan dang / /lag gdub dang ni ska rags kyi/ /</text></item>
<item><p>192a.1</p><section></section><text>phyag rgya lnga yis yongs su brgyan/ /glang po rta bong glang rnga mo/ /mi dang sha ra b+ha byi la/ /g.yas kyi thod par go rims bzhin/ /glang po la sogs shes par bya/ /sa dang chu dang rlung rnams dang / /me dang zla ba nyi ma nyid/ /gnod sbyin dang ni nor lha ste/ /de dag</text></item>
<item><p>192a.2</p><section></section><text>g.yon gyi thod brgyad du/ /bdag med ma yis 'khyud pa ste/ /rang gi lta bu'i phyag rgya lnga/ /phyag gnyis zhal gcig zhabs gnyis pa/ /de yang gri gug thod pa 'dzin/ /de nas bcom ldan 'das kyi thugs kar nyi ma la thod pa gnas pa'i steng du nyi ma la hU~M ste/ bcom</text></item>
<item><p>192a.3</p><section></section><text>ldan 'das ma'i thugs kar yang zla ba la gri gug gnas pa/ /de'i yu bar zla ba la aM bsam par bya'o/ /de nas de'i rna ba la bdag med ma mig la rdo rje ma/ sna la gsang ba'i dkar mo/ /lce la chu'i rnal 'byor ma/ lus kyi dbang po la rdo rje mkha' 'gro ma yid la bdag med ma</text></item>
<item><p>192a.4</p><section></section><text>bsam par bya'o/ /rdo rje ma la sogs pa lnga po de dag nyid go rims bzhin du gzugs dang / tshor ba dang / 'du shes dang / 'du byed dang / rnam par shes pa'i phung po rnams la'o/ /gti mug dang / ser sna dang / 'dod chags dang / phrag dog dang / zhe sdang rnams la yang de bzhin</text></item>
<item><p>192a.5</p><section></section><text>no/ /gzugs dang / sgra dang / dri dang / ro dang / reg bya dang / chos kyi skye mched rnams la phyi'i dkar mo dang / chom rkun ma dang / ro langs ma dang / za phod ma dang / sa spyod ma dang / mkha' spyod ma'o/ /sa dang / chu dang / me dang / rlung gi khams rnams la spos mo dang / ri khrod ma dang / </text></item>
<item><p>192a.6</p><section></section><text>gtum mo dang / g.yung mo rnams so/ /lus dang / ngag dang / yid las spyod ma dang / bdag med ma'o/ /sha la spos mo'o/ /khrag la ri khrod ma'o/ /khu ba la gtum mo'o/ /rkang dang tshil gnyis la g.yung mo'o/ /pags pa la byang chub kyi yan lag bdun no/ /rus pa la bden pa bzhi</text></item>
<item><p>192a.7</p><section></section><text>ste/ de ltar na thams cad lhar gyur pa yin no/ /de'i rnam par dag pa gzhan yang bshad par bya ste/ snying rje yi ni spyan dmar la/ /yan lag nag po byams pa'i thugs/ /zhabs ni bsdu ba'i dngos po ste/ /bcu drug phyag ni stong pa nyid/ /zhal brgyad rnam par thar pa brgyad/ /de nyid</text></item>
<item><p>192b.1</p><section></section><text>gsum ni spyan gsum mo/ /phyag rgya lnga ni rgyal ba lnga/ /khro bos gdug pa rjes su 'dul/ /mgrin snying b+ha ga spyi bo la/ /'khor lo bzhi ni go rims bzhin/ /longs spyod rdzogs dang chos sprul dang / /bde ba chen po de brjod pa/ /chu skyes 'dab ma bcu drug brgyad/ /drug cu rtsa bzhi sum cu</text></item>
<item><p>192b.2</p><section></section><text>gnyis/ /oM dang hU~M dang AHdang ni/ /haM rnams kyis ni dbus su brgyan/ /de'i rjes la rang gi snying ga'i sa bon las spros pa'i 'od zer lcags kyu rnams kyis phyogs bcu na bzhugs pa'i de bzhin gshegs pa rnams spyan drangs te/ nam mkha' la bzhugs su gsol la/ de dag la lha</text></item>
<item><p>192b.3</p><section></section><text>mo brgyad kyis yang dag par mchod nas/ de bzhin gshegs pa thams cad kyis bdag la dbang bskur du gsol zhes gsol ba gdab par bya'o/ /de nas de dag dpal he ru ka'i gzugs su gyur pa rnams kyis/ de bzhin gshegs pa lnga'i bdag nyid kyis bdud rtsi lngas gang ba'i bum</text></item>
<item><p>192b.4</p><section></section><text>pas dbang bskur ro/ /dbang bskur ba dang ldan pa'i spyi bor bcom ldan 'das mi bskyod pa bskyed do/ /de'i mdun du me tog gi char dang gur kum gyi char 'bab par 'gyur ro/ /rnga'i sgra yang grag go/ /gzugs rdo rje la sogs pa rnams kyis kyang yang dag par mchod do/ /spyan ma la</text></item>
<item><p>192b.5</p><section></section><text>sogs pa rnams kyis kyang rdo rje'i glus bstod do zhes bya ba ni dang po'i rnal 'byor zhes bya ba'i ting nge 'dzin dang po ngo bo nyid kyi sku bstan to/ /de nas pad+ma byin gyis brlab pa ni/ oM pad+ma su khA d+ha rA ma hA rA ga su khaM dat+ta tsa tu rA nan+da b+ha ga bi shwa hU~M hU~M kaR+YaM ku ru Sh+wa me/ de nas rdo rje byin gyis brlab</text></item>
<item><p>192b.6</p><section></section><text>pa ni/ oM badzra ma hA dwe Sha tsa tu rA nan+da dA ya ka kha ga mu ka e ka ra so nA tha hU~M hU~M kaR+YaM ku ru Sh+wa me/ de nas oM shI shI ha swA hA/ zhes sbyor ba brtsam mo/ /de nas pad+ma'i nang du ltung ba'i zla ba zhu ba'i thigs pa yongs su gyur pa las/ gaM gis grub pa'i dkar mo kha dog nag mo gri gug dang ro hi ta'i nya</text></item>
<item><p>192b.7</p><section></section><text>'dzin pa shar gyi sgor zla ba'i gdan la bsam mo/ /de bzhin du tsa~M gis chom rkun ma btsod kyi mdog can cang te'u dang phag 'dzin pa/ lhor zla ba'i gdan la'o/ /de bzhin du ba~M gyis ro langs ma gser gyi mdog can rus sbal dang thod pa 'dzin pa nub kyi sgor zla ba'i gdan la'o/ /de</text></item>
<item><p>193a.1</p><section></section><text>bzhin du g+ha gis za phod ma margad kyi mdog can sprul dang rnal 'byor gyi snod 'dzin pa/ byang gi sgor zla ba'i gdan la'o/ /de bzhin du pa~M gis spos mo a n+da rnyil gyi mdog can seng ge dang dgra sta 'dzin pa dbang ldan gyi grwa'i gdan la'o/ /de bzhin du sa~M gis ri khrod ma chu</text></item>
<item><p>193a.2</p><section></section><text>shel gyi kha dog lta bu dge slong dang 'khar gsil 'dzin pa me'i grwa'i gdan la'o/ /de bzhin du la~M gis gtum mo nam mkha' ltar sngo bsangs can 'khor lo dang gshol 'dzin pa bden bral gyi grwa'i gdan la'o/ /de bzhin du Da~M gis g.yung mo kha dog sna tshogs pa rdo rje dang sdigs mdzub</text></item>
<item><p>193a.3</p><section></section><text>byed pa rlung gi grwar zla ba'i gdan la bsam par bya'o/ /skyil krung phyed pa'i gar gyis bzhugs/ /zlum zhing dmar ba'i spyan gsum pa/ /phyag gnyis skra kham gyen du phyogs/ /phyag rgya lnga 'dzin de dag kyang / /de nas yongs su rdzogs pa'i dkyil 'khor la bltas nas/ snying ga'i sa</text></item>
<item><p>193a.4</p><section></section><text>bon gyi 'od zer gyi lcags kyu rnams kyis ye shes kyi dkyil 'khor spyan drangs te/ shar phyogs kyi sgo la mngon par phyogs shing bar snang la bzhugs pa la/ zhal brgyad nas hU~M rnams kyis bgegs bskrad de mchod yon dang zhabs bsil phul nas/ dzaHhU~M ba~M hoH zhes bya bas go</text></item>
<item><p>193a.5</p><section></section><text>rims bzhin du dgug pa dang gzhug pa dang bcing ba dang dbang du byas nas/ dam tshig dang ye shes kyi dkyil 'khor gnyis gcig tu 'dres par bsgom zhing rnam par bsgoms la/ snying ga'i sngags kyi 'od zer rnams kyis de bzhin gshegs pa thams cad spyan drangs nas yang dag par</text></item>
<item><p>193a.6</p><section></section><text>mchod do/ gsol ba btab la dbang bskur ba byin par bsam mo/ /dbang bskur ba dang ldan pa la dbang bskur ba'i rgyal bas mgo bor bskyed do/ /'dir tshigs su bcad pa/ spos mo la sogs bzhi po dag dang ni/ /dkar mo la sogs dag la rim bzhin du/ /snying ga'i mi bskyod</text></item>
<item><p>193a.7</p><section></section><text>sangs rgyas rin chen 'byung / /ngag dbang rnams kyi skabs 'dir phyag rgyas gdab/ /lus dang ngag sems rigs bdag rnams kyis ni/ /srid dang myang 'das he ru ka rnams la'o/ /rdo rje ma sogs la ni rigs kyi bdag /lnga po rgyal ba mi bskyod sogs rnams kyi/ /de</text></item>
<item><p>193b.1</p><section></section><text>nas lha rnams kyi de kho na nyid yid la bya ste/ 'dir lus dang ngag dang yid dang ye shes rnams kyi chos thams cad bsdus la/ lus la sogs pa de dag chos nyid rnam par rig pa tsam gnyis kyis stong pa nyid gang yin pa de dag la so sor rtog pa ni/ ci rigs par sgo skyong rnams kyi</text></item>
<item><p>193b.2</p><section></section><text>de kho na nyid do/ /stong pa nyid de nyid kyis yang dag pa'i ye shes gang yin pa spros pa dang bral ba zag pa med pa'i shes rab bla na med pa'i rdo rje theg pa ni ci rigs par sbos mo la sogs pa bzhi'i de kho na nyid do/ /rdo rje theg pa de nyid kyis 'bras bu rdo rje 'dzin pa chen po'i go 'phang gong</text></item>
<item><p>193b.3</p><section></section><text>na med pa'i byang chub ni dkyil 'khor gyi bdag po'i de kho na nyid do/ /de nas rang gi snying ga'i sa bon las mchod pa'i lha mo brgyad yang dag par spros te/ yang dag par spros pa'i sprin rnams kyis nam mkha' gang bar gyur pas/ gtso bo dang bcas pa'i dkyil 'khor la mchod par</text></item>
<item><p>193b.4</p><section></section><text>bya'o/ /de nas chos thams cad sgyu ma lta bur mos par byas nas/ glu gnyis kyis bcom ldan 'das la bstod pa bya ste/ sna tshogs du ma'i sgeg dang lta ba rnams kyis rab tu dga'/ /sna tshogs du ma'i 'od dang 'khyug pa rnams kyis rab tu dga'/ /sna tshogs du ma'i bde</text></item>
<item><p>193b.5</p><section></section><text>ba'i ston mo rnams kyang rab tu gsol/ /sna tshogs du ma'i sdom pa chen po rnams ni rab tu ston/ /nam mkha' kun gyi rnal 'byor gyis/ /nam mkha'i dam tshig la zhugs shing / /'jig rten ma lus pa rnams ni/ /nam mkha' thams cad kyis gsol lo/ /de nas bar</text></item>
<item><p>193b.6</p><section></section><text>snang la hU~M las rdo rje rnam par bsams la/ de'i 'og tu a las pad+ma ste/ de'i dbus su rdzas rnams la oM gyis mtshan nas/ rdo rje dang pad+ma mnyam par sbyor ba las 'dod chags chen po'i me 'bar te/ des de rnams bskol zhing smin pa zhu bar byas nas ye shes kyi nyi ma'i snang</text></item>
<item><p>193b.7</p><section></section><text>bar gyur te/ de dag gi 'od zer rnams kyis phyogs bcu'i de bzhin gshegs pa thams cad kyi gzugs snang bar byas nas/ 'od zer de dag nyid kyis de dag gi ye shes kyi sa bon las ye shes kyi bdud rtsi blangs nas/ der lhung zhing 'dres par byas la/ de bzhin du de dag</text></item>
<item><p>194a.1</p><section></section><text>bdud rtsir gyur nas yi ge gsum gyis byin gyis brlabs la lce la hUM dang rdo rje mchog dang / snying gar nyi ma la dkyil 'khor mos par byas nas/ de dag gi bdag nyid dang dkyil 'khor yang dag par mchod par bya'o/ /ma mo'i 'khor lo nyams dga' bar/ /</text></item>
<item><p>194a.2</p><section></section><text>rlabs dang bral ba'i bde ba thob/ /rlabs med pa yi rang bzhin can/ /'di 'dra'i khyab bdag bsgom par bya'o/ /dkyil 'khor rgyal po mchog ces bya ba ting nge 'dzin gnyis pa las longs spyod rdzogs pa'i sku'o/ /de nas dkar mo dang chom rkun ma dang / dkyil 'khor</text></item>
<item><p>194a.3</p><section></section><text>gyi bdag po'i bar du re re nas rim gyis phyogs bcur rgyun mi 'chad par spros te/ sems can rnams kyi don byas nas/ de nyid du bsdus pa ni bya ba byas pa'i dkyil 'khor ro/ /dkyil 'khor gyi bdag po yang spros pa dang bral ba'i bde ba steng bar blta ste/ de la dkar mos ni</text></item>
<item><p>194a.4</p><section></section><text>lus kyi de kho na nyid la so sor rtog pa la sems can rnams rnam par gnas par byed do/ /chom rkun mas ni sems kyi'o/ /ro langs mas ni ngag gi'o/ /za phod mas ni ye shes kyi'o/ /sbos mos ni lus kyi yang dag pa'i ye shes la'o/ /ri khrod mas ni sems kyi'o/ /gtum</text></item>
<item><p>194a.5</p><section></section><text>mos ni ngag gi'o/ /sme mos ni ye shes kyi'o/ /dkyil 'khor gyi bdag pos kyang rdo rje 'dzin pa chen po'i go 'phang la sems can rnams gnas par byed do/ /de nas yan lag drug gi rnal 'byor gyis mnyam bsgom par bya ste/ nag po dmar po de nas ser/ /ljang sngon</text></item>
<item><p>194a.6</p><section></section><text>dkar po rim pa las/ /lhan cig skyes dga' tsam du ni/ /'khor lo gtso byas bsam par bya/ /las rgyal po mchog ces bya ba'i ting nge 'dzin gsum pa sprul ba'i sku'o/ /bsgom pas skyon sngags bzla bar bya ste/ bdag nyid dkyil 'khor dang bcas pa lha'i gzugs su</text></item>
<item><p>194a.7</p><section></section><text>brtan par rnam par bsams la/ oM de ba pi tsu badzra hU~M hU~M hU~M phaT swA hA/ snying gar sngags kyi yi ge bcu gsum mgo gyen du 'greng ba mar me ltar 'bar zhing zlum por gyur par yid kyis mngon par bris nas brjod par bya ba ni/ rdo rje'i tshig dang khro bo'i tshig tu bzlas pas de</text></item>
<item><p>194b.1</p><section></section><text>dag bzla bar bya ste/ zhal thams cad dang / lha mo'i zhal thams cad sngags 'don par mos par bya'o/ /'di nyid ni lha mo thams cad kyi bzlas pa las lha rang nyid kyi bzlas pa brgya 'gyur du byas par 'gyur ro/ /de nas smon lam gdab par bya'o/ /dge ba gang thob de dag gis/ /sangs</text></item>
<item><p>194b.2</p><section></section><text>rgyas kun gyi nor thams cad/ /rdo rje 'dzin chen go 'phang ni/ /'gro ba lnga yis thob par shog /byang chub rdo rje sngags pa yis/ /rdzogs pa'i byang chub phyir spyod dang / /rdzogs sangs rgyas kyi spyod pa gang / /bdag ni de gnyis spyod par shog /de nas gtso bo dang bcas pa'i</text></item>
<item><p>194b.3</p><section></section><text>dkyil 'khor snga ma bzhin du yang dag par mchod nas rang gi snying ga'i sngags la lha mo nang du bsgoms te/ rten gyi dkyil 'khor shin tu yang yangs par mos par byas la/ 'byung ba chen po bzhi ni sbos mo la sogs pa'i rang bzhin du nges par byas nas/ dgyes pa'i rdo rje'i nga rgyal gyis</text></item>
<item><p>194b.4</p><section></section><text>ldang bar bya ste/ de nas bzlas pa la sogs pa bya'o/ /gnyid kyi dus su yan lag drug gi rnal 'byor ram lhan cig skyes pa dga' ba'i rnal 'byor mngon du byas la gnyid log go/ /lha mo bzhi'i yang dag pa'i glus bskul nas gnyid las ldang bar bya ste/ langs nas thams cad</text></item>
<item><p>194b.5</p><section></section><text>snga ma bzhin du bya'o/ /de bzhin du nyi ma re re zhing dngos grub kyi mtshan ma'i bar du blta'o/ /de dag mthong nas go rims bzhin du mthong bar 'dod pa'i dngos grub kyi ngo bo la rjes su gnas par bya'o/ /yon tan lci ba'i 'byung gnas zhal brgyad he ru ka'i/ sgrub thabs 'khrul pa spong ba</text></item>
<item><p>194b.6</p><section></section><text>zhes bya gsal bar brjod pa yis/ /dge ba gang zhig thob pa 'di yis skye la brten pa bdag /dus rnams kun du phan pa'i rgyu des rdo rje rgyal bar shog /slob dpon rin chen 'byung gnas zhi bas mdzad pa rdzogs so// @##/ /rgya gar skad du/ sa ha dza sa yo ga</text></item>
<item><p>194b.7</p><section></section><text>kra ma nA ma/ bod skad du/ lhan cig skyes pa'i rnal 'byor gyi rim pa zhes bya ba/ dpal dgyes pa rdo rje la phyag 'tshal lo/ /dgyes rdor rgyu mthun dang bcas dam pa ni/ /rnal 'byor ma yi 'khor lor rab btud de/ /rdzogs pa'i rim pa'i phyogs su ji lta bar/ mngon par rtogs pa</text></item>
<item><p>195a.1</p><section></section><text>de bzhin bshad par bya/ /mkha' dbyings b+ha gar bsams nas ni/ /dbus su bsgom par bya ba ste/ /'khor lo sngon 'gro ci rigs par/ /lha rnams ji ltar byung ba'o/ /zhes bya ba mdor bstan pa'o/ /de'i don ni 'di yin te/ /gnas la byed pa zhugs nas ni/ /sgrub pa</text></item>
<item><p>195a.2</p><section></section><text>pos ni bya ba bya/ /'bras bu rnal 'byor ma 'khor lo/ /de yi rgyu mthun he ru ka'o/ /zhes bya ba la bskyed pa'i phyogs su dag pa bzhi gang yin pa de rnams las gsum pa dang mchog las 'og ma dang / dga' bral las gong ma gang yin pa de ni lhan cig skyes pa'i dga' ba ste/ de nyid 'dir ni</text></item>
<item><p>195a.3</p><section></section><text>rnam pa gnyis/ /'bras bu rnam pa gnyis su 'dod/ /gcig ni nam mkha' dang mtshungs pa/ /gzhan ni zla ba rdzogs pa bzhin/ /de dag las ni mkha' dang mtshungs/ /gang de skyob pa chos sku yin/ /gang zhig zla ba rdzogs 'dra ba/ /de ni longs spyod rdzogs sku'o/ /de nyid rnal 'byor ma'i</text></item>
<item><p>195a.4</p><section></section><text>'khor lo/ /gang zhig ye shes gnyis su med/ /ji ltar mthar ni bde ba che/ /de bzhin thog mar tha mi dad/ /de ni chos kun rang bzhin dang / /de ni gnyis med yi shes yin/ /de ni bde chen de yi phyir/ /'gro ba thams cad de bzhin no/ /'di'i mngon par rtogs</text></item>
<item><p>195a.5</p><section></section><text>pa ni 'di yin te/ sgom pa 'di la dbang byed pa ni/ dpa' bo gcig pu dben par gnas pa/ 'jam pa'i stan la 'dug ste/ chos thams cad rang bzhin gyis dag par shes nges par byas la/ bdag nyid he ru kar mos shing yid kyis gang yang rung ba bkug ste/ de nyid bdag med</text></item>
<item><p>195a.6</p><section></section><text>mar mos te/ kak+ko lar po la'i rol pa 'am yang na bo la'i bu gar rang gi snying ga dang lte ba las byung ba'i thabs shes rab kyi rnam par rol pa bsgom zhing / bsgoms pa'i stobs kyis don dam pa mngon par phyogs par bya'o/ /ji ltar mngon par phyogs par byas pa/ dbang po thams cad</text></item>
<item><p>195a.7</p><section></section><text>dang / yan lag dang nying lag dang / phyogs bcu'i dngos po thams cad la spro bar bya'o/ /snang ba med cing gsal ba tsam/ /bde ba chen po mtha' yas pa/ /ji srid nus pa de srid du/ /rgyun ma chad par blta bar bya/ /langs pa dang dngos po thams cad bde ba chen po'i rang bzhin yin pas rnal 'byor ma'i 'khor lo'i</text></item>
<item><p>195b.1</p><section></section><text>bdag nyid can mos par bya'o/ /yang dag yang du myur du bsod nams dang ye shes kyi tshogs bsags par bya ba'i phyir/ rang rig pa'i bde ba chen po de nyid kyis mchod par bya'o/ /tshogs bsags pa'i bsgom pa'i khyad par gyis yun ring ma yin par 'dod pa'i dngos grub tu 'gyur</text></item>
<item><p>195b.2</p><section></section><text>ro/ /srog chags thams cad bdag las byung / /khams gsum yang ni bdag las byung / /'di dag thams cad bdag gis khyab/ /'gro gzhan rang bzhin mi snang ngo / /de ltar shes nas rnal 'byor pa/ /mnyam par gzhag pa gang slob pa/ /mi de bsod nams dman pa yang / /grub</text></item>
<item><p>195b.3</p><section></section><text>par 'gyur te the tshom med/ /yang na mnyam par gzhag pa'i rnal 'byor yang yang ldang ba'i rnal 'byor te/ rnal 'byor gnyis po ni nus pa ji lta ba bzhin du chu bo'i rgyun bzhin nam rgyu ba mar me'i snang ba'i rgyun bzhin du/ rtag tu de nyid rnal 'byor gyis/ /nyin dang mtshan du gnas par bya/ /</text></item>
<item><p>195b.4</p><section></section><text>rang gi rig pa'i ye shes 'di/ /ngag gi lam gyi spyod yul 'das/ /de ni byin brlab rim pa ste/ /kun mkhyen ye shes de rang bzhin/ /sa dang chu dang me dang ni/ /rlung dang mkha' rnams nyid dag dang / /rang bzhin rig pas kun rig la/ /skad cig de kun gnod mi 'gyur/ /mtho ris sa bla sa</text></item>
<item><p>195b.5</p><section></section><text>'og tu/ /skad cig gis ni sku gcig 'gyur/ /rang bzhin dbye ba'i rtog pa yis/ /de ni gnod par mi nus so/ /rnal 'byor 'di ni gnas skabs kyi dbye ba dang / thabs kyi dbye bas rnam pa bzhi yin te/ sprin lta bu dang / sgyu ma lta bu dang / rmi lam lta bu dang / gnyid log pa dang / </text></item>
<item><p>195b.6</p><section></section><text>sad pa lta bu'o/ /dngos grub kyis sngon du sprin lta bu ste/ srab pa'i sprin gyis bkab pa'i zla ba rdzogs pa bzhin du mi gsal ba'i phyir ro/ /grub na sgyu ma lta bu ste/ yid kyis sprul pa'i rig ma'i stobs kyis gsal bar 'byung ba'i phyir ro/ /de nas rmi lam dang 'dra ba ste/ /bo la'i</text></item>
<item><p>195b.7</p><section></section><text>yi ge rnal 'byor gyi stobs kyis rnal 'byor gyi gnyid log pa la cig car du skye ba'i phyir ro/ /de nas rmi lam dang sad pa lta bu yin pa la/ ji ltar sad pa lta bu yin zhe na/ phyi rol gyi rig ma'i sbyor ba las skyes pa'i phyir ro/ /rmi lam lta bu'i rgyu ci lta bu yin zhe na/ rang dang gzhan</text></item>
<item><p>196a.1</p><section></section><text>dag mi dmigs pa'i phyir ro/ /de dag kyang gong nas gong du khyad par du 'gyur ba'i phyir te/ snga ma dang snga ma'i stobs kyis phyi ma dang phyi ma skye ba'i phyir ro/ /ji ltar tha ma thams cad kyi mchog ce na/ g.yeng ba yod na yang shin tu mnyam par ma bzhag pa'i phyir</text></item>
<item><p>196a.2</p><section></section><text>dam tshig ma lus pa yod pa'i phyir ro/ /shin tu zab pa'i dgyes pa'i rdo rje las/ /lhan cig skyes pa'i sbyor ba bsdus nas ni/ /dge ba gang zhig bdag gis nyer bsags pa/ /des ni 'gro ba rdo rje 'dzin thob shog /lhan cig skyes pa'i rnal 'byor dam pa slob dpon chen po dpal</text></item>
<item><p>196a.3</p><section></section><text>rin chen 'byung gnas zhi ba'i zhal snga nas mdzad pa rdzogs so// //dpal ku mA ra kla shu'i zhal snga nas bsgyur cing zhus te gtan la phab pa'o// @##/ /rgya gar skad du/ sa ha dza sad+yo ga br-it+ti gar+b+ha pra kA she nA ma/ bod skad du/ lhan cig skyes pa'i</text></item>
<item><p>196a.4</p><section></section><text>rnal 'byor dam pa'i 'grel pa snying po rab tu gsal bar byed pa zhes bya ba/ dpal rdo rje mkha' 'gro la phyag 'tshal lo/ /mchog gi gnas ni spyod yul gang 'gyur ba/ /sna tshogs rnam rtog dra ba'i mi gtsang khengs/ /dri med mtha' yas go 'phang 'jig rten thob/ /rdo rje mgon</text></item>
<item><p>196a.5</p><section></section><text>de mi mnyam mgo bos 'dud/ /kun rdzob don dam dbye bas rtogs 'gyur ba/ /gnyis te gnyis med ngo bo mi bzad pa/ /gang las lhan skyes nyams myong go 'phang thob/ /lha mchog mchod sbyin de la bdag phyag 'tshal/ /dgyes pa'i rdo rje'i rgyud las byung / /dpal ldan rin</text></item>
<item><p>196a.6</p><section></section><text>chen 'byung gnas mdzad/ /blo bzang rnam dpyad rnam dag pa'i/ /lhan skyes rnal 'byor dbye bar bya/ /de la re zhig slob dpon gyis dgyes rdor rgyu mthun dang bcas dam pa ni zhes bya ba la sogs pa'i mthun pa'i phyag 'tshal ba'i tshigs su bcad pa'i sgo nas rab tu byed pa ma lus</text></item>
<item><p>196a.7</p><section></section><text>pa'i brjod par bya ba bstan pa yin te mdor bsdus pa'i don to/ /de'i rgyas par bshad pa 'di yin te/ /rnal 'byor ma'i 'khor lo dam pa la rab tu btud de zhes bya ba ni phyag 'tshal nas rdzogs pa'i rim pa'i phyogs su mngon par rtogs pa ji ltar 'gyur ba de ltar bdag</text></item>
<item><p>196b.1</p><section></section><text>gis bshad par bya'o zhes tshig gi 'brel pa'o/ /sngon du ni phyin ci ma log par rnal 'byor ma'i 'khor lo dang / dgyes pa rdo rje'i rang bzhin rab tu byed pa gang gis rtogs par 'gyur ba de ni mngon par rtogs pa'o/ /rdzogs pa'i rim pa ni rang bzhin gyis grub pa'i rim pa'o// </text></item>
<item><p>196b.2</p><section></section><text>rnal 'byor ma'i 'khor lo de ji lta bu yin zhe na/ dgyes rdor rgyu mthun dang bcas zhes pa ni rgyu mthun ni rgyu dang 'dra ba ste de dang bcas pa'o/ /dgyes rdor nyid rgyu mthun te/ de dang bcas par shes par bya'o/ /dam pa zhes bya ba ni chos kyi sku'i lhan cig skyes pa'i rang bzhin no/ /de</text></item>
<item><p>196b.3</p><section></section><text>gang gi phyir 'dir ni rgyal mtshan dang mchog gi yan lag yang dag par reg pas bde ba chen po'i 'khor lo la 'dzag cing byang chub sems kyi thig le'i dga' ba la sogs pa'i rang bzhin nyid nyams su myong ste dpe'i lhan cig skyes pa'i bde ba nyams su myong ba gang yin pa de ni</text></item>
<item><p>196b.4</p><section></section><text>longs spyod rdzogs pa'i sku'i lhan cig skyes pa ste de nyid dgyes rdor zhes bya bar bshad pa yin no/ /de yang dpe las byung ba'i ngo bo chos kyi sku'i lhan cig skyes pa'i rang bzhin gyi rnal 'byor ma'i 'khor lo rnam grangs can gyi rgyu mthun zhes bshad pa yin no/ /ji skad du/ de dag las</text></item>
<item><p>196b.5</p><section></section><text>ni mkha' dang mtshungs/ /gang de skyob pa chos sku yin/ /gang zhig zla ba rdzogs 'dra ba/ /de ni longs spyod rdzogs sku'o/ /zhes bya ba dang / de nyid rnal 'byor ma'i 'khor lo/ /gang zhig ye shes gnyis su med/ /ces bya ba la sogs pa 'og nas gsungs pa'i phyir ro/ /</text></item>
<item><p>196b.6</p><section></section><text>de ltar na rdo rje nor bu'i rtse mor skar ma'i bdag por phyin ni longs spyod rdzogs pa'i sku'i lhan cig skyes pa nyams su myong ba'o/ /gang zhig rnam par mi rtog pa'i chos dbyings nyams su myong ba de ni chos kyi sku'i lhan cig skyes pa'o/ /ri bong gis mtshan pa rdo rje las</text></item>
<item><p>196b.7</p><section></section><text>'byung zhing mtsho skyes kyi nang du gnas na de'i tshe sprul pa'i sku dang sbyar bar bya ste/ snga ma'i slob dpon rnams kyi sku gsum bstan pa'i gdams ngag yin no/ /phyag 'tshal ba'i tshigs su bcad pa 'di la yang 'brel ba la sogs pa rtogs par bya ste/ rdzogs pa'i rim pa'i mngon</text></item>
<item><p>197a.1</p><section></section><text>par rtogs pa ni brjod pa dang rnal 'byor ma'i 'khor lo dang dgyes pa'i rdo rje dag brjod par bya'o/ /de dag la spyi'i mtshan nyid kyi sgo nas thabs dang thabs las byung ba'i dngos po'i 'brel pa'o/ /kun rdzob dang don dam pa'i rang bzhin gyis lhan cig skyes</text></item>
<item><p>197a.2</p><section></section><text>pa'i rnam pa gnyis nyams su myong ba ni dgos pa'o//bdag nyid kyis lhan cig skyes pa nyams su myong nas gzhan rnams la yang de nyid rab tu bstan pas byang chub bsgrub pa ni dgos pa'i dgos pa'o/ /da ni slob dpon gyis brtag pa dang po'i le'u brgyad pa las gsungs pa'i</text></item>
<item><p>197a.3</p><section></section><text>rdzogs pa'i rim pa bshad par bya ba'i phyir/ mkha' dbyings b+ha gar bsams nas ni/ /dbus su bsgom par bya ba ste/ /'khor lo sngon 'gro ci rigs par/ /lha rnams ji ltar byung ba'o/ /zhes bya ba gsungs te/ de'i bskyed pa'i rim pa'i don ni 'di yin te/ stong pa nyid</text></item>
<item><p>197a.4</p><section></section><text>bsgom pa'i phyi nas chos 'byung gi phyag rgya rnam par bsgoms la/ de'i steng du 'khor lo sngon 'gro ci rigs pa/ lha rnams zhes bya ba ni/ /'khor lo la sogs pa'i dkyil 'khor bzhi yang dag par bsams te/ de'i 'og tu rnal 'byor pas bya ba'i tshogs bya ba yin no/ zhes</text></item>
<item><p>197a.5</p><section></section><text>mdor bstan pa'o/ /ji ltar 'byung ba'i sgras ni sgom pa po bstan no/ /de ci'i phyir gang dkyil 'khor la sogs pa'i rim pas de dang de sgom pa po'i sems dang gnyis su med pa'i rnam pa can no/ /ji skad du/ 'khor lo sa dang sngon 'gro chu/ /ci rigs pa ni mi yin te/ lha rnams klu ni</text></item>
<item><p>197a.6</p><section></section><text>chen po ste/ /ji ltar byung ba bsgom pa'o/ /zhes bya ba bdag med pa'i le'u brgyad pa las gsungs so/ /'dir yang 'khor lo la sogs pa'i sgra rnams kyis sa la sogs pa ni chos kyi brda 'am rig pa'i sgo nas mu tig gi phreng ba las bstan pa ste/ de nyid las shes par bya'o/ /</text></item>
<item><p>197a.7</p><section></section><text>de ni drang ba'i don to/ /de'i don ni 'di yin te/ bya ba la sogs pas rgyas par bshad pa'i sgo nas nges pa'i don bshad par bya ba'i phyir/ gnas la byed pa zhugs nas ni/ /zhes bya ba la mtsho skyes la rgyal mtshan 'jug ste/ sgrub pa po yis bya ba bya/ /zhes pa ni/ sgrub pa'i dus su 'gro ba</text></item>
<item><p>197b.1</p><section></section><text>dang 'ong ba la sogs pa'i bde bas bde bar gyur pa'i bya ba dag rnal 'byor pas bya ba yin no/ /de'i rjes la sgrub pa po'i yan lag nyams su myong ba'i skad cig ma la 'bras bu rnal 'byor ma'i 'khor lo zhes pa ni dang po'i yan lag gsum rgyu ba'i rang bzhin du nyams su myong la/ bla na</text></item>
<item><p>197b.2</p><section></section><text>med pa dang gnyis su med pa'i bde ba chen po'i rang bzhin chos kyi sku'i lhan cig skyes pa'i rnam grangs can/ rnal 'byor ma'i 'khor lo zhes bya ba'i sgras byed par bya ba'i rnam par mi rtog pa'i chos nyid kyi ngo bo 'bras bu yin no zhes ston to/ /de'i rgyu mthun he tu ka'o/ /zhes bya ba la</text></item>
<item><p>197b.3</p><section></section><text>dpe las byung ba'i rang bzhin gyi chos kyi sku'i lhan cig skyes pa gang yin pa de'i rgyu mthun ni rgyu dang mthun pa'i 'bras bu ste/ dpe'i rang bzhin gyi longs spyod rdzogs pa'i sku'i lhan cig skyes pa'i mtshan nyid he ru ka ni/ /kun rdzob kyi byang chub sems kyi ngo bo yin no zhes pa'i tha tshig go/ </text></item>
<item><p>197b.4</p><section></section><text>chos kyi sku las longs spyod rdzogs pa dang sprul pa'i sku dag sngon gyi smon lam gyi stobs kyis 'byung ngo zhes theg pa chen bo la yang bstan pa kho na yin no/ /gzhan du yang skyes bu gnas pa tsam gyis ni/ /yid bzhin nor bu 'dra ba ste/ /rtsig pa la sogs bstan pa rnams/ /ci</text></item>
<item><p>197b.5</p><section></section><text>'dod pa yis 'byung ba yin/ /zhes bstan to/ /de bas na 'dir yang dpe ni/ lhan cig skyes pa'i bdag nyid kyis longs spyod rdzogs pa'i sku'i dpe las byung ba'i phyir/ chos kyi sku'i rgyud mthun du bshad pa yin no/ /'dir yang khyab par byed pa'i</text></item>
<item><p>197b.6</p><section></section><text>rang bzhin gyi chos kyi skus longs spyod rdzogs pa'i sku khyab pa ste/ chos kyi sku'i rgyu mthun nyid du bshad pa yin no/ /bskyed pa'i phyogs su zhes bya ba la sogs pas dga' ba la sogs pa'i skad cig ma'i mtshan nyid dang mi mthun pa'i lhan cig skyes pa'i rang</text></item>
<item><p>197b.7</p><section></section><text>bzhin so sor ston pa yin te/ 'dir bskyed pa'i phyogs ni dga' ba la sogs pa rnams 'byung ba'i rang bzhin nyid du 'dod pa yin te/ zla ba dang rdo rje la sogs pa yongs su gyur pa las 'byung ba'i lha'i mtshan nyid ni ma yin no/ /de gang gi phyir bde ba chen po'i 'khor lo</text></item>
<item><p>198a.1</p><section></section><text>las byang chub sems kyi zla ba 'dzag na 'dab ma bcu drug gi pad+ma'i gnas su phyin pa'i tshe skad cig ma dang por dga' ba 'char ba yin no/ /de'i rjes la yan lag thams cad kyi tshigs khyab pa'i tshe/ skad cig ma gnyis pa mchog dga' 'char ba yin no/ /</text></item>
<item><p>198a.2</p><section></section><text>de nas rdo rje rtse mor phyin pa'i tshe skad cig ma gsum pa la lhan cig skyes pa'i dga' ba 'char ba yin no/ /de'i 'og tu mchog tu yan lag la spro ba'i tshe skad cig ma bzhi pa la dga' bral 'char ba yin te/ dga' ba rnams kyi bskyed pa'i phyogs de lta bur shes par bya'o/ /de ni</text></item>
<item><p>198a.3</p><section></section><text>lhan cig skyes pa'i don dam pa dang kun rdzob kyi bden pa rnam pa gnyis bstan par bya ba'i phyir/ de nyid 'dir ni rnam pa gnyis/ /'bras bu rnam pa gnyis su 'dod/ /gcig ni nam mkha' dang mtshungs pa/ /gzhan ni zla ba rdzogs pa bzhin/ /zhes bya ba gsungs te/ dang po'i</text></item>
<item><p>198a.4</p><section></section><text>tshig rkang gnyis kyis mdor bstan pa dang / de nas tshig rkang gnyis kyis rgyas par bstan pa'o/ /de dag las ni mkha' dang mtshungs/ /zhes bya ba la sogs pa'i tshigs su bcad pas slar yang bshad par bya ste/ 'dir mkha' dang mtshungs pa ni gang zhig gzung ba dang / </text></item>
<item><p>198a.5</p><section></section><text>'dzin pa gnyis dang bral ba rdzas ma yin pa'i ngo bo bde ba chen po rang rig pa'i chos nyid nyams su myong ba'i mtshan nyid gang yin pa de ni skyob pa rnams ni phung po lnga'i rang bzhin du bsdu ba'i bcom ldan 'das sangs rgyas rnams kyi chos kyi sku ni khyab byed kyi ngo bo shin tu rnam par dag pa'i</text></item>
<item><p>198a.6</p><section></section><text>de bzhin nyid kyi bdag nyid dpe las byung ba'i lhan cig skyes pa'i bde ba chen po'i mtshan nyid du bshad pa yin no/ /gang zhig zla ba rdzogs 'dra ba/ /zhes pa ni dpe'i ngo bo lhan cig skyes pa'i bde ba rdzas kyi mtshan nyid gang yin pa de ni longs spyod rdzogs pa'i sku'o zhes bya ba</text></item>
<item><p>198a.7</p><section></section><text>la longs spyod rdzogs pas ni longs spyod rdzogs pa ste/ dpe'i bde ba'i rang bzhin sangs rgyas rnams kyi longs spyod rdzogs pa'i sku yin no zhes ston to/ /de nyid rnal 'byor ma'i 'khor lo zhes bya ba la sogs pas 'das ma thag tu bshad pa'i don kho na rab tu bstan pa</text></item>
<item><p>198b.1</p><section></section><text>ste/ gzhan du bshad par mi bya'o/ /da ni lhan cig skyes pa'i bsgom pa'i yan lag bshad par bya ba'i phyir/ 'dir mngon par rtogs pa 'di yin te zhes bya ba la sogs pa gsungs te/ dpa' bo gcig pu ni rnam par rtog pa thams cad kyi dra ba dang bral ba rnal 'byor pa gang</text></item>
<item><p>198b.2</p><section></section><text>yin pa de la 'di skad ces bya'o/ /bdag nyid he ru kar mos shing zhes bya ba ni bskyed pa'i rim pa bsgom pa'i rnal 'byor pas rang gi bdag nyid lhag par mos pa'i bdag nyid kyi rnal 'byor gyis he ru ka'i rang bzhin du yang dag par bsams la/ yid kyis gang yang rung ba bkug ste/ </text></item>
<item><p>198b.3</p><section></section><text>zhes bya ba ni gang zhig sngar rnal 'byor pa dga' ba la zhugs pa'i 'khyud pa la sogs pas sems gzung zhing shin tu dga' ba la sogs pa bskyed pa'i rgyur gyur pa gang yin pa de nyid ye shes kyi phyag rgya'i ngo bo bdag med ma'i rang bzhin du bsams te/ kak+ko la bo la'i ril pa'am/ </text></item>
<item><p>198b.4</p><section></section><text>zhes bya ba ni yid kyis sprul pa'i rig ma gang yin pa de'i kak+ko lar bo la'i rol pa bsgom zhing / don dam pa ni gnyis su med pa'i ye shes mngon par phyogs par bya'o zhes gong ma dang 'brel lo/ /'di tsam gyis ni ye shes kyi phyag rgya'i sbyor ba bstan to/ /yang na bo la'i</text></item>
<item><p>198b.5</p><section></section><text>bu gar zhes bya ba la sogs pas phyag rgya chen po'i man ngag bshad par bya ste/ rang gi snying ga dang lte ba las 'byung ba'i thabs dang shes rab kyi rnam par rol pa bsgom pa zhes bya ba la lte ba ni sprul pa'i 'khor lo'i lte ba ste/ de la gnas pa'i shes rab ni bcom ldan 'das</text></item>
<item><p>198b.6</p><section></section><text>ma bdag med ma'i ngo bo dbyings kyi dang po'o/ /snying ga la gnas pa'i thabs ni pad+ma 'dab ma brgyad pa'i lte ba la gnas pa'i dpal he ru ka'i rang bzhin sprin gyi sgra'o/ /rang gi lte ba dang / snying ga las babs pa de dag nang gi shes rab dang thabs yin te/ gsang ba'i rdo rje'i</text></item>
<item><p>198b.7</p><section></section><text>bu gar phyin pa dang / de dag gi rnam par rol pa ni bde ba chen po nyams su myong ba'i rang bzhin gang yin pa de nyid rnal 'byor pas bsgom zhing / don dam par mngon par phyogs par bya ba ni de dang ro gcig pa nyid la brten par bya'o zhes ston to/ /'di tsam gyis ni phyag rgya chen</text></item>
<item><p>199a.1</p><section></section><text>po'i sbyor ba bstan to/ /ji ltar mngon par phyogs par byas pa zhes bya ba la sogs pa bla na med pa dang gnyis su med pa'i ngo bo bde ba chen po de nyid snang ba med cing gsal ba tsam zhes bya ba ni gzung ba dang 'dzin pa la sogs pa'i rnam par rtog pa'i rang bzhin gang</text></item>
<item><p>199a.2</p><section></section><text>la med pa de ni snang ba med pa'o/ /de lta bu yin na yang gsal ba tsam ni rang rig pa'i rang bzhin gyis ye shes kyi chos dang ma 'das pa'o/ /mtha' yas pa zhes bya ba ni/ thog ma dang tha ma med pa'i rang bzhin gyis rtogs pa'i chos kyi sku'i ngo bo ji srid nus pa de srid du blta bar</text></item>
<item><p>199a.3</p><section></section><text>bya ba ni 'dir lta ba ni rgyun mi 'chad par de'i rang bzhin yongs su shes par bya'o/ /'di tsam gyis ni rang gi bdag nyid lhan cig skyes pa'i bde ba chen po'i rang bzhin du bltas la/ g.yo ba dang mi g.yo ba'i dngos po thams cad kyang de'i rang bzhin du blta bar bya'o zhes bstan</text></item>
<item><p>199a.4</p><section></section><text>to/ /'dir ni rigs pa 'di yin te/ chos nyid ni khyab par byed pa ste/ de nyid chos kyi sku rang bzhin gyis 'od gsal ba bde ba chen po'i rang bzhin no/ /bde ba chen po de nyid kyis chos thams cad khyab pa ste/ chos rnams dang chos nyid la de'i bdag nyid kyi 'brel ba</text></item>
<item><p>199a.5</p><section></section><text>yod pas rgyu ba dang mi rgyu ba'i dngos po thams cad bde ba chen po'i rang bzhin du grub pa kho na yin no/ /ji skad du chos las chos nyid tha mi dad pa yin no zhes gsungs so/ /'o na gal te de ltar yin na sgom pa don med pa yin no zhe na/ smras pa blo bur ba'i dri ma rnam par dag pa'i</text></item>
<item><p>199a.6</p><section></section><text>dbye ba de la yod pa ma yin te/ sgom pa don med pa ma yin no/ /'di tsam gyis ni mnyam par gzhag pa'i rnal 'byor bstan to/ /langs nas kyang dngos po thams cad zhes bya ba la sogs pas gnyis pa mnyam par ma bzhag pa'i rnal 'byor gnyis pa bstan to/ /'dir</text></item>
<item><p>199a.7</p><section></section><text>yang sngar bshad pa'i brjod par bya ba kho na yin te bshad zin to/ /srog chags thams cad bdag las byung / /zhes bya ba la sogs pa'i rgyud las 'byung ba'i tshigs su bcad pa gnyis 'das ma thag tu bshad pa'i don dang rjes su mthun pa kho na yin te de gzhan du bshad par mi bya'o/ /</text></item>
<item><p>199b.1</p><section></section><text>ldang ba'i rnal 'byor ni mnyam par ma bzhag pa'i rnal 'byor ro/ /yang dang yang zhes bya ba'i sgras ni rnal 'byor gnyis po la yang rgyun ma chad pa nyid bstan to/ /chu bo'i rgyun ni rgyu ba bzhin/ /zhes bya ba la sogs pa'i tshigs su bcad pas de kho na nyid yin te gzhan gyi rnal 'byor</text></item>
<item><p>199b.2</p><section></section><text>gsum pa bstan to/ /ji ltar chu bo'i rgyun ma chad par chu'i rgyun rnams rgyu ba de bzhin du rgyu ba dang / mar me'i snang ba'i rgyun rgyu ba de bzhin du de kho na nyid kyi rnal 'byor gyis gnas par bya ba ni rnal 'byor gnyis khyab par byed pa'o/ /rang bzhin gyi de kho na nyid kyi rnal 'byor gyi dus</text></item>
<item><p>199b.3</p><section></section><text>thams cad du rnal 'byor pas gnas par bya'o zhes ston to/ /de gang gi phyir de kho na nyid kyi rnal 'byor mi shes pas mnyam par bzhag pa'i rnal 'byor ni mnyam par ma bzhag pa'i rnal 'byor dang 'dra bar 'gyur te/ de kho na nyid kyi rnal 'byor shes pa'i rnal 'byor pa rnams spyod lam</text></item>
<item><p>199b.4</p><section></section><text>bzhi'i rang bzhin gyis lus ngag yid gsum gyi las gang yang rung ba byed na de dag thams cad de rnams la gnyis su med pa'i ye shes kyi rang bzhin du 'gyur ro/ /rang gis rig pa'i ye shes 'di/ /zhes bya ba la sogs pa nye bar bsdu ba'i tshigs su bcad pa ste go sla'o/ /sa dang</text></item>
<item><p>199b.5</p><section></section><text>chu dang me dang ni/ /zhes bya ba la sogs pa tshigs su bcad pa gnyis kyis mthong ba'i chos las 'gyur ba'i phan yon bstan to/ /da ni rnal 'byor la 'di'i gnas skabs kyi dbye ba zhes bya ba la sogs pas 'das ma thag tu bshad pa'i ting nge 'dzin gnas skabs kyi dbye ba rnam pa</text></item>
<item><p>199b.6</p><section></section><text>bzhi ru bstan pa yin te/ 'dir gal te lhan cig skyes pa'i rnal 'byor ngo bo gcig yin pa'i phyir de la gnas skabs kyi dbye ba yod pa ma yin te/ 'on kyang de la brten pa'i rnal 'byor pa la rim gyis de dang de'i rnam par snang ba'i phyir gnas skabs kyi dbye ba bstan to/ /de gang</text></item>
<item><p>199b.7</p><section></section><text>gi phyir rdzogs pa'i rim pa'i rnal 'byor slob bzhin pas ro lhan cig skyes pa'i ro gcig pa yin na yang / dang po sprin lta bu mthong ba yin no/ /de bzhin du gong nas gong du rim par rtogs par bya'o/ /ngo bo gcig pa yin na yang / /sna tshogs pa'i snang bas 'jig rten la snang bar 'gyur te/ dper na dri ma</text></item>
<item><p>200a.1</p><section></section><text>dang bcas pa dang / dri ma med pa'i mig gi dbang po dang ldan pa'i skyes bu rnams kyis zla ba'i dkyil 'khor mi gsal ba dang / gsal ba lta bu'i zhes bya ba la sogs pa'o/ /zla ba'i dkyil 'khor la ni gsal ba dang mi gsal ba'i rang bzhin yod pa ma yin te/ </text></item>
<item><p>200a.2</p><section></section><text>snang ba 'ba' zhig pa'i ngo bo yin pa'i phyir ro/ /de bas na slob bzhin pa'i rnal 'byor ba'i bya bas rnal 'byor gyi gnas skabs kyi dbye ba bstan pa yin no/ /'di nyid bshad par bya ba'i phyir/ /dngos grub sngon du sprin lta bu'i/ /zhes bya ba la sogs pa gsungs te/ re zhig dang po bla ma mnyes par</text></item>
<item><p>200a.3</p><section></section><text>byas pa'i slob mas dkyil 'khor la zhugs pa sngon du 'gro ba'i las kyi phyag rgya 'am/ dam tshig gi phyag rgya'i sbyor bas cho ga bzhin du shes rab dang ye shes kyi dbang thob pas mdor bstan pa dang rgyas par bstan pa'i bla mas slob ma la gang gi tshe lhan cig skyes pa nye bar mtshon pa</text></item>
<item><p>200a.4</p><section></section><text>de'i tshe de la dngos grub kyi sngon gyi gnas skabs yin no/ /de gang gi phyir dbang bskur ba'i dus su slob ma de'i/ lhan cig skyes pa nye bar mtshon pa yin te/ sngon du ni ma byas so/ /gal te sngon du byas na slar yang sgyur ma lta bu la sogs pa'i gnas skabs la rim pa bzhin du</text></item>
<item><p>200a.5</p><section></section><text>ye shes kyi phyag rgya dang phyag rgya chen po dang / las kyi phyag rgya dang dam tshig gi phyag rgya'i sgom pa don med par 'gyur ba'i phyir ro/ /gal te mtshon par mi 'gyur na de'i sgom pa mi rigs pa'i phyir ro/ /de bas na sprin lta bu ni gang gi tshe las kyi phyag rgya dang / dam tshig gi phyag rgya'i</text></item>
<item><p>200a.6</p><section></section><text>sbyor bas slob ma la bla mas dbang bskur ba de'i tshe shes par bya'o/ /sprin lta bu la dpe sngon du 'gro ba'i gtan tshigs bshad par bya ba'i phyir/ sprin srab pas bkab pa la zhes bya ba la sogs pa gsungs te/ ji ltar srab pa'i sprin gyis bkab pa'i zla ba rgyas pa cung</text></item>
<item><p>200a.7</p><section></section><text>zad mthong bar 'gyur ba ste/ shin tu gsal bar mthong ba ma yin na/ de bzhin du lhan cig skyes pa yang dngos grub kyi sngon du ni slob bzhin pa'i gnas skabs su mi gsal bar snang bar 'gyur te/ sprin lta bu nyid du bstan no/ /'grub na sgyu ma lta bu yi/ /zhes bya ba la sngar nye bar</text></item>
<item><p>200b.1</p><section></section><text>mtshon pa'i lhan cig skyes pa'i dga' ba gang yin pa de nyid rgyun ma chad pa dang rtag tu dad pas bsgom zhing mngon du gyur pa'i dngos grub gang yin pa de la 'byung ba lta bu ni ji ltar nor bu dang / sman dang sngags kyi mthu las 'byung ba'i sgyu ma so sor snang ba med na yang mthong bar 'gyur ba de</text></item>
<item><p>200b.2</p><section></section><text>bzhin du yid kyis sprul pa'i rig ma'i stobs ni ye shes kyi phyag rgya'i sbyor bas ye shes gsal bar 'char bar 'gyur te/ sgyu ma lta bu nyid so sor bstan to/ /de nas rmi lam dang 'dra ba ste zhes bya ba la sogs pa la ji ltar kha cig gnyid log pas mi rtog pa nyams su myong</text></item>
<item><p>200b.3</p><section></section><text>ba de bzhin du nang gi bdag nyid kyi thabs dang / shes rab rnam par rol pa sgom par byed pa'i rnal 'byor pas phyag rgya chen po bsgoms nas rnal 'byor gyi gnyid log par cig car du lhan cig skyes pa nyams su myong ba yin pas rmi lam dang 'dra ba bstan to/ /de nas rmi lam dang</text></item>
<item><p>200b.4</p><section></section><text>sad pa lta bu zhes bya ba la sogs pa la phyi rol gyi rig ma ni las dang dam tshig gi phyag rgya ma gnyis so/ /phyag rgya gnyis kyi sbyor ba las byung ba'i phyir sad pa lta bu yin no/ /rnam par mi rtog pa'i chos nyid la mngon du byas pas rang gi lus dang shes rab ma'i lus yod na yang</text></item>
<item><p>200b.5</p><section></section><text>mi dmigs pa'i phyir rmi lam lta bu'o/ /g.yeng ba'i rgyu yod na yang zhes bya ba la g.yeng ba'i rgyu ni phyag rgya gnyis kyi mtshan nyid do/ /rmi lam dang sad pa lta bu'i ting nge 'dzin la gnas pa'i rnal 'byor pa la g.yeng ba'i rgyu yod na yang brtan pa la mnyam par gzhag pa'i</text></item>
<item><p>200b.6</p><section></section><text>phyir sems 'ong bar mi 'gyur te/ 'on kyang de'i dam tshig ni phyag rgya'i sbyor ba zhes bya ba yin no/ /shin tu mnyam par gzhag pa nyid ni de'i sdom pa'o/ /de ltar dam tshig dang sdom pa'i sbyor ba yod pas tha ma thams cad las mchog tu gyur pa yin no/ /dgyes pa'i rdo rje</text></item>
<item><p>200b.7</p><section></section><text>las kyang / dang po sprin bzhin snang ba ste/ /'grub na sgyu ma lta bur 'gyur/ /cig car du ni rmi lam 'dra/ /rmi lam sad pa tha mi dad/ /tha mi dad pa'i mtshan nyid 'grub/ /phyag rgya'i rnal 'byor rab tu 'grub/ /ces bya ba la sogs pa gsungs so/ /shin tu zab pa'i dgyes pa'i</text></item>
<item><p>201a.1</p><section></section><text>rdo rje las zhes bya ba la sogs pa la 'dis ni slob dpon gyi rang bzo yongs su spangs pas bdag gis rab tu byed pa 'di byas pa yin te zhes bya ba dang / bsod nams yongs su bsngo ba bstan pa ste/ de yang go sla'o/ /lhan skyes rnal 'byor dam pa la/ /</text></item>
<item><p>201a.2</p><section></section><text>'grel pa byas nas dge ba gang / /bdag gis bsags pa de yis ni/ /'jig rten lhan skyes rtse gcig gyur/ /gang zhig brjod bya rjod byed blo yis spyod yul min/ /gti mug tshogs kyi mtshan mo sel byed nyi ma gang / /rang bdag snang bas phyogs kyi dbye ba yongs</text></item>
<item><p>201a.3</p><section></section><text>bkang ba/ /lhan skyes nam mkha' zla ba rdzogs 'dra de la 'dud/ /mkhas pa chen po rin chen 'byung gnas zhi ba'i zhal snga nas mdzad pa'i lhan cig skyes pa'i 'grel pa snying po rab tu gsal bar byed pa zhes bya ba/ o rgyan gyi slob dpon chen po bram ze tha ga nas mdzad pa</text></item>
<item><p>201a.4</p><section></section><text>rdzogs so// //paN+Di ta mkhas pa chen po man+t+ra ka la ku sha'i zhal snga nas bsgyur cing gtan la phab pa//[]@##/ /rgya gar skad du/ b+ha ga bAn he badzra tat+t+wa tsa tur+k+ra ma sA d+ha naM nA ma/ bod skad du/ bcom ldan 'das dgyes pa'i rdo rje'i sgrub</text></item>
<item><p>201a.5</p><section></section><text>pa'i thabs de kho na nyid bzhi'i rim pa zhes bya ba/ dpal rdo rje sems dpa' la phyag 'tshal lo/ /thabs dang shes rab gnyis med he ru ka /bdag med lha mo bcas la phyag 'tshal nas/ /de nyid thob cing dad dang skal yod par/ /de nyid bzhi yi rim pa bri bar</text></item>
<item><p>201a.6</p><section></section><text>bya/ /snying rje chen pos 'gro la dang por blta/ /gso sbyong dag nas rgyud rnams rim pas sbyangs/ /rgyud 'di'i dkyil 'khor zhugs shing dbang dag blangs/ /de nyid shes shing bkas gnang gnas bzhi bsgom/ /dur khrod la sogs dben dang nyams dga' bar/ /sna</text></item>
<item><p>201a.7</p><section></section><text>tshogs rdo rje'i gdan la legs gnas pa/ /bdag dang rnal 'byor gnas gsum bsrung ba ni/ /dang po'i bdud rtsi lnga sogs khrus byas la/ /tshad med bzhi bsgom lha dang bdag nyid blta/ /srung ba rak+Sha brjod nas dra gur bya/ /legs gnas rten la bdud rtsi sgron ma</text></item>
<item><p>201b.1</p><section></section><text>lnga/ /me tog la sogs mchod dang gtor ma btang / /zhing skyes sogs dang legs sbyang rig ma dang / /grogs bzang rten dang gcig pu dogs med sgrub/ /bdag nyid snying ga'i sa bon hU~M nag las/ /'od zer lnga spros bskul sbyangs nam mkha' rten/ /bla ma dgyes rdor</text></item>
<item><p>201b.2</p><section></section><text>'khor lo spyan drangs la/ /'og bzhin legs bsgoms phyag 'tshal la sogs bya/ /rang nyid hU~M gi spro bsdu phyi dang nang / /gsang ba'i lha mo rnams kyis rim par mchod/ /gau rI dkar mo ri dgas mtshan ma 'dzin/ /tsau rI dmar mo rang byung me tog thogs/ /be+e tA lI</text></item>
<item><p>201b.3</p><section></section><text>ni ser mo chu phyag ma/ /g+hasma rI ljang gsang ba'i sman yang 'dzin/ /puk+ka sI sngo phyag na sha sna tshogs/ /sha ba rI dkar sna tshogs ro yi phyag /tsaN+Da lI dmar sgra rin chen tshogs/ /nang gi sku gsum bde ba chen pos mchod/ /DoM bi phyag rgya rang gi sku la 'khyud/ /de kho</text></item>
<item><p>201b.4</p><section></section><text>na nyid mchod pa gnyis su med/ /sdig bshags yi rang bsngo dang lus dbul dang / /lam bstan pa dang gsol ba gdab pa dang / /tshad med bzhi bsgom lha gshegs de rjes la/ /chos rnams sgyu ma rang sems rdul dang bral/ /oM shU n+ya tA dz+nyA na badzra swa b+hA ba At+ma ko\u0f85haM zhes</text></item>
<item><p>201b.5</p><section></section><text>brjod la sngags kyi don de dran pa las bdag gi de kho na nyid gnas par bya'o/ /chos nyid de las ra~M dang hU~M/ /nyi ma'i dkyil 'khor dra gur dang / /de las e las chos 'byung bsgom/ /de nas ya~M ra~M ba~M la~M dag /sngo dmar dkar ser sa bon dag /gyur nas 'byung bzhi'i dkyil</text></item>
<item><p>201b.6</p><section></section><text>'khor bzhi/ /rang sems kyis bsgyur gzhal yas khang / /thar pa'i grong mchog rnam par snang / /gru bzhi sgo bzhi lha mos mchod/ /dra ba dra phyed twa ra na/ /ka ba brgyad dang rta babs bzhi/ /rgyan dang chos kyi 'khor lo gdugs/ /sangs rgyas zhing rgyas mchod pa'i tshogs/ /</text></item>
<item><p>201b.7</p><section></section><text>dur khrod brgyad na shing brgyad sogs/ /ha ra tsu ta a sho ka /a shwat+tha dang ka ra na dza/ /dza li ta dang par ti par/ /be+e te b+ha tra phyogs dang mtshams/ /zhing skyong phyogs skyong lha dang klu/ /zhing skyong brgyad kyi zhal dang mdog /phyogs skyong brgyad dang mdog de bzhin/ /</text></item>
<item><p>202a.1</p><section></section><text>gri gug thod pa g.yas dang g.yon/ /gtor len zhing dag legs par skyong / /brgya byin dkar po glang po'i bdag /rdo rje dril bu g.yas dang g.yon/ /gshin rje mthing nag ma he zhon/ /dbyung pa thod pa de bzhin no/ /chu lha dkar po chu srin mnan/ /sbrul</text></item>
<item><p>202a.2</p><section></section><text>zhags g.yas dang pad+ma g.yon/ /gnod sbyin ser po rta la zhon/ /dpal 'bras ne'u le g.yas dang g.yon/ /'byung po'i bdag po dkar po ni/ /khyu mchog dkar po mdung thod 'dzin/ /me lha dmar po ra la zhon/ /spyi blugs dbyu gu rtse gsum bsnams/ /srin po kham nag</text></item>
<item><p>202a.3</p><section></section><text>mi ro'i khri/ /gri dang thod pa g.yas dang g.yon/ /rlung lha dud kha sha ba zhon/ g.yas na ba dan zhags pa g.yon/ thams cad rin chen rgyan ldan te/ /srin po rus pas brgyan pa po/ /chung ma bu 'khor phyogs mdog bcas/ /mdog rnams zhi byed chos legs skyong / /steng gi</text></item>
<item><p>202a.4</p><section></section><text>mkha' la lha chen brgyad/ /shar du brgya byin sngon dang 'dra/ /lho ru tshangs pa gser gyi mdog /spyi blugs dbyu gu rtse gsum 'dzin/ /nub tu khyab 'jug dmar po ste/ /'khor lo g.yas dang g.yon dud dang / /byang du lha chen thal ba'i mdog /rtse gsum thod pa g.yas dang</text></item>
<item><p>202a.5</p><section></section><text>g.yon/ /dbang ldan gzhon nu drug gi bu/ /dkar po mda' dang gzhu 'dzin pa/ /shar lho tshogs bdag dkar po ni/ /g.yas g.yon la phug la du 'dzin/ /bden bral b+h+riM gi ri ti smug /g.yas na mdung dang ba dan g.yon/ /rlung du legs ldan nag po ni/ /ral gri g.yas na</text></item>
<item><p>202a.6</p><section></section><text>phub ni g.yon/ /thams cad lha rgyan dag dang ldan/ /'dod pa'i lha rnams kyis bskor nyi zla gza'/ /'og nas klu brgyad phyogs dang mtshams/ /'jog po dung skyong rigs ldan dang / /mtha' yas pad chen dga' bo dang / /nor rgyas bu dang pad+ma rnams/ /phyogs skyong mdog dang sbrul</text></item>
<item><p>202a.7</p><section></section><text>zhags g.yas/ /gdengs ka dang ldan pad+ma g.yon/ /sprin brgyad chu brgyad mchod rten brgyad/ /bya dang gcan gzan ro yi tshogs/ /grub pa'i mchog thob rnal 'byor bzhugs/ /gzhal yas nang du pad+ma brgyad/ /rdo rje phreng ba nag pos bskor/ /dkar ser rA ga dmar dang gnag/ /</text></item>
<item><p>202b.1</p><section></section><text>phyogs dang rtsig pa'i rim par gnas/ /dbus su bdud bzhi nyi mas mnan/ /'dab ma lha brgyad zla bas mnan/ /nyi steng hU~M dang oM nag bsgom/ /de 'og A li nyis 'gyur las/ /me long zla ba shes rab gzugs/ /sum cu rtsa gnyis 'byung po la/ /steng du kA li nyis 'gyur</text></item>
<item><p>202b.2</p><section></section><text>las/ /Da D+ha da d+ha la ya gnyis/ /mnyam nyid nyi ma thabs kyi gzugs/ /dpe byad brgyad cu 'grub par byed/ /thod dkar gri sngon nyi zla dang / /sa bon mtshon pa so sor rtog /bskul sbyang gcig gyur nan tan yin/ /gcig gyur sku ni chos kyi dbyings/ /sku ni mthing nag chen po</text></item>
<item><p>202b.3</p><section></section><text>nyid/ /zhal brgyad zhabs bzhi phyag bcu drug /dbu skra dmar ser gyen du 'khyil/ /steng zhal dud mdog mche ba gtsigs/ /rus pa'i 'khor lo spyan gsum dmar/ /'og ma g.yas dkar g.yon pa dmar/ /dbus zhal gzhan rnams sku yi mdog /spyan dmar gsum gsum</text></item>
<item><p>202b.4</p><section></section><text>mche ba gtsigs/ /sna tshogs rdo rje thod pa'i thod/ /rna cha mgul rgyan dpung pa'i rgyan/ /phyag gdub zhabs gdub rus pas brgyan/ /khrag 'dzag lnga bcu'i phreng ba 'phyang / /stag gi sham thabs thal bas byugs/ /rdo rje dril bu dang po'i phyag /yum la legs par 'khyud</text></item>
<item><p>202b.5</p><section></section><text>pa'o/ /g.yas kyi gnyis pas ral gri 'dzin/ /de nas mda' dang 'khor lo gshor/ /dbyug pa rtse gsum lcags kyu rim/ /g.yon ni rim bzhin pad+ma gzhu/ /kha T+wAM thod pa rin po che/ /sdigs mdzub zhags pa bsnams pa'o/ /yum ni sku mdog yab dang mnyam/ /zhal gcig</text></item>
<item><p>202b.6</p><section></section><text>phyag bzhi dang po gnyis/ /rdo rje dril bu yab la 'khyud/ /gnyis ni mda' dang gzhu bsnams pa'o/ /thod skam lnga bcu'i phreng bas brgyan/ /rgyan rnams rus pa yab dang mnyam/ /gtso bo zhabs bzhi g.yas brkyang nas/ /brgya byin tshangs pa nye dbang drag /nyi ma'i dkyil 'khor</text></item>
<item><p>202b.7</p><section></section><text>gyis mnan pa'i/ /steng nas 'jigs dang sgeg pa gshe/ /bzhad drag snying rje rngam dang zhi/ /gar dgus rnam par gyur par bsgom/ /pad+ma rdo rje byin gyis brlab/ /oM pad+ma su khA d+ha ra ma hA rA ga su khaM dad+ta tsa tur A nan da wa gi wa sha hU~M hU~M kar+yaM ku ru Sh+wa me/ oM badzra ma hA dwe Sha</text></item>
<item><p>203a.1</p><section></section><text>tsa tur A nan da dA ya ka kha ga mu khe ka ra so nA tha/ hU~M hU~M hU~M kar+yaM ku ru shwa me/ de ni sbyor ba dang po yin/ /dkyil 'khor sprul pa de ma thag /lha rnams zhal gzhug snying gar gnas/ /a nu rA ga brjod nas 'byung / /ga~M tsa~M ba~M g+ha~M pa~M sha~M la~M Da~M/ /brgyad po phyogs dang</text></item>
<item><p>203a.2</p><section></section><text>mtshams rnams su/ /lha yi gdan steng su 'phros pas/ /mngon byang lnga las lha mo bskyed/ /ga~M dang gri gug las byung ba'i/ /gau rI dkar mo phyag bzhi ma/ /mda' gzhu gri gug thod khrag bsnams/ /shar gyi 'dab mar tshangs pa mnan/ /tsa~M dang Da ma rus bskyed pa'i/ /</text></item>
<item><p>203a.3</p><section></section><text>tsau rI dmar mo phyag bzhi ma/ /'khor lo lcags kyu Da ma ru/ /lho yi 'dab mar brgya byin mnan/ /ba~M dang rus sbal las grub pa'i/ /bet+tA lI kar phyag bzhi ni/ /chang chu ral gri thod pa bsnams/ /nub kyi pad+ma nye dbang mnan/ /g+ha~M dang sprul las yang dag bskyed/ /g+hasma</text></item>
<item><p>203a.4</p><section></section><text>rI ljang phyag bzhi ste/ /me thab dgra sta thod khrag bkang / /mi 'jigs phyag dang drag po'i steng / /byang gi 'dab mar bsgom par bya/ /pa~M dang seng ge dag las byung / /puk+ka sI ser phyag bzhi ma/ /dpag bsam lcug ma thod shas bkang / /rin po che dang mchog sbyin phyag/ /</text></item>
<item><p>203a.5</p><section></section><text>gshin rje mnan pa byang shar bsgom/ /sha~M dang dge slong las skyes pa'i/ /sha ba rI dkar phyag bzhi ma/ /kha T+wA~M thod pa rdo rje zhags/ /gnod sbyin mnan pa shar lhor bsgom/ /la~M dang 'khor lo bskyed pa yi/ /tsan+Da lI sngon phyag bzhi ni/ /rlung ras ba dan thod pa dkar/ /</text></item>
<item><p>203a.6</p><section></section><text>srin po mnan pa lho nub bsgom/ /DaM dang rdo rje las byung ba'i/ /DoM bi nI sngo phyag bzhi na/ /thod pa gshol dang ba dan dang / /mdung rtse gsum pa lha ma yin/ /mnan pa nub byang pad+mar bsgom/ /sgo bzhir dzaHhU~M ba~M hoHdang / /rdo rje rin chen pad+ma dang / /ral gri sngo zhing mngon byang</text></item>
<item><p>203a.7</p><section></section><text>las/ /rta gdong phag gdong khri seng gdong / /zhal bzhi phyag bzhi ro yi gdan/ /g.yas ser g.yon dmar dang po sngo/ /steng zhal rta gdong ljang khur gnas/ /phyag gnyis gling bu gzhan gnyis ni/ /rdo rje lcags kyu bsnams pa'o/ /g.yas sngon g.yon dmar dang po</text></item>
<item><p>203b.1</p><section></section><text>ser/ /steng zhal phag gdong dmar por gnas/ /phyag gnyis pi wang gzhan gnyis ni/ /rin po che dang zhags pa 'dzin/ /g.yas sngo g.yon dkar dbus ma dmar/ /steng zhal khyi gdong ser por gnas/ /phyag gnyis rnga chen gzhan gnyis ni/ /pad+ma dang ni lcags</text></item>
<item><p>203b.2</p><section></section><text>sgrog 'dzin/ /g.yas sngo g.yon dkar dbus ma ljang / /steng zhal seng gdong dkar por gnas/ /phyag gnyis rdza rnga de bzhin gnyis/ /ral gri gsang ba 'dzin par mdzad/ /shar sgo la sogs rim par ni/ /pad+ma nyi ro'i steng du bsgom/ /thams cad spyan</text></item>
<item><p>203b.3</p><section></section><text>gsum dmar zhing zlum/ /dbu skra dmar ser gyen du 'bar/ /gcer bu rked la stag lpags dkris/ /rus pa'i phyag rgya lnga dang ldan/ /mgo bo skom po'i phreng ba 'phyang / /g.yon brkyang sgeg dang 'jigs pa'i gzugs/ /phyogs mtshams rang rang gdan la</text></item>
<item><p>203b.4</p><section></section><text>bzhugs/ /yi ge la zhugs gtso bo zhu/ /nyi ma'i steng na hU~M dang a~M/ /bde ba'i thig le dbyibs su gnas/ /de nas 'khor gyi lha mo rnams/ /rang rang gtso bo ma mthong nas/ /yid che cher gdungs rdo rje glus/ /bzhengs par bzhed nas gtso bo bskul/ /rje btsun thugs</text></item>
<item><p>203b.5</p><section></section><text>rje'i thugs kyis bzhengs/ /bdag la bde ba chen por sbyor/ /stong pa'i rang bzhin spangs nas su/ /puk+ka sI ni bdag la skyobs/ /khyod mi bzhugs na bdag 'gum pas/ /thugs rje rgyun chad ma mdzad bzhengs/ /stong pa'i rang bzhin ci ste bzhugs/ /sha ba rI 'bras grub</text></item>
<item><p>203b.6</p><section></section><text>par mdzod/ /dga' gtso 'jig rten mgron gnyer nas/ /stong pa nyid bzhugs sam ci/ /gtum mo bdag ni gsol 'debs ni/ /bcom ldan rdo rje rdo rje bzhengs/ /bdag gis khyod kyi thugs 'tshal gyis/ /mig 'phrul mnga' ba khyod bzhengs shig /DoM bi bdag</text></item>
<item><p>203b.7</p><section></section><text>ni dran nyams par/ /snying rje chen po chad mdzad bzhengs/ /rmi lam lta bu sgra gsan nas/ bcom ldan sngar bzhin dgyes rdor bzhengs/ /sku mdog la sogs sngar bzhin bsgom/ /dkyil 'khor rnams la legs par blta/ /lha rnams thugs kar pad nyi zla/ /rang</text></item>
<item><p>204a.1</p><section></section><text>rang phyag mtshan sa bon bsgom/ /de ni dkyil 'khor rgyal po mchog /gtso bo'i thugs ka'i 'od zer gyis/ /ye shes dkyil 'khor spyan drangs la/ /shar gyi dur khrod nam mkhar bzhugs/ /phyi nang gsang ba legs mchod la/ /gau rI la</text></item>
<item><p>204a.2</p><section></section><text>sogs lha mo bzhis/ /dzaH hU~M baM hoH sa dgug gzhug bcing / /dgyes pa bskyed nas gnyis med bsgom/ /mig la sogs pa'i dbang po drug /mngon shes bskyed phyir sbyang bar bya/ /ma~M d+ha~M na~M ra~M a~M na~M dag /dkar nag ser dmar ljang gu nag /pad nag /pad zla sa bon gri gug las/ /</text></item>
<item><p>204a.3</p><section></section><text>gti mug zhe sdang ser sna rnams/ /'dod chags phrag dog bdag med ma/ /rdo rje'i ming can lha mo drug /bskul sbyangs byas nas lha mor bsgom/ /phyag rgya lnga dang gri gug thod/ /thams cad g.yon brkyang bsgom par bya/ /mtshog ma snying ga mgrin pa ru/ /oM dkar</text></item>
<item><p>204a.4</p><section></section><text>AH dmar hU~M nag las/ /kha dog gsum gyi gru gug las/ /bskul sbyangs sku gsum byin brlabs las/ /sa spyod mkha' spyod bdag med ma/ /dkar dmar nag po gri gug 'dzin/ /phyag rgya lnga ldan ro yi gdan/ /g.yon brkyang sgeg dang bcas pa bsgom/ /yang ni rang snying</text></item>
<item><p>204a.5</p><section></section><text>sa bon las/ /'od zer lnga spros bskul sbyangs byas/ /bla ma dkyil 'khor rgyal ba rnams/ /khro bo rig pa'i lha mor bcas/ /mchod pa gsum gyis legs mchod la/ /dbang bskur don du gsol ba gdab/ /oM sarba ta thA ga ta a b+hi Shi ny+tsa tu mAM/ /mi bskyod la sogs sangs</text></item>
<item><p>204a.6</p><section></section><text>rgyas rnams/ /spyan ma la sogs sku las byung / /bdud rtsi bum pa lha dbang bskur/ /oM sarba ta thA ga ta a b+hi She ka ta sa ma ya shrI ye hU~M/ sgrib gnyis sbyangs nas rgyas gdab pa/ /bdag dang gau rI pu k+ka sI/ /bcom ldan mi bskyod legs par bzhugs/ /sha pa rI dang tsau rI la/ /</text></item>
<item><p>204a.7</p><section></section><text>rnam par snang mdzad de bzhin bzhugs/ /tsa N+Da lI dang be T+TA lI/ /rin chen 'byung ldan bsgom par bya/ /DoM bi dang ni g+ha sma rI/ /dbu la snang ba mtha' yas bzhugs/ /de nas bdud rtsi myang bar bya/ /shar lho dur khrod nam mkha' la/ /sgom bzhi yi dbu stengs su/ /rnam par snang</text></item>
<item><p>204b.1</p><section></section><text>mdzad rim bzhin bsgom/ /ya~M ra~M a~M gsum hA~M nag oM/ /mas yar rim pas bsgom par bya/ /hU~M brjod rang snying hU~M 'od kyis/ /hUM bskul ma drung dkyil 'khor dang / /mgo bo gsum dang pad+ma brgyad/ /sa bon bcas pa'i thod pa bsgom/ /de bzhin hU~M 'od yab bskul bas/ /a</text></item>
<item><p>204b.2</p><section></section><text>yi 'od kyis sa bon rnams/ /gyur nas bdud rtsir gyur pas ni/ /hU~M las rnam sprul b+h+rU~M las dri/ /dzr-IM las dkar po aM las dmar/ /khaM las chur 'gyur phyogs kyi ri/ /naM las mi sha haM las rta/ /naM las glang po ShaM las ni/ /ce spyang gaM las ba glang sha/ /hU~M gi me sbar bdud rtsi bskol/ /</text></item>
<item><p>204b.3</p><section></section><text>a yi zla ba'i dkyil 'khor lhung / /hU~M nyid rdo rje gyur nas ni/ /lan lngar 'phar zhing dkrugs byas nas/ /rdo rje hU~M dang oM 'od des/ /ye shes bdud rtsi spyan drangs 'dres/ /lha rnams ljags la hUM nyid las/ /rdo rje sbu gus bdud rtsi myang / /oM sarba ta thA ga ta a mr-i ta badzra swa b+ha ba A t+ma</text></item>
<item><p>204b.4</p><section></section><text>ko\u0f85haM/ /de nas mchod pa'i lha mo rnams/ /dkyil 'khor lha la rim bzhin mchod/ /mchod pa'i go rims la sogs pas/ /phyi nang gsang ba'i mchod pa 'bul/ /oM sarba ta thA ga ta pU dzA badzra [(]swA [,]swa [)]b+hA ba At+ma ko\u0f85haM/ rig pa'i lha mo thams cad kyis/ /dkyil 'khor lha la</text></item>
<item><p>204b.5</p><section></section><text>bstod pa mdzad/ /lha mo'i dkyil 'khor bcom ldan bskor/ /g.yo dang mi g.yo khyod kyis thugs/ /sems can kun gyi don mdzad rnams/ /bcom ldan mchog tu dgyes rdo rje/ /zhal gyi thugs kyi dgongs pa grub/ /thugs dgyes mdzod cig dgyes rdo rje/ /oM sarba ta thA ga ta</text></item>
<item><p>204b.6</p><section></section><text>stu ti badzra swa b+hA ba A t+ma ko\u0f85haM/ brtan par gyur nas 'khor lo bskor/ /lha rnams phyogs phyogs spro bya ste/ /nam mkha'i mthar thug 'gro ba rnams/ /dkyil 'khor lha ru gsal bar bsgom/ /brtan par gyur nas tshur bsdus la/ /rang nyid dkyil 'khor gsal bar bsgom/ /</text></item>
<item><p>204b.7</p><section></section><text>las kyi rgyal po'i 'khor lo mchog /de ni lha yi de nyid yin/ /bla ma la brnyas dad med sngags la rlom/ /glegs bam mthong bas khengs shing dbang bskur dman/ /de la sgra yi tshig kyang brjod mi bya/ /dad ldan de nyid bzhi thob gus par sgrub la brtson/ /bla ma'i lung thob drin dran</text></item>
<item><p>205a.1</p><section></section><text>bla ma la gus de dag ni/ /de ni ri dbang rtse las lhung gyur pa/ /ltung bar mi bya snyam yang ltung bar 'gyur/ /sdig bral ye shes rim pa 'phel bar 'gyur ba yin/ /lha'i de kho na nyid kyi rim pa ste dang po'o// //da ni ye shes kyi de kho na nyid bshad de/ /thams cad</text></item>
<item><p>205a.2</p><section></section><text>rang gi sems yin pas/ /lha rnams rang la bsdus pa ni/ /ji ltar me long dkyil 'khor la/ /has btab rim pas 'du ba bzhin/ /rta gdong la sogs sgom bzhi/ /yan lag bzhi la bsdu bar bya/ /lha mo brgyad ni zhal la bsdu/ /zhal dang phyag rnams rim bzhin te/ /</text></item>
<item><p>205a.3</p><section></section><text>bdag yul zhal re phyag gnyis pa/ /gzhan nas brten pa'i 'khor lo bzhi/ /bsgoms nas 'og nas 'byung ba yi/ /rtags brgyad 'byung ba bsgom pa 'am/ /mi dgag rgyud don man ngag yin/ /'dir ni bla ma'i man ngag gis/ /lha yi lung thob dang 'dra ba/ /bar</text></item>
<item><p>205a.4</p><section></section><text>dor phyag rgya chen po 'thob/ /gsang ba'i pad+ma mtshan nyid dang / /sems dang ye shes 'dres gyur pa'i/ /mngon par byang chub rim pa dag /ye shes dbang la nyan par 'tshal/ /byang chub rim pa'i rdo rje can/ /gnas bzhi la ni yang dag brten/ /yid du 'ong ba'i gnas dag tu/ /</text></item>
<item><p>205a.5</p><section></section><text>bde ba'i stan la gnas nas ni/ /'dod chags la sogs rim spangs te/ /brtan dang g.yo ba'i dngos kun la/ /snying rje phan par bsams nas su/ /mnyam pa'i sems ni bskyed par bya/ /'og dang 'og min sgra yi mtha'/ /de bzhin gsang ba'i pad+ma ste/ /cha dang mdog ni sna tshogs dang / /de bzhin du ni</text></item>
<item><p>205a.6</p><section></section><text>gzhan dag ste/ /sku gsung thugs kyi rdo rje yis/ /chos kyi dbyings kyi rol ba'o/ /bsdus te gong bu'i sbyor ba yis/ /rdo rje sems dpa' rang nyid 'gyur/ /chu dang me yi khams dag ni/ /ro gcig 'gyur bas go 'phang mchog /shes rab thabs dang sbyor ba las/ /dbang</text></item>
<item><p>205a.7</p><section></section><text>po drug po sangs rgyas nyid/ /yang dag bstan bcos de nyid shes/ /slob dpon lung gis rjes 'gro zhing / /gsang chen de nyid don bsgom pa/ /gcig nas brgyud de de nyid can/ /stong pa de nyid la sogs mtshan/ /thams cad sngon bzhin mtshan byas nas/ /dri ma bkrus</text></item>
<item><p>205b.1</p><section></section><text>pa'i lus kyis ni/ /mngon par byang chub rim pas grol/ /zla ba'i dkyil 'khor dbus gnas par/ /ye shes sems dpa' bsgom par bya/ /zla ba'i dkyil 'khor zer 'phros pas/ /kun da zla ltar dkar ba'i mdog /zhabs gnyis sems dpa'i skyil krung bcas/ /</text></item>
<item><p>205b.2</p><section></section><text>rgyan rnams kun gyis rnam par brgyan/ /sangs rgyas lnga yi dbu rgyan can/ /phyag gnyis phyag rgya che bcings nas/ /nyid kyi thugs kar bsdams par mdzad/ /gzugs mdzes shin tu rdzogs pa yi/ /ye shes pad+ma'i gdan du bsam/ /snying ni chu shing me tog 'dra/ /lte ba nas</text></item>
<item><p>205b.3</p><section></section><text>ni 'phyangs te gnas/ /sngon bzhin pad+ma rgyas par brgyan/ /'dab ma brgyad kyis brgyan pa yi/ /ge sar dang ni zla ba bcas/ /sa bon yi ge dgod par bya/ /lte ba'i dkyil 'khor la bzhugs pa/ /zhal gcig phyag gnyis dkar po'i mdog /dri chen dbus su bsgom par bya/ /</text></item>
<item><p>205b.4</p><section></section><text>de yi dbus su rnam shes dang / /ye shes gnyis su med par bsgom/ /sngon du byams pa ldan pa yi/ /shar gyi 'dab mar mi bskyod pa/ /snying rje chen po lho sgo ru/ /rin chen de nyid sa bon no/ /dga' ba nub sgo'i 'dab ma la/ /'od dpag med kyi sa bon dgod/ /btang snyoms</text></item>
<item><p>205b.5</p><section></section><text>byang gi 'bab ma la/ /don yod gtso bo bsam par bya/ /stong pa mtshan nyid med pa las/ /dbyangs yig shar sogs sa bon ni/ /zla phyed thig ler ldan pa dag /gos dkar ldan pa'i rim bzhin dgod/ /mtshams kyi 'dab ma bzhi po ru/ /sngon du bstan pa'i ma ning dgod/ /de</text></item>
<item><p>205b.6</p><section></section><text>yi dbus su rang gi sems/ /yi ge nyid du bsgom par bya/ /stong pa mtshan nyid med pa las/ /ji ltar yi ge bsgom par bya/ /sems ni ya mtshan skye bar 'gyur/ /bcom ldan bshad pa ji ltar lags/ /de nas bcom ldan bka' stsal pa/ /ji bzhin de nyid rdo rje nyon/ /</text></item>
<item><p>205b.7</p><section></section><text>stong pa'i mtshan nyid mtshon pa las/ /chu shing me tog bdud rtsi bzhin/ /snying po med pa'i snying por 'gyur/ /dbus kyi rnam shes ye shes te/ /ye shes rang bzhin gzugs med cing / /mtshan nyid med pa'i mtshan nyid can/ /dri ma med pa'i ye shes sku/ /dngos dang dngos med</text></item>
<item><p>206a.1</p><section></section><text>rnam par grol/ /kha dog gzugs dang yi ge med/ /gzugs dang stong pa'i dbus dag tu/ /rnal 'byor can gyis de nyid gzung / /mnyam pa nyid kyi sems kyis ni/ /mtshan nyid ji bzhin bsgom par bya/ /de yi rdzogs pa'i byang chub lam/ bla ma nyid kyi</text></item>
<item><p>206a.2</p><section></section><text>lung bzhin du/ /da ni myur du mthong bar 'gyur/ /rnam shes ye shes gzugs dag ni/ /bstan bcos las ni mtshan nyid bstan/ /de nyid kho na dpa' bos bshad/ /'od zer dkar pos brgyan pa dag/ /'di ni rtag tu bsgom par bya/ /sgeg pa lnga yi mchod rten la/ /bdud rtsi</text></item>
<item><p>206a.3</p><section></section><text>sa bon bsams nas ni/ /'od zer dkar po gsal ba'i mdangs/ /bdud rtsi'i rgyun ni 'dzag pa las/ /snying ga'i pad+ma'i ge sar la/ /mthe bong tsam gyi zlum po la/ /de yi dbus su sa bon ni/ /A li kA li dag las btung / /mdog dkar de ni shin tu mdzes/ /zla ba'i 'od</text></item>
<item><p>206a.4</p><section></section><text>zer kun du 'phro/ /de yi dbus kyi sgo rnams la/ /thig le bsgom pa rab tu grags/ /skra yi rtse mo brgya yi cha/ /rdul phran gzugs su rtag tu gnas/ /rnam par shes pa'i dngos po yi/ /mtshan nyid mtshon pa'i ye shes can/ /sems kyi mtshan nyid mi shes pas/ /thig le</text></item>
<item><p>206a.5</p><section></section><text>gnas kyi go 'phang blta/ /snying dang tshangs pa'i sgo dang ni/ /thigs pa lam gyi sgo dag tu/ /bla ma'i lung la gus pa yis/ /rnam shes ye shes gzung bar bya/ /phyi rol pa yi lam dag dang / /bstan bcos las ni mi rnyed cing / /bstan pa yang ni rnyed slar te/ /de sbyor bas ni</text></item>
<item><p>206a.6</p><section></section><text>rnyed par dka'/ /bla ma'i bsnyen bkur gus pa yis/ /thabs dang ldan pa'i sgrub pa pos/ /bla ma'i zhal gyi lam gyis ni/ /mkhas pas 'di ni bsgom par bya/ /mi g.yo 'tshe ba med pa ru/ /mnyam par gzhag ste dngos po bsgom/ /chos kyi sngon 'gro yid yin te/ /</text></item>
<item><p>206a.7</p><section></section><text>yid kyis 'jug cing yid kyis 'dag /yid kyi rgyal po'i bka' drin gyis/ /smra ba dag ni byed pa 'byung / /de bas thams cad yid rang bzhin/ /blo ldan yid las byung zhes bya/ /gal te bzla 'dod rnal 'byor pa/ /snying gi bsam dang bsgom pa ste/ /sdom dang rgyud 'gyur sa</text></item>
<item><p>206b.1</p><section></section><text>bon ni/ /de nyid kho na gzugs med do/ /rgyu dang 'bras bu'i sa bon ni/ /ye shes de nyid mthong ba med/ /gzugs sogs srid pa'i 'dod spyod la/ /sa bon lnga ni bsgom par bya/ /kun nas kun du 'jug pa dang / /'gro dang 'gro min yang dag gnas/ /rtag tu rtsa ba gzer bar bya/ /</text></item>
<item><p>206b.2</p><section></section><text>ye shes rnam shes sa bon ni/ /thig le'i sgra dang yang dag ldan/ /srid pa'i longs spyod 'dod pa yis/ /ngag gi yi ge spangs nas ni/ /yid kyis bzlas dang yang dag ldan/ /rtag pa chos kyi dbyings nyid kyi/ /mi g.yo go 'phang rgyun du gnas/ /rtag tu 'phang zhing gos med</text></item>
<item><p>206b.3</p><section></section><text>pas/ /ye shes la ni rnam shes thim/ /rnam shes ye shes nyid 'gyur na/ /byang chub rim pa mthong 'gyur zhes/ /mar me lta bu thams cad la/ /snang 'gyur mtshan ma dang po ste/ /srin bu me khyer lta bu dang / /rdul mthong mtshan ma gnyis pa yin/ /nyon mongs 'joms</text></item>
<item><p>206b.4</p><section></section><text>pa'i mtshan nyid gdags/ /rdul phran dkar po'i rnam par ni/ /phyogs su de bzhin mthong 'gyur ba/ /rtags ni gsum pa yin par shes/ /'dod pa lha yi longs spyod rnams/ /sems kyis mthong ba bzhi pa ste/ /gzugs kyi lha mthong lnga pa yin/ /gzugs med</text></item>
<item><p>206b.5</p><section></section><text>spyod yul drug pa ste/ /chos kyi dbyings la gnas pa bdun/ /sangs rgyas 'bras bu brgyad pa ste/ /rnal 'byor pas ni ma yengs bsgom/ /snying rje ldan pa'i rnal 'byor pas/ /rtse gcig bsgoms na mchog thob 'gyur/ /ye shes bsgom pa'i rnal 'byor pas/ /gang du 'pho</text></item>
<item><p>206b.6</p><section></section><text>ba'i man ngag ni/ /bla ma'i brgyud pa yod la blang / /'chi ba rnam rtog mkha' spyod 'gro/ /gang zhig dad med brtson med blun po shes rab med/ /bla ma'i skyon blta nyes brjod g.yo sgyus bla ma bslus/ /tshogs su mi blta lkog tu brnyas byed 'dzum tshig smra/ /bu dang rgyal po dge slong</text></item>
<item><p>206b.7</p><section></section><text>rigs bzang yin yang spang / /skyon rnams spangs pa'i gzugs spyod ma yin la/ /bla ma la gus snying rje gzhan phan shes rab thabs dang ldan/ /spyod lam rnam bzhir mi yengs bsgom la brtson zhing rim par ston/ /de lta bu la sngags kyi de nyid legs par bstan par bya/ /ye</text></item>
<item><p>207a.1</p><section></section><text>shes kyi de nyid kyi rim pa ste gnyis pa'o// //de nas sngags kyi mtshan nyid bshad/ /rnal 'byor ba rnams rtag tu bzla/ /sngags dang yi ge tha mi dad/ /gnyis med rtag tu bzla ba ni/ /gal te bzla 'dod rnal 'byor pas/ /snying gis bsam dang bsgom pa ste/ /rdo rje rgyu</text></item>
<item><p>207a.2</p><section></section><text>gyur sa bon ni/ /de kho na ni gzugs med do/ /rang gi snying gar sa bon la/ /bsam gtan sngags kyis bskor la bzla/ /oM de wa pi tsu badzra hU~M hU~M hU~M phaT swA hA/ snying po'o/ /oM a Sh+TA na nA ya/ piM ga u r+d+ha ke sha ba r+t+ma na/ tsa tu rbiM sha ti ne trA ya/ /Sho Da sha b+hu dzA ya/ /kr-i Sh+Na dzI mU ta wa pu She/ ka pA la</text></item>
<item><p>207a.3</p><section></section><text>mA lA ne kA d+hA ri Ni/ A d+h+mA ta krU ra tsi t+tA ya/ a r+d+he n+du daM Sh+TI Ne/ oM mA ra ya mA ra ya/ kA ra ya kA ra ya/ ga r+dz+dza ya ga r+dz+dza ya/ ta r+dz+dza ya ta r+dz+dza ya/ sho Sha ya sho Sha ya/ sa p+ta sA ga rA na/ ban+d+ha ban+d+ha/ nA ga a Sh+Ta kA na/ gr-i h+na gr-i h+na/ sarba du Sh+TAM Sha trUM/ ha hA hi hI hu hU he hai ho hau haM haH phaT swA hA/ rtsa ba'i</text></item>
<item><p>207a.4</p><section></section><text>sngags so/ /oM badzra g+hu dzu si ta pa ra ma lo ke shwa re ka pA la/ mA la d+ha ri Ni ru d+hi pr-i ye na pa si hU~M phaT swA hA/ /gau rI'i snying po'o/ /oM badzra tsa N+De shwA ri kha T+wAM gi ma hA badzra ka pA la mA la ku ho/ /A ka D+D+h+ya/ sarba du Sh+TAM hr-i da ya/ A ka D+D+h+ya b+hu hUM phaT swA hA/ /tsau rI'o/ /oM badzra be t+tA lI kha</text></item>
<item><p>207a.5</p><section></section><text>kha khA hI sarba du Sh+TaM bi ka Ta/ be she ta ri ni bi kr-i ta A laM kA ra b+hU Shi ta/ ha na ha na/ da ha da ha/ pa tsa pa tsa/ pi laM pa sa ma nu smA ra/ pra sha ya maN+Tal ma te/ u ta pa ya sarba hU~M hU~M hU~M swA hA/ /be t+tA lI'o/ /oM badzra ma he shwa ri haM haM haM haM ru lu b+h+yo hU~M phaT/ pa khra yaM sarba du Sh+TA nIM ni rma tha ya hU~M hU~M</text></item>
<item><p>207a.6</p><section></section><text>phaT swA hA/ g+ha sma rI'i 'o/ /oM badzra ha b+ha ba ti badzra gu dza sha ra ba hUM/ pi tsi ta bi shi ta ri na/ sarba ta thA ga tA dzu s+the sa ma ya ma nu smA ra ha na ha na/ raM ga raM ga ya/ s+phu ra s+phu ra ya/ A be sha sarba b+hU taM ta/ na d+ha na d+ha sa ta ya/ ha ha ha ha/ hU~M hU~M phaT swA hA/ puk+ka sI'i 'o/ /oM pi shA tsi pa r+Na sha ba rI sarba ma ri raM pra</text></item>
<item><p>207a.7</p><section></section><text>sha ma ni/ hU~M hU~M hU~M mo ha pu ta ri hUM phaT swA hA/ ri khrod mI'i'o/ /oM badzra su laM ni b+hi n+da sarba du Sh+TAM hr-i da ya/ A ka R+Sha ya/ A ka R+Sha ya/ ha na ha na/ da ha da ha/ ni rma tha ra ya bi laM ba/ sa ma ya ma nu smA ra hU~M hU~M phaT swA hA/ tsa N+Da lI'o/ /oM badzra ba ra ma g+hu dzai ka sa la bi b+hU Shi ta sarba du Sh+TAM mo ha ni pri</text></item>
<item><p>207b.1</p><section></section><text>ye/ dz+ye hi ga pa ti badzra b+hU dze sa ri b+ha hU~M/ baM baM ba sa pa ri ni sarba du Sh+TAM/ tsau ni ri hU~M phaT/ DoM bi nI/ /oM badzra ba Da ba mu khaM yo ge shwa ri hi hi hi hi dzaH hU~X phaT swA hA/ rta gdong ma'i'o/ /dzi ta pa ra/ oM badzra daM yu bA rA ha mu khI traM hU~X phaT swA hA/ phag gdong ma'i'o/ /oM badzra sA d+hu saM dze li</text></item>
<item><p>207b.2</p><section></section><text>ni ma hA ya k+Sha ni k+Sha ni rU pa ni ma hA pha la ya ni ra na te/ kA ma ru ba ti taM tra da ho hU~M phaT swA hA/ khyi gdong mA'i 'o/ /oM tsa n+d+ra sU R+Ya hU~X trA sa ni siM ha ni rte siM ha ba ga te/ saM he ni taM taM taM baM baM hU~M phaT swA hA/ seng ge gdong la sogs pa'i sngags so/ /oM aM swA hA/ bdag med ma'i'o/ /oM iM</text></item>
<item><p>207b.3</p><section></section><text>swA hA/ gau rI/ /oM AM swA hA/ tsau rI'i'o/ /oM IM swA hA/ /be t+tA lI'i'o/ /oM oM swA hA/ g+ha sma rI'i 'o/ /oM UM swA hA/ /puk+ka sI'i'o/ /oM r-i swA hA/ sha wa rI'i'o/ /oM r-I laM swA hA/ tsa N+Da lI'i'o/ /oM l-iM swA hA/ DoM bi ni li'o/ /rtsa ba'i 'o/ /oM h+ya gri ba hU~M phaT swA hA/ rta gdong ma'i'o/ /oM badzra sU ra gri</text></item>
<item><p>207b.4</p><section></section><text>ba hU~M phaT swA hA/ phag gdong ma'i'o/ /oM ku ku ra gr-i ba hU~M phaT swA hA/ khyi gdong ma'i 'o/ /oM badzra sid+ha gri ba hU~M phaT swA hA/ /seng gdong ma la sogs pa'i snying po ring po'o/ /rnal 'byor zlos la brtson pa yis/ /gnas la phyag 'tshal yi ge lnga/ /</text></item>
<item><p>207b.5</p><section></section><text>zhi ba'i thig le dbyibs mdog brlan/ /bde ba mi rtog stong pa nyid/ /mi rtog stong pa gnyis su med/ /bla ma'i man ngag sa la bzla/ /bla ma tha mal par mthong dug sel bdud rtsi spong / /rigs dang bsnyen bkur gyis khengs 'jig rten chos brgyad tshol/ /de 'dra'i slob ma 'ong</text></item>
<item><p>207b.6</p><section></section><text>ba snying rjes dge ba de yang bzung / /dal 'jam brtson zhing bka' sgrub thos bsam sgom pa pos/ /rigs gnas 'byor pa dgos kyang de ni gzung sbyang bya/ /dbang bskur rgyud bshad sngags dang gdams ngag bstan par 'os/ /sngags kyi de kho na nyid kyi rim pa ste gsum pa'o// // </text></item>
<item><p>207b.7</p><section></section><text>da ni bdag gi de kho na nyid bshad/ /de nyid shes pas mnyam gzhag med/ /dngos po rnams ni thams cad kyi/ /rnam dag de bzhin nyid du brjod/ /phyi nas re re dbye ba yis/ /lha rnams rnam par dag par bya/ /mi shes sgrib g.yogs rnam sbyangs nas/ /lus can phung po khams</text></item>
<item><p>208a.1</p><section></section><text>skye mched/ /rigs lnga yum lnga rdo rje ma/ /gcig gnyis gsum bzhi lnga dang bcu/ /brgya stong khri 'bum bye ba dag /grangs med sku yi gsang ba bsam mi khyab/ /gsung dang thugs kyi gnyis med bsam mi khyab/ /rnal 'byor rnams la phan pa'i phyir/ /</text></item>
<item><p>208a.2</p><section></section><text>lus med rdo rje can de nyid/ /shes rab pha rol phyin pa mchog /khams gsum 'di dag thams cad ni/ /rmi lam sgyu ma ji bzhin du/ /chos brgyad rtog pa ring du dor/ /gnyis med mi rtog nges par bya/ /pha rol phyin drug spyod pa yis/ /sangs rgyas dngos grub myur du 'grub/ /</text></item>
<item><p>208a.3</p><section></section><text>sems can mi rtog sgyu mas byas/ /chos kyi dbyings la bdag spyod pas/ /grogs po med par gcig pur rgyu/ /dogs pa med pa'i sems kyis ni/ /ji ltar bde bar gnas par bya/ /ji ltar bdud rtsi don gnyer ba/ /snying po blangs nas tshigs ma 'dor/ /de bzhin bdud rtsi lnga rnyed nas/ /rtog pa</text></item>
<item><p>208a.4</p><section></section><text>thams cad spangs nas su/ /sangs rgyas thams cad bstan pa bzhin/ /rtog med ting 'dzin longs spyod bya/ /rgyud rnams kun nas rgyal bas bstan/ /rtog pas dmyal bar 'gro 'gyur zhing / /'gro drug rgya mtsho 'khor bar 'gro/ /rtog pa med na grol bar 'gyur/ /phyag rgya chen po'i gnas</text></item>
<item><p>208a.5</p><section></section><text>su 'gro/ /de bas rnal 'byor bdag nyid ni/ /de ni yang dag don rig pas/ /snying rje 'gro don bsam pa can/ /dmigs pa med par brtan par dpyad/ /dogs med seng ge bzhin du rgyu/ /'on kyang slob dpon smad mi bya/ /rdo rje spun la mi mgu min/ /rtsa ba yan lag dam tshig</text></item>
<item><p>208a.6</p><section></section><text>rnams/ /gtan med sgyu mas spang bya zhing / /de nyid bcu shes bskyed rdzogs kyis/ /thams cad mkhyen pa bsgrub par bya/ /rnal 'byor chen po sna tshogs ye shes rdo rje sems dpa' rjes su brgyan/ /la las nyon mongs zhi byed lam bzang lam can lus ngag yid sgrub 'bras bu</text></item>
<item><p>208a.7</p><section></section><text>ni/ /sgyu ma smig rgyu dri za'i grong 'dra ting 'dzin dag la blo gnas pas/ /'dod chags la sogs nad can ye shes sgyu ma'i sman gyis bdag gzhan gso bar bya/ /bdag byin brlab pa man ngag dag /gang gis bla ma las ma bsgrubs/ /rtag dang chad pa la dmigs pas/ /mi de</text></item>
<item><p>208b.1</p><section></section><text>phyir log gyur pa yin/ /mchod pa thams cad rnam spangs nas/ /bla ma mchod pa yang dag brtsam/ /de mnyes pas ni kun mkhyen pa'i/ /ye shes mchog ni thob par 'gyur/ /bla med thob pa'i slob dpon ni/ /rdo rje sems dpa' mchod byas pas/ /de yis bsod nams</text></item>
<item><p>208b.2</p><section></section><text>ma byas shing / /bka' thub ma bsnyen gang zhig yod/ /de nyid mi zad 'dod pa yis/ /shin tu dga' ba gang dang gang / /shin tu khyad par can de nyid/ /de dang de nyid bla mas byin/ /bla ma yis ni sdig pa 'phrog /slob dpon gyis ni 'jigs pa</text></item>
<item><p>208b.3</p><section></section><text>sel/ /slob dpon gyis ni sdug bsngal gyi/ /rgya mtsho 'jigs las pha rol sgrol/ /gang zhig nga rgyal gyis khengs shing / /yang dag man pa sun 'byin dang / /de nyid chos brnyes bcas pa la/ /de la de nyid bstan pa min/ /bla ma la gus bden par smra/ /rnam par mkhas</text></item>
<item><p>208b.4</p><section></section><text>shing rgyud gcig la/ /dam tshig spyod pa bsrung ba dag /rim pa de la bstan par bya/ /bdag gi de kho na nyid kyi rim pa ste bzhi pa'o// //de nyid bzhi bsgom rnal 'byor pa'i/ /sgrib sbyang bar chad zhi ba dang / /tshogs bsags mkha' spyod 'pho ba'i phyir/ chos skyong</text></item>
<item><p>208b.5</p><section></section><text>mkha' 'gro gtor ma byin/ /shar gyi dur khrod nam mkha' la/ /chos 'byung sum brtsegs bar ma ni/ /lte bar maM las sa yi lha/ /gser mdog bum pa 'dzin byed ma/ /rgyan rnams kun gyis rnam par brgyan/ /pad zla'i gdan la legs bzhugs ma/ /mkha' yi yi</text></item>
<item><p>208b.6</p><section></section><text>dgas tshogs kyis bskor/ /shar la sogs pa'i phyogs dang mtshams/ /dur khrod bstan pa phyogs skyong 'khor/ /steng gi pad+ma'i lte ba la/ /baM las tshangs pa gdong bzhi gser gyi mdog /g.yas na mi 'jigs 'phreng ba 'dzin/ /g.yon na spyi blugs rtse gsum</text></item>
<item><p>208b.7</p><section></section><text>'dzin/ /gzugs khams lha yis bskor nas bzhugs/ /paM las pad+ma'i lte ba la/ /phu las pad+ma dkar po dkar/ /gdengs ka sbrul zhags pad+ma 'dzin/ /phyogs mtshams klu chen brgyad po ni/ /dur khrod bstan pa lta bur bsgom/ /phyogs mtshams lha rnams</text></item>
<item><p>209a.1</p><section></section><text>@#/ /sngon ltar bsgom/ /'dod pa'i lha yi 'khor gyis bskor/ /dzaH hU~M baM hoH rim brjod nas/ /gau rI la sogs lha mo yis/ /dgug gzhug gnyis med gyur nas kyang / /phyogs skyong 'khor bcas thugs kyi rigs/ /mi bskyod rang nyid dur khrod brgyan/ /mthing nag</text></item>
<item><p>209a.2</p><section></section><text>rdor dril yum dang bcas/ /zhal gcig g.yas brkyang bsgom par bya/ /lha rnams sku yi rigs yin te/ /dkar po dur khrod rgyan dang ldan/ /rdo rje dril bu yum dang bcas/ /zhal gcig g.yas brkyang bsgom par bya/ /klu brgyad gsung rigs dmar po ste/ /'od dpag</text></item>
<item><p>209a.3</p><section></section><text>rang bzhin dur khrod rgyan/ /mdog dmar rdor dril yum dang bcas/ /zhal gcig g.yas brkyang bsgom par bya/ /rang rang rgyan dang sku gsung thugs/ /lce rnams rdo rje sbu gus myang / /bdag nyid bdud rtsi myangs par blta/ /gtor ma gsum ni byin brlabs la/ /phyogs skyong rnams</text></item>
<item><p>209a.4</p><section></section><text>la dbul ba ni/ /oM i n+da dza ma dza la/ dza k+kha b+hU ta ba h+Ni bA u rA k+kha/ tsa n+da su dz+dza mA da pap+pa ta la pA tA la a Sh+Tha sa p+pa swA hA/ i daM ba liM/ b+hu ny+dza/ dziM g+ha phu l+la d+hU p+pa mAM sa piM ga a m+ba sa b+ba ka dz+dza sa da khA n+ti khu Ni phaT gA da/ oM a kA ro mu khaM sarba d+ha rmA NAM/ A d+ya nu t+pa n+na twA ta/ oM AHhU~M phaT swA hA/ ko l+la i ri D+Thi/ </text></item>
<item><p>209a.5</p><section></section><text>a bo lA mum+mu Ni re kak+ko lA/ g+ha Ne kr-i pi ta ho bA dz+dza i/ ka ru Ne ki a i Na ro lA/ ta hiM ba la khA dz+dza i/ g+ha D+heM ma a nA pidz+dza a i/ ha le kA liM dza ra pa Ni a i/ dun+du ra badz+dzi a i/ tsa u sa ma kA t+thu ri si h+la/ ka p+pu ra lA/ i a i/ mA la i n+d+ha NaM sA li ny+dza/ ti haM/ b+ha ru khA i</text></item>
<item><p>209a.6</p><section></section><text>a i/ phreM kha Na khe Ta ka ran+te/ shu d+hA shu d+d+ha na mu Ni a i/ ni rAM shu aM ge tsa TA wi a i/ ta hiM dza sa rA ba pa ni a i/ ma la ya dza kun+du ru ba T+Ta i/ Di N+Di ma ta hin+na bA dz+dza a i/ /zhes bya ba'i rdo rje'i glus so/ /yan lag thams cad yongs su rdzogs par bya ste/ phyi nang 'thor</text></item>
<item><p>209a.7</p><section></section><text>'thung byin la/ oM badzra satwa sa ma ya/ ma nu pA la ya/ badzra satwa twe no pa tiSh+Tha/ Di D+ho me b+ha ba/ su to Sh+yo me b+ha ba/ a nu rak+to me b+ha ba/ su po Sh+yo me b+ha ba/ sarba sid+d+hi m+me bra ya ts+tsha/ sarba karma su tsa me/ tsi t+taM shre yaH ku ru hU~M/ ha ha ha ha hoH/ b+ha ga bAn/ sarba ta thA ga ta badzra mA me muny+tsa/ badzrI</text></item>
<item><p>209b.1</p><section></section><text>b+ha ba/ ma hA sa ma ya satwa aH/ rang nyid lhar bsgoms lag gnyis kyis/ /pad+ma'i phyag rgya bskor bar bya/ /hU~M hU~M hU~M gsum brjod dril bu dkrol/ /rdor dril thal mo thugs kar sbyar/ /snying rje chen po bskyed nas ni/ /rdo rje glu blang smon lam gdab/ /mchog gsum sdig dang sgrib med</text></item>
<item><p>209b.2</p><section></section><text>cing / /'dod chags la sogs skyon dang bral/ /gzung dang 'dzin pa rnam par spangs/ /de bzhin nyid la bdag phyag 'tshal/ /chos rnams sgyu ma lta bur mdzes/ /gnyis spros gnyis sbyang gnyis su med/ /lus can don du sgyu mas spyad/ /dngos po bral ba bdag phyag 'tshal/ /</text></item>
<item><p>209b.3</p><section></section><text>sems can thams cad sdig med cing / /sems can thams cad bde gyur cig/ /sangs rgyas nyid dang phrad gyur cig /lam de nyid nas zhugs nas kyang / /ma brgal ba rnams bsgral ba dang / /ma grol ba rnams grol bar shog /rnal 'byor chos dang dam tshig la/ /da lta nyid du</text></item>
<item><p>209b.4</p><section></section><text>gnas par shog /g.yon pa khu tshur snying gar gzhag /phyag g.yas brkyang ste gshegs gsol ba/ /sarba g+ha Ta n-i gr-ih+na gr-ih+na hU~M phaT/ oM AHhU~M muHbsam gtan mi sbyor nyal mi nus/ /thabs dang shes rab pha rol phyin/ /ldang tshe lha mo'i glus bskul zhing / /langs nas khrus</text></item>
<item><p>209b.5</p><section></section><text>byed dbang bskur bsam/ /gtor ma maN+Dal mchod sogs rnams/ /bskur ba bcas pas bya ba yin/ /bza' ba phud dbul bdud rtsi myang / /spyod lam rnam bzhir ci spyod pa/ /de nyid bzhi yi rim pas spyad/ /rgyud dang bla ma'i man ngag la brten nas/ /dgyes rdor rim pa bzhi</text></item>
<item><p>209b.6</p><section></section><text>yi sgrub thabs byas/ /'di las dri med dge ba gang bsags pas/ /'gro kun dgyes pa'i rdo rje 'grub par shog /slob dpon ka m+pa las mdzad pa'i dgyes pa rdo rje'i sgrub thabs de kho na nyid bzhi'i rim pa zhes bya ba rdzogs so// //paN+Di ta bai ro tsa na rak+Shi ta dang lo</text></item>
<item><p>209b.7</p><section></section><text>tsA ba glan dar ma blo gros kyis bsgyur zhing zhus te gtan la phab pa'o// @##/ /rgya gar skad du/ shrI he badzra sA d+ha naM/ bod skad du/ /dpal dgyes pa rdo rje'i sgrub thabs/ dpal rdo rje mkha' 'gro la phyag 'tshal lo/ /dpa' bo thod pa'i phreng ba can/ /</text></item>
<item><p>210a.1</p><section></section><text>nam mkha' khyab par gar mdzad cing / /bdag med ma dang gnyis med gzugs/ /bde chen de la phyag 'tshal bdud/ /de nyid rnyed dka' de bas kyang / /bla ma'i bka' ston shin tu dka'/ /bdag gzhan don 'byung sngags kyi tshul/ /'gro phan lam la brten</text></item>
<item><p>210a.2</p><section></section><text>par gyis/ /yon tan brgyad ldan sngags pa yis/ /bde ba'i stan la nyer 'dug ste/ /sems nyid rang gi snying gar bsam/ /'od kyis bdag dang sems can sbyangs/ /de la chos 'byung yangs la blta/ /mi 'gyur ba nyid yongs gyur las/ /dpal ldan rdo rje he ru</text></item>
<item><p>210a.3</p><section></section><text>ka/ /zhal gcig phyag gnyis nag po che/ /gar gyi zhabs kyis nyi ma mnan/ /phyag rgya drug gis brgyan pa ste/ /rdo rje thod pa g.yas g.yon 'chang / /gri gug thod pa 'dzin pa yi/ /bdag med ma yis mgul nas 'khyud/ /spyan gsum dbu sgra gyen du 'bar/ /bde bas</text></item>
<item><p>210a.4</p><section></section><text>gang ba'i rang bzhin du/ /bdag nyid rnam par bsgom par bya/ /snying gar ye shes sems dpa' yi/ /'od kyis grub pa'i lha bkug ste/ /mchod pa la sogs byas pa'i mthar/ /bdag dang gnyis su med par bsam/ /de nas dbang bskur byin gyis brlab/ /yang na mchod</text></item>
<item><p>210a.5</p><section></section><text>pas mnyes bya ste/ /dbang po gnyis kyis sbyor ba yis/ /dang po sangs rgyas mchod par bya/ /bde chen dam pa de blangs nas/ /lte ba'i rtsa bar ngal bso te/ /bdud rtsi btung bar bya ba nyid/ /de yi lus ni rnam dag 'byung / /lte bar tsaN+Da lI 'bar bas/ /bde bar gshegs pa</text></item>
<item><p>210a.6</p><section></section><text>lnga bsregs te/ /spyan la sogs pa yang bsregs te/ /bsregs pa haM las ri bong 'dzag /thog ma tha ma dbus med cing / /'khor ba'i mya ngan 'das pa min/ /bdag dang gzhan yang yod min pa/ /'od ni mchog tu bde chen po/ /de lta bu dang ldan pa'i rnal 'byor</text></item>
<item><p>210a.7</p><section></section><text>pas/ /dang po nyid du bden pa'i byin rlabs brjod de/ gnas dang yul du rgyu ba'o/ /rdo rje rnal 'byor ma rnams kyis bdag la byin gyis rlobs shig ces brjod la/ mthar yang / ye shes 'od ni shin tu zab/ /rdo rje snying po mkha' dang mtshungs/ /rdul bral mthar ster</text></item>
<item><p>210b.1</p><section></section><text>zhi ba ste/ /nga yi pha ni nga nyid do/ /'dir ni rigs skyes dam tshig ldan/ /rjes su chags par dgyes rdor 'chang / /bla ma la gus snying rje can/ /skye zhing skye bar bdag gyur cig /lag pa rdo rje dril bu 'khrol/ /zab mo'i chos 'di 'don pa dang / /btsun mo'i khu bas</text></item>
<item><p>210b.2</p><section></section><text>mnyam zas can/ /skye zhing skye bar 'gyur bar shog /de nas gtor ma btang nas su/ /'dod pa'i don la gsol ba gdab/ /bde bar gshegs pa'i sngags bzlas shing / /lha yi sbyor bas rgyu bar bya/ /rtag tu slob ma bsdu bya zhing / /rtag tu dam chos bshad par bya/ /sems</text></item>
<item><p>210b.3</p><section></section><text>can thams cad rtag tu bskyang / /he ru ka dpal rtag tu mchod/ /sA tsha sbyin sreg mchod sbyin bya/ /chu sbyin rang gi sbyin pas bya/ /bla ma bde gshegs mdun bdar te/ /maN+Dal byi dor byas nas su/ /mchod cing bstod de gshegs gsol bgyi/ /gling bzhi nyi ma re re bya/ /</text></item>
<item><p>210b.4</p><section></section><text>de bzhin thun mtshams gzhan la yang / /bdag la byin gyis brlab par bya/ /skyil krung bcas nas dmigs brtan te/ /sna rtser bsams pa mi g.yo bas/ /brel kyang skad cig skabs bshol la/ /khyim pa yis kyang bsgom par bya/ /spyod lam dag la bab na yang / /</text></item>
<item><p>210b.5</p><section></section><text>sgyu ma rmi lam lta bur bsgom/ /lhan cig skyes pa'i yid kyis nyal/ /sems can don la chags pas ldang / /glo bur nyid du dran bya zhing / /glo bur tshul du rnal 'byor spyod/ /mkha' la rgyu ba'i bya bzhin du/ /sngags pas chags pa med par gnas/ /gzhan du g.yeng bas</text></item>
<item><p>210b.6</p><section></section><text>chags sems dang / /gnyid kyi zil gnon ma gyur cig /sgrub pa'i thabs 'di rin po che/ /rnal 'byor ba yang skal ba bzang / /bzang po nga yis mdor bsdus pas/ /dge can gang yin rol par shog /dpal he ru ka zhal gcig pa'i sgrub thabs slob dpon yan lag</text></item>
<item><p>210b.7</p><section></section><text>med pa'i rdo rjes mdzad pa rdzogs so// //rgya gar gyis mkhan po badzra pA Ni dang / bod kyi lo tsA ba rma ban chos 'bar gyis bsgyur ba'o// @##/ /rgya gar skad du/ shrI he badzra d+ha naM/ bod skad du/ dpal kye'i rdo rje'i sgrub thabs/ dpal kye</text></item>
<item><p>211a.1</p><section></section><text>rdo rje la phyag 'tshal lo/ /dpal ldan dgyes pa'i rdo rje dang / /sgo bzhir gnas pa'i go rI sogs/ /mtshams kyi sgul byed ma bzhi la/ /sgo gsum dad pas phyag 'tshal te/ /rnal 'byor blo zhan don du ni/ /bdag gis dgyes pa'i rdo rje yi/ /</text></item>
<item><p>211a.2</p><section></section><text>zhal gcig phyag gnyis sgrub thabs 'di/ /mi nus bzhin du brtsam par bya/ /slob dpon de nyid thos pa dang / /dbang rnams tshul bzhin mnos pa dang / /bsgom dang cho ga mkhas pa dang / /bka' yi gnang ba thob pa yis/ /dngos grub 'dod pa'i sems kyis su/ /dur</text></item>
<item><p>211a.3</p><section></section><text>khrod dang ni lha rten dang / /rang gi khyim dang chu 'gram du/ /'jigs pa'i sems med bsam gtan bya/ /dran thar rnam pa bdun dag gis/ /lus sogs bdun po dag nas ni/ /skad cig ma yi rnal 'byor mas/ /rdo rje sems dpa'i lus byas te/ /snying gar pad+ma 'dab</text></item>
<item><p>211a.4</p><section></section><text>brgyad bsgom/ /de steng nyi dkyil hUM bsam ste/ /'bar ba me yis rab bsregs pas/ /ye shes mig dang ldan bya ste/ /sngon du dgyes pa'i rdo rje dang / /lha mo brgyad dag mngon par mthong / /phyi dang nang dang bla med pa'i/ /mchod pa rnams kyis yang dag mchod/ /sngon</text></item>
<item><p>211a.5</p><section></section><text>'gro rjes su phyag byas te/ /sdig pa byas pa bshags pa dang / /phyis mi byed par sdom pa gzung / /dge ba byas byed yi rang bya/ /sangs rgyas dgyes pa'i rdo rje dang / /de gsungs pa yi chos rnams dang / /ma brgyad lha mo dge 'dun la/ /bdag ni dang bas skyabs su</text></item>
<item><p>211a.6</p><section></section><text>mchi/ /byang chub sems kyang bdag gis bskyed/ /theg pa chen po la gnas bgyi/ /kun gyi don ni bdag nyid dbul/ /de yang rgya cher bsngo bar bgyi/ /dang po byams pa bsgom par bya/ /gnyis pa snying rje bye brag bsgom/ /gsum pa dga' ba bsgom pa ste/ /kun gyi</text></item>
<item><p>211a.7</p><section></section><text>tha mar btang snyoms so/ /dang po stong pa'i byang chub sems/ /gnyis pa la ni sa bon 'dus/ /gsum pa la ni gzugs rdzogs te/ /bzhi pa la ni yig 'bru dgod/ /de 'og stong pa'i byang chub ni/ /phyi dang nang med stong smon no/ /bsams nas de nyid kho na yi/ /lus su yang dag</text></item>
<item><p>211b.1</p><section></section><text>bsgom par bya/ /oM shu n+ya tA dz+nyA na badzra sa b+hA ba at+pa ko\u0f85haM/ sngon gyi smon lam rjes dran na/ /de kho na nyid las langs nas/ /'og phyogs pad+ma 'dab brgyad la/ /de steng nyi ma hUM bsams pas/ /hUM las rdo rje'i sa gzhir gyur/ /de steng bgegs skrad hUM bsams pa'i/ /</text></item>
<item><p>211b.2</p><section></section><text>rak+Sha sgra dang ldan pa yis/ /tshogs kyi bgegs rnams sel bar byed/ /slar 'dus rdo rje'i gur du gyur/ /bla re yang ni bsgom par bya/ /steng 'og phyogs med rdo rje'i dbyings/ /sgo yi dbyibs 'dra nyid du bsgom/ /e gzugs bdag med ma 'dra bar/ /bsams te de las</text></item>
<item><p>211b.3</p><section></section><text>'byung 'gyur ba'i/ /chos kyi 'byung gnas de dbyibs ni/ /gru gsum gyen dkar yang dag ldan/ /de yi dbus su bsam pa ni/ /oM dang ra~M` dang baM dang lo/ /de steng bdag nyid rnam shes ni/ /oM nyid ni yang dag gnas/ /spro dang bsdu ba'i sbyor ba yis/ /gzhal yas khang du</text></item>
<item><p>211b.4</p><section></section><text>gyur pa ste/ /thog gcig pa ru bsam par bya/ /ngos bzhi pa la sgo bzhi pa/ /ka ba brgyad dang yang dag ldan/ /rta babs bzhis kyang rnam par mdzes/ /dra ba dra phyed kyis brgyan pa/ /lha mo brgyad kyi 'od kyis kyang / /gsal bar lha yi rnam pas byas/ /de nas pad+ma 'dab brgyad</text></item>
<item><p>211b.5</p><section></section><text>pa/ /kha dog dmar po nyi ma gnas/ /de steng bdud bzhi rnam par brgyan/ /tshangs pa dbang po nye dbang drag /shar sgo la sogs bzhir gnas pa/ /tshangs pa dang ni dbang po dang / /nye dbang dang ni drag po ste/ /rim pa bzhin du gnas pa'o/ /mtshams bzhi por ni shes bya ba/ /</text></item>
<item><p>211b.6</p><section></section><text>gshin rje dang ni nor bdag dang / /bden bral dang ni thags bzangs ris/ /puk+ka sI sogs gdan du brtag /de ltar pho brang bye brag rdzogs/ /de bzhin gshegs pa 'byung ba yi/ /nga rgyal 'di yis bya ba ste/ /nga 'am bdag tu bsam par bya/ /oM sarba ta thA ga ta badzra swa b+hA ba</text></item>
<item><p>211b.7</p><section></section><text>A kophohaM/ dbus kyi gzhi steng A li ni/ /bcu drug rim pa gnyis shes bya/ /de 'gyur zla ba gnyis pa ni/ /me long lta bu'i ye shes so/ /de steng yang dag bsam pa ni/ /kA li bzhi bcu nyis 'gyur las/ /rta bdun pa ru gyur pa ste/ /mnyam pa nyid kyi ye shes so/ /de</text></item>
<item><p>212a.1</p><section></section><text>dbus hUM las byung ba ni/ /rdo rje nag po rtse lnga pa/ /lte ba hUM gis mtshan pa ste/ /so sor rtog pa'i ye shes so/ /de las 'od 'phros sems can don/ /byas te bzhi po nyid la bstim/ /'od kyi gong bur gyur pa ni/ /bya ba nan tan ye shes so/ /de las</text></item>
<item><p>212a.2</p><section></section><text>thig le brgyad chad de/ /go dang rtsa dang dang r+g+haM/ /paM dang si dang lo dang Di/ /zla ba nyi ma yang dag ldan/ /sa bon brgyad las gyur pa ni/ /gri dang rnge'u chung rus sbal sbrul/ /seng ge dge slong 'khor lo dang / /rdo rje la sogs rim par skyes/ /go rI shar rmi sgo na gnas/ /tso rI lho yi</text></item>
<item><p>212a.3</p><section></section><text>sgo na gnas/ /nub kyi sgo ru beT+wA lI/ /byang gi sgo ru g+hasma rI/ /puk+ka sI ni dbang ldan du/ /ri khrod ma ni byin za'i grwar/ /gtum mo bden bral la gnas te/ /g.yung mo 'di ru rlung na gnas/ /lha mo bskyed pa rdzogs nas su/ /gtso bo 'od kyi gong bu la/ /lha mos bdag po</text></item>
<item><p>212a.4</p><section></section><text>med mthong nas/ /gong bu mchog la gsol ba gdab/ /snying rje yid kyis bcom ldan bzhengs/ /puk+ka sI ni bdag la skyobs/ /stong pa'i ting 'dzin spangs nas ni/ /bdag la 'dod pa'i bde ba mdzod/ /khyod mi bzhugs na bdag 'gum pas/ /stong pa'i rang bzhin</text></item>
<item><p>212a.5</p><section></section><text>yangs spangs te/ /ri khrod ma 'bras grub par ni/ /kye yi rdo rje khyod bzhengs shig /'jig rten phyir smon 'dod pa'i gtso/ /ci phyir stong pa nyid la bzhugs/ /khyod mi bzhugs na phyogs mi khums/ /gtum mo bdag ni gsol ba 'debs/ /g.yung mo bdag ni yid rmongs</text></item>
<item><p>212a.6</p><section></section><text>pas/ /snying rje rgyun chad ma mdzad par/ /khyod kyi bdag ni thugs 'tshal gyis/ /mig 'phrul lta bur khyod bzhengs shig /bskul ba'i glu'o/ /bskul bas sngon gyi byang chub ni/ /smon lam rjes su dran te bzhengs/ /zhal gcig phyag gnyis nag po che/ /gcer bu</text></item>
<item><p>212a.7</p><section></section><text>spyan gsum mche ba gtsigs/ /phyag rgya lnga dang yang dag ldan/ /sna tshogs rdo rje spyi bor gnas/ /g.yas na rdo rje rtse lnga 'dzin/ /g.yon pa na ni thod pa 'dzin/ /zhabs kyis bdud bzhi rnam par mnan/ /brkyang bskum tshul du gnas pa'o/ /go rI kha dog nag mo ste/ /tso</text></item>
<item><p>212b.1</p><section></section><text>rI kha dog btsod dang mtshungs/ /ro langs ma ni gser bsregs mdog /za phod ma ni margata mtshungs/ /sbos mo'i mdog ni sngon mo'o/ /ri khrod ma ni zla nor 'od/ /gtum mo nam mkha' ljang gu ste/ /g.yung mo sna tshogs pa ru 'dod/ /go rI g.yas na gri gug ste/ /g.yon</text></item>
<item><p>212b.2</p><section></section><text>na nya ni de bzhin no/ /chom rkun g.yas na Da ma ru/ /g.yon pa na ni phag pa'o/ /ro langs g.yas na rus sbal te/ /g.yon pa na ni pad+ma'i snod/ /za phod ma yi g.yas na sbrul/ /g.yon pa'i lag na thod pa'o/ /sbos mo g.yas na seng ge ste/ /g.yon gyi phyag na dgra sta 'dzin/ /</text></item>
<item><p>212b.3</p><section></section><text>rngon pa ma g.yas dge slong ste/ /g.yon pa na ni gsil byed do/ /gtum mo g.yas na 'khor lo ste/ /g.yon pa na ni thod pa 'dzin/ /g.yung mo g.yas na rdo rje ste/ /g.yon na sdigs mdzub de bzhin no/ /skyil krung phyed pa'i gar gyis gnas/ /go rI la sogs phyag gnyis</text></item>
<item><p>212b.4</p><section></section><text>shes/ /spyan gsum skra ni gyen du yin//phyag rgya lngas ni shin tu mdzes/ /tshangs pa la sogs gdan la bzhugs/ /de ltar sku rnams rdzogs pa dang / /rang gi snying gar pad+ma bsam/ /de dbus nyi ma hUM las bsam/ /de las rdo rje rtse lnga pa/ /de las hUM gis mtshan pa</text></item>
<item><p>212b.5</p><section></section><text>ste/ /de 'gyur ye shes sems dpa' bsam/ /de nyid pad nyir hUM rdo rje/ /ye shes sems dpa' rdzogs pa'o/ /de ltar rim pa kun la yang / /de ltar nang du shes par bya/ /de las 'od 'phros bde gshegs rnams/ /dzaHhUM baM hoHbka' lung gis/ /go rI la sogs rnams</text></item>
<item><p>212b.6</p><section></section><text>kyis ni/ /spyan drangs nas ni de bstims nas/ /ye shes 'khor lo chen po 'bar/ /sangs rgyas byang chub sems dpa' ni/ /bsgrubs te gzhan na yod ma yin/ /mi las gti mug rdo rje ma/ /Di las zhe sdang rdo rje ma/ /mi las ser sna rdo rje ma/ /ra~M` las 'dod chags</text></item>
<item><p>212b.7</p><section></section><text>rdo rje ma/ /i las phrag dog rdo rje ma/ /rna las bdag med rdo rje ma/ /mig dang rna ba sna dang lce/ /lus yid rim bzhin de ltar dgod/ /phyag gnyis zhal gcig ro yi gdan/ /gri gug thod pa phyag na bsnams/ /i las mkha' spyod mar shes bya/ /a las sa spyod</text></item>
<item><p>213a.1</p><section></section><text>ma ru 'dod/ /hUM las zhabs bskyed 'og nas bsam/ /de ltar sku gsung thugs de yang / /rnal 'byor ma ni rigs gsum 'dod/ /rang snying sa bon khyad par spro/ /lcags kyu'i gzugs kyi 'od zer gyis/ /sangs rgyas spyan drangs mdun du mchod/ /</text></item>
<item><p>213a.2</p><section></section><text>dbang bskur ba ni blang ba ste/ /mgon po de bzhin gshegs thams cad/ /khyod kyis bdag la dbang bskur cig /de bzhin gshegs pa khro bo dang / /lha rnams kyis ni mdun bdar nas/ /bum pas de la dbang bskur bas/ /bi tsi ta/ pi pa ka/bi marta/ bi la/ skad cig bzhi</text></item>
<item><p>213a.3</p><section></section><text>la'o/ /A nan da/ pa ra mA nan da dang /bi ra mA nan da dang / sa ma dzA nan da'o/ /dga' ba bzhi'o/ /dgod pa dang / blta ba dang / lag bcangs dang / 'khyud pa ni slob dpon dang /gsang ba dang / shes rab ye shes dang / bde ba chen po'i de kho na nyid do/ /mtha' ru dbang rnams 'bras bu ni/ /rtsa bar mi</text></item>
<item><p>213a.4</p><section></section><text>bskyod pas brgyan pa'o/ /sems dang phan pa rin chen dang / /'od dpag med pas brgyan pa'o/ /go rI tso rI bertswa lI/ /g+hasma rI rnams brgyan pa'o/ /mi bskyod sangs rgyas rin chen dang / /tshe dpag med kyis brgyan pa ni/ /sbos mo rngon ma gtum mo dang / /g.yung mo la sogs</text></item>
<item><p>213a.5</p><section></section><text>brgyad pa'o/ /oM a sgyi Shiny+tsa tu rmA sarba ta thA ga ta ho/ 'bud dang 'bar dang thod pa dang / /'dzin pa lnga dang 'bras bu lnga/ /de 'gyur bdud rtsi ro myang ba/ /rdo rje nas kyi 'bru bsam ste/ /dgyes pa'i rdo rje de bklag go/ /oM sarba ta thA ga ta a mr-i ta swa da na badzra swa b+hA ba A kophohaM/lha mo</text></item>
<item><p>213a.6</p><section></section><text>brgyad rnams spros nas ni/ /mchod pa brgyad kyis sngon bzhin du/ /dkyil 'khor gtso bo nyid la mchod/ /oM sarba ta thA ga ta phu dza badzra swa b+hA ba A ko\u0f85haM/ rnal 'byor ma rnams de dag gis/ /'khor lo'i gtso bo la bstod la//khyod ni rnal 'byor brgyad kyis bskor/ /nyid</text></item>
<item><p>213a.7</p><section></section><text>kyi thugs kyi khyod dgongs 'grub/ /rgyu dang mi rgyu 'khor ba kun 'grub pa/ /snying rje'i thugs kyis sems can byang chub tu/ /kun rdzob sgyu mas sgrub pa'i yid dgyes mdzod/ /oM sarba ta thA ga ta stu tir badzra swa b+hA ba At+pa kophohaM/ de yan chad bsnyen pa dang nye ba'i bsnyen pa bshad nas/ </text></item>
<item><p>213b.1</p><section></section><text>sgrub pa dang sgrub pa chen po bshad par bya ste/ dkyil 'khor lha rnams lus la bsdu/ /lte bar tsaN+Da lI sbar la/ /de bzhin gshegs pa lnga bsregs te/ /spyan la sogs pa yang bsregs te/ /bsregs pas haM las ri bong 'byung / /dang po sprin dang 'dra ba mthong / /gnyis su</text></item>
<item><p>213b.2</p><section></section><text>du ba 'dra ba mthong / /gsum pa glog gi rnam pa ste/ /bzhi pa mar me 'dra ba dang / /lnga pa thams cad snang ba ste/ /sprin med nam mkha' 'dra ba ste/ /phyis ni sgyu ma'i rnam pa mtshungs/ /rmi lam rnam pa skad cig go/ /rang gi snying ga 'di nyid du//spros dang bsdu ba'i sbyor ba yis/ /</text></item>
<item><p>213b.3</p><section></section><text>spros med bsgom pa'i sbyor ba ste/ /thog ma mtha' dbus med pa chab/ /'khor med mya ngan 'das pa med/ /de ltar ma yin dmigs ma yin/ /zhes mar me'i rtse mo'i bar du'o/ /bar chod bgegs kyis mi tshugs phyir/ /gtor ma rgyun tu sbyin par bya/ /oM in+da dza ma dza la/ yak+Sha</text></item>
<item><p>213b.4</p><section></section><text>b+hU ta/ bah+ni ba u/ rAk+Sha tsan+da/ sru dz+dza/ mA da p+pa/ ta le pA tA la/ aSh+Ta sabap+pa/ i daM/ ba li/ b+hAM dza/ dzi g+ha/ puSh+pa/ d+hU pa/ rmA sa/ piM g+ha/ aM b+ha sap+pa/ kadz+dza sA d+ha/ khan+ti khu ni phe Da gA da/ oM a kA ro mu khaM sarba d+harmA NAM/ Ad+ya nut+pan+na twA ta/ oM A+AHhUM phaT swA hA/ oM tre lokyA</text></item>
<item><p>213b.5</p><section></section><text>k+She pa hUM hUM hUM phaT phaT swA hA/ snying po'o/ /bsam gtan mi nus rnal 'byor gang / /de ni dag pa rjes su dran/ /snying rje'i spyan ni dmar po ste/ /yan lag nag po byams pa yin/ /phyag rgya lnga ni sangs rgyas yin/ /khros pas gdug pa 'dul ba yin/ /spyan gsum pa ni</text></item>
<item><p>213b.6</p><section></section><text>sku gsum mo/ /rus pa bden pa bzhi po'o/ /gzugs kyi phung po rdo rje ma/ /tshor ba gsang ba'i go rI ma/ /'du shes phung po chu ma'o/ /'du byed rdo rje mkha' 'gro ma/ /rnam par shes pa bdag med ma/ /don dam la ni phung po med/ /skye mched drug ni dag pa ni/ /mig ni gti</text></item>
<item><p>213b.7</p><section></section><text>mug rdo rje ma/ /rna ba zhe sdang rdo rje ma/ /sna la ser sna rdo rje ma/ /kha la 'dod chags rdo rje ma/ /lus la phrag dog rdo rje ma/ /sa ni puk+ka sbo ru bshad/ /chu yi khams ni rngon pa ma/ /drod ni gtum mor shes par bya/ /rlung ni g.yung mor rab tu grags/ /gzugs ni go rIr yang</text></item>
<item><p>214a.1</p><section></section><text>dag brjod/ /sgra ni chom rkun ma rab brjod/ /dri ni ro langs ma ru bshad/ /ro yi tshul ni za phod ma/ /reg bya sa spyod ma zhes bya/ /chos kyi dbyings ni mkha' spyod ma/ /de ltar dag pas rjes dran bya/ /bdag gi sgrub thabs rim pa 'di/ /blo zhan don du bdag</text></item>
<item><p>214a.2</p><section></section><text>gis brtsams/ /de yi dge ba gang yin pas/ /sems can 'khor ba las grol shog /dpal dgyes pa rdo rje'i sgrub thabs/ slob dpon chen po bde ba'i rdo rjes mdzad pa rdzogs so// //rgya gar gyi mkhan po d+harma tsan+d+ra dang / lo tsA ba d+harma tsan+d+ras rang 'gyur du bsgyur</text></item>
<item><p>214a.3</p><section></section><text>zhing zhus te gtan la phab pa'o// //zhal gcig phyag gnyis pa'i sgrub thabs rdzogs so// @##/ /rgya gar skad du/ rat+na dzA la sA d+ha rna nA ma/ bod skad du/ rin chen 'bar ba zhes bya ba'i sgrub pa'i thabs/ dpal rdo rje mkha' 'gro ma la phyag 'tshal</text></item>
<item><p>214a.4</p><section></section><text>lo/ /rtog pas brtags pa'i gnas don ji snyed la/ /khyab par bzhugs nas de dag sdud mdzad pa/ /shes rab thabs gnyis dga' bzhi thig le bzhi/ /sku bzhi spros pas 'gro don mdzad 'dud/ /ha cang rgyas dang ha cang bsdus pa yis/ /'jigs pa bdag dang de 'dra</text></item>
<item><p>214a.5</p><section></section><text>rnams kyi phyir/ /kye yi rdo rje'i bya ba'i rim pa'i lam/ /rin chen 'bar ba zhes bya'i sgrub thabs brtsam/ /rnal 'byor pa gang nyan thos dang / /byang chub sngags spyod rim par gus/ /dal zhing zab la rig kun mkhas/ /sngags rgyud sbyor bas bde byed cing / /rdo rje dril bu'i</text></item>
<item><p>214a.6</p><section></section><text>ye shes dang / /lha dang dkyil 'khor sbyin sreg dang / /sngags dang rdul tshon gtor ma dang / /dbang bskur de nyid bcu rig pas/ /dur khrod chu 'gram shing gcig dang / /ri dang tshang tshing bya skyibs sogs/ /me tog 'bras bu sogs rgyan par/ /bdud rtsi lnga dang dris byugs nas/ /</text></item>
<item><p>214a.7</p><section></section><text>sgrub pa'i sngon du bsnyen pa bya/ /de med na ni 'grub mi 'gyur/ /las kyi cho ga gang dag la/ /nye bar bsnyen pas 'grub 'gyur ba'o/ /dngos dang dngos bral kun ngo bo/ /kye yi rdo rje 'khor bcas la/ /mchod gtor ldan par thun bzhir bsgom/ /thun mtshams bzlas pa 'bum</text></item>
<item><p>214b.1</p><section></section><text>mam khre/ /yang na mtshan bzang mthong ba ste/ /tshogs 'phel bgegs zhi don grub pa'o/ /dpal kye'i rdo rje'i bya ba'i rim pa'i lam las bsnyen pa'i bya ba ste dang pa'o// //mkhas pas grong dang grong khyer dang / /ri bo 'am sa phyogs nyams dga' ba'am/ /me tog tshal</text></item>
<item><p>214b.2</p><section></section><text>dang dben gnas dang / /rgyal sras khyim mam dkyil 'khor sar/ /dkyil 'khor mchog 'di bri ba'i phyir/ /dang por sa ni legs par brtag /chu ni g.yas 'khor shar dang byang / /dma' ba dkar sogs gru bzhi sogs/ /brkos nas slar bkang lhag gyur pa/ /khru phyed</text></item>
<item><p>214b.3</p><section></section><text>brkos nas chu yis dgang / /gom pa brgyar ni 'gro bar bya/ /myur 'ongs de ltar nyid nas bsngags/ /u dum+WA ra n+ya gro d+ha/ /a shwa d+tha dang pA la sha/ ba ku la dang a rdzu nar/ /bcas pa rus sbal rgyab 'dra spang / /rang bdag sbyor bas gtor ma sbyin/ /de nas sa ni bslang bar</text></item>
<item><p>214b.4</p><section></section><text>bya/ /sa phyogs 'dir bdag che ge mo/ /dkyil 'khor rgyal po kye rdo rje/ /bzhengs kyis 'di na gnas pa'i bgegs/ /'di nas gzhan du 'gro bar gyis/ /dgun zlar ba sogs brtsams te/ /zla ba gsum lto 'phye'i mgo/ /lho dang nub dang shar/ /bltas te</text></item>
<item><p>214b.5</p><section></section><text>g.yon pa'i zur gyis nyal/ /pus mo lte ba rked tsam du/ /dngos grub rjes mthun lto nas brko/ /phub ma gseg ma rdo ba dang / /shing bu sol ba la sogs dor/ /rin chen 'bru sman nang du gzhug /de nas shin tu 'thas par brdung / /gal te de ltar ma nus na/ /mkhar</text></item>
<item><p>214b.6</p><section></section><text>bsams lag mnan sngags 'di bzla/ /oM ha na ha na kro d+ha hU~M phaT/ oM b+hu khaM hU~M/ /sa nam mkhar byin gyis brlab pa'o/ /mchod dang gtor mar ldan par ni/ /rim bzhin bsgoms te mtshan ma brtag /bkra mi shis na spong ba 'am/ /drag po'i sbyin sreg zhi ba'ang bya/ /</text></item>
<item><p>214b.7</p><section></section><text>de nas srung ba'i 'khor lo yis/ /bgegs dgra tshar bcad bsrung bar bya/ /rdo rje ra ba bla re gur/ /hU~M las gsal bar bsgom par bya/ /der ni 'khor lo ser po 'bar/ /rtsibs bcu b+hU~M las bsgom par bya/ /der ni hU~M bcu'i sbyor ba las/ /khro bo bcu ni rim par dgod/ </text></item>
<item><p>215a.1</p><section></section><text>gshin rje mthar byed shes rab mthar/ /pad+ma mthar byed bgegs mthar byed/ /Tak+ki khro bo dbyug pa bzhin/ /stobs chen mi g.yo mgon po dang / /gtsug tor gdugs ni dkar po dang / /rdo rje zhabs 'og gnas pa'o/ /rdo rje khro bo skyes bu che/ /thams cad</text></item>
<item><p>215a.2</p><section></section><text>zhal gcig phyag gnyis pa/ /snying gar g.yon pa'i khu tshur mdzub/ /g.yas na rang gi mtshon cha 'chang / /gshin rje gsod pa'i dbyig tho ste/ /gzhan gyis mi thub rdo rje dbyig /rta mgrin la ni dbang mchog dmar/ /mi phyed bdud rtsi thab sbyor la'o/ /Dak+ki rgyal po</text></item>
<item><p>215a.3</p><section></section><text>lcags kyu ste/ /dbyig sngon can la rang gi ming / /stobs kyi rgyal po rtse gsum pa/ /mi g.yo mgon po rdo rje ste/ /tsha skyob dkar po rgyal po yi/ /chos kyi 'khor lo rnam par bsgom/ /gtun shing rdo rje rkang 'og la'o/ /zhabs g.yon brkyang bas gnas ba'o/ /dbang po</text></item>
<item><p>215a.4</p><section></section><text>sngon po'i rnam pa ltar/ /mthar byed rnam par bsgom par bya/ /gzhan gyis mi thub rdo rje ni/ /'jigs byed zla ba'i nor bu 'dra/ /pad+ma'i khro bo dmar po che/ /rdo rje bdud rtsi bdag nyid gnag /mtshams kyi khro bo cher gnag cing / /spyi bor rdo rje 'chang ba 'dzin/ /gshin rje rnam</text></item>
<item><p>215a.5</p><section></section><text>snang nyid kyis te/ /rdo rje sems dpa' dbyig pa can/ /pad+ma'i khro bo rnams gzigs rjes/ /rdo rje sems dpas thal sbyor la'o/ /rdo rje dkyil 'khor dbus gnas par/ /rdo rje nyi ma bsgom par bya/ /'og du pad+ma'i gdan bsams nas/ /khro bo bcu rnams bsgom par bya/ /</text></item>
<item><p>215a.6</p><section></section><text>srung ba'i 'khor lo gzi brjid che/ /bskal pa'i me lta 'bar ba ste/ /'khor zhing rab tu mi g.yo bar/ /dpag tshad brgya yi tshad tsam mo/ /oM ra k+Sha ra k+Sha hU~M hU~M hU~M phaT swA hA/ /dpal kye'i rdo rje'i bya ba'i rim pa'i lam las sa'i cho ga'i bya ba ste gnyis pa'o// //blo ldan</text></item>
<item><p>215a.7</p><section></section><text>'khor lo'i sa dbus su/ /legs ldan sngon 'gro nas brtsams te/ /mchog bstod par gyi sbyor ldan pas/ /sangs rgyas rnams la gsol ba gdab/ /ma lus phyogs bcu na bzhugs pa'i/ /mgon po bdag la dgongs su gsol/ /rdo rje 'chang chen che ge mo/ // </text></item>
<item><p>215b.1</p><section></section><text>bdag ni kyai yi rdo rje yi/ /dkyil 'khor mchog 'di 'bri bar byed/ bdag gi bsgrub bya bsgrub pa'i phyir/ /mthu chen ldan pa khyed rnams kyis/ /dkyil 'khor byin gyis brlab tu gsol/ /dpa' bo rdo rje dril 'dzin la/ /slob ma 'am 'khor sprul gsol ba gdab/ /de bzhin gshegs</text></item>
<item><p>215b.2</p><section></section><text>pa kun zhi ba/ /de bzhin gshegs pa kun gyi gnas/ /chos kun bdag med pa yi mchog /dkyil 'khor dam pa bshad du gsol/ /mtshan nyid thams cad yang dag rdzogs/ /mtshan min thams cad yang dag spangs/ /kun du bzang po sku yi mchog /dkyil 'khor dam pa</text></item>
<item><p>215b.3</p><section></section><text>bshad du gsol/ /zhi ba chos mchog las byung ba/ /ye shes spyod pa rnam spyod mdzad/ /kun du bzang po gsung gi mchog /dkyil 'khor dam pa bshad du gsol/ /sems can kun gyi sems chen po/ /rang bzhin dag pa dri ma med/ /kun du bzang po thugs kyi mchog/ /dkyil 'khor</text></item>
<item><p>215b.4</p><section></section><text>dam pa bshad du gsol/ /langs te mkha' bzhugs rgyal phyag bya/ /sangs rgyas kun sbyor nga rgyal bskyed/ /sangs rgyas rdo rje sems dpa' bdag/ /rdo rje nyi ma'ang bdag nyid de/ don yod rdo rje chos bdag nyid/ /sangs rgyas kun gyi bdag nyid yin/ /de nas kye rdor khros bltas</text></item>
<item><p>215b.5</p><section></section><text>nas/ /'khor lo mkha' la gdegs par bya/ /yi ge ma Tas nyi zla'i mig phyir/dus thams cad sbar ba dang / /blo ldan 'gro la bltas nas ni/ /'khor lo'i sa ni yongs su bskor/ /rkang 'og rdo rje 'bar ba dang / /rdo rje gsor bar shin tu brtson/ /rol pa'i rdo rje 'gros kyi gar/ /</text></item>
<item><p>215b.6</p><section></section><text>mche ba gtsigs bcas hU~M sgrogs pas/ /me tog snyim pa'i sbyor bas bya/ /spos la yal ga'i sbyor ba nyid/ /mar me mthe bong brtan par bya/ /byug pa de yi rnam pa yang / /lag pas mig dang de bzhin rna/ /rkang pa zur gyi g.yas phyogs su/ /pheg rdob pa yi sbyor bas bya/ /</text></item>
<item><p>215b.7</p><section></section><text>de bzhin du yang g.yon du bskor/ /rgyun gyi gar byas de 'og tu/ /bskyod pa'i gar byas de yi rjes/ /myur bskor de bzhin gar byas te/ /'khor lo bzhin du 'khor bar bya/ /g.yas brkyang ba dang g.yon brkyang ba/ /mnyam pa'i rkang stabs dang / rdo rje'i rkang stabs dang / </text></item>
<item><p>216a.1</p><section></section><text>dkyil 'khor dang / sna tshogs thams cad dang / rus sbal gyi rkang stabs dang / bung ba'i dra ba dang / rgya mtsho bskyod pa dang / ri bo'i mchog dang / mdzes pa'i gom pa dang / khro bo'i gom pa ste rkang stabs kyi bkod pa'o/ /ral gri lugs dang / 'khor lo'i tshul</text></item>
<item><p>216a.2</p><section></section><text>dang / rin po che'i tshul dang / pad+ma'i lag pa dang / ral gri'i lag pa dang / mdung gi tshul dang / gzhu'i tshul dang / dbyig pa'i tshul dang / dbyig tho'i tshul dang / gtun shing gi tshul dang / rdo rje rtse gcig pa'i tshul dang / kha bcu pa'i tshul dang / ral gri bu mo'i tshul dang / sna</text></item>
<item><p>216a.3</p><section></section><text>tshogs dbyig pa'i tshul dang / mdung gi tshul dang / gong bu skyong ba'i tshul dang / 'phan gnyis pa dang / 'phan gsum pa dang / me tog gi tshul dang / bdug spos kyi tshul dang / mar me'i tshul dang / dri'i tshul dang / lA s+ye'i lag pa dang / phreng ba'i lag pa dang / glu'i lag pa dang / gar gyi lag</text></item>
<item><p>216a.4</p><section></section><text>pa dang / gling bu'i lag pa dang / pi wang gi lag pa dang / rdza rnga'i lag pa dang / ku mu ta'i lag pa ste/ lag pa'i bkod pa'o/ /rdo rje'i skyil krung dang / sems dpa'i skyil krung dang / pad+ma'i 'dug stangs dang / bzang po'i 'dug stangs dang / skyil krung phyed pa dang / bkra shis kyi</text></item>
<item><p>216a.5</p><section></section><text>'dug stangs te/ 'dug stangs kyi dgod pa'o/ /sgeg pa'i ro dang / dpa' bo'i ro dang / mi sdug pa'i ro dang / rgod pa'i ro dang / drag po'i ro dang / 'jigs su rung ba'i ro dang / zhi ba'i ro dang / rngam pa'i ro dang / snying rje'i ro dang / drug gis rjes su bskyed pa'i glu dang / drang srong</text></item>
<item><p>216a.6</p><section></section><text>gi rjes kyi glu dang / dri za'i rjes kyi glu dang / bar ma'i rjes [(]gyi [,]kyi [)]glu dang / lnga pa'i rjes kyi glu dang / blo gsal gyi rjes kyi glu dang / 'khor nyan pa'i glu'o/ /nyung ngu'i dbye ba dang / sgrol ba'i dbye ba dang / 'jigs pa'i dbye ba dang / gang ba dang / dbye ba phyed phyi ba dang / rnam par</text></item>
<item><p>216a.7</p><section></section><text>'dre ba dang / 'dod chags gnyis mtshungs par byed pa dang / dkyus gsum len par byed pa dang / lkog ma nyed pa dang / rkan nyed pa dang / lce nyed pa dang / so nyed pa ste glu'i dgod pa'o/ /sa gzhi yongs bzung dus su yang / /dam tshig 'di ni rab bskul ba/ ye shes rdo rje</text></item>
<item><p>216b.1</p><section></section><text>can gyis bya/ /'di ni dam tshig rim pa mchog /lus ngag sems la gnas pa yi/ /bgegs kyi tshogs rnams thams cad nyon/ /nga ni snying rje'i stobs dpal ldan/ /srung ba'i 'khor lo sbyor ba po/ /rdo rje yis ni gsal ba'i lus/ /sku gsum las ni skyes pa spro/ /gal te</text></item>
<item><p>216b.2</p><section></section><text>las la 'da' byed na/ 'jig par 'di la the tshom med/ /lus srul po dang kha cig gang / /bde chen ye shes 'byung ba dang / /rdo rje sems dpa'i rang bzhin skyes/ /zur cig bgegs ni chen po rnams/ /na maHsa man+ta bud+d+he b+h+yon mo badzra khro d+hA ya/ ma hA daM Sh+To ta ka Ta b+hai ra wA badzra san+do ha</text></item>
<item><p>216b.3</p><section></section><text>da rbA ya/ a mr-i ta kuN+Da li hU~M phaT ces bya ba'am/ na maHsa man+ta kA ya bA ka tsi t+ta badzra na ma/ na mo badzra kro d+hA ya/ ma hA daM Sh+To ta ka ra b+hai ra bA ya/ a si mu sa la/ pa ra shu sha gr-i hi ta ha stA ya/ oM a mr-i ta ku N+Da li/ kha kha khA hi khA hi/ tiSh+Tha tiSh+Tha/ ban+d+ha ban+d+ha/ ha na ha na/ da ha da ha/ gardza gardza/ bi</text></item>
<item><p>216b.4</p><section></section><text>s+pho Ta ya bi s+pho Ta ya/ sarba badzra bi g+h+naM/ bi nA ya kA na/ ma hA ga Na pa ti/ dzi pi ta a n+ta ka rA ya/ hU~M hU~M phaT phaT ces brjod par bya'o/ /de ltar sa ni yongs bzung la/ bgegs med phyir ni phyur bu gdab/ /stong du bgegs 'joms khro bo la/ smad du rtse gcig bsams nas gdab/ /</text></item>
<item><p>216b.5</p><section></section><text>oM sum+b+ha ni sum+b+ha hU~M/ gr-ih+Na gr-ih+Na hU~M/ gr-ih+NA ba ya gr-i h+NA pa ya hU~M/ A na ya ho b+ha ga wA na/ bid+yA rA dzA hU~M phaT/ oM g+ha g+ha/ g+hA ta ya g+hA ta ya/ sarba du Sh+TaM phaT/ kI la ya kI la ya sarba pA paM phaT/ hU~M hU~M hU~M badzra kI la ya phaT/ badzra d+ha rod A dz+nyA pa ya ti kA ya bA ka tsi t+tA badzra naM kI la hU~M phaT/ </text></item>
<item><p>216b.6</p><section></section><text>bgegs med sa ni phyogs bcings nas/ /de nas lhag par gnas par bya/ /mchod gtor rgya chen bshams nas kyang / /dkyil 'khor dbus su dris byugs nas/ /lha mo bskyed de mchod byas la/ /lhag par gnas te gshegs su gsol/ /kye yi rdo rje khros mchod pa'i/ /ma</text></item>
<item><p>216b.7</p><section></section><text>ma rin chen sna tshogs 'dzin/ /lha mo khyod ni dbang du gyur/ /che ge mo bdag dkyil 'khor 'dri/ /lha yi gnas su nges pa der/ /ba yi lnga dang dri zhim sogs/ /sa byugs me tog tshom bu dgram/ /mkhas pas lha yi gnas de la/ /dkyil 'khor rang sngags yi ges sprul/ /</text></item>
<item><p>217a.1</p><section></section><text>spyan drangs mchod bstod bar du bya/ /de nas slob ldan pus btsugs te/ /lag par spos thogs gsol ba gdab/ /bcom ldan kye yi rdo rje mchog /rdo rje 'dzin rgyal phyag 'tshal lo/ /slob ma rnams la brtse ba dang / /khyed rnams la yang mchod pa'i</text></item>
<item><p>217a.2</p><section></section><text>phyir/ /thugs rje'i bdag nyid can rnams kyis/ /dkyil 'khor bdag ni 'dri bar bgyid/ /bcom ldan bdag ni gus pa la/ /de ni gnang ba mdzad pa'i rigs/ /sangs rgyas 'gro 'khor bya don stsol/ /byang chub sems dpa' 'bras gnas dang / /gang gzhan gsang sngags lha</text></item>
<item><p>217a.3</p><section></section><text>rnams dang / /'jig rten skyong ba'i lha rnams dang / /gang yang 'byung po mthu can dang / /gang su lha yi spyan mnga' ba'i/ /sems can bstan la dga' ba rnams/ /bdag la dgongs par mdzad du gsol/ /bdag ming 'di zhes bgyi ba yis/ /kye yi rdo rje'i dkyil 'khor ni/ /'gro</text></item>
<item><p>217a.4</p><section></section><text>ba dag par bya ba'i phyir/ /yo byad ci 'byor bas 'dri na/ /deng bdag slob mar bcas pa la/ /thugs ni brtse bar dgongs nas su/ /dkyil 'khor du ni tshogs pa kun/ /byin gyis brlab pa mdzad du gsol/ /de ltar lan gsum gsol btab nas/ /bum pa lhag par</text></item>
<item><p>217a.5</p><section></section><text>gnas par bya/ /bum pa nag po ra ri med/ /mgrin pa ring ba lto che ba/ dkar pos byugs te mtshan mas gdab/ /kha rnams yal ga gos rgyan du/ /til dang gro dang sran ma dang / /nas dang 'bras ni 'bru lnga'o/ /ha sa de ba ka pi re/ /kri ta dzaM li bri ha pa la/ /kani ka ni sman</text></item>
<item><p>217a.6</p><section></section><text>lnga yin/ /gser dngul mu tig byu ru dang / /nor bu rin chen lnga/ /mar dang 'o ma sbrang rtsi mngar/ /lan tshwa spos dang dri bzangs gzhug /hU~M bdun bzlas pa'i srad bu dkar/ /me tog phreng btags rdo rje ni/ /dri chur bcug pa steng du gzhag /bum par lha bskyed mchod</text></item>
<item><p>217a.7</p><section></section><text>nas ni/ /phreng ba'i mgo nas lag bzung la/ /nyin re bzhin du thun gsum du/ /gtor ma byin zhing bzlas par bya/ /de nas bum pa so sor gzhag /las kun byed pa byang shar du'o/ /slob ma yan lag kun rdzogs shing / /shin tu dul dang spyod pa zhi/ /chos gsum la ni</text></item>
<item><p>217b.1</p><section></section><text>mngon dga' zhing / /theg pa che la dga' ba'i blo/ /sngags dang rgyud la sbyor ba dang / /bzo sogs thams cad rtog 'dod cing / /sbyor dang bsam gtan dga' ba dang / /nyan dang klog la brtson pa dang / /rtag tu bla ma gus 'dod dang / /sbyin pa la sogs dge la dga'/ /de bzhin</text></item>
<item><p>217b.2</p><section></section><text>'dod la mi dga' ba/ /longs spyod la ni mi gnas pa/ /nga rgyal khro ba med pa gzung / /gang zhig tshul khrims 'tshal ba dang / /slob dpon dang ni rgan pa'i lha/ /sems can kun la smod pa dang / /ngan pa'i bdag nyid gdug sems dang / /rtag tu sdig pa'i blo ngan dang / /tshig</text></item>
<item><p>217b.3</p><section></section><text>rkyal ngag rtsub smra ba rnams/ /'di dag 'dra ba spang bar bya/ /gal te bde gshegs dgongs pa ni/ /sgrub pa don gnyer brtson ldan na/ /gzugs ngan yon tan med pa 'am/ /dman pa 'am lhag gnas bya bar rigs/ /ston pas de la 'di skad brjod/ /tshe</text></item>
<item><p>217b.4</p><section></section><text>'di'i 'bras bu 'dod mi bya/ /tshe 'di 'dod par gyur pa la/ /'jig rten pha rol don mi 'gyur/ /'jig rten pha rol don gnyer skyes/ /'jig rten 'di yi 'bras bu rgyas/ /de phyir 'bras bu mchog 'dod bya/ /de skad brjod nas slob ma de/ /rtag par bsams</text></item>
<item><p>217b.5</p><section></section><text>la gsol ba gdab/ /dga' chen khyod bdag ston pa pas/ /slob dpon khyod ni dgongs su gsol/ /byang chub chen po'i tshul bstan pa/ /mgon po chen po bdag 'tshal lo/ /dam tshig de nyid stsal du gsol/ /byang chub sems kyang bdag la stsol/ /sangs rgyas</text></item>
<item><p>217b.6</p><section></section><text>chos dang dge 'dun te/ /skyabs gsum dag kyang bdag la stsol/ /thar pa chen po'i grong mchog tu/ /mgon po bdag ni 'jug par 'tshal/ /de skad lan gsum brjod par bya/ /de nas dpa' bos slob ma yi/ /yon tan dmigs byas tshig 'di brjod/ /khyod ni tshul</text></item>
<item><p>217b.7</p><section></section><text>chen snod yin te/ /bu tshur theg pa chen po yi/ /gsang sngags spyod tshul cho ga ni/ /khyod la yang dag bstan par bya/ /rdzogs pa'i sangs rgyas gang 'das dang / /de bzhin gang dag ma byon dang / /da ltar byung ba'i mgon po rnams/ /'gro la phan phyir bzhugs pa rnams/ /</text></item>
<item><p>218a.1</p><section></section><text>de dag kun gyi gsang sngags kyi/ /cho ga bzang po 'di mkhyen nas/ /dpa' bos byang chub shing drung du/ /thams cad mkhyen pa mtshan med brnyes/ /gsang sngags spyod pa mnyam med de/ /shAkya seng ge skyob pa yi/ /bdud sde shin tu mi bzad pa/ /dpung chen dag kyang de</text></item>
<item><p>218a.2</p><section></section><text>yis bcom/ /de bas kun mkhyen thob bya'i phyir/ /bu yis blo gros 'di gyis shig/ /de ltar slob ma la gdams nas/ /'di skad ces kyang brjod du gzhug /bdag gis thog ma med dus nas/ /log rtog dbang gis sdig bgyis pas/ /thugs rje'i mnga' bdag khyed rnams kyi/ /</text></item>
<item><p>218a.3</p><section></section><text>spyan sngar bshags bgyid slan chad sdom/ /rgyal dang de yi sras rnams dang / /'gro ba'i bsod nams ma lus pa/ /de la yang dag yi rang zhing / /byang chub dam par bsngo bar bgyi/ /gang dang gang gis 'dul 'gyur ba/ /de dang de yi skur ston pa/ /sna tshogs gzugs nor ji</text></item>
<item><p>218a.4</p><section></section><text>lta bu'i/ /rdzogs sangs rgyas la skyabs su mchi/ /kun rtog ma lus dag gyur pa/ /rang rig yang dag ye shes bskyed/ /lhan cig skyes dga'i ngo bo nyid/ /dam pa'i chos la 'ang skyabs su mchi/ /go rims ji bzhin dbang bskur thob/ /ma log lam 'di nges gnas dang / /</text></item>
<item><p>218a.5</p><section></section><text>sras mchog 'khor 'dus tshogs mchog la/ /rtag tu bdag ni skyabs su mchi/ /yang dag ye shes me bo che/ /gti mug mun pa bsal ba dang / /sgrib pa ma lus sbyang ba'i phyir/ /byang chub mchog tu sems bskyed do/ /rgyal sras dpa' bo rnams kyi lam/ /spyod pa dpag</text></item>
<item><p>218a.6</p><section></section><text>yas gang yin dang / /ma bcos ji bzhin gnas lam la/ /da ni yang dag gnas par bgyi/ /de nas bla mas byang chub sems/ /ma skyes pa ni bskyed par bya/ /bskyed pa slar yang dran du gzhug /las kun byed pas bsrungs nas ni/ /snying ga lkog ma spyi bo ru/ /rdo rje pad+ma</text></item>
<item><p>218a.7</p><section></section><text>'khor lo dag /hU~M AH oM las de dag dgod/ /spos chu rdo rje khu tshur dag/ /snying ga lkog ma spyi bor gtug /de bzhin hU~M AH oM brjod bya/ /oM AHhU~M brjod/ /me tog la sogs rim bzhin byin/ /spyi bor me tog mdun du spos/ /mar me dri ni snying ga ru/ /kun byed bzlas</text></item>
<item><p>218b.1</p><section></section><text>nas gus pa yi/ /slob ma rnams la sbyin par bya/ /a shwa ta u dum bA ra yi/ /so shing sor ni bcu gnyis pa/ /ma yo ma gas srog chags med/ /rtse mo me tog bcas pa byin/ /shar ram byang du kha bltas gzhag /bcas nas ltos pa med par ni/ /ba ko tsam tu byugs par</text></item>
<item><p>218b.2</p><section></section><text>dor/ /zhi ba la sogs dngos grub bstan/ /'thor 'thung skyor chu lan gsum blud/ /oM A dzi hwa saM bar+d+ha ni hU~X phaT/ so shing la bzlas pa'i sngags so/ /oM hrI bi shud+d+ha sarba d+ha rmA sarba pA paM ni Sh+tsa s+ye sho d+ha ya sarba bi ka lpa na a pa na ya hU~M/ 'thor 'thung blud pa'i sngags so/ /</text></item>
<item><p>218b.3</p><section></section><text>bdud rtsi 'khyil ba'i sngags bzlas pa'i/ /srung skud dpung pa g.yas par btags/ /ku sha'i snying po rtse ma nyams/ /d+hi las byung ba bsam par bya/ /dang por spyi bor gcig gzung bya/ /gzhan dag sngas dang stan phyir byin/ /'jig rten du ni kun mkhyen rnams/ /</text></item>
<item><p>218b.4</p><section></section><text>u dum bA ra'i me tog bzhin/ /brgya lam na ni res 'ga' zhig /'byung 'gyur yang ni mi 'byung ngo / /gsang sngags spyod pa'i tshul 'byung ba/ /de bas kyang ni dkon pa de/ /gang zhig mnyam med sems can don/ /mya ngan mi 'da' byed par nus/ /bskal pa bye ba du mar</text></item>
<item><p>218b.5</p><section></section><text>ni/ /sdig pa byas par gyur pa gang / /de kun dkyil 'khor 'di 'dra bar/ /mthong bas 'byang bar 'gyur ba ste/ /grags pa mtha' yas sngags spyod pa'i/ /tshul la gnas pa smos ci dgos/ /skyob pa gsang sngags bzlas na ni/ /go 'phang bla na med par 'gyur/ /gang</text></item>
<item><p>218b.6</p><section></section><text>dag spyod pa mchog 'di la/ /blo gros shin tu mi g.yo ba/ /de dag gis ni ngan 'gro'i rgyun/ /sdug bsngal kun 'byung rab tu 'chang / /bdag nyid chen po khyed rnams kyis/ /rnyed pa mnyam med de ring rnyed/ /gang phyir rgyal ba sras bcas pa/ /bdag nyid chen po kun gyis ni/ /</text></item>
<item><p>218b.7</p><section></section><text>bstan pa 'di la khyed rnams kun/ /yongs su bzung ste skye bzhin pa/ /de phyir khyed rnams theg can la/ /sang ni rab tu snye bar 'gyur/ /theg pa chen po cher 'byung ba'i/ /lam mchog 'di ni dpal dang ldan/ /khyed rnams der ni dong bas na/ /rang 'byung skal pa chen</text></item>
<item><p>219a.1</p><section></section><text>pa/ /'jig rten thams cad mkhyen pa yi/ /de bzhin gshegs pa rnams su 'gyur/ /don bshad srung ba byas nas ni/ /ku sha'i stan la nyal du gzhug /rmi lam gang dag ci mthong ba/ /de kun dang por nga la smros/ /rmi lam bzang ngan dris nas ni/ /mi</text></item>
<item><p>219a.2</p><section></section><text>dge thab sbyor dag gis gzhom/ /dpal kye rdo rje'i bya ba'i rim pa las/ /sta gon bya ba ste gsum pa'o// //mkhas pas mnyam zhing yid 'ong bar/ /ba yi lnga dang bdud rtse lnga/ /dri zhim chu yi legs byug pa/ /phyi yi rgya ni khru bdun pa/ /nang gi khru gsum mthe bong</text></item>
<item><p>219a.3</p><section></section><text>gsum/ /dkyil 'khor thig ni gdab par bya/ /thig skud gsar pa mdzes par ldan/ /rigs lnga'i sa bon de mdog byung / /ye shes lnga ldan srad bu gang / /lnga phrag lnga ni rnam phye ba/ /nyi zla'i 'bar mig lcags kyus dgug /las kun byed pa'i srad bu yang / /gtsang</text></item>
<item><p>219a.4</p><section></section><text>mas legs bkal dri zhim dang / /bdud rtsis spang zhing yi ge gsum/ /thig 'dzin grogs dang bsgril bar bya/ /dz+dza yis btang zhing rang yang zlo/ /khu tshur g.yon pas lte bar gzung / /nub dang shar nas blo ldan gyis/ /mkha' dang / 'og gi thig gdab bya/ /oM badzra sa</text></item>
<item><p>219a.5</p><section></section><text>ma ya sU tra mA ti kra ma hU~M/ nam mkha' gang ba'i bde gshegs rnams/ /khyed kyis 'gro don mdzad dus lags/ /thig gi sgra yis bskul nas ni/ /de rnams 'dir ni gshegs su gsol/ /ltas ngan gyis ni dngos mi 'grub/ /thig skud chad na slob dpon 'chi/ /</text></item>
<item><p>219a.6</p><section></section><text>ring thung khyer na nad kyis thebs/ /phyogs 'khrul ba yis slob ma dang / /slob dpon la yang nyes par gsungs/ /slob dpon slob ma shar nub tu/ /bltas te tshangs pa'i thig gdab bya/ /'phel 'grib med pa'i shing shun sogs/ /phyed dang phyed du bgos byas la/ /phyed</text></item>
<item><p>219a.7</p><section></section><text>kyi phyed na lho byang du/ /bya rog rjes btsal tshangs thig gdab/ /de nas dkyil 'khor phyed tshad kyi/ /g.yas dang g.yon du rgya gram bya/ /shar nub phyogs dang lho phyogs thig /byang lho shar nub bltas pas gdab/ /mer gnas rlung bltas bden bral nas/ /dbang ldan</text></item>
<item><p>219b.1</p><section></section><text>bltas te tshangs thig gdab/ /phyed la phyed phyed phyed du bgo /tshangs thig ngos rer brgyad brgyad 'gyur/ /dang po phyed rgyab de nang phyed/ /sngar byas sgo khyud phyed nyid dkyil/ /gnyis pa phyed phyed dang po la/ /phyed phyed byas pa logs zhes bya/ /de rgyab me tog chun 'phyang te/ </text></item>
<item><p>219b.2</p><section></section><text>de rgyab rta babs ka ba yin/ /gsum pa'i phyed rgyab de phyed nang / /rdor phreng bzhi pa lha snam yin/ /lnga pa'i phyed phyed dang po la/ /phyed phyed byas pa tshon lnga'i gnas/ /bar gnyis 'dod yon mthar lngar byas/ /sgo 'gram rin chen pha gu 'ang de/ /drug pa'i phyed nang mu</text></item>
<item><p>219b.3</p><section></section><text>tig phreng / /de rgyab phyed nang phyed phyed byas/ /ya phubs tha ma rdo rje gdung / /bdun pa rta babs dag tu 'gyur/ /brgyad pa pad+ma 'khor lo gdugs/ /de rgyab nyi ma'i dkyil 'khor te/ /sna tshogs pad+ma rdo rje rwa/ /me 'od rim bzhin bskor bar bya/ /de nas mkhas pas tshon</text></item>
<item><p>219b.4</p><section></section><text>rnams la/ /b+hUM aM dzr-IM khaM hU~M rnams kyis/ /rdul tshon lha yi rnam par sbyor/ /'bar ba'i blta bya ye shes sbar/ /yang dag gzi bskyed sngags bzlas mchod/ /oM badzra tsi tra sa ma ya hU~M/ /'di ni chos dbyings dag pa ste/ /sems can khams ni dag par byed/ /kye yi rdo rje</text></item>
<item><p>219b.5</p><section></section><text>rgyal chen gyi/ /dkyil 'khor dam pa bzhengs par bya/ /bla mas g.yon pa'i khu tshur gyis/ /dbang ldan phyogs nas brtsams nas ni/ /dkar dang ser dang de bzhin dmar/ /ljang gu dang ni nag po nyid/ /mnyam zhing g.yas bskor rgyun ma chad/ /ma yo bar ni tshon rtsi</text></item>
<item><p>219b.6</p><section></section><text>dgye/ /sgo yi nyi shu cha ru ni/ /ri mo mnyam par dgye par bya/ /sbom por skye bas nad kyis 'debs/ /phra mos nor ni rnam par 'jig /yon pos rnam 'gras chad pa yis/ /bla ma dang ni slob ma 'chi/ /g.yas bskor min par skye ba yis/ /tshon ni phur bus btab par 'gyur/ /</text></item>
<item><p>219b.7</p><section></section><text>dkar po rdo rje rtse rang bzhin/ /gnyis pa gser las dmigs pa ste/ /pad+ma rA ga'i rang bzhin rtse/ /de bzhin gzhan dag margad yin/ /nag po nang du shes bya ste/ /'di ni tshon gyi rim par bshad/ /shar du dkar po chen po ste/ /lhor ni ser po yang dag ldan/ /nub kyi cha</text></item>
<item><p>220a.1</p><section></section><text>la dmar po ste/ /byang ni ljang gu yang dag ldan/ /dbus kyi sa gzhi'i cha dag ni/ /in+d+ra ni la'i 'od gsal bar/ /brtag par bdag nyid shes rab thabs/ /shin tu mnyam gzhag legs par bri/ /ri mo bar ni nas gang gis/ /ma reg par ni bri bar</text></item>
<item><p>220a.2</p><section></section><text>bya/ /kha sbyor gcig pa sgo bzhi pa/ /sna tshogs 'od kyis yang dag khyab/ /rta babs bzhi dang yang dag ldan/ /rdo rje thig gis rnam par brgyan/ /ri mo lnga dang nges par ldan/ /der ni bum pa brgyad bri bya/ /rin chen lnga phyed rang bzhin nam/ /yang na 'bras la sogs pa'o/ /</text></item>
<item><p>220a.3</p><section></section><text>dur khrod so phag dag gis sam/ /de bzhin dur khrod sol bas so/ /de dbus pad+ma 'dab ma ni/ /brgyad pa ge sar ldan pa bri/ /de dbus thod pa dkar po ni/ /sna tshogs rdo rjes mtshan pa bri/ /dbang ldan du ni seng ge ste/ /me yi mtshams ni dge slong ngo / /bden bral du ni 'khor</text></item>
<item><p>220a.4</p><section></section><text>lo ste/ /rlung du rdo rje bri bar bya/ /shar gyi sgor ni gri gug bri/ /lhor ni cang te'u bri bar bya/ /nub du rus sbal bri bya ste/ /de bzhin sbrul ni byang du'o/ /lha mo'i kha dog dbye ba yis/ /phyag mtshan brgyad du rab tu grags/ /bla re rgyal mtshan 'phan gdugs sogs/ /bla rgyan</text></item>
<item><p>220a.5</p><section></section><text>'og rgyan bre bar bya/ /mchod gtor rgya cher bshams bkram la/ /'bar mig la sogs gong lta bur/ /rdo rje sems dpa'i bsnyems byas la/ /rkang pa g.yas pa brgyang byas te/ /phyag gnyis kye rdor rnal 'byor gyis/ /slob dpon dkyil 'khor 'jug par bya/ /</text></item>
<item><p>220a.6</p><section></section><text>lus bkrus gtsang sbra dri zhim dang / /sna tshogs rgyan gyis brgyan pa'o/ /hU~M hU~M sgra yis nga rgyal byed/ /hi hi sgra yis 'jigs par byed/ /de ltar dkyil 'khor lan gsum bskor/ /ma dag ma tshang skyon rnams bsal/ /de nas slob dpon rang lha yi/ /sbyor tshogs gtso</text></item>
<item><p>220a.7</p><section></section><text>bo'i bdag nyid kyis/ /dkyil 'khor sprul pa rdul tshon dang / /gnyis med mkhar gnas kyang der gzhug /byin gyis brlab dang dbang bskur gyi/ /bar rdzogs byas nas 'chad pa yi/ /cho gas dkyil 'khor rab tu mchod/ /rang lces rdo rje bdud rtsi myang / /phyi rol</text></item>
<item><p>220b.1</p><section></section><text>'byung pos gtor ma sbyin/ /snga gro rgyas pa'i sbyin sreg bya/ /ma dag la sogs nyes pa rnams/ /rgyal ba rnams la bzod par gsol/ /dpal kye'i rdo rje'i bya ba'i rim pa'i lam las/ dkyil 'khor gyi bya ba'i rim pa ste bzhi pa'o// //de nas slob dpon rang lta yi/ /</text></item>
<item><p>220b.2</p><section></section><text>sbyor gnas dkyil 'khor legs bltas la/ /mchod dang bstod pa la sogs bya/ /phyi nang sbyin sreg dag gis kyang / /'khor lo mchod de bdag nyid kyang / /slob ma'i rim bzhin dbang blangs la/ /gzugs brnyan lta bu'i 'khor lo ru/ /slob ma gzhug phyir bden pa bsgrags/ /</text></item>
<item><p>220b.3</p><section></section><text>nam mkha' skye ba mtshan ldan phyir/ /thog ma tha ma med pa'i mchog /sems dpa' rdo rje che rang bzhin/ /kye yi rdo rje deng 'grub mdzod/ /kun mchog dngos grub chen po ste/ /dbang phyug chen po lhag pa'i lha/ /rdo rje 'dzin pa kun gyi rgyal/ /mi 'gyur mchog tu bdag grub mdzod/ /</text></item>
<item><p>220b.4</p><section></section><text>nyes pa mi mnga' rtag pa'ang khyod/ /'dod chags kun gyi rjes chags pa/ /'dod chags chen po dga' ba che/ /bcom ldan de nyid kyis 'grub mdzod/ /shin tu dag pa kun gyi mchog /gdod nas grol ba de bzhin gshegs/ /kun du bzang po kun bdag nyid/ /byang chub sems</text></item>
<item><p>220b.5</p><section></section><text>dpas bdag grub mdzod/ /dngos grub chen po kun gyi mchog /dbang phyug chen po rgyal mchog gis/ /grub pa'i rdo rje cher ston pa/ /rdo rje bsnyems bdag bdag mdzod cig /sems can kun gyi yid khyab cing / /sems can kun gyi yid la zhugs/ /sems can kun gyi yab</text></item>
<item><p>220b.6</p><section></section><text>gyur nyid/ /'dod chags dam tshig mchog gyur pa'o/ /bden pa dag gis ye shes mchog/ /shes rab thabs dag dkyil 'khor ni/ /bden pa de yis mgon bdag la/ /khyed kyis 'dod pa rab rdzogs mdzod/ /chos rnams gzugs brnyan lta bu ste/ /dag cing gsal la</text></item>
<item><p>220b.7</p><section></section><text>rnyog ba med/ /gzung du med cing brjod du med/ /rgyu dang las la kun du 'byung / /de bzhin nyid la nges par skyes/ /bden pa 'di yis dkyil 'khor du/ /gzugs brnyan gsal bar slob ma ni/ /kun gyis dri ma med mthong shog//de ltar bstod cing phyag bgyis nas/ /'di ltar yang</text></item>
<item><p>221a.1</p><section></section><text>ni gsol ba gdab/ /dkyil 'khor gtso bo'i dkyil 'khor du/ /slob ma rab tu gzhug par bgyi/ /sems can don du bdag gsol 'debs/ /bzod pa mdzad de dgongs su gsol/ /de nas slob mas slob dpon gyi/ /zhabs la gtugs la 'di skad brjod/ /dga'</text></item>
<item><p>221a.2</p><section></section><text>chen khyod bdag ston pa bas/ /slob dpon khyod ni dgongs su gsol/ /byang chub chen po'i tshul brtan pa/ /mgon po chen po bdag 'tshal lo/ /dam tshig de nyid stsal du gsol/ /byang chub sems kyang bdag la stsol/ /sangs rgyas chos dang dge 'dun te/ /skyabs gsum dag</text></item>
<item><p>221a.3</p><section></section><text>kyang bdag la stsol/ /thar pa chen po'i grong mchog tu/ /mgon po chen po bdag 'jug go/ /slob dpon gyis bsgo ba/ /dkon mchog gsum la skyabs su song / /sangs rgyas chos dang dge 'dun la'o/ /'di ni sangs rgyas rigs dag pa'i/ /dam tshig brtan par gyur pa'o/ /</text></item>
<item><p>221a.4</p><section></section><text>rdo rje dril bu phyag rgya yang / /blo chen gyis ni gzung bar bya/ /byang chub sems gang de rdo rje/ /shes rab dril bu zhes bshad do/ /slob dpon dag kyang gzung bar bya/ /bla ma sangs rgyas kun dang mnyam/ /'di ni rdo rje'i rigs dag pa'i/ /dam tshig sgom pa yin par gsungs/ /rin chen</text></item>
<item><p>221a.5</p><section></section><text>rigs mchog chen po la/ /nyin dang mtshan mo lan gsum du/ /zang zing mi 'jigs chos dang byams/ /sbyin pa rnam bzhi rtag tu sbyin/ /phyi dang gsang ba theg pa gsum/ /dam chos khyod kyis gzung bar bya/ /'di ni pad+ma'i rigs dag pa'i/ /dam tshig sdom pa yin par bshad/ </text></item>
<item><p>221a.6</p><section></section><text>las kyi rigs mchog chen po la/ /sdom pa thams cad ldan par ni/ /yang dag nyid du gzung bar bya/ /mchod pa'i las kyang mi nus bya/ /de las gzhan yang bcu bzhi 'di/ /phas pham pas na rab tu bshad/ /spang zhing dor bar mi bya ste/ /rtsa ba'i ltung ba zhes bshad do/ /nyin dang</text></item>
<item><p>221a.7</p><section></section><text>mtshan mo lan gsum du/ /nyin re zhing ni bzla bar bya/ /gang tshe nyams 'gyur rnal 'byor pa/ /kha na ma tho sbom por 'gyur/ khyod kyis srog chags gsad mi bya/ /ma byin par yang mi blang ngo / /'dod la log par mi spyad cing / /brdzun du smra bar mi bya'o/ /phung khrol kun gyi rtsa ba</text></item>
<item><p>221b.1</p><section></section><text>yi/ /chang ni rnam par spang bar bya/ /sems can gdul phyir ma gtogs pa/ /bya ba ma yin thams cad spang / /dam pa nges par bsten bya zhing / /rnal 'byor pa kun bsnyen bkur bya/ /lus kyi las ni rnam gsum dang / /ngag gi rnam pa bzhi rnams dang / /yid kyi rnam pa gsum dag</text></item>
<item><p>221b.2</p><section></section><text>ni/ /ci nus par ni rjes su skyong / /theg pa dman la 'dod mi bya/ /sems can don la rgyab phyogs min/ /'khor ba dag kyang yang mi spang / /rtag tu mya ngan 'das mi chags/ /lha dang lha min gsang ba la/ /khyod kyis brnyas par mi bya zhing / /phyag rgya bzhon pa mtshon cha dang / /mtshan</text></item>
<item><p>221b.3</p><section></section><text>ma 'gom par mi bya'o/ /'di dag dam tshig yin par bshad/ /rjes mthun sngon pa rgya cher ni/ /gsang ba'i rgyud las rab tu bshad/ /khyod kyis rtag tu bsrung bar bya/ /slob mas brjod pa/ dkon mchog gsum la skyabs su mchi/ /sdig pa thams cad so sor bshags/ /</text></item>
<item><p>221b.4</p><section></section><text>'gro ba'i dge la rjes yi rang / /sangs rgyas byang chub yid kyis bzung / /sangs rgyas chos dang tshogs mchog la/ /byang chub bar du skyabs su mchi/ /rang gzhan don ni rab bsgrub phyir/ /byang chub sems ni bskyed par bgyi/ /byang chub mchog gi sems ni bskyed bgyis nas/ </text></item>
<item><p>221b.5</p><section></section><text>sems can thams cad bdag gis mgron du gnyer/ /byang chub spyod mchog yid 'ong spyad par bgyi/ /'gro la phan phyir sangs rgyas 'grub par shog /zhes lan gsum bzlas la/ slar yang / sangs rgyas sras bcas thams cad dang / /dpa' bo rnal 'byor ma rnams kun/ /</text></item>
<item><p>221b.6</p><section></section><text>bdag la dgongs par mdzad du gsol/ /bdag ming 'di zhes bgyi ba ni/ /dus 'di nas ni bzung nas su/ /ji srid byang chub snying po'i bar/ /ji ltar dus gsum mgon po rnams/ /byang chub tu ni nges mdzad pa'i/ /byang chub sems ni bla na med/ /dam pa bdag gis bskyed par</text></item>
<item><p>221b.7</p><section></section><text>bgyi/ /tshul khrims kyi ni bslab pa dang / /dge ba'i chos ni sdud pa dang / /sems can don byed tshul khrims gsum/ /bdag gis so sor brtan por gzung / /sangs rgyas chos dang dge 'dun te/ /bla na med pa'i dkon mchog gsum/ /sangs rgyas rnal 'byor sdom pa ni/ /deng</text></item>
<item><p>222a.1</p><section></section><text>nas brtsams te gzung bar bgyi/ /rdo rje rigs mchog chen po la/ /rdo rje dril bu phyag rgya yang / /yang dag nyid du gzung bar bgyi/ /slob dpon dag kyang gzung bar bgyi/ /rin chen rigs mchog chen po yi/ /dam tshig yid du 'ong ba la/ /nyin re bzhin du</text></item>
<item><p>222a.2</p><section></section><text>dus drug tu/ /sbyin pa rnam bzhi rtag tu sbyin/ /byang chub chen po las byung ba/ /pad+ma'i rigs mchog dag pa la/ /phyi dang gsang ba theg pa gsum/ /dam pa'i chos ni ma lus gzung / /las kyi rigs mchog chen po la/ /sdom pa thams cad ldan par ni/ /yang dag nyid</text></item>
<item><p>222a.3</p><section></section><text>du gzung bar bgyi/ /mchod pa'i las kyang ci nus bgyi/ /byang chub sems ni bla na med/ /dam pa bdag gis bskyed bgyis nas/ /sems can kun don gyi phyir/ /bdag gis sdom pa ma lus bzung / /ma bsgral ba ni bsgral bar bgyi/ /ma grol ba rnams dgrol bar</text></item>
<item><p>222a.4</p><section></section><text>bgyi/ /dbugs ma phyin pa dbugs dbyung zhing / /sems can mya ngan 'das la dgod/ /zhes lan gsum bzlas so/ /de nas slob mas gos dmar pos/ /gdong g.yogs me tog phreng gzung la/ /bdud rtsi 'khyil ba'i bum pa'i chus/ /bsrung zhing sku gsung</text></item>
<item><p>222a.5</p><section></section><text>thugs sbyangs la/ /bu sdug khyod su ci la dga'/ /slob dpon gyis ni gzhug phyir dri/ /skal bzang bde chen bdag dga' zhes/ /slob ma blo chen gyis smra'o/ /de nas byang chub sems bskyed phyir/ /oM sarba yo ga tsit+ta u pa da yA mi/ /brjod nas de yi snying gar ni/ /rdo rje</text></item>
<item><p>222a.6</p><section></section><text>bzhag cing bsams nas kyang / /su ra te sa ma ya s+t+waM ho/ /si d+d+hi badzra ya thA su khaM/ /deng khyod de bzhin gshegs pa thams cad kyis byin gyis rlab par 'gyur gyis/ de bzhin gshegs pa thams cad kyi mchog du gsang ba 'di/ khyod kyis dkyil 'khor ma mthong ba</text></item>
<item><p>222a.7</p><section></section><text>rnams la smra bar ma byed cig /dad pa dang mi ldan pa rnams la yang ma yin no/ /zhes brjod par bya'o/ /gau rI la sogs rang sngags kyis/ /dam pas dgug dang gzhug par bya/ /yi ge lnga yang de bzhin du/ /brjod de dam tshig mchog 'dzin gzhug/ /deng khyod de bzhin</text></item>
<item><p>222b.1</p><section></section><text>gshegs pa thams cad kyi rigs su zhugs kyis/ ngas khyod la ye shes gang gis de bzhin gshegs pa thams cad kyi dngos grub kyang thob nas/ dngos grub gzhan lta smos kyang ci dgos par 'gyur ba de lta bu'i ye shes bskyed par bya yis/ khyod kyis dkyil 'khor</text></item>
<item><p>222b.2</p><section></section><text>chen po ma mthong ba rnams la smra bar ma byed cig /dam tshig nyams par gyur ta re/ de'i snying gar rdo rje bzhag la/ /oM he ru ka dpal deng khyod kyi/ /snying la yang dag zhugs par gyur/ /gal te tshul 'di smras na ni/ /de ma thag tu dral nas gshegs/ /bdag gnas yi ge</text></item>
<item><p>222b.3</p><section></section><text>gsum gyis sbar/ /mi 'chi lnga pa 'thung du gzhug/ /'di ni khyod kyi dmyal ba'i chu/ /dam tshig nyams na sreg par 'gyur/ /dam tshig bsrungs na dngos grub ster/ /rdo rje bdud rtsi'i chu 'thungs shig /oM ba dzro da da ka/ /Tha Tha Tha/ dam bcas brtan par bya ba'i phyir/ /'di skad</text></item>
<item><p>222b.4</p><section></section><text>brjod do/ /deng phyin chad khyod kyi dpal he ru ka nga yin gyis/ ngas 'di byos shig ces bsgo ba gang yin pa de yang bya dgos so/ /khyod kyis nga la brnyas par ma byed cig/ /mi bde ba ma spangs par khyod dus byas nas dmyal bar ltung bar gyur te re zhes brjod la/ de nas slob</text></item>
<item><p>222b.5</p><section></section><text>ma la 'di skad ces brjod de/ de bzhin gshegs pa thams cad kyis byin gyis rlobs la/ dpal he ru ka bdag la 'bab par gyur cig /ces smros shig ces bsgo'o/ /de skad brjod nas de'i snying gar/ /dbang chen dkyil 'khor mtshams su ni/ /rdo rjes mtshan pa kha</text></item>
<item><p>222b.6</p><section></section><text>dog ser/ /laM las byung bar hU~M bsgom bya/ /ba~M byung chu ni kha dog dkar/ /bum pas mtshan cing yongs su zlum/ /ya~M las byung ba g.yo ba'i rlung / /ba dan sngon pos mtshan gzhu'i dbyibs/ /de la sku gsum ha a bsgom/ rkang 'og dz+nyA+aiM ni rab 'bar ba/ /rlung las raM</text></item>
<item><p>222b.7</p><section></section><text>byung gru gsum par/ /gnas par sbar la slob ma dbab/ /de nas 'jigs su rung ba yi/ /rdo rje glu dang gar bya'o/ /A be sha ya s+t+waM b+ha ya/ ra ra ra ra/ tsA la ya tsA la ya/ hU~M a he dz+haiMH lce la a ni dmar po zhig /bsams te babs la slar yang bsgo/ /'dod chags rdo rje</text></item>
<item><p>223a.1</p><section></section><text>de gnas pa/ /smros shig rdo rje dge mi dge /bsam pa de ni brtan bya ba/ de la tiSh+Tha badzra brjod/ /me tog phreng ba 'khor lo dor/ /pra ti ts+tsha badzra hoHzhes brjod do/ /gal te bzang por mi ltung na/ /lan gnyis bar du dor bar bya/ /de ni spyi bor bcing bar bya/ /pra ti</text></item>
<item><p>223a.2</p><section></section><text>gr-ih+Na twAM i maM satwa ma hA ba la/ /blangs pa 'am ma blangs pa gnyis ni/ /mtshan ma 'am mtshan ma nye bar ni/ /babs sam dad kyang de'i sbyor ba/ /mig tu 'bar bcas oM bsams la/ /he ru ka dpal deng khyod kyi/ /mig 'byed par ni brtson par mdzad/ /mig ni thams cad 'byed</text></item>
<item><p>223a.3</p><section></section><text>par mdzad/ /rdo rje'i mig ni bla na med/ /de la bla mas 'di skad brjod/ /dkyil 'khor 'di la da lta nyid/ /dad pa'i shugs kyis blta bar bya/ /khyod kyang sangs rgyas rigs las skyes/ /sngags dang phyag rgyas byin gyis brlabs/ /sngon ma byung ba mthong ba'o/ /slob ma yon</text></item>
<item><p>223a.4</p><section></section><text>dang bcas pa yis/ /bla ma'i zhabs la phyag byas te/ /de nas 'di skad brjod par bya/ /oM rdo rje dkyil 'khor chen po yi/ /dkyil 'khor du ni bdag zhugs so/ /oM rnal 'byor dkyil 'khor chen po yi/ /dkyil 'khor bdag gis de ring mthong / /oM gsang ba'i dkyil 'khor</text></item>
<item><p>223a.5</p><section></section><text>chen po yi/ /dkyil 'khor du ni bdag dbang bskur/ /de nas gtso bo nas brtsams nas/ /dkyil 'khor mtha' yi bar du bstan/ /dkyil 'khor shar du khru gnyis dor/ /nang gi dkyil 'khor phyed tshad tsam/ /mtshan nyid ldan pa'i dkyil 'khor ni/ /dkyil 'khor de la khru do bar/ /</text></item>
<item><p>223a.6</p><section></section><text>dkyil 'khor gnyis par slob ma gzhag /mchod yon zhabs bsil la sogs sbyin/ /bag chags sbyang ba'i cho ga bya/ /slob ma shis par 'dod pa yis/ /bla mas bkra shis glu blang bya/ /phun sum tshogs 'dzin gser gyi ri bo lta bu'i mdog /'jig rten gsum mgon dri ma</text></item>
<item><p>223a.7</p><section></section><text>gsum ni rab tu spangs/ /sangs rgyas chu skyes 'dab rgyas lta bu'i spyan mnga' ba/ /bkra shis des ni deng 'dir khyod la zhi byed shog /de yis nye bar bstan pa mchog rab mi g.yo ba/ /'jig rten gsum du grags pa lha dang mis mchod pa/ /dam chos rab mchog skye dgu rnams la</text></item>
<item><p>223b.1</p><section></section><text>zhi byed pa/ /'jig rten bkra shis gnyis pa deng 'dir khyod la shog /dam pa'i chos dang ldan zhing thos pa'i bkra shis phyug/ /dge 'dun lha dang lha ma yin dang mis mchod pa/ /ngo tsha dpal gnas tshogs kyi nang na rab kyi mchog /'jig rten bkra shis gsum pa deng 'dir khyod la shog/ /</text></item>
<item><p>223b.2</p><section></section><text>dga' ldan lha yi gnas kyi dkyil nas 'gro don du/ /sngon gyi dus su brgya byin lha dang bcas pa yi/ /'khor gyi tshogs bcas gshegs pa'i bkra shis gang yin pa'i/ /bkra shis des ni deng 'dir khyod la zhi byed shog /lum pa'i tshal du mgon po sku ni 'khrungs gyur cing / /srid</text></item>
<item><p>223b.3</p><section></section><text>mthar mdzad che me tog ge sar bcas pa dag /rab 'bar 'bab pa lha mang gis mthong bkra shis gang / /bkra shis des ni deng 'dir khyod la zhi byed shog /nyes pa sna tshogs rnam par gzhom par bya ba'i phyir/ /mtshan phyed dka' thub tshal du mngon par dgyes bcas pas/ /brgya byin</text></item>
<item><p>223b.4</p><section></section><text>ltar bcas rjes 'brang gshegs pa'i bkra shis gang / /bkra shis des kyang deng 'dir khyod la zhi byed shog /chu bo'i 'gram du yon chab mar mes yongs bskor te/ /zhi phyir ngo mtshar rab bskyed srid pa dag byed pa/ /lto 'phye'i rgyal pos legs par bstod pa'i bkra shis gang / /</text></item>
<item><p>223b.5</p><section></section><text>bkra shis des ni deng 'dir khyod la zhi byed shog/ /grong khyer rab mchog ser skya zhes ni bya ba der/ /lha chen khyab 'jug la sogs rnams kyis stong byed pa/ /bde gshegs thog mtha' med par dge ba'i bkra shis gang / /bkra shis des ni deng 'dir khyod la zhi byed shog/ /</text></item>
<item><p>223b.6</p><section></section><text>sems can thams cad la ni phan phyir byang chub pa/ /rin chen chos mdzod thub pa las ni gang byung ba/ /sems can don grub nus pa rgyas pa'i bkra shis gang / /bkra shis des ni deng 'dir khyod la zhi byed shog /gser gyi 'od ltar shin tu 'bar ba'i sku mnga' ba/ /bai dU r+ya mdog</text></item>
<item><p>223b.7</p><section></section><text>'dra ba'i rtswa bkram pa la bzhugs/ /skyil krung legs bcas mi g.yo'i sku mnga'i bkra shing gang / /bkra shis des ni deng 'dir khyod la zhi byed shog /sa dang mkha' las sna tshogs dbye ba kun 'byung ba/ /byams pa'i stobs kyis bdud kyi bde las rnam par rgyal/ /shing gi</text></item>
<item><p>224a.1</p><section></section><text>rgyal po'i rtsa bar bcom ldan bkra shis pa/ /bkra shis des ni deng 'dir khyod la zhi byed shog /bA rA Na sir bzhugs nas bde bar gshegs ston pas/ /sa dang mkha' la shin tu ngo mtshar gsal byung ba'i/ /chos kyi 'khor lo dam pa rab bskor bkra shis</text></item>
<item><p>224a.2</p><section></section><text>gang / /bkra shis des ni deng 'dir khyod la zhi byed shog /bsod nams las byed 'phags pa'i skye bos mngon brten pa/ /bcom ldan shAkya seng ges ma lus gsungs pa yi/ /phan byed dam pa bzang po'i bkra shis gang yin pa/ /bkra shis des ni deng 'dir khyod la zhi byed</text></item>
<item><p>224a.3</p><section></section><text>shog /dril bu dkrol zhing rdo rje gsor/ /glu dang ldan pa'i bkra shis so/ /gser la sogs pa'i stan gnas pa/ /der ni de ni dbang bskur bya/ /slob ma nges par byed du gzhug /de bzhin de bzhin dbang bskur la/ /lha yi sbyor ba gang yin pa/ /de yi phyag rgyas 'phrag</text></item>
<item><p>224a.4</p><section></section><text>nas 'khyud/ /dang po chu yi dbang yin te/ /gnyis pa dbu rgyan dbang yin no/ /gsum pa rdo rje'i dbang yin no/ /bzhi pa rang bzhin dbang yin te/ /lnga pa ming gi dbang bskur bya/ /drug pa yang dag sangs rgyas brjod/ /bdun pa bum pa'i dbang yin te/ /brgyad pa gsang</text></item>
<item><p>224a.5</p><section></section><text>ba'i dbang nyid do/ /dgu pa shes rab dbang gis te/ /de nyid rdo rje rab sbyor bas/ /brtul zhugs dang ni lung bstan pa/ /'di dag rim par sbyin par bya/ /rang gi rig ma skyes bu'i chus/ /bum pa brgyad po thams cad kyis/ /rdo rje 'chang bsams dbang bskur bya/ /rdo rje thugs</text></item>
<item><p>224a.6</p><section></section><text>su bsgoms pas so/ /oM badzra a b+hi shi ny+tsa mi twaM/ rdo rje nyi ma rnam bsams nas/ /de la dbu rgyan sbyin par bya/ /oM badzra rat+na ka badzra sha li ho/ /thams cad snga ma bzhin bsgoms la/ /rdo rje'i tshigs bcad rab tu sbyor/ /rdo rje chen po rtse dgu pa/ /rang gi lag pas snying gar bya/ /</text></item>
<item><p>224a.7</p><section></section><text>slob ma 'jig rten dbang phyug gzugs/ /rdo rje sems zhes dbang bskur bya/ /sangs rgyas rdo rje dbang gis ni/ /di ring khyod la dbang bskur ro/ /'di de sangs rgyas thams cad nyid/ /shin tu 'grub phyir rdo rje long / /oM shrI he ru ka a d+hi ba ti twAM/ /a b+hi Shiny+tsa mi ta Sh+Thi bI ra sa ma ya</text></item>
<item><p>224b.1</p><section></section><text>s+t+waM/ slob ma rta mchog bsam byas la/ /lta mo sgrol mas sku la 'khyud/ /rdo rje'i bdag pos dbang bskur bya/ /lag pas rdo rje dril bu dkrol/ /oM badzra d+hi ba ti s+t+waM/ a g+hi Shany+tsi mi tiSh+Tha badzra sa ma ya stAM/ slob ma rnam par snang mdzad bsam/ /ming gi dbang ni bskur bar bya/ /</text></item>
<item><p>224b.2</p><section></section><text>oM badzra satwa a b+hi Shiny+tsa mi badzra nA ma a b+hi She ka ta/ kye dpal che ge mo rdo rje/ /gang gang snang ba de kun dang / /rang 'dod lha la sogs pa de/ /rang bzhin dag pa'i dri med chos/ /sangs rgyas ye shes blta bar bya/ /'di de sangs rgyas thams cad nyid/ /rdo rje sems dpa'i phyag na</text></item>
<item><p>224b.3</p><section></section><text>bsnams/ /khyod kyis kyang ni rtag tu gzung / /rdo rje snying po brtul zhugs brtan/ /oM sarba ta thA ga ta si d+d+hi badzra sa ma ya tiSh+Tha sa ma ya s+t+waM/ d+ha ra yA mi hi hi hi hi hU~M/ /bdag gis bcom ldan tshigs bcad ni/ /rim pa bzhin du bsdu bar bya/ /bde ba can na bcom ldan 'das</text></item>
<item><p>224b.4</p><section></section><text>nyid kyis gang tshe chos bstan pa/ /de tshe gsang ba'i dbang pos zhus/ /mi rnams ji ltar dbang bskur bgyi/ /bcom ldan 'das kyis bka' stsal pa/ /dgod pa dag la slob dpon te/ /de bzhin blta ba gsang ba'i dbang / /lag pas reg pa shes rab ste/ /de nyid gnyis</text></item>
<item><p>224b.5</p><section></section><text>gnyis 'khyud pa yi/ /dbang bskur ma 'ongs pa yin no/ /bla ma'i zhal nas gsal bar 'gyur/ /'di ni dbang bskur drug yin no/ /thal mo sbyar ba byas nas ni/ /phyag 'tshal nas ni mdun 'dug ste/ /'og nas 'byung ba'i tshigs bcad 'dis/ /slob ma bla ma la gsol gdab/ </text></item>
<item><p>224b.6</p><section></section><text>mi ldog 'khor lo'i dbang stsol cig /dkyil 'khor lha yi de nyid dang / /slob dpon gyi ni las rnams dag /mgon pos bdag la bka' stsol cig /sangs rgyas kun gyi dam tshig dang / /gsang ba'i sdom pa'i mchog rnams dang / /sems can kun gyi don gyi phyir/ /bdag</text></item>
<item><p>224b.7</p><section></section><text>ni rtag tu slob dpon gyi/ /de ltar slob mas gsol btab nas/ /bla mas skad cig ting 'dzin la/ /gnas nas de dbang bskur ba'i phyir/ /sangs rgyas dkyil 'khor mchog spro bya/ /nye 'khor ba dan rgyal mtshan sogs/ /glu dang rnga sogs sa ru ni/ /gdugs dang bla re</text></item>
<item><p>225a.1</p><section></section><text>byes nas su/ /'dug ste 'di ltar brjod par bya/ /rin po che yi dbang 'di ni/ /khams gsum pa yis phyag byas pa/ /sangs rgyas kun gyi gsang gsum gyi/ /gnas las byung ba nga yis sbyin/ /dang po bum pa'i dbang yin te/ /gnyis pa gsang pa'i</text></item>
<item><p>225a.2</p><section></section><text>dbang yin no/ /gsum pa shes rab ye shes te/ /bzhi pa de bzhin gshegs pa'o/ /thams cad thabs kyi cho ga dang / /bla med mchod pas mchod par bya/ /de nas lag nas lag tu ni/ /slob ma rdo rje brtul zhugs sbyin/ /sems dpa' thog ma tha ma med/ /rdo rje sems</text></item>
<item><p>225a.3</p><section></section><text>dpa' dga' ba che/ /kun du bzang po kun bdag nyid/ /rdo rje snyems ma'i bdag po bdag /shes rab pha rol phyin ma las/ /byung ba'i dril bu'ang de la sbyin/ /sems can kun gyi don gyi phyir/ /rdo rje dril bu'i ming nyid do/ /'di de sangs rgyas thams cad kyis/ /shes rab</text></item>
<item><p>225a.4</p><section></section><text>dbyangs kyi rjes 'gror bstan/ /khyod kyis kyang ni rtag tu gzung / /byang chub mchog tu rgyal bas bzhed/ /oM su pra tiSh+Tha badzra swA hA/ /'di'i don ni/ /rdo rje che dang dril bu che/ /zung cig rdo rje rab gnas pa/ /deng khyod rdo rje slob dpon te/ /khyod kyis slob ma gzung bar gyis/ /mkha'</text></item>
<item><p>225a.5</p><section></section><text>'gro lnga dang yang dag ldan/ /dam tshig lnga rnams yongs gang ba'i/ /mkha' 'gro ma yi tshogs dang ldan/ /slob ma rdo rje 'chang dbang bskur/ /dkyil 'khor pad+ma zhes su brjod/ /yid kyi dkyil 'khor mchog yin te/ /gzhal med khang zhes bshad pa ste/ /sems ni</text></item>
<item><p>225a.6</p><section></section><text>gzhal med khang brtsegs 'phags/ /de yi phyi rol gru bzhi ste/ /tshad ma mnyam por gyur pa'o/ /byams pa la sogs sems ni gang / /thig skud bzhir ni brjod pa'o/ /thig gdab yang dag gang bshad pa/ /chos kyi dran pa'i rnal 'byor ro/ /lta ba thams cad rnam</text></item>
<item><p>225a.7</p><section></section><text>grol ba/ /ye shes thig skud dag tu brjod/ /rgyan rnams yang dag gang bshad pa/ /tshul khrims sogs kyi sdom pa mchog /dad dbang la sogs sems gnyis na/ /rwa ba lngar ni byung ba nyid/ /gang zhig sgo zhes bshad pa ni/ /rnam thar bzhi yi dbye ba'o/ /rta babs ka ba bzhi</text></item>
<item><p>225b.1</p><section></section><text>po na/ /yang dag spong ba bzhi zhes brjod/ /ya phubs bzhi po gang yin pa/ /dran pa nye bar gzhag pa bzhi/ /sgo khyud bzhi ni gang yin pa/ /rdzu 'phrul rkang pa bzhi zhes bya/ /me tog phreng bas brgyan byas pa/ /byang chub sems ni yan lag bdun/ /ka ba rnam pa brgyad po ni/ /</text></item>
<item><p>225b.2</p><section></section><text>'phags pa'i lam ni yan lag brgyad/ /rnga yab ces ni gang grags pa/ /lam gyi bye brag ye shes brjod/ /dran par yang dag gang bshad pa/ /nyon mongs 'joms pas dra ba ste/ /yang dag 'gog pa'i rang bzhin gyi'o/ /'khor lo bskor ba gang yin pa/ /tshogs gnyis</text></item>
<item><p>225b.3</p><section></section><text>kyi ni rnal 'byor ro/ /nyon mongs byed ni 'joms pas na/ /dra ba phyed par brjod pa'o/ /'di ni dkyil 'khor gyi de kho na nyid do/ /phung po lnga ni mdor bsdus na/ /sangs rgyas lngar ni rab tu grags/ /rdo rje skye mched nges par ni/ /byang chub sems dpa'i dkyil 'khor mchog /sa ni</text></item>
<item><p>225b.4</p><section></section><text>spyan zhes kun du brjod/ /chu yi khams ni mA ma kI/ /gos dkar mo dang sgrol na ni/ /drod dang rlung du rab tu grags/ /gti mug gti mug longs spyod pas/ /gti mug zad pa gshin rje gshed/ /des na phung po mthar byed dang / /de bzhin shes rab mthar byed pa'o/ /nyes pas nyes pa</text></item>
<item><p>225b.5</p><section></section><text>longs spyod pa/ /nyes zad shes rab mthar byed de/ /des na sems ni mthar byed dang / /des na nyon mongs mthar byed yin/ /'dod chags 'dod chags longs spyod pas/ /pad+ma mthar byed 'dod chags zad/ /des na gsung gi mthar byed yin/ /de bzhin sbyor ba mthar byed do/ /nyon</text></item>
<item><p>225b.6</p><section></section><text>mongs thams cad zad pa dang / /de bzhin las kun zad pa dang / /sgrib pa kun zad ye shes ni/ /bgegs ni mthar byed ces brjod do/ /'di ni lha'i de kho na nyid do/ /phyir mi ldog pa slob dpon gyi dbang ngo / /de nas slob mas bla ma la/ /legs bslabs bzhin bzangs mig dkyus</text></item>
<item><p>225b.7</p><section></section><text>ring / /gzugs dang lang tshos rgyan byas ma/ /phul la 'di skad brjod par bya/ /bcom ldan zhi ba chen po kye/ /rdo rje rnal 'byor gcig bzhed pa/ /mi phyed phyag rgya rab sgrub byed/ /rdo rje rnal 'byor yang dag 'byung / /ji ltar khyod ni bdag nyid che/ /gtso bo bdag la yang de</text></item>
<item><p>226a.1</p><section></section><text>mdzod/ /'khor ba 'dam gyi tshogs su ni/ /bying ba skyabs med bdag skyob mdzod/ /mi bskyod sbyor ba btang byas te/ /rtag pa'i sbyor bas rjes dran bya/ /slob ma drung du gzhag byas la/ /de yi rjes su bla ma yis/ /gos la sogs pas mig bkab nas/ /</text></item>
<item><p>226a.2</p><section></section><text>brtags pa'i stan la gzhag par bya/ /shes rab ldan pa rab tu 'jug /rdo rje sa bon rab sbyor bas/ /rang 'dod lha yi rnal 'byor gyis/ /slob ma rtag par bsams byas la/ /'dzag pa'i rigs zhes bya ba ni/ /ji ltar 'das pa'i sangs rgyas kyis/ /byang chub sems rnams</text></item>
<item><p>226a.3</p><section></section><text>dbang bskur ltar/ /nga yis gsang ba'i dbang gis ni/ /rgyun gyis khyod la dbang bskur ro/ /zad med de ni zad dogs na/ /nya phyis la sogs zhen pa spangs/ /dag pa'i lce yi rtse mo yis/ /gnyis ka las byung blang bar bya/ /'di ni de nyid bla na med/ /gnyis med ye shes</text></item>
<item><p>226a.4</p><section></section><text>brjod mi nus/ /chos dbyings rnam pa lta bur ni/ /zhi ba'i bde bas yang dag myang / /g.yas pa mchog sbyin khu tshur gyis/ /snying gar chos gos grwa nas gzung / /lag pas dril bu mgul du bsdam/ /bla ma rdo rje 'chang ba yis/ /dbugs 'byung thams cad yang dag</text></item>
<item><p>226a.5</p><section></section><text>blangs/ /shAkya thub pa nyid gyur pas/ /slob ma chen po lung bstan byed/ /khyod ni sangs rgyas the tshom med/ /skye dang rgas dang 'chi mi 'gyur/ /'jigs dang mya ngan nad mi 'byung / /bde chen theg pa 'di la ni/ /bu khyod nga yis lung bstan te/ /'di ltar nga yis lung bstan</text></item>
<item><p>226a.6</p><section></section><text>khyod/ /rdo rje sems dpa' de bzhin gshegs/ /srid pa shin tu grub pa'i phyir/ /srid pa'i ngan 'gro nyid las bton/ /kye rang 'dod lha mi de bzhin gshegs/ /sa bla sa 'og sa steng 'grub/ /'di ni gsang ba'i dbang las lung bstan pa'o/ /byang chub rdo rje sangs rgyas kyis/ /</text></item>
<item><p>226a.7</p><section></section><text>chen po'i chen pos ji ltar byin/ /bdag kyang bsgral ba'i don du ni/ /nam mkha'i rdo rjes bdag la stsol/ /rig ma dang po 'am yang na gzhan/ /rgyud gzhan las gsungs rim pa yis/ /tshe dpag med kyi rnal 'byor sbyin/ /phyag rgya bzang mo rab brtags pa/ /lha mo thar byed</text></item>
<item><p>226b.1</p><section></section><text>dga' ster ma/ /sna tshogs gzugs can brtser ldan ma/ /zung shig zung shig sems dpa' che/ /bzung par byas nas mchod par gyis/ /de nas chos dbyings rdo rje ma/ /dam tshig sdom pa 'di skad ston/ /nus sam khyod ci rdo rje can/ /dri chen dri chu bza' btung yin/ /rak+ta mAM sa</text></item>
<item><p>226b.2</p><section></section><text>ga bur dang / /bud med mos par dad nus sam/ /b+ha ga 'o byed mi rtog gam/ /ltos shig rdo rje bde ba can/ /de nas de yis rdo rje can/ /rab tu dgod cing 'di skad smra/ /lha mo ci phyir bdag mi thig /ga bur mAM sa bdag 'tshal gyis/ /shes rab yang dag dad par bgyi/ /de nas</text></item>
<item><p>226b.3</p><section></section><text>lha mo gcer phyung nas/ /bdag nyid pad+ma ltar gzhug go/ /rmad byung nga yi pad+ma yin/ /bde ba thams cad yang dag ldan/ /rtag tu rim bzhin 'di la spyod/ /'di dag nam yang mi 'bral lo/ /chos dbyings 'di ni rnam par dag /sems can khams ni rnam par grol/ /</text></item>
<item><p>226b.4</p><section></section><text>bde chen rgyal po 'di nyid ni/ /rang bzhin thams cad la mdun nas/ /nang gi rtsa yi 'khor lo la/ /pad+ma la bzhugs bar du gsungs/ /b+ha ga nang du nam mkha' bzhin/ /'byung ba lnga po rgyan bzhin 'chang / /lte ba la ni ge sar bcas/ /'dab ma brgyad kyis rnam par brgyan/ /</text></item>
<item><p>226b.5</p><section></section><text>der gnas nas ni bsgom par bya/ /mi 'chi lha yi gzugs su ni/ /'di la rtag tu 'joms pa yin/ /shes rab kyis ni de ltar gsungs/ /badzra mo k+Sha hoH/ de nas sngags pa rdo rje can/ /de yi rgyu yi sa dbang la/ /b+ha ga'i nang gi rtsa las ni/ /'bad pa las ni rnyed pa la/ /bslab</text></item>
<item><p>226b.6</p><section></section><text>pa bla ma'i dam tshig gis/ /mdzub mos rab tu brud nas ni/ /lce yi yang yang rol mo mdzad/ /des ni rab tu rgyas par 'ong / /de ltar rol mo mdzad tsam na/ /de bas kyang ni shin tu rgyas/ /rtag pa'i bde ba rab tu byung / /pha rol phyin bcu rdzogs pa dang / /stobs rnams dang ni dbang</text></item>
<item><p>226b.7</p><section></section><text>rnams dang / /sa bcu po ni las 'das pas/ /rdo rje mtshan mar de 'gyur ro/ /rdo rje bcing ba'i sbyor ba yis/ /rdo rje mchod pa yang dag brtsam/ /rdo rje sems ni des phyung nas/ /rdo rje lce yis bza' bar bya/ /mnyam par 'byung pa'i cho ga yis/ /dkyil 'khor dam pa bri bar bya/ </text></item>
<item><p>227a.1</p><section></section><text>ting 'dzin las skyes sbyin sreg ste/ /de nas dbugs dbyung sbyin par bya/ /gsang ba mchog gi dkyil 'khor la/ /rab zhugs dam pa mthong ba yis/ /sdig pa kun las nges grol bar/ /deng khyod yang dag gnas par 'gyur/ /bde chen theg pa 'di</text></item>
<item><p>227a.2</p><section></section><text>la ni/ /phyis ni 'chi bar 'gyur ma yin/ /mi thub pa dang mi 'chi bas/ /sus kyang mi tshugs dga' bar gyis/ /srid pa shin tu dag pa'i phyir/ /srid pa'i sdug bsngal las khyod 'das/ /shin tu srid pa grub pa'i phyir/ /ston pa'i mchog tu gyur pa yin/ /'di ni khyod kyis rtag</text></item>
<item><p>227a.3</p><section></section><text>tu bsrung / /grub pa'i dam tshig sdom pa'o/ /sangs rgyas kun gyis mnyam par gsungs/ /dam pa rtag pa'i bka' lung yin/ /slob dpon smad par mi bya zhing / /bde gshegs bka' la 'gom mi bya/ /rdo rje spun la smad pa ni/ /nam yang smra bar mi bya'o/ /sems can</text></item>
<item><p>227a.4</p><section></section><text>rnams la byams dman min/ /skal min de kho na gtam min/ /skal ldan sems can spang mi bya/ /bdag gi lus 'di mi smad cing / /dam pa'i chos ni tshad mi gzung / /gzhan gyi chos la 'ang brnyas mi bya/ /byang chub snying po'i mthar thug tu/ /dkon mchog gsum ni spang</text></item>
<item><p>227a.5</p><section></section><text>mi bya/ /rtag tu dam tshig bsrung bar bya/ /rdo rje dril bu gzung bya zhing / /dbu rgyan rtag tu gzung bar bya/ /rtag tu sbyin sreg dgang bar bya/ /dkyil 'khor rtag tu bri ba ste/ /rtag tu bde gshegs rab gnas bya/ /'byung po chen po'i gtor ma byin/ /de la sogs pa</text></item>
<item><p>227a.6</p><section></section><text>dbugs dbyung rgyas/ /shes rab kyi dbang la brjod par bya'o/ /ston pas gsungs pa sems dpa' che/ /yang dag dam par dga' thob pa/ /sna tshogs spangs pa'i skad cig la/ /bde ba chen po gzung bar bya/ /de ni thog ma dbus mtha' med/ /srid dang mya ngan</text></item>
<item><p>227a.7</p><section></section><text>'das pa min/ /'di ni dam pa'i bde chen te/ /gzhan med bdag kyang med pa'o/ /ye shes 'di ni ches phra ste/ /snying po rdo rje mkha' lta bu/ /rdul bral zhi ba thar pa ste/ /khyod rang yang ni pha de'o/ /'di nyid ye shes chen po ste/ /thams cad lus la rnam par</text></item>
<item><p>227b.1</p><section></section><text>gnas/ /gnyis su med dang gnyis kyi gzugs/ /dngos dang dngos med bdag nyid gtso/ /g.yo dang mi g.yo nges thob nas/ /sgyu ma'i gzugs dang mtshungs par sdang / /dkyil 'khor 'khor lo'i thabs gang gis/ /rtag tu nges par 'gyur ba nyid/ /shes rab</text></item>
<item><p>227b.2</p><section></section><text>ye shes kyi dbang gi rjes la de skad brjod do/ /bla ma dam pa'i zhal nas ni/ /bzhi pa shes par bya ba yin/ /slob ma'i bya ba rdzogs rjes su/ /dkyil 'khor mchod bstod legs byas la/ /oM khyed gyis sems can don kun mdzad/ /rjes su mthun pa'i dngos grub</text></item>
<item><p>227b.3</p><section></section><text>stsol/ /sangs rgyas yul du gshegs nas kyang / /slar yang 'byon par mdzad du gsol/ /brjod de lha yi 'khor lo gshegs/ /dman pa chu bo chen por dor/ /oM gi li gi li hU~M dzaH swA hA/ /rdul tshon bsdu ba dang dor ba'i sngags so/ /dpal kye'i rdo rje'i bya ba'i rim</text></item>
<item><p>227b.4</p><section></section><text>pa'i lam las/ /slob ma dbang bskur bar bya ba'i rim pa ste lnga pa'o// //de nas slob ldan rnal 'byor pas/ /bskyed pa'i rim la legs gnas phyir/ /sa phyogs nyams dga' yid 'ong bar/ /dri zhim byug cing me tog dgram/ /bde ba'i stan la rab gnas la/ /</text></item>
<item><p>227b.5</p><section></section><text>paM pad raM skyes gzhom med las/ /lcags kyu lta bu'i 'od zer gyis/ /rgyal ba spyan drangs mkha' la bzhugs/ /phyi nang gsang ba'i mchod pa yis/ /bla ma rdo rje mchod par bya/ /bshags dang yi rang bsngo ba dang / /skyabs 'gro mchog sems lam gnas bya/ /byams</text></item>
<item><p>227b.6</p><section></section><text>dang snying rje dga' ba dang / /btang snyoms tshangs pa'i gnas bzhi bsgom/ /gdol pa'i khang pa mes bsregs la/ /bram ze rgyal rigs sogs gnas bya/ /oM shU n+ya tA dz+nyA na badzra swa b+hA A t+ma ko\u0f85haM/ /paM pad re pha gsal byed de/ /sna tshogs rdo rje hU~M de las/ /ra ba bla re</text></item>
<item><p>227b.7</p><section></section><text>gur nang du/ /khro bo bcus kyang bsrung bar bya/ /oM rak+Sha rak+Sha hU~M hU~M hU~M phaT swA hA/ /nam mkhar yaM raM baM laM las/ /rlung me chu sa dkyil 'khor du/ /b+hUM las 'khor lo de steng du/ /srid pa bar ma'i bag chags bsam/ /de dag las gyur pho brang ni/ /zur bzhi sgo bzhi rta</text></item>
<item><p>228a.1</p><section></section><text>babs bzhi/ /dra ba dra phyed ka ba brgyad/ /rgyan rnams kun gyis rnam par brgyan/ /der ni mtsho skyes snang byed kyi/ /steng du bdud bzhi'i gdan bsam mo/ /oM sarba ta thA ga ta a ni la ya badzra swa b+hA ba At+ma ko\u0f85haM/ /A li zla ba me long dang / /kA li nyi ma mnyam nyid</text></item>
<item><p>228a.2</p><section></section><text>ldan/ /oM hU~M rdo rje gri gug dang / /so sor rtog pa'i ye shes te/ /thams cad gcig gyur bya nan tan/ /gzugs brnyan rdzogs pa chos dbyings so/ /de las byung bas kun du bzang / /zhal brgyad zhabs bzhi bcu drug phyag /rtsa zhal zla 'dra g.yas dang g.yon/ /sngon po dmar</text></item>
<item><p>228a.3</p><section></section><text>po lhag ma gnag/ /glang po rta bong glang rnga mo/ /skyes pa seng ge byi la g.yas/ /sa chu rlung me zla nyi dang / /mthar byed nor sbyin g.yon na'o/ /lha mo zhal gcig phyag gnyis gnag /gri gug thod pa g.yas g.yon na'o/ /oM pad+ma su kha d+har ma hA ra kha su khaM da d+ha tsa tu ra/ A nan da</text></item>
<item><p>228a.4</p><section></section><text>b+ha ga bi swa hU~M hU~M hU~M kA R+YaM ku ru Sh+Ta me/ oM badzra ma hA dwe Sha tsa tu ra A nan da dA ya/ ka kha ga mu kha e ka ra so nA tha hU~M hU~M hU~M ka R+YaM ku ru Sh+wa me/ oM sarba ta thA ga ta a nu rA ga na badzra swa b+hA ba At+ma ko\u0f85haM/ gnyis gnyis sgras bskul sa bon las/ /gzugs sgra dri ro'i rang bzhin dang / /sa chu me</text></item>
<item><p>228a.5</p><section></section><text>rlung rnam dag pa/ /lha mo brgyad rnams rim pas bkod/ /dbang po tshangs steng gau ri gnag /phyag gnyis gri gug ro hi ta/ /gshin rjer rkun ma dbang po'i steng / /dmar po cang te'u phag pa can/ /chu bdag nye dbang ro langs ma/ /dmar ser rus sbal thod pa bsnams/ /lus</text></item>
<item><p>228a.6</p><section></section><text>ngan drag por za phod mo/ /ljang gu sbrul dang pad snod can/ /dbang ldan gshin rje puk+ka sI/ /dbang sngon ser g.yas dgra sta g.yon/ /byin zar ri khrod nor sbyin steng / /dkar mo dge slong 'khar gsil 'dzin/ /bden bral de steng gtum mo sngo/ /g.yas na 'khor lo thod pa</text></item>
<item><p>228a.7</p><section></section><text>g.yon/ /rlung mtshams g.yung mi lha min te/ /rdo rje sdigs mdzub sna tshogs mdog /yang na sbyor sgras oM AHhU~M/ hoHgnyis dbus gnas sbyor ba yis/ /rig ma dang bcas zhu ba las/ /puk+ka sI sogs glu yis bskul/ /snying rje'i thugs kyis rje btsun bzhengs/ /puk+ka</text></item>
<item><p>228b.1</p><section></section><text>sI bdag skyabs mdzod cig /stong pa'i rang bzhin spangs nas ni/ /bdag la bde chen rnal 'byor mdzod/ /khyod dang bral na bdag 'gum mo/ /kye yi rdo rje khyod bzhengs shig /stong pa'i rang bzhin spangs mdzod la/ /ri khrod ma ni bdag don sgrubs/ /'jig rten mgron gnyer 'dod pa'i</text></item>
<item><p>228b.2</p><section></section><text>gtso/ /stong pa nyid la ci phyir bzhugs/ /gtum mo bdag ni zhu bar bgyid/ /khyod ma lags na phyogs 'tshal/ /bdag gis nyid kyi thugs 'tshal gyis/ /dbang po'i dri ldan khyod bzhengs shig /g.yung mo bdag ni dran nyams pas/ /thugs rje rgyun chad ma mdzad cig /bskul</text></item>
<item><p>228b.3</p><section></section><text>bas smon lam rjes dran nas/ /hU~M dang o las rab bzhengs pa/ /rnam thar bsdu dngos stong rnams dag /zhal brgyad zhabs bzhi bcu drug phyag /g.yas kar g.yon dmar dbus mthing spyan/ /gsum gsum lhag ma bung ba mtshungs/ /nyi mar zhabs g.yas brkyang g.yon</text></item>
<item><p>228b.4</p><section></section><text>bskum/ /lhag mar gar gyi tshul gyis bzhengs/ /g.yas par glang sogs nad rnams sdud/ /g.yon pas sa sogs dbang phyug brgyad/ /thod pa skam rlon do shal thod/ /phyag rgya lngas brgyan bdud bzhi mnan/ /rnam shes dag pa bdag med gnag /g.yas na gri gug thod pa</text></item>
<item><p>228b.5</p><section></section><text>g.yon/ /skra ser spyan gsum rgyan rnams rdzogs/ /yab yum 'khor bcas thugs kar ni/ /pad nyir sa bon phyag mtshan las/ /ye shes sems dpa' bskyed par bya/ /sangs rgyas byang chub 'grub 'gyur bas/ /ye shes dkyil 'khor spyan drang bya/ /gA+au rI la sogs lha mo bzhi/ /</text></item>
<item><p>228b.6</p><section></section><text>dgug gzhug bcing dang dgyes pa bskyed/ /oM badzra gau rI A kaR+Sha ya dzaHoM badzra tsau rI pra be+e sha hU~M/ oM badzra be+e tA lI s+pho Ta ya baM/ oM badzra g+ha sma rI ba shiM ku ru hoH/mig dang rna ba sna lce lus/ /yid kyi skye mched rnam dag pa/ /gti mug zhe sdang ser sna dang / /'dod chags phrag dog</text></item>
<item><p>228b.7</p><section></section><text>rdo rje ma/ /bdag med ma rnams rang gnas dgod/ /lus ngag yid gsum rnam dag pa/ /mkha' spyod sa spyod sa 'og ma/ /sku gsung thugs kyi gnas su'o/ /'od zer gyis bskul dpa' bo'i tshogs/ /mchod byas gsol btab dbang bskur mtha'/ /rigs kyi</text></item>
<item><p>229a.1</p><section></section><text>bdag pos dbu la brgyan/ /zhe sdang gti mug ser sna dang / /'dod chags rdo rje gau rI sogs/ /gnyis gnyis rim bzhin phyag rgyas gdab/ /oM sarba ta thA ga ta a b+hi She ka ta badzra swa b+hA ba A t+ma ko\u0f85haM/ rlung me'i steng du thod par ni/ /b+huM aM dzr-iM khaM hU~M dang ni/ /</text></item>
<item><p>229a.2</p><section></section><text>go ku da ha na las ni/ /bdud rtsi rdo rje lce yis myang / /oM sarba ta thA ga ta a mr-i ta swa da na badzra swa b+hA ba A t+ma ko\u0f85haM/ de nas mkha' 'gro'i tshogs spros pas/ /zla nyi chus smin rdo rje ro/ /cang te'u sgra dang 'khyud pa ste/ /gtso bo nas brtsams rim bzhin mchod/ /oM sarba ta thA ga ta pU dza</text></item>
<item><p>229a.3</p><section></section><text>badzra swa b+hA ba A t+mako\u0f85haM/ 'gro ba dug can mi bzad pas/ /khyab par bzhugs nas he ru kas/ /sna tshogs tshul gyis bdud rtsir bsgyur/ /sman mchog dpa' bo khyod la 'dud/ /oM sarba tA thA ga ta stu ti badzra swa b+hA ba A t+ma ko\u0f85haM/ de ltar bde bar gshegs drug gis/ /bsam</text></item>
<item><p>229a.4</p><section></section><text>gtan rab tu 'bad pas bya/ /bsam gtan mi nus rnal 'byor gang / /de ni dag pa rjes su dran/ /de nas mkhas pas sngags bzlas te/ /yab yum zhal nas mgal me yi/ /'khor lo bzhin du bskor bar bya/ /kha dog las kyi dbye bas dbye/ /oM aSh+Ta na nA ya/ piM go ra</text></item>
<item><p>229a.5</p><section></section><text>d+h+wa ke sha war+t+ma ne/ tsa tur biM sha ti nai trA ya/ Sho Da sha b+hu dzA ya/ kr-iSh+Na dzI mu ta wa pu She/ ka pA la mA ne ka d+ha ri Ne/ A d+h+ma ta krU ra tsi t+tA ya/ a r+d+ha n+du daM Sh+T-i Ne/ oM mA ra ya mA ra ya/ kA ra ya kA ra ya/ gardza ya gardza ya/ tardza ya tardza ya/ sho Sha ya sho Sha ya/sap+ta sA ga rAn/ </text></item>
<item><p>229a.6</p><section></section><text>b+ha n+d+ha b+ha n+d+ha/ nA ga aSh+Ta ka nA/ gr-ih+Na gr-ih+Na/ sha trUM/ ha hA hi hI hu hU he hai ho hau haM haHphaT swA hA/ rdo rje'i glu dang smon lam dang / /langs nas dngos grub lhar bsam spyad/ /dpal kye'i rdo rje'i bya ba'i rim pa'i lam las bskyed pa'i rim pa'i bya ba ste drug pa'o// //bskyed pas</text></item>
<item><p>229a.7</p><section></section><text>blo sbyangs rnal 'byor pas/ /rdzogs pa'i rim la gnas pas bya/ /lte bar gtum mo sbar ba yis/ /de bzhin gshegs pa lnga bsregs nas/ /spyan la sogs pa yang bsregs pas/ /bsregs pas haM las ri bong 'dzag /sgong skyes gnas su chu skyes ni/ /</text></item>
<item><p>229b.1</p><section></section><text>'dab brgyad ge sar bcas de la/ /yab lnga yum bzhi kun gyi dngos/ /kun nas mi 'chi rgyun gyis mchod/ /snying dbus zla bar gzhom med ni/ /sna tshogs 'od ldan de rdo rje/ /rdo rje bdag med mkha' 'gro ma/ /cho gas bskul ba bsgom par bya/ /mkha' 'gro sna rtser yungs</text></item>
<item><p>229b.2</p><section></section><text>kar tsam/ /mchog dga'i tshul du thams cad bsdu/ /rang 'dod lha yi rim rdzogs nas/ /snying ga'i sa bon 'od zer las/ /A li kA li'i dkyil 'khor dag /spros pas phyogs bcu'i 'jig rten dag /gnyis gnyis sgra yis rim bzhin du/ /lhan cig skyes pa'i nyi zlar</text></item>
<item><p>229b.3</p><section></section><text>gyur/ /'od zer bye ba brgya stong nas/ /ma lus bzhugs pas byin gyis rlob/ /de nas bla nyi nyi rang la/ /zer yang spu rtsa de 'bum cha/ /'bum cha'ang mi dmigs tshul de nyid/ /dga' ba chen po bsgom par bya/ /rdor dril yid 'ong mtshan ldan pa/ /g.yas kyis gsor zhing</text></item>
<item><p>229b.4</p><section></section><text>g.yon gyis dkrol/ /bcu drug cha la yang dag rdzogs/ /thams cad thams cad bdag nyid la/ /chu bo rgyun du 'bab pa dang / /mar me rgyun du 'bar ba ltar/ /rtag tu de nyid rnal 'byor pas/ /nyin dang mtshan du gnas par bya/ /rdo rje pad+ma'i rnal 'byor gyis/ /der ni sa</text></item>
<item><p>229b.5</p><section></section><text>ni skye bar 'gyur/ /gsher ba'i rnam pa byang chub sems/ /chu yi khams ni 'byung ba'o/ /bsrubs pas me ni skye ba ste/ /'gro ba rlung du rab tu grags/ /bde ba nam mkha' yi ni khams/ /gang phyir 'byung chen bde ba yis/ /lnga rnams yongs su bskor ba ste/ /de phyir</text></item>
<item><p>229b.6</p><section></section><text>bde ba de nyid min/ /lha gcig skyes gnyis gang skyes pa/ /de ni lhan skyes zhes su brjod/ /rang bzhin lhan cig skyes zhes bya/ /rnam pa thams cad sdom pa gcig /thugs rje thabs yin rnal 'byor pa'i/ /phyag rgya rgyu dang bral ba nyid/ /snying rje stong pa tha dad med/ /'di</text></item>
<item><p>229b.7</p><section></section><text>ni byang chub sems zhes brjod/ /sngags 'dzab dka' thub sbyin sreg byed/ /dkyil 'khor can dang dkyil 'khor de/ /sngags bzlas dka' thub sbyin sreg de/ /dkyil 'khor 'khor dang dkyil 'khor de/ /mdo ru bsdus na sems nyid de/ /ting nge 'dzin gyi rang</text></item>
<item><p>230a.1</p><section></section><text>bzhin no/ /phyag rgya chen po'i dngos grub ni/ /nye bar thob par gyur pa'i rtags/ /dang po sprin gyi rnam pa ste/ /gnyis pa du ba 'dra ba nyid/ /gsum pa me khyer rnam pa dang / /bzhi pa mar me nye 'bar ba/ /lnga pa rtag tu snang ba ste/ /sprin med nam mkha'</text></item>
<item><p>230a.2</p><section></section><text>'dra ba nyid/ /phyi nas sgyu ma'i rnam pa ltar/ /rmi lam rnam par skad cig 'gyur/ /khams gsum rgyu dang mi rgyu ba/ /ma lus lus pa med par 'grub/ /dpal kye'i rdo rje'i bya ba'i rim pa'i lam las/ rdzogs pa'i rim pa'i bya ba ste bdun pa'o// //mkhas pa</text></item>
<item><p>230a.3</p><section></section><text>sngags kyi mthar phyin cing / /bstan bcos kun la 'jigs med pas/ /'jig rten tha snyad rjes 'brangs te/ /rab tu gnas pa'i cho ga bya/ /lus bkrus dris bsgom gos gtsang bgos/ /do shal rkang gdub dpung rgyan dang / /rna cha gdu bu sor gdub sogs/ /rgyan</text></item>
<item><p>230a.4</p><section></section><text>rnams kun gyis brgyan byas te/ /zla ba dag dang tshes grangs dang / /gza' dang skar ma bzang po la/ /gnas ni yid 'ong 'du 'dzi sogs/ /skyon spangs rnam mdzes bla gab can/ /ba yi rnam lnga dri zhim byugs/ /me tog sil ma sna tshogs dgram/ /gdugs dang rgyal</text></item>
<item><p>230a.5</p><section></section><text>mtshan 'phan la sogs/ /bla re mchog ni bre bya zhing / /bkra shis rnams kyis brgyan pa yi/ /bum pa rin chen sogs gang dang / /pi wang gling bu 'khar rnga sogs/ /glu gar dga' ston cher bya'i phyir/ /ci 'byor mchod pa legs bshams nas/ /gong ma'i cho</text></item>
<item><p>230a.6</p><section></section><text>gas bsrung bar bya/ /de nas gtor ma legs byin nas/ /sku gsung thugs kyi mtshan ma gang / /sku gzugs glegs bam mchod rten sogs/ /dang po nyes pa bkru ba'i phyir/ /ba yi lci ba chu dang zho/ /'o ma mar gyis bkrus 'og tu/ /'bru mar gyis kyang byug</text></item>
<item><p>230a.7</p><section></section><text>par bya/ /'bru mar shun lpags lngas bsal bya'o/ /u dum bA ra shi ri Sha/ /a shwa t+tha dang n+ya gro d+ha/ /bar ka ta yi shun pags te/ /de nas dri lngas khrus gsol ba/ /tsan+dan gnyis dang gur gum dang / /la gu dran ti ka lnga'o/ /phyi dro sku gzugs 'du byas pa/ /'og</text></item>
<item><p>230b.1</p><section></section><text>nas 'byung ba'i rim nyid kyis/ /lhag par gnas bya bum pa yang / /snga ma'i cho ga bzhin du'o/ /lha gnas phyogs char khrus sa ni/ /zur bzhi khru bzhi khru do dpangs/ /yid 'ong mdzes bcas gdan steng bzhugs/ /bkra shis rol mor bcas khyus gsol/ /ji ltar bltams</text></item>
<item><p>230b.2</p><section></section><text>pa tsam gyis kyang / /lha rnams kyis ni khrus gsol ba/ /lha yi chu ni dag pa de/ /de bzhin bdag gis khrus gsol lo/ /khyod ni sbyin pa'i rang bzhin chus/ /ser sna'i dri ma sbyong mdzad cing / /gtong ba dri yis rjes bsgos pa/ /khrus legs mdzad la phyag 'tshal 'dud/ /khyod ni</text></item>
<item><p>230b.3</p><section></section><text>tshul khrims rang bzhin chus/ /khrims 'chal dri ma sbyong mdzad cing / /tshul khrims dri yis legs bsgos pa/ /khrus legs mdzad la phyag 'tshal 'dud/ /khyod ni bzod pa'i rang bzhin chus/ /zhe sdang dri ma spyod mdzad cing / /byams pa'i dri yis legs bsgos pa/ /khrus</text></item>
<item><p>230b.4</p><section></section><text>legs mdzad la phyag 'tshal 'dud/ /khyod ni brtson 'grus rang bzhin chus/ /le lo'i dri ma sbyong mdzad cing / /brtson 'grus dri yis legs bsgos pa/ /khrus legs mdzad la phyag 'tshal 'dud/ /khyod ni bsam gtan rang bzhin chus/ /rnam g.yeng dri ma sbyong mdzad cing / /</text></item>
<item><p>230b.5</p><section></section><text>ting 'dzin dri yis legs bsgos pa/ /khrus legs mdzad la phyag 'tshal 'dud/ /khyod ni shes rab rang bzhin chus/ /shes 'chal dri ma sbyong mdzad cing / /ye shes dri yis legs bsgos la/ /khrus legs mdzad la phyag 'tshal 'dud/ /chu bo drug gis khrus mdzad cing / /</text></item>
<item><p>230b.6</p><section></section><text>dri ma rnam drug sbyong mdzad pa/ /rgya chen yon tan drug ldan pa/ /khrus legs mdzad la phyag 'tshal lo/ /gang la nyes pa mi mnga' zhing / /yon tan thams cad dang ldan pa/ /sangs rgyas de la thar don du/ /dad pas bdag ni khrus gsol lo/ /oM sarba ta thA ga ta kA ya bi shod+ha</text></item>
<item><p>230b.7</p><section></section><text>ne swA hA/ /pha'i rnam lnga'i 'o/ /oM hU~M trAM hrIHmar khu'o/ /oM sarba ta thA ga ta a b+hi she ka te sa ma ya shrI ye AHhU~M swA hA/ /sku khrus gsol ba'i sngags so/ /de nas mkhas pas bkra shis kyi/ /tshigs bcad 'di yang brjod par bya/ /nyin mo bkra shis mtshan bkra shis/ /nyi ma'i</text></item>
<item><p>231a.1</p><section></section><text>gung la gnas bkra shis/ /nyin mtshan rtag tu bkra shis pa/ /sangs rgyas rnams kyis deng 'dir stsol/ /nyin mo bkra shis mtshan bkra shis/ /nyi ma'i gung la gnas bkra shis/ /nyin mtshan rtag tu bkra shis pa/ /dam chos rnams kyis ding 'dir stsol/ /de</text></item>
<item><p>231a.2</p><section></section><text>ltar kun la sbyar/ dge 'dun rnams kyis deng 'dir stsol/ /rgyal sras rnams kyis deng 'dir stsol/ /phyogs skyong rnams kyis deng 'dir stsol/ /srung ma'i tshogs kyis deng 'dir stsol/ /de ltar khrus gsol de 'og tu/ /gos kyi phyi bzhin dri lngas byug /sku la sogs pa'i</text></item>
<item><p>231a.3</p><section></section><text>mtshan ma ni/ /bdud rtsi 'khyil bas bsrung bar bya/ /de nas sku sogs mi dmigs la/ /rang gi sngags dang phyag rgya ste/ /de la sku sogs rdzogs pa la/ /spyan drangs mchod pa la sogs bya/ /ji ltar sangs rgyas thams cad dag /dga' ldan du ni gnas nas su/ /lha mo sgyu</text></item>
<item><p>231a.4</p><section></section><text>'phrul lhums gshegs pa/ /de bzhin 'dir ni gshegs su gsol/ /oM badzra gau rI A kaR+Sha ya dzaH/ oM badzro tsau rI pra be sha ya hUM/ oM badzra be+e tA lI ban+d+ha baM/ oM badzra g+ha sma rI wa shaM ku ru hoH /'dir ni rtag tu bzhugs nas kyang / /brtse bas rjes su gzung ba dang / /byang chub sems</text></item>
<item><p>231a.5</p><section></section><text>ni rab 'phel phyir/ /brtan par 'dir ni bzhugs su gsol/ /oM badzra d+ha ra d+ha ra/ d+ha ra ya d+ha ra ya/ mar+d+ha mar+d+ha/ badzra d+h+r-i ga a d+haM tiSh+Tha/ oM sa shwa pa ra ma sa shwa ta/ e h+ye hi dzi na dzika a d+hi tiSh+Tha/ oM badzra sU r+ya ta mo bi d+ha ma na sa ma ya s+t+waM haM rat+na d+h-i ka a d+hi tiSh+Tha/ oM badzra d+harmA sa ma</text></item>
<item><p>231a.6</p><section></section><text>ya s+t+waM hu lu hu lu A ro l-i ka a d+hi tiSh+Tha/ phuHphuHphuHhi hi hi/ pra dz+nyA D+h-i ka a d+hi tiSh+Tha/ oM mo ha ra ti a d+hi tiSh+Tha/ oM dwe Sha ra ti a d+hi tiSh+Tha/ oM rA ga ra ti a d+hi tiSh+Tha/ oM badzra ra ti a d+hi tiSh+Tha/ de nas mig sogs gti mug sogs/ /rdo rje gsum ni gnas gsum dgod/ /dbang</text></item>
<item><p>231a.7</p><section></section><text>ni rang gi rigs nyid kyis/ /rang nyid gnas su ye shes bsam/ /ye shes bdud rtsi'i sbyor ba yis/ /mchod pa'i rim pa dbul bar bya/ /'chad par 'gyur ba'i cho ga yis/ /rgya cher rab tu mchod nas ni/ /blo dang ldan pas bstod pa bya/ /mi bskyod rdo rje ye shes che/ /</text></item>
<item><p>231b.1</p><section></section><text>rdo rje dbyings ni mkha' chen po/ /rdo rje gsum mchog dkyil 'khor gsum/ /rdo rje dbyings la phyag 'tshal bstod/ /rnam par snang mdzad dag pa che/ /rdo rje zhi ba dga' chen po/ /rang bzhin 'od gsal mchog gi mchog /ston pa rdo rje phyag 'tshal lo/ /rin chen rgyal po</text></item>
<item><p>231b.2</p><section></section><text>rab tu zab/ /rdo rje nam mkha' dri ma med/ /rang bzhin dag pas gos pa med/ /rdo rje sku la phyag 'tshal lo/ /rdo rje mi 'chi rgyal po che/ /mi rtog nam mkha' rdo rje 'dzin/ /'dod chags pha rol phyin pa brnyes/ /rdo rje gsung la phyag 'tshal lo/ /don yod rdo rje rdzogs sangs</text></item>
<item><p>231b.3</p><section></section><text>rgyas/ /bsam pa thams cad rdzogs mdzad pa/ /rang bzhin dag pa nyid las byung / /rdo rje sems dpa' phyag 'tshal lo/ /der ni tshogs kyi 'khor lo dang / /sbyin sreg gtor ma'ang rgyas par bya/ /mthong dang ma mthong 'bras bu dag /phun sum tshogs pa thob par 'gyur/ /</text></item>
<item><p>231b.4</p><section></section><text>dpal kye'i rdo rje'i bya ba'i rim pa'i lam las rab tu gnas pa'i bya ba ste brgyad pa'o// //blo ldan khrus byas rgyan rnams brgyan/ /dkyil 'khor bsgrub dus gnas nang du/ /sbyin sreg de nyid la gnas te/ /las kun sgrub byed sbyin sreg bya/ /sngags pas byang du mngon</text></item>
<item><p>231b.5</p><section></section><text>bltas te/ /zhi ba'i las ni yang dag brtsam/ /shar du rgyas pa mngon spyod lhor/ /dbang dang dgug pa nub tu'o/ /zhi ba dgongs ka bya ba ste/ /rgyas pa nang par bya ba yin/ /dbang dang dgug pa nyi phyed la/ /mtshan phyed gsad dang zhe sdang ngo / /phan pa gnyis kyis zhi ba ste/ /</text></item>
<item><p>231b.6</p><section></section><text>rdo rje nyi ma rgyas pa'o/ /rdo rje chos kyi dbang zhes bya/ /rdo rje sems dpa' gsad pa'o/ /zhi ba'i sems kyis zhi ba ste/ /nad la sogs pa zhi bar bya/ /rgyas pa'i sems kyis rgyas pa ste/ /rin chen char sprin rab bskor bya/ /rjes su chags pa'i sems kyis ni/ /dgug pa'i las ni</text></item>
<item><p>231b.7</p><section></section><text>yang dag brtsam/ /gdug pa'i sems kyis gsad pa ste/ /me yi char sprin dbab par bya/ /zhi ba'i thab khung zlum po ste/ /rgyas pa la ni gru bzhi'o/ /dbang ni zla ba phyed pa 'dra/ /dgug pa la ni lcags kyu'i dbyibs/ /gsad dang zhe sdang las la ni/ /nam mkha'i khams</text></item>
<item><p>232a.1</p><section></section><text>dang mtshungs pa'o/ /khru gang pa dang khru phyed par/ /rgya dang zabs ni zhi ba ste/ /khru do pa dang khru gang pa/ /rgya dang zabs ni rgyas pa yin/ /dbang dang dgug pa'ang khru gang pa/ /khru phyed rgya dang zabs su bstan/ /sor mo nyi shu de yi phyed/ /rgya zabs gsad dang</text></item>
<item><p>232a.2</p><section></section><text>zhe sdang la'o/ /zhi ba'i kha khyer sor bzhi ste/ /rgyas pa la ni sor mo brgyad/ /dbang dang dgug la sor bzhi bzhi/ /gsad dang sdang la sor gsum gsum/ /phyed ma dkar pos zhi ba la/ /de bzhin rgyas pa ser po ste/ /dbang dang dgug la dmar por grags/ /gsod dang zhe</text></item>
<item><p>232a.3</p><section></section><text>sdang nag po'o/ /'khor lo rin chen pad+ma dang / /ral gri rdo rje ci rigs dgod/ /rang 'dod lha yi rnal 'byor gyis/ /las kun pa yi sbyin sreg ste/ /tshad dang dbyibs dang kha dog dag /zhi ba dang mthun shar blta'o/ /dgang gzar dbye ba bshad par bya/ /gser</text></item>
<item><p>232a.4</p><section></section><text>sogs nim pa mchod sbyin zhing / /yu ba khru do mchu sor brgyad/ /zheng zabs rdo rje sor bzhi'o/ /kha ni pad+ma'i rnam pa mtshungs/ /ska rags gru bzhi mdzes pa ste/ /'og tu pad+ma legs par bya/ /rin chen sor gnyis yu ba'i mgor/ /tha mar rdo rje sor drug pa/ /de ni dgang</text></item>
<item><p>232a.5</p><section></section><text>gzar mtshan nyid do/ /blugs gzar yu ba khru gang ste/ /mchur ni sor drug zheng dang zabs/ /rdo rje sor gsum pad 'dab mtshungs/ /rin chen sor gcig gsum rdo rje/ /gzhan yang dgang gzar blugs gzar gyi/ /yu ba khru gang bya ba ste/ /'og tu rdo rje rin chen bya/ /</text></item>
<item><p>232a.6</p><section></section><text>de yi dgang gzar rgyar sor bzhi/ /zabs su sor bzhi nang rdo rje/ /sor bzhi'i mthar ni rdo rje ste/ /bar du pad+ma'i 'dab ma'i dbyibs/ /blugs gzar pad dbyibs sor gnyis te/ /zabs su sor gcig nang rdo rje/ /dgang gzar blugs gzar kha rang gi/ /lha yi sa bon</text></item>
<item><p>232a.7</p><section></section><text>rab 'bar bsam/ /ri pha'ang de yi khar dgod bya/ /yang na sor mo lnga dang gsum/ /bcer bas kyang ni bya bar gsungs/ /me tog bdug spos mar me dang / /de bzhin dri yi dung sogs g.yas/ /g.yon du sngags kyi mchod yon snod/ /mdun du snod ni gzhag par bya/ /</text></item>
<item><p>232b.1</p><section></section><text>mchod sbyin shing sogs yal ga las/ /rtse mo mchog ni ma nyams pa/ /bzang po lo ma gnyis ldan pa/ /las kyi dbye bas dbye bar bya/ /rgyas pa la ni sor bcu bzhi/ /zhi ba sor ni bcu gnyis pa/ /dbang la sor bcu sdang ba dang / /gsad pa la yang sor mo brgyad/ /sha lnga dang ni bdud rtsi lnga/ /</text></item>
<item><p>232b.2</p><section></section><text>rgun 'brum a mra sbrul 'jigs dang / /kha 'dzag skye ma rtse ba ni/ /'bras bu rnams kyis sbyin sreg bya/ /tsam pa a shwa ka dang glu/ /ka tang pa dang srid sgrub nyid/ /ji ltar rnyed pa bzlas byas nas/ /me tog 'dis ni sbyin sreg bya/ /yid kyis mar khu bsam pa dang / /'bras so</text></item>
<item><p>232b.3</p><section></section><text>chag med 'bras dang ni/ /'bru dang zho yi zan dang ni/ /til dang de bzhin mnyam pa'i shing / /dUr ba rab tu gzhon pa nyid/ /bsam gtan rdo rjes sbyin sreg bya/ /me tog la sogs rdzas rnams ni/ /las kyi dbye bas kha dog dbye/ /dkar po zhi bar byed par brjod/ /ser</text></item>
<item><p>232b.4</p><section></section><text>po rgyas pa sgrub thabs la/ /dbang dang dgug par dmar po che/ /tha ma'i las la nag po'o/ /til gyi zhi ba rgyas pa zho/ /tsher mas de bzhin gsad pa la/ /zhe sdang sogs la'ang tsher mar brjod/ /dbang dang dgug la ut+pala'o/ /bdud rtsi 'khyil sngags yungs kar</text></item>
<item><p>232b.5</p><section></section><text>bzla/ /khu tshur gnyis kyis 'dod lha la/ /rang gi bskor bas rab bskor bya/ /gnyis kyi bar du sbyar bar bya/ /cig car khu tshur gnyis dag gis/ /g.yas su bskor bar yang bya'o/ /sngon bzhin yungs kar me snod la/ /sbyang bar bya phyir gzhug par bya/ /oM sarba pA paM</text></item>
<item><p>232b.6</p><section></section><text>da ha na badzra ya badzra satwaM s+ya sarba pA paM da ha swA hA/ /sbyang ba'o/ /ye shes rnam shes nang bkug ste/ /snyim pas chu ni blang byas nas/ /bskor te sbyang phyir me ru yang / /nyungs kar bzhin du gzhug par bya/ /oM hU~M ta Ti phaT nye reg go/ /de nas yaM shing la sogs rdzas/ /gsang</text></item>
<item><p>232b.7</p><section></section><text>la sbyang phyir sngags 'di 'don/ /oM shrIM swA hA/ mar sbyang ba'i sngags so/ /oM swA hA/ rdzas bkru ba'i sngags so/ /oM badzra swA hA/ 'bru sbyang ba'i sngags so/ /oM ku ru ku ru swA hA/ rdzas gzhan sbyang ba'i sngags so/ /oM a swA hA/ yaM shing sbyang ba'i sngags so/ /</text></item>
<item><p>233a.1</p><section></section><text>sbyin sreg yan lag las byung zhing / /thab khung bas thung thab khung gzhug /ting nge 'dzin gyis me sbar la/ /yid kyis mar gyi sreg blugs sbyin/ /de ni so sor snang ba ste/ /bsam gtan las byung sku lnga pa/ /de la zhabs bsil zhal bsil dang / /mchod</text></item>
<item><p>233a.2</p><section></section><text>yon 'thor 'thung rim bzhin dbul/ /ha cang ring min rtse ma nyams/ /g.yas skor shar nas ku sha dgram/ /rtse mo phyogs gcig bstan bya te/ /stegs bu'i steng du gzhag par bya/ /tsan+dan a ka ru shing ngam/ /gzhan yang dri yi shing dag gis/ /sbyin sreg bya phyir rlung yab kyis/ /me</text></item>
<item><p>233a.3</p><section></section><text>sbar gzi bskyed mtshan ma brtag /kha dog dri dang rtse mo 'khyil/ /gzugs dang sgra la sogs pa yi/ /dge dang mi dge bar gyur te/ /zhi ba kha dog dkar 'bar ba/ /rgyas pa ser po'i rnam pa ste/ /dbang dang mngon spyod dag la ni/ /dmar dang gnag pa'i me ni bsngags/ /brgya byin bzang</text></item>
<item><p>233a.4</p><section></section><text>po'i gzhu 'dra ste/ /g.yas su 'khyil bas mchog yin no/ /ngang pa'i sgra ltar snyan pa dang / /me lce snun zhing rtse mo can/ /sreg blugs bsres pas yon bdag phyir/ /me ni khong du chud phyir brtag /me stag rnam 'phro du ba mang / /rim gyis 'bar zhing khad kyis 'phro/ /mtha' mar rang</text></item>
<item><p>233a.5</p><section></section><text>'bar gzi byin can/ /tsha zhing 'od zer 'phro ba dang / /rtse gsum zhib ma 'dra nyid dang / /de bzhin ba lang 'gro 'dra ba/ /de la sogs pa'i mtshan ngan pa/ /mi dge rnams kyang brtag par bya/ /me yi dbus su bsgom bya ba/ /pad+ma nyi ma'i dkyil 'khor la/ /spyan gsum zhal bzhi phyag</text></item>
<item><p>233a.6</p><section></section><text>bzhi'i lha/ /gsus chen ral pa'i thor tshugs can/ /g.yas pa mchog sbyin phreng ba ste/ /g.yon na dbyug pa spyi blugs so/ /las dang rjes mthun kha dog can/ /ra yi skye gnas las byung bsgom/ /tshur spyon tshur spyon 'byung po che/ /me lha drang srong bram ze mchog /sreg</text></item>
<item><p>233a.7</p><section></section><text>blugs zhal zas bzhes slad du/ /'di nyid du ni bzhugs su gsol/ /gzi brjid chen po me yi lha/ /'dod pa thams cad sgrub pa po/ /thugs rjes sems can don mdzad pa/ /'di nyid du ni bzhugs su gsol/ /oM e h+ye hi ma hA b+hU ta de ba r-i Shi dwi dza satwa ma gr-i hi twa a hu ti a ha ra</text></item>
<item><p>233b.1</p><section></section><text>a smiM sa n+ni hi to b+ha ba/ mchod pa'i tshogs mchod byas la/ /spos khang yongs su bzung byas te/ /'dod don dngos grub rtogs bya'o phyir/ /dam tshig yang dag brjod par bya/ /oM badzra a na la ma hA b+hU ta dz+wA la ya sarba b+ha smiM ku ru sarba du Sh+Ta hUM phaT dr-i Sh+ya dzaHhUM baM hoHsa ma ya s+t+waM a haM/ dam</text></item>
<item><p>233b.2</p><section></section><text>tshig sbyin pa'o/ /dgang gzar blugs gzar bzang po yi/ /rdo rjes mtshan par sa bon bsgom/ /lag pa g.yas pas gzung byas te/ /pus mo'i bar du gnas byas nas/ /ye shes bdud rtsir byin brlabs rdzas/ /me yi lha la sreg blugs dbul/ /oM a gan ye swA hA/ mar gyi'o/ /oM</text></item>
<item><p>233b.3</p><section></section><text>sarba pA paM da ha na badzra ya badzra sarba pA paM da ha swA hA/ /til nag gi'o/ /oM badzra puSh+Ta ye swA hA/ /'bras ma chag pa'i 'o/ /oM sarba saM pa de swA hA/ /zho dang zas mchog gi'o/ /oM badzra bi dzA ya swA hA/ /'bras so ba'i 'o/ /oM ma hA be+e gA ya swA hA/ /nas kyi'o/ /oM ma hA ba lA ya swA hA/ /mon</text></item>
<item><p>233b.4</p><section></section><text>sran dre lu'i'o/ /oM badzra g+ha sma ri swA hA/ gro'i 'o/ /oM badzra A yu She swA hA/ /dUr ba gzhon nu'i 'o/ /oM a pra ti ha ta badzrA ya swA hA/ /ku sha'i 'o/ /oM badzra bi dzA ya swA hA/ /u dum bA ra'i 'o/ /oM po d+hi br-i k+Sha ye swA hA/ /byang chub kyi shing gi'o/ /oM badzra la tA ya swA hA/ /ba la k+Sha'i'o/ /</text></item>
<item><p>233b.5</p><section></section><text>oM badzra ku be rA ya swA hA/ /n+ya gro d+ha'i 'o/ /oM sa ha ka rA ya swA hA/ /a mrI'o/ /mthar ni swA hA zhi ba ste/ rgyas pa'i dus su pau Sha Ta/ mthar ni hU~M phaT gsad pa la/ /dgug dang dbang la dzaHdang hriH/ /ci 'byor mchod nas me yi lha/ /rdo rje 'dzin pas bstod par bya/ /'jig rten</text></item>
<item><p>233b.6</p><section></section><text>dbang phyug tshangs dbang mchog gi sras/ /me lha'i rgyal po Tak+kis dbang bskur ba/ /shes rab mchog gis nyon mongs thams cad bsreg /'dzin byed me lha nyid la rnam par 'dud/ /tshangs pa 'jig rten mgon gyi sras/ /me lha'i rgyal po drang srong mchog /'byung po yongs su bskyang ba'i</text></item>
<item><p>233b.7</p><section></section><text>phyir/ /thugs rje dbang gis skur sprul pa/ /rig sngags grub pa'i drang srong tshul/ /nyon mongs bsreg pa'i shes rab 'od/ /bskal pa'i me bzhin gzi brjid 'bar/ /mngon shes rdzu 'phrul zhabs dang ldan/ /thabs kyis sprul ba'i theg pa bcibs/ /rig sngags gsung zhing bgrang</text></item>
<item><p>234a.1</p><section></section><text>phreng 'dzin/ /bdud rtsi bcud ldan gun+d+he bsnams/ /chos kyi bdud rtsi yongs la bsil/ /nyes pa'i skyon bral tshangs par spyod/ /'jig rten gnas kyang mya ngan 'das/ /zhi ba brnyes kyang thugs rje che/ /de bas bstod de phyag kyang 'tshal/ /de nas yi ge brgya pa</text></item>
<item><p>234a.2</p><section></section><text>bzla/ /bsang gtor bya ste me lha yi/ /thugs kar rang lha bskyed byas la/ /spyan drang mchod bstod la sogs bya/ /dmigs med mkha' ltar dag par khyab pa yi/ /chos sku nam mkha' lta bur dbyer med kyang / /thabs dang shes rab gzugs brnyan skur ston pa/ /bcom ldan</text></item>
<item><p>234a.3</p><section></section><text>'khor bcas 'dir ni gshegs su gsol/ /ma lus sems can kun gyi don slad du/ /bdud sde dpung bcas ma lus 'joms mdzad cing / /dngos rnams ma lus ji bzhin mkhyen gyur pa/ /bcom ldan 'khor bcas 'dir ni gshegs su gsol/ /oM e h+ye hi b+ha ga wAn ni b+ha ba</text></item>
<item><p>234a.4</p><section></section><text>taM sa ma ye na tsa a r+g+haM taM saM pra tIts+tsha pU dzI tsa r+ya pra si da me/ mchod yon phul te dgug sogs bya/ /byin brlabs dbang bskur legs rdzogs nas/ /mchod dang bstod pa nyer spyod sogs/ /sngar bzhin phul nas ye shes me/ /mnyes byas 'dod pa'i don blangs te/ /yi ge brgya</text></item>
<item><p>234a.5</p><section></section><text>bas gshegs su gsol/ /lhag pa'i rdzas kyi dgang blugs kyis/ /me lha mchod de gshegs su gsol/ /bdag gi don dang gzhan gyi don/ /byin za khyod kyis bsgrubs kyis gshegs/ /ji bzhin du ni slar gshegs te/ /bdag gi dngos grub thams cad</text></item>
<item><p>234a.6</p><section></section><text>sgrubs/ /oM kr-i twA wa sarba satwA r+tha sid+hir dat+ta ya thA nu gAts+tsha tAM bud+d+ha bi Sha ya pu na ya muHsbyin sreg gis ni lha rnams tshim/ /tshim par gyur nas dngos grub ster/ /gsang sngags lhag chad gang yin pa/ /thams cad sbyin sreg dag gis bskong / /de phyir rdo rje mkha' 'gro</text></item>
<item><p>234a.7</p><section></section><text>yis/ /sbyin sreg rab tu bsngags par mdzod/ /'dis ni rdo rje mnyes par gyur/ /ye shes me ni rang dgyes bya/ /rgyal ba phan pa mnyes pa dang / /gser gyi mda' bdag mnyes pa dang / /pad+ma gar dbang mnyes pa dang / /lcags mchog rgyal po mnyes pa dang / /tshangs pa</text></item>
<item><p>234b.1</p><section></section><text>brgya byin dbang chen dang / /khyab 'jug rlung dang me chen dang / /thod ldan nyid dang 'dod lha dang / /zla ba nyi ma gdon gzhan dang / /sa ni zhags pas 'dzin pa dang / /lus ngan de bzhin mtshams skyong dang / /chos rgyal dang ni klu dang ni/ /dri za lha min mi 'am ci/ /sum cu rtsa gsum</text></item>
<item><p>234b.2</p><section></section><text>gnas pa'i lha/ /'og min du ni gnas pa dang / /gang zhig rgyal chen gnas pa dang / /gzhan 'phrul dbang bsgyur nyid dang ni/ /'phrul dga' yi ni lha rnams dang / /gang zhig dag pa'i gnas son dang / /'od zer 'jig rten khams gnas dang / /mi mjed khams su gnas</text></item>
<item><p>234b.3</p><section></section><text>pa dang / /gling bzhir gnas pa'i sems can dang / /gang zhig khams gsum gnas pa dang / /snod ldan sems can 'jig rten dang / /lcug ma tshogs dang rtswa sogs dang / /gang dag rab dga'i sar gnas dang / /pha rol dri med gang phyir dang / /'od 'phro can du gnas pa dang / /</text></item>
<item><p>234b.4</p><section></section><text>mi g.yo'i gnas su byas pa dang / /gang zhig chos sprin rjes son pa/ /gang zhig sbyang dkar song ba dang / /gang zhig ring song thob pa dang / /'od byed du ni gnas pa ste/ /sa bcu'i dbang phyug mgon po dang / /'phags pa'i gang zag brgyad po dang / /rdzogs sangs rgyas dang</text></item>
<item><p>234b.5</p><section></section><text>nyan thos nyid/ /rwa ni ral gri gzugs can dang / /dmyal ba yi dgas byol song dang / /lha dang lha min mi rnams ni/ /sbyin sreg cho gas dgyes pa nyid/ /dpal kye'i rdo rje'i bya ba'i rim pa'i lam las/ /sbyin sreg gi bya ba ste dgu pa'o// //sngags tshul rig pa'i rnal</text></item>
<item><p>234b.6</p><section></section><text>'byor pas/ /yid 'ong srog chags med pa'i gnas/ /legs sbyang dri zhim chus byugs nas/ /dus dang sbyar te ro hoM brtsam/ /bdud rtsi 'khyil pa bzlas pa yi/ /dri zhim chu yis dang por bkru/ /de nas rang lha'i [(]rnam [,]rnal [)]'byor pas/ /rnam snang mdzad du de bsams nas/ /</text></item>
<item><p>234b.7</p><section></section><text>rdo rje sdom pa byin nas kyang / /bum pa'i dbang ni sbyin par bya/ /mig la sogs la gti mug sogs/ /rdo rje gsum ni gnas gsum dgod/ /rdo rje thab khung rab sbyor bas/ /sbyin sreg rim pas sbyang bar bya/ /nyi ma dag ni gsum pa na/ /rus pa'i phreng ba bsdu bar bya/ /'o</text></item>
<item><p>235a.1</p><section></section><text>ma dri bzangs bsang gtor nas/ /de yi mchod rten yang dag brtsam/ /dpal kye'i rdo rje'i bya ba'i rim pa'i lam las ro hom gyi bya ba ste bcu pa'o// //blo dang ldan pa'i sgrub pa pos/ /rnal 'byor pho mo'i dkyil 'khor la/ /khyad par can gyi longs spyod</text></item>
<item><p>235a.2</p><section></section><text>kyis/ /tshogs kyi 'khor lo rab tu bskor/ /bsod nams 'dod pa'i sbyin bdag gis/ /dkyil 'khor dri dang me tog bcas/ /dri yi thig le'ang dbul bar bya/ /phyag 'tshal nas ni gsol ba gdab/ /dam tshig gsol ba gzhan gyis kyang / /zhi ba la sogs rab tu bskul/ /</text></item>
<item><p>235a.3</p><section></section><text>snga bar dge 'dun chos ston bya/ /bla ma sangs rgyas yang mnyes bya/ /bla ma la ni yon dbul bya/ /de yi rjes la tshogs kun la'o/ /gnas der 'tshogs pa'i rnal 'byor pas/ /dbyug sngon can la gsol btab nas/ /skal ldan skal min shes 'gyur bas/ /dang por</text></item>
<item><p>235a.4</p><section></section><text>lung dang ngag gi brda/ /lung gis 'dir ni shes par bya/ /gang zhig spun dang sring mo yang / /the tshom med par rnam par shes/ /gang gis sor mo gcig ston pa/ /'ongs sam zhes ni 'dri ba yin/ /gnyis ni legs par 'ongs pa yin/ /mthe bong g.yon pa bcangs pa ni/ /</text></item>
<item><p>235a.5</p><section></section><text>bde ba'i phyag rgyar shes par bya/ /gang zhig ming med ston pa la/ /de yis mthe chung sbyin par bya/ /gang zhig dbus ma ston pa la/ /de yis mdzub mo sbyin par bya/ /gang zhig ming med ston pa la/ /de la mgrin pa rab bstan bya/ /gang zhig gos ni ston pa la/ /de la rtse</text></item>
<item><p>235a.6</p><section></section><text>gsum rab bstan bya/ /gang zhig nu ma ston pa la/ /de la mtshams ni rab bstan bya/ /gang zhig sa ni ston pa la/ /de la 'khor lo rab tu bstan/ /gang zhig khro gnyer ston pa la/ /gtsug phud dgrol bar ma mngon par brjod/ /gang zhig dpral ba ston pa la/ /de la rgyab ni</text></item>
<item><p>235a.7</p><section></section><text>rab bstan bya/ /gang zhig rkang mthil ston pa la/ /pho long rtse bar rol par bya/ /phyag rgya so so'i phyag rgya'o/ /dam tshig la yang dbye bar bya/ /de tshe rnal 'byor mas smras pa/ /e ma bu ni snying rje che/ /gal te phreng ba'i lag ston na/ /'du bar bya zhes brjod pa yin/ /phreng bas</text></item>
<item><p>235b.1</p><section></section><text>mngon par gshegs byas la/ /dam tshig brtul zhugs shin tu mnos/ /ma da na chang ba la sha/ /ma la ya dza de bzhin du/ /'gro ba khe Ta ro shra pa/ /rus pa'i rgyan ni ni rang shu/ /bre kha na shog ces rab can/ /kr-i bi ta ni cang te'u 'dod/ /du dur ni skal med brjod/ /skal ldan ka liM dza raM 'dod/ /</text></item>
<item><p>235b.2</p><section></section><text>reg min di na ni maM zhes bya/ /thod pa pad+ma ban dza nam/ /zan ni tri pi tri ka raM/ /tshod ma ma la ti daM naM/ /bshang ba tsa tur sa maM brjod/ /kastu ri ni gci bar 'dod/ /sih+la rang byung shes par bya/ /ka bu ra ni khu bar shes/ /sha chen sha li dza zhes brjod/ /dbang po gnyis sbyor kun tu ru/ /bo la</text></item>
<item><p>235b.3</p><section></section><text>rdo rje bshad pa ste/ /kak+ko la ni pad+mar shes/ /rigs kyi dbye ba'i dbye ba yis/ /rigs ni rnam pa lnga zhes bshad/ /brda yi skad ni 'di dag la/ /sangs rgyas zhes bya rigs lnga yin/ /g.yung mo rdo rje'i rigs su bshad/ /gar ma pad+ma'i rigs su 'dod/ /rin chen rigs nyid rang</text></item>
<item><p>235b.4</p><section></section><text>'tshed ma/ /skye gnyis de bzhin gshegs mar shes/ /las kyi rigs nyid rang 'tshed ma/ /phyag rgya 'di dag dngos grub ster/ /de yi khu ba rdo rje yin/ /mchod byas brtul zhugs can gyis btud/ /rdo rje snying po sems dpa' che/ /khyod la nga yis bshad pa gang / /rmad du byung ba</text></item>
<item><p>235b.5</p><section></section><text>brda yi tshig /de dag thams cad dad pas gzung / /kye rdo rje las dbang bskur gang / /brda yi skad ni mi smra na/ /de yi dam tshig nyams par ni/ /'gyur ba 'di la the tshom med/ /yams dang 'tshe ba rkun ma dang / /gdon dang rims dang dug rnams kyang / /brda yi skad ni mi smra na/ /</text></item>
<item><p>235b.6</p><section></section><text>gal te sangs rgyas yin yang 'chi/ /rang gi dam tshig shes snyed la/ /gal te tshig 'di mi smra na/ /de la gnas bzhir skyes pa yis/ /rnal 'byor ma ni khro bar byed/ /sgrub dus bkra shis dga' ston dang / /dam tshig gso pa'i cho ga sogs/ /yi dgas zla phyed bcu bzhi dang / /</text></item>
<item><p>235b.7</p><section></section><text>tshes brgyad kyi ni dus dag la/ /dur khrod ri yi bya skyibs dang / /de bzhin mi ma yin gyi gnas/ /yang na dben pa 'am rgya mtsho'i mthar/ /ston mo 'di dag brtsam par bya/ /der ni rtag tu brtag par bya/ /dung chen dgu dang ro yi gzugs/ /yang na stag gi pags pa dang / /de bzhin</text></item>
<item><p>236a.1</p><section></section><text>dur khrod ras dbus su/ /rang gi lhag pa'i lha dmigs nas/ /bzang po rgyan gyis rnam par brgyan/ /thams cad 'byor ba'am dmigs nas ni/ /bems po'i gnas su sreg blugs bya/ /shar lho byang dang dag phyogs su/ /phyogs gnas rnams ni dga' bar bya/ /phyogs</text></item>
<item><p>236a.2</p><section></section><text>bral rnams su lha mo rnams/ /dam pa'i tshe yis mchod par bya/ /lcags kyu lnga dang bdud rtsi lnga/ /rgyal mtshan mtshon bsnun bdun 'khor dang / /rgyal po shA li la sogs rdzas/ /ji bzhin byin brlab rim pa ni/ /phyi nang gsang ba'i mchod pa yis/ /mkha' 'gro'i tshogs bcas</text></item>
<item><p>236a.3</p><section></section><text>mchod par bya/ /der ni ma dang sring mo dang / /sring mo'i bu mo sgyug mo ste/ /de nas rgyas par mchod byas nas/ /tshogs kyi 'khor lo 'grub par 'gyur/ /thod pa chen po cha gcig pa/ /chang ni bzang pos bkang byas te/ /bla ma la dbul skal ldan ma/ /phyag btsal nas ni bdag btud</text></item>
<item><p>236a.4</p><section></section><text>bya/ /pad+ma'i lag pas blang bar bya/ /lag pa de nyid kyis ni dbul/ /der ni sgrub pa po yis phyag /yang dang yang du bya ba'o/ /glu gar dngos grub rgyur gsungs pas/ /de dag gis kyang mchod par bya/ /kak+ko lar gnas po la ste/ /mu m+mu ni kye kak+ko la/ /kye khyod kri pi ta brdung ba/ /snying</text></item>
<item><p>236a.5</p><section></section><text>rje ku co mi byed do/ /der ni ba la bza' bar bya/ /bsdams par ma da na btung ngo / /kye ka li dza ni gzhug par bya/ /du du ra ni spang bar bya/ /tsa u sa ma ka s+thu ri/ /ga bur sih+las byug par bya/ /shA li ma la ti daM naM/ /der ni rkang pa bza' bar bya/ /phreng ba khan dang khe ta byed/ /dag dang</text></item>
<item><p>236a.6</p><section></section><text>ma dag mi blta'o/ /ni raM su yis yan lag brgyan/ /der ni shra pa rnam par gzhug /ma la dza ni kun du ru/ /din daM maM ni der mi spang / /he ru ka yi gzugs kyis gar/ /dran pa ma yengs rnal 'byor bya'o/ /bsgom par zhen pa'i sems kyis bya/ /chags dang ldan zhing goms pa'i</text></item>
<item><p>236a.7</p><section></section><text>sems/ /rdo rje chos dang sangs rgyas te/ /rnal 'byor ma yis mi mo yi/ /glu dang gar ni 'di dag ste/ /mchog tu glu blang gar bya'o/ /'di nyid kyis ni 'khor bsrung zhing / /de bzhin bdag kyang bsrung ba ste/ /'di yis 'jig rten dbang du byed/ /'di nyid sngags kyi bzlas pa ste/ /gang du dad pas glu blang dang / /</text></item>
<item><p>236b.1</p><section></section><text>gang du dad pas gar bya ba/ /tshogs kyi bdag pos sngon byas te/ de la dri ni brtag par bya/ /dang por sgog pa la sogs dri/ /de nas yang ni bya rgod dri/ /de rjes ga pur ma la dza/ /glu yis byin rlabs mtshan nyid do/ /ngang pa'i skad dang bung pa'i skad/ /glu yis rjes su thos 'gyur te/ /</text></item>
<item><p>236b.2</p><section></section><text>ce spyang gi ni skad dag dang / /phyi rol tshal du brtag par bya/ /sgrub pa po dang rnal 'byor mas/ /tshogs kyi 'khor lo'i ston mo ni/ /gang du zos na dngos grub ni/ /'dod pa thams cad 'grub byed pa'o/ /de ltar glu gar bkra shis dang / /smon lam cho ga kun rdzogs nas/ /yan</text></item>
<item><p>236b.3</p><section></section><text>lag rgyan rnams kyis brgyan te/ /dro rje dril bu blangs nas ni/ /bdag nyid rnal 'byor legs ldan pas/ /phud dang lhag ma kun bsres la/ /lam gyi bzhi mdor gtor ma gtang / /de rjes sbyor ldan bde bar gnas/ /dpal kye'i rdo rje'i bya ba'i rim pa'i lam las/ /tshogs kyi</text></item>
<item><p>236b.4</p><section></section><text>mchod pa'i bya ba ste bcu gcig pa'o// //mkhas pas gnas dang dus kun du/ /'dod pa'i don kun sgrub byed dang / /bgegs ni zad cing zhi bya'i phyir/ /gtor ma rgyun du sbyin par bya/ /rlung me thod pa la gnas pa/ /lcags kyu lnga dang bdud rtsi lnga/ /'bar dang skrod pa la sogs</text></item>
<item><p>236b.5</p><section></section><text>bsgrub/ /de nas phyogs gnas rnams dang ni/ /'byung po che la gtor ma sbyin/ /g.yas pas rdo rje gsor bya zhing / /g.yon pas dril bu dkrol bya zhing / /phyag rgya sgyur pa'i regs pas skrod/ /lta stangs dang ni dgra bgegs skrod/ /sngags dang bcas pa'i stang stabs kyis/ /</text></item>
<item><p>236b.6</p><section></section><text>shar gyi gnas ni mnan par bya/ /rim pa 'di nyid kyis ni gzhan/ /sgo nas dag gis kyang ni mnan/ /lag pa g.yas dang g.yon dag gis/ /rol dang bcas pas mtha' sogs spro/ /cung zad bskyod pa'i sdigs mig dang / /bcas pas smin ma rnam par bskyod/ /'gro ba dbang</text></item>
<item><p>236b.7</p><section></section><text>du byed pa'i rgya/ /g.yas brkyang ba dang g.yon brkyang ba/ /g.yas bskum pa dang g.yon bskum pa'o/ /slob dpon gtso bo rdor 'chang gis/ /sbyor ba can sngags phyag rgya ste/ /pus stabs gtso bo rkang stabs dang / /bskor ba'i stabs dang zlog pa'i stabs/ /oM hU~M phaT/ /shar sgo'i</text></item>
<item><p>237a.1</p><section></section><text>'o/ /pus reg stabs dang g.yon 'debs stabs/ /bskor stabs seng ge'i mchongs stabs so/ /oM hU~M A phaT/ lho sgo yi'o/ /g.yas brkyang ba dang g.yon brkyang dang / /sa ga zlum po'i stang stabs so/ /oM hU~M aM aM aM phaT/ nub sgo yi'o/ /mthun</text></item>
<item><p>237a.2</p><section></section><text>pa'i stabs dang mi mthun stabs/ /gcig bsdus g.yon bcang rkang stabs mchog /oM ha na mA ra du Sh+TaM g+hA ta ya/ /AH hU~M hrIH hU~M phaT/ byang gi sgo yi'o/ /dri yi dkyil 'khor gru bzhi pa/ /me tog dkar sogs mchod byas te/ /dri dang 'bras mar kha ra zho/ /sbrang rtsi mar ldan shar</text></item>
<item><p>237a.3</p><section></section><text>sgor sbyin/ /rdo rje khu tshur gnyis bcings la/ /rgyab dang rgyab tu sbyar byas te/ /mthe chung lu gu rgyud bcings nas/ /zhags pa'i tshul sbyar mdzub gnyis sprel/ /'dod pa'i rgyal po'i phyag rgya 'di/ /lha rnams dgug par byed pa'o/ /oM ba ta li ma hA ba ta li hU~M hU~M hU~M dzaH </text></item>
<item><p>237a.4</p><section></section><text>swA hA/ oM A rgyu mo dang ni rgyu chen mo/ /nyin dang zla ba dngos grub bzhin/ /lta rgyal mo dang zla rgyal mo/ /lha mo u ma gang gA dang / /gzugs mdzes skar ma 'dus pa dang / /gza' tshogs kun dang tshogs kyi gtso/ /karti ka dang dpal ldan mo/ /lha mo ri bong can 'dzin</text></item>
<item><p>237a.5</p><section></section><text>ma/ /a ka la dang u pa gal/ /lha min lha yi rgyal po rnams/ /sbos mo dang ni sbos chen mo/ /mchod pa'i gnas 'dir gshegs su gsol/ /hU~X he hoHA kaR+Sha ya A kaR+Sha ya sa ma ya d+he be hU~M hU~M phaT swA hA/ /dgug pa'i sngags dang phyag rgya'o/ /de nyid sdigs</text></item>
<item><p>237a.6</p><section></section><text>mdzub gnyis dkrol ba/ /tshim par byed pa'i phyag rgya'o/ /se gol gsum brdabs sngags 'dis btang / /oM b+ha k+Sha b+ha k+Sha sa ma ya tiSh+Tha dzruM hU~M phaT swA hA/ /de dag ni lha'i gtor ma'i cho ga'o/ /nub tu dri yi dkyil 'khor la/ /me tog ser dang dkar pos mchod/ /'o ma</text></item>
<item><p>237a.7</p><section></section><text>khrag bsres mngar gsum dang / /'o mas bkang ba'i gser snod dbul/ /'dod pa'i rgyal po'i phyag rgya dang / /sngags 'di yis ni dgug par bya/ /oM ba ta la mi hA ta la ba hU~M hU~M dzaHswA hA/ klu rgyal mtha' yas nor rgyas bu/ /'jog po dang ni stobs kyi rgyu/ /pad+ma pad+ma chen</text></item>
<item><p>237b.1</p><section></section><text>po dang / /dung skyong dang ni rigs ldan no/ /lha mo lha mo chen mo dang / /zla ba'i spyi gtsug spyi gtsug che/ /dbyug 'dzin dbyug 'dzin chen po dang / /be con chen po hu yin dang / /dga' bo dang ni nyer dga' bo/ /rgya mtsho rgya mtsho chen po dang / /tsha ba tsha ba chen po dang / /dpal gyi 'od</text></item>
<item><p>237b.2</p><section></section><text>dang 'od chen po/ /rjes su 'od dang mdzes pa dang / /mdzes chen po dang sbrul bzangs dang / /stobs po che dang tshi li dang / /tshi li chen po pa rnams dag /mchod pa'i gnas 'dir gshegs su gsol/ /oM A gats+tsha ya A gats+tsha ya ma hA nA gA d+hi pa ti sarba b+hu ra b+hu phu phu swA hA/ </text></item>
<item><p>237b.3</p><section></section><text>rdo rje khu tshur dam bcings te/ /mthe bong mthe chung bsgreng bar bya/ /lag pa g.yas ni bar phye ste/ /sbrul gyi gdugs kyi tshul du sbyar/ /oM b+ha k+Sha ya b+ha k+Sha ya sa ma ya tiSh+Tha dzrUM hU~M swA hA/ /klu rnams dga' byed sngags phyag rgya/ /se gol gsum gtogs gtor bar bya/ /</text></item>
<item><p>237b.4</p><section></section><text>de dag ni klu'i gtor ma'i cho ga'o/ /byang du dkyil 'khor gru gsum pa/ /tsan+dan dmar po la sogs bya/ /me tog dmar sogs nye bar brgyan/ /sA lu'i 'bras chan sbrang rtsi zho/ /bdud rtsi lnga ldan snod bdun gzhag /'dod rgyal phyag rgya sngags 'dis dgug /oM nor</text></item>
<item><p>237b.5</p><section></section><text>bu bzang dang gang ba bzang / /bde ba bzang dang rgyal ba bzang / /dga' ba'i phur bu phur bu che/ /phur bu bzang dang pad+ma'i gtsug /dung gi gtsug phud gar dang ni/ /gar chen dang ni 'bigs byed ma/ /gcod byed ma dang rdzogs byed ma/ /nor dang nor kun nor bzang mo/ /gzugs</text></item>
<item><p>237b.6</p><section></section><text>bzang rol dang rol chen mo/ /bzhad dang rtse dang rnam par bskyod/ /dpal bzang dang ni gzugs mdzes ma/ /rdo rje dbang phyug bka' 'di yis/ /oM ma Ni b+ha drA ya swA hA/ oM pur+Na b+ha drA ya swA hA/ /oM da na b+ha drA ya swA hA/ /oM bai shra ba NA ya swA hA/ oM bi dzi ku N+Da li ne swA hA/ oM ki</text></item>
<item><p>237b.7</p><section></section><text>li mi li ni ya swA hA/ oM mu na ke tra ya swA hA/ oM dza le n+d+rA ye swA hA/ nor bu bzang dang gang ba bzang / /nor sbyin bdag dang rnam thos sras/ /rgyal ba bzang po rol mo'i phreng / /bzhin gyi dbang po 'gro ba'i dbang / /de dag la sogs 'khor dang bcas/ /gtor ma sbyin pa'i</text></item>
<item><p>238a.1</p><section></section><text>gnas 'dir gshegs/ /gnod sbyin gnod sbyin mo spyan 'dren/ /hU~M he hoHA kaR+Sha ya A kaR+Sha ya sa ma ya ti be hU~M hU~M phaT swA hA/ rdo rje bcings bskor snying gar gzhag /sngags 'dis mnyes par byas la btang / /oM da na ti ba ti la phruM swA hA/ de la gnod sbyin gyi gtor</text></item>
<item><p>238a.2</p><section></section><text>ma'i cho ga'o/ /rdo rje stabs kyis lhor gnas te/ /tsan+dan dmar po la sogs pas/ /phyi rol dkyil 'khor gru gsum byas/ /der ni me tog dmar po dgram/ /nya skam dang ni sha skam dang / /sgog pa'i bi khu khrag gi snod/ /til gyi tshwa mig khu ba rnams/ /khyad par du ni bdud rtsi lnga/ /</text></item>
<item><p>238a.3</p><section></section><text>rnam pa sna tshogs bza' ba dang / /sran ma lnga dang sran chan gyis/ /gang ba'i snod ni mdun du gzhag /'dod rgyal phyag rgya sngags 'dis dgug /oM ba ta li ma hA ba ta li/ /hU~M hU~M hU~M dzaHswA hA/ oM shing gcig dang ni dur khrod dang / /ri dang brag dang phug gis/ /yul gyi 'dab dang lam dang</text></item>
<item><p>238a.4</p><section></section><text>zhing / /khyad par du ni khyim stong dang / /snod dang thang dang sa steng dang / /khyad par gdol pa'i khyim gnas pa/ /nag po drag po drag chen po/ /lha sbyin mnyam du bsten pa dang / /nag po 'jigs byed 'jigs byed pa/ /dga' ba las 'das bgegs rgyal lo/ /rgan byed ma dang drag mo</text></item>
<item><p>238a.5</p><section></section><text>dang / /'jigs byed ma dang dbu mar bstod/ /rgyal mo rnam par rgyal mo dang / /thub med gzhan gyis mi thub ma'o/ /nag mo bzang mo nag chen mo/ /nag sbom ma dang rnal 'byor ma/ /dbang mo dang ni zla ba mo/ /drag mo sdang ba lam ba ki/ /'phrog byed ma dang mar me ma/ /'jigs byed</text></item>
<item><p>238a.6</p><section></section><text>yul gnas rnal 'byor ma/ /drag mo gzugs chen ma dang ni/ /mche ba gtsigs pa thod chen ma'o/ /thod phreng ba dang kha T+waM ma/ /sbrul chen ral gri dgra sta can/ /rdo rje de bzhin gzhu lag dang / /lha yi dbang phyug ma rnams dang / /mkha' 'gro lnga yi de nyid dang / /las kun rjes sgrub</text></item>
<item><p>238a.7</p><section></section><text>byed pa yi/ /sbyor ba'i dkyil 'khor rgya chen mo/ /de bzhin rdo rje dbang phyug gtso/ /de bzhin gshegs pa'i sku chen po/ /rdul med sbyor ba skye med ma/ /rdo rje dbang phyug ma bka' yis/ /thams cad thams cad 'ong bar byos/ /oM kak+ka D+ha na b+ha n+d+ha na/ kha khA da na sarba du Sh+TaM/ ha na ha na shA ta</text></item>
<item><p>238b.1</p><section></section><text>ya che ge mo hU~M hU~M hU~M phaT phaT dzaHswA hA/ khams gsum rnam rgyal rgya bcings te/ /mdzub gnyis lu gu rgyud byas la/ /oM tiSh+Tha hU~M hU~M b+ha k+Sha phaT dzaHswA hA/ /sngags dang phyag rgya 'di yis bya/ /se gol gsum gyis gtang bar bya'o/ /de dag ni 'byung po'i gtor ma'i cho ga'o/ /'byung po</text></item>
<item><p>238b.2</p><section></section><text>chen po'i gtor ma ni/ /lung gis rim par bshad par bya/ /nam mkha'i khams kyi nang gnas pa/ /pad+ma 'dab brgyad bsgom par bya/ /shar gyi 'dab mar brgya byin bsam/ /lhor ni mthar byed dgod par bya/ /chu bdag nub kyi 'dab ma la/ /de bzhin byang du nor sbyin dgod/ /me yi mtshams</text></item>
<item><p>238b.3</p><section></section><text>la me chen po/ /bden bral du ni srin po'i/ /nub byang mtshams su rlung lha ste/ /dbang ldan mtshams su 'byung po'i bdag /zla ba nyi ma tshangs la sogs/ /dam pa tshangs ris rnams dang ni/ /tshangs pa mdun na 'don pa dang / /dga' ldan dang ni 'tshe ma dang / /yang dag par byung rgyal chen dang / /</text></item>
<item><p>238b.4</p><section></section><text>gzhan 'phrul dbang ni byed pa dang / /'phrul dga' yi ni lha rnams dang / /gtsang ma'i gnas la gnas pa dang / /bde chen yang dag gnas pa dang / /mi chung bar ni gnas pa dang / /'od zer can gyi 'jig rten khams/ /sum cu rtsa gsum gnas pa rnams/ /de dag thams cad steng du</text></item>
<item><p>238b.5</p><section></section><text>dgod/ /chos kyi 'byung gnas nang gnas pa/ /stobs kyi rgyu dang dung skyong dang / /mtha' yas nor rgyas de bzhin te/ /'jog po dang ni rigs ldan dang / /pad chen shin du pad+ma dang / /lha min dmyal ba sems can rnams/ /chos 'byung smad du bsam par bya/ /yi ge oM las tshangs la</text></item>
<item><p>238b.6</p><section></section><text>sogs/ /brgya byin la sogs hU~M yig las/ /stobs kyi rgyu sogs a yig ste/ /phyag gnyis zhal ni gcig pa'o/ /steng gi lha rnams dkar po ste/ /dbang po la sogs nag po'i mdog /stobs kyi rgyu sogs dmar po che/ /rang mdog rig mas yan lag 'khyud/ /lag</text></item>
<item><p>238b.7</p><section></section><text>na rdo rje dril bu bcas/ /stan la g.yas brkyang yang dag gnas/ /tshangs sogs rtag pa'i phyag rgyas gdab/ /brgya byin la sogs rdo rje yis/ /gar dbang gis ni stobs rgyu sogs/ /thams cad rigs gsum las skyes pa/ /gau rI yis ni dgug byas la/ /chom rkun mas ni</text></item>
<item><p>239a.1</p><section></section><text>zhags pas bcing / /ro langs mas ni lcags sgrog sdom/ /za phod mas ni dril bus dbang / /de nas mchod yon zhabs bsil sbyin/ /cho gas gtor ma bsgrub par bya/ /rlung dang me yi dkyil 'khor la/ /a las byung ba'i pad snod bsam/ /'bar ba dang ni</text></item>
<item><p>239a.2</p><section></section><text>khros pa yis/ /bdud rtsi lnga ni bsgrub par bya/ /chu yi rang bzhin 'di bsgoms nas/ /oM gyis byin gyis brlabs la btang / oM an+da dza ma dza la dza k+Sha b+hU ta ba h+ni/ ba u rak+Sha/ tsan+da sudz+dza mA da pap+pa ta la bA tA la a Sh+Ta sa pa swA hA/ i daM ba liM b+hu dza dzi g+ha phul+la d+hup+pa mAM sa piM</text></item>
<item><p>239a.3</p><section></section><text>g+ha a m+b+ha sap+pa ka dz+dza sA d+ha kha n+ti khu Ni phe Da g+ha ta oM a kA ro mu khaM sarba d+ha rmA NAM A d+ya nu t+pa n+na tA ta oM AHhU~M phaT swA hA/ /rab tu mchod de bstod nas ni/ /'dod pa'i don kun sgo nas kyang / /de nas dgyes byas gshegs gsol ba/ /yi ge brgya pa bya ba ste/ /oM badzra satwa sa ma</text></item>
<item><p>239a.4</p><section></section><text>ya/ ma nu pA la ya/ /badzra satwa twe no pa tiSh+Tha/ dr-i D+ho me b+ha ba/ su po Sh+yo me b+ha ba/ su to Sh+yo me b+ha ba/ sha shwa to me b+ha ba/ a nu rak+to me b+ha ba/ d+h-i da ya me a d+hi tiSh+Tha/ sarba sid+d+hi me pra yats+tsha/ sarba karma su tsa me tsita taM shri yaHku ru hU~M ha ha ha ha ho/ /b+ha ga wAn mA me muny+tsa badzri b+ha ba ma hA sa ma ya</text></item>
<item><p>239a.5</p><section></section><text>satwa AHmuHmkhas pas gtor mas mchod byas nas/ /lha mnyes 'byung po kun legs byed/ /'khor ba legs 'gyur bde rnyog med/ /zhi rgyas dbang sogs las rnams 'grub/ /dpal kye'i rdo rje'i bya ba'i rim pa'i lam las/ /gtor ma'i bya ba ste bcu gnyis</text></item>
<item><p>239a.6</p><section></section><text>pa'o// //mkhas pas gong du gsungs pa yi/ /gtor ma la sogs dus dag tu/ /phyi nang gsang ba'i mchod pa yi/ /rgyal ba 'khor bcas mchod par bya/ /me tog spos dang mar me dang / /dri yi dung sogs g.yas su gzhag/ /g.yon du mchod yon mdun du snod/ </text></item>
<item><p>239a.7</p><section></section><text>bzhag ste byin gyis brlabs la dbul/ /dang por chu gtsang nyid kyis ni/ /bsang gtor rab tu dbul bar bya/ /oM sarba saM sho d+ha ni hU~M/ /gnyis pa dri yi chu yis ni/ /zhabs bsil dag ni dbul bar bya/ /oM ni ri ti hU~M khaM/ /gsum pa la ni 'o ma mngar/ /zhal bsil du ni</text></item>
<item><p>239b.1</p><section></section><text>dbul bar bya/ /oM badzra nai bi d+ye AH hUM swA hA/ bzhi par mtheb mdzub gnyis kyis ni/ /me tog dag ni dbul bar bya/ /oM badzra puSh+pe AH hUM/ /dri med dag cing yid 'ong bar/ /sngags kyi yon chab mchog 'di dag /bdag ni dad pas dbul lags kyis/ /bzhes nas bdag</text></item>
<item><p>239b.2</p><section></section><text>la dgyes par mdzod/ /oM ma hA A mri ta a r+g+haM pra tI ts+tsa swA hA/ /me tog 'di rnams bzang zhing dge /dag pa'i skye gnas las dag pa/ /bdag ni dad pas 'bul lags kyis/ /bzhes nas bdag la dgyes par mdzod/ /oM sarba ta thA ga ta pu Sh+pa pU dzA me g+ha sa mu dra s+pha ra Na sa</text></item>
<item><p>239b.3</p><section></section><text>ma ye hU~M/ tshal dag ro ni phan pa dang / /gang zhig dri yi bdug spos rnams/ /bdag ni dad pas 'bul lags kyis/ /bzhes nas bdag la dgyes par mdzod/ /oM sarba ta thA ga ta d+hA pa pU dzA me g+ha sa mu dra s+pha ra Na sa ma ye hU~M/ srin po 'joms shing dag byed pa/ /dge zhing</text></item>
<item><p>239b.4</p><section></section><text>mun sel mar me 'di/ /bdag ni dad pas 'bul lags kyis/ /bzhes nas bdag la dgyes par mdzod/ /oM sarba ta thA ga ta a lo ke pU dzA me g+ha sa mu dra s+pha ra Na sa ma ye hU~M/ 'di ni dri bzang dge ba ste/ /dag pa'i skye gnas las dag pa/ /bdag ni dad pas 'bul</text></item>
<item><p>239b.5</p><section></section><text>lags kyis/ /bzhes nas bdag la dgyes par mdzod/ /oM sarba ta thA ga ta gan+d+he pU dzA me g+ha sa mu dra s+pha ra Na sa ma ye hU~M/ bza' dang bca' bar yang dag ldan/ /kha dog dri dang ro ldan ni/ /bdag ni dad pas 'bul lags kyis/ /bzhes nas bdag la dgyes par</text></item>
<item><p>239b.6</p><section></section><text>mdzod/ /oM sarba ta thA ga ta a kA ro mu khaM sarba d+harma NAM Ad+ya nu t+pa n+na twA ta/ sil snyam la sogs rol mo'i tshogs/ /dbyangs kyi nga ro ldan pa 'di/ /bdag ni dad pas 'bul lags kyis/ /bzhes nas bdag la dgyes par mdzod/ /oM badzra g+ha N+De ra Ni ta pra ra Ni ta saM pra ra Ni</text></item>
<item><p>239b.7</p><section></section><text>ta/ sarba bud+d+ha k+She tra pra dz+nya pA ra mi tA nA da swa b+hA be de badzra d+ha rmA/ dr-i da ya ni sa n+to Sha ni phriM hU~M hU~M hU~M/ thod pa rdzas kyis rab bkang pa/ /rlung me'i dkyil 'khor la gnas pa/ /thabs dang shes rab ye shes lnga/ /sku gsung thugs kyis byin gyis brlab/ /ye shes bdud rtsi rab</text></item>
<item><p>240a.1</p><section></section><text>bsgrubs te/ /sbom po mtha' lhag rtse sbyar la/ /rnal 'byor rnal 'byor ma kun la/ /mthe bo'i thor mas so sor dbyul/ /de yi dbus nas blangs nas ni/ /rang gis bdud rtsi'i ro myang bya/ /oM AHhU~M/ oM sarba ta thA ga ta a mr-i ta badzra swa b+hA ba At+ma</text></item>
<item><p>240a.2</p><section></section><text>ko\u0f85haM/ rdo rje khu tshur gnyis bcings nas/ /rked pa'i mtshams su gzhag par bya/ /khro bo sgeg dang bzhad pa dang / /lus ni dgug pa gsum ltar gzhag /me tog bskyur ba'i tshul gyis dang / /spos la yal ga'i sbyor ba dang / /sdong bus mar me mchod pa dang / /byug</text></item>
<item><p>240a.3</p><section></section><text>pa'i lus kyis rjes su dris/ /sgeg mo lag pas sgeg mos te/ /phreng ba phreng ba'i mkha' 'gro ma/ /glu yi hU~M gi dam tshig hU~M/ /brla bskum pas ni gar nyid do/ /pi wang tshul gyis sbreng ba dang / /gling bu'i tshul gyis bud pa dang / /bud pa'i tshul gyis bud pa dang / /sil</text></item>
<item><p>240a.4</p><section></section><text>snyan tshul gyis dkrol ba dang / /brdab pa'i tshul gyis rdeb pa dang / /gar gyi tshul gyis yan lag bskyod/ /rlung yab tshul gyis g.yob pa dang / /rgyal mtshan tshul gyis bsgreng pa dang / /bla re'i tshul gyis bre ba dang / /ba dan tshul gyis 'phyar ba dang / /gdugs kyi tshul gyis dgab</text></item>
<item><p>240a.5</p><section></section><text>pa dang / /cang te'u tshul gyis dkrol ba dang / /'khar rnga'i tshul gyis brdung pa dang / /bzhad pa'i tshul gyis 'dzum pa dang / /khro ba'i tshul gyis khro ba dang / /sgeg pa'i tshul gyis sgeg pa dang / /bsgying ba'i tshul gyis bsgyings pa dang / /'da' 'dren nu ma 'khyud pa dang / /</text></item>
<item><p>240a.6</p><section></section><text>rdo rje gsor ba'i tshul dang ni/ /phyag 'tshal tshul gyis 'dud pa'i/ /gau rI ri bong can 'dzin cing / /chom rkun ma ni nyi ma'i snod/ /ro langs ma ni lag na chu/ /za phod ma ni sman 'dzin cing / /puk+ka sI ni rdo rje ste/ /ri khrod ma ni ro yi snod/ /gtum mos cang te'u</text></item>
<item><p>240a.7</p><section></section><text>brdung par bya/ /'dod chags chen po rjes chags pas/ /g.yung mo phrag nas 'khyud pa'o/ /de rnams kyis ni gtso bo mchod/ /de ltar rgya cher mchod nas ni/ /blo dang ldan pas bstod pa bya/ /bcom ldan yon tan rab brjod pas/ /'di 'ang mchod pa'i yan lag yin/ /mchod</text></item>
<item><p>240b.1</p><section></section><text>pa 'di rnams bla na med/ /sangs rgyas thams cad mnyes par byed/ /sangs rgyas rnams ni mchod pas mchod/ /'dod pa'i dngos grub byed par 'gyur/ /sgra la rnam gsum shes byas nas/ /lha rnams la ni dbul bar bya/ /de nyid bcom ldan rdo rje can/ /rdo rje sems dpa' grags</text></item>
<item><p>240b.2</p><section></section><text>chen po/ /gzugs la rnam gsum shes byas nas/ /lha rnams la ni dbul bar bya/ /de nyid bcom ldan rgyal po ni/ /rdo rje rnam snang mnga' bdag nyid/ /dri la rnam gsum shes byas nas/ /lha rnams la ni dbul bar bya/ /de nyid bcom ldan sangs rgyas ni/ /rin chen chen por rab</text></item>
<item><p>240b.3</p><section></section><text>tu grags/ /ro la rnam gsum shes byas nas/ /lha rnams la ni dbul par bya/ /de nyid bcom ldan 'dod chags nyid/ /rdo rje chos ni de bzhin gshegs/ /reg la rnam gsum shes byas nas/ /lha rnams la ni dbul bar bya/ /de nyid bcom ldan sna tshogs pa/ /don yod 'bras</text></item>
<item><p>240b.4</p><section></section><text>bu stsol pa'o/ /glu ni rdo rje can la dbul/ /gar ni sangs rgyas rnams la dbul/ /hi ra mchog la de bzhin dri/ /'jig rten mchog la bza' dang bca'/ /gos kyi mchod pa rta mchog la/ /'di rnams mchod pa dam pa se/ /rdo rje mchod pa byas pa yis/ /rdo rje can kun</text></item>
<item><p>240b.5</p><section></section><text>mnyes par byed/ /a ka ru nag kye rdo rje/ /phan pa la ni tsan+dan dkar/ /dmar po 'jig rten rje la dbul/ /gur kum rdo rje snang ba la/ /bdun gyi rgyal po thams cad de/ /hU~M rdo rje las byung ba'i dri/ /'di rnams dri yis rab sbyor bas/ /dam pa'i sangs rgyas nyid thob bo/ /kha dang</text></item>
<item><p>240b.6</p><section></section><text>tsha ba rdo rjer dbul/ /mngar ba rdo rje rtag la dbul/ /skyur ba rdo rje nyi ma la/ /de bzhin lam tshwa 'jig rten dbang / /rta yi rgyal po thams cad dam/ /bska ba yang ni rab brtag bya/ /kye yi rdo rje rdor can gyis/ /me tog mdog nag rkang thung 'byung / /ma l+li ka dang mi la ti/ /kun da</text></item>
<item><p>240b.7</p><section></section><text>sangs rgyas rtag tu dbul/ /shing gi dbang mchog dri med mchog /snang byed la ni sbyor bar bya/ /dbang mchog dmar po'i chu skyes dang / /ba n+du dmar po pa ta laM/ /pad+ma gar gyi dbang la dbul/ /rta mchog rdo rje can la dbul/ /rdo rje theg pas mnyes byed pa/ /'di ni don dam</text></item>
<item><p>241a.1</p><section></section><text>mchod pa yin/ /gang gi rnam rtog rnam spangs te/ /byang chub sems ni rnam bsgoms shing / /lus dang sems ni rnam dag pa/ /de yi mchod pa bla na med/ /sems can gang gis dbu ma yi/ /theg pa bsgom pa ma bsgoms na/ /theg pa dman la lhag mos pas/ /</text></item>
<item><p>241a.2</p><section></section><text>de yi mchod pa kun rdzob yin/ /rdo rje mkha' 'gro'i bka' bzhin du/ /bzlas dang bsgom la mngon dga' zhing / /rtag tu 'khor lo'i pha rol 'gro/ /sangs rgyas thams cad mnyes byed pas/ /'dod pa'i dngos grub thob par 'gyur/ /dpal kye'i rdo rje'i bya ba'i rim pa'i lam las/ /</text></item>
<item><p>241a.3</p><section></section><text>mchod pa'i bya ba ste bcu gsum pa'o// //sa gsum gang yin dri bcas de yi phyir/ /de las 'das pa dam pa'i yid brtan nas/ /shes rab thabs ldan rgyal ba'i lam gcig nyid/ /zab cing rgya che rtog ge'i yul ma yin/ /de phyir bla ma'i man ngag brgyud rim gyis/ /rgyal</text></item>
<item><p>241a.4</p><section></section><text>ba'i dbang po bdud rtsi bcud kyi mdzod/ /sngags tshul rgya mtsho'i lam ni mdor bsdus pa/ /kye yi rdo rje'i bya ba'i rim pa'i lam/ /gang zhig rten cing 'brel pa'i chos 'di dag /rgyu rkyen tshogs las 'bras bu tha dad pa/ /chos nyid kyis thob nus pa bsam las 'das/ /de 'dra'i</text></item>
<item><p>241a.5</p><section></section><text>kun rdzob chud son mi byed cing / /de ltar rgyu dang rkyen las byung ba'i phyir/ /dam pa'i don du rang bzhin med rtogs pa'i/ /shes rab nor gyis ma pham de dag la/ /rin chen 'bar 'dis brgyan pa mdzes 'gyur gyi/ /gang zhig kun rdzob rgyu 'bras chud son cing / /don dam tshul la mi</text></item>
<item><p>241a.6</p><section></section><text>mkhas rmongs gyur pa/ /shes rab nor med dbul po de dag la/ /mdzes par mi 'gyur mi ro brgyan pa 'dra/ /mkhas pa bdag 'dzin zhen pa'i mdud bkrol te/ /bdag gzhan bla med byang chub bsgral ba'i phyir/ /snying rje'i go bgos shes rab thabs ldan pas/ /lus ngag yid</text></item>
<item><p>241a.7</p><section></section><text>kyis mi bya yod ma yin/ /de phyir dam pa'i grogs kyis gsol btab pas/ /mkhas pa rnams kyi lam srol rnyil pa nas/ /shes rab mig dang rigs pa'i rkang pa yis/ /legs brtags bgrod la nyes pa'i 'jigs bral 'di/ /byas la bsod nams thob pa gang yod</text></item>
<item><p>241b.1</p><section></section><text>des/ /rin chen 'bar ba'i sgrub thabs lam 'di nas/ /'gro kun 'khor ba'i rgya mtsho myur brgal te/ /kye yi rdo rje'i go 'phang myur thob shog/ /dpal kye'i rdo rje'i bya ba'i rim pa'i lam rin chen 'bar ba zhes bya ba'i sgrub thabs rdzogs so// //slob dpon mkhas pa chen po</text></item>
<item><p>241b.2</p><section></section><text>pradz+nyA i n+t+ra ru tsi'i zhal snga nas mdzad pa rdzogs so// //rgya gar gyi mkhan po de nyid dang / dge slong shAkya ye shes gyis bsgrub cing zhus te gtan la phab pa'o// @##/ /rgya gar skad du/ shrI he badzra e ka br-i t+ti bI ra sA d+ha naM/ bod skad du/ dpal dgyes pa</text></item>
<item><p>241b.3</p><section></section><text>rdo rje dpa' bo gcig pa'i sgrub pa'i thabs/ thugs rje chen po'i mnga' bdag 'phags ba spyan ras gzigs dbang phyug la phyag 'tshal lo/ /gang goms ro ni myangs tsam gyis/ /srid pa yi ni 'ching ba 'di/ /rab tu spong ba'i yon tan rnams/ /'gugs byed he ru ka</text></item>
<item><p>241b.4</p><section></section><text>la 'dud/ /snga dro'i dus su mal nas langs te/ snying gar raM las nyi ma'i dkyil 'khor bltas la/ /de'i 'od kyis bdag nyid dri ma med par byas la/ /oM rak+Sha rak+Sha hU~M hU~M hU~M phaT swA hA/ zhes lan gsum brjod de/ bdag dang gnas dang rnal 'byor bsrungs la/ bsam</text></item>
<item><p>241b.5</p><section></section><text>gtan gyi khang par zhugs te/ oM badzra re khe hUM zhes pas maN+Dal der lag pa gzhag la/ oM badzra me di ni badzri b+ha ba ban+b+ha hU~M zhes bya bas byin gyis brlab bo/ /oM AHhU~M zhes brjod de dbus su me tog gtor ro/ /shar du gaM gau rI na maHzhes pas me tog gtor ro/ /lho ru</text></item>
<item><p>241b.6</p><section></section><text>tsaM tsau rI na maH/ nub tu baM be t+tA li na maH/ byang du g+haM g+ha sma rI na maH/dbang ldan du paM puk+ka sI nA maH/ byin zar shaM sha ba rI nA maH/ bden bral du laM tsaN+Da lI nA maH/ rlung du DaM Dom+bi nI nA maH/ zhes bya ba de rnams kyis me tog gtor ro/ /de nas yang oM de ba pi tsu badzra hU~M hU~M hU~M phaT swA hA/ /zhes</text></item>
<item><p>241b.7</p><section></section><text>bya bas bcom ldan 'das mchod la/ oM a A i IM/ u U r-i r-I l-i lI e ai o au aM aHswA hA/ zhes bya bas bcom ldan 'das la mchod do/ /de nas rkang pa brgyad kyis kyang mchod de/ oM a Sh+TA na nA ya na maH/ oM piM go r+d+hA ke sha wa r+t+ma ne na maH/ oM tsa tu rbiM sha ti ne</text></item>
<item><p>242a.1</p><section></section><text>trA ya na maH/ oM Sho Da sha b+hu dzA ya na maH/ oM kr-i Sh+Na dzI mU ta wa pu She na maH/ oM ka pA la mA lA ne/ ka d+ha ri Ne na maH/ oM a d+h+ma ta krU ra tsi t+tA ya na maH/ oM a r+d+he n+du daM Sh+Tha Ne na maH/ de nas yang / oM badzra puSh+pe A hU~M/ oM badzra d+hUSh+pe AH hU~M/ oM badzra dI pe AH hU~M/ oM badzra gan+d+he A hU~M/ oM</text></item>
<item><p>242a.2</p><section></section><text>badzra nai wi ti AH hU~M/ zhes pas mngon par bsngags pa'i me tog la sogs pas yang dag par mchod nas gsum la skyabs su 'gro ba la sogs pa yan lag bdun pa lan gsum brjod do/ /de nas phyag byas te gtor ma phul la/ oM badzra muH </text></item>
<item><p>242a.3</p><section></section><text>zhes bya bas gshegs su gsol lo/ /de nas byams pa la sogs pa tshad med pa bzhi cung zad bsgoms nas/ chos thams cad blos dmigs te/ so sor brtags nas rang bzhin med cing / 'od gsal bar bsgoms la/ oM shU n+ya tA dz+nyA na badzra swa b+hA ba At+ma ko\u0f85haM/ </text></item>
<item><p>242a.4</p><section></section><text>zhes bya bas byin gyis brlab bo/ /de'i mthar raM las byung ba'i nyi ma'i dkyil 'khor la/ a dang hU~M gnyis bltas nas/ de'i 'od kyis 'jig rten gyi khams rab 'byams mtha' gtugs pa na gnas pa'i sems can rnams byang chub la bkod de/ de dag 'dres shing</text></item>
<item><p>242a.5</p><section></section><text>bkug nas sa bon gnyis la bstim ste/ skad cig tsam gyis bcom ldan 'das ma dang bcas pa'i bcom ldan 'das su bsgom mo/ /zhal brgyad phyag bcu drug pa/ zhabs bzhi bdud bzhi'i steng na phyed krung dang bcas pa'i gar gyis bzhugs pa'i phyag rgya lnga'i mi</text></item>
<item><p>242a.6</p><section></section><text>mgo'i phreng ba can/ bskal pa'i me ltar 'bar ba'i sku mdog khro ba dang bcas shing dbu skra kham pa gyen du brdzes pa/ spyan nyi shu rtsa bzhi pa/ phyag bcu drug pa/ lag pa g.yas kyi thod pa brgyad na/ glang po che dang / rta dang / bong bu dang / glang dang / rnga mo dang / seng ge</text></item>
<item><p>242a.7</p><section></section><text>dang / mi dang / byi la'o/ /g.yon pa'i thod pa brgyad na/ sa dang / chu dang / me dang / rlung dang / zla ba dang / nyi ma dang / gshin rje dang / nor sbyin rnams so/ /spyi bor sna tshogs rdo rje 'dzin cing / 'khor ba'i sdug bsngal 'phrog pa/ gri gug dang thod pa bsnams pa'i lha mo</text></item>
<item><p>242b.1</p><section></section><text>bdag med mas 'khyud pa bsgom mo/ /de'i 'og tu bdag nyid kyi snying gar nyi ma la hU~M blta'o/ /bdag med ma'i snying gar zla ba la aM blta'o/ /yang mgo bor ni oM/ mgrin par ni AH snying gar hU~M bkod la/ mig la gti mug rdo rje ma/ rna ba la zhe sdang rdo rje ma/ sna la</text></item>
<item><p>242b.2</p><section></section><text>ser sna rdo rje ma/ kha la 'dod chags rdo rje ma/ lus la phrag dog rdo rje ma/ yid la bdag med rnal 'byor ma rnams bkod la/ snying ga'i sa bon gyi 'od rnams kyis sangs rgyas rnams spyan drangs te/ a b+hi Shiny+tsa tu mAM sarba ta thA ga ta/ zhes bya bas dbang bskur bar gsol</text></item>
<item><p>242b.3</p><section></section><text>ba btab pas/ sangs rgyas rnams kyis me tog gi char phab ste bkug pa dang / lha mo brgyad kyis bstod pa dang / /mchod pa byed par bsgom mo/ /bsgom pas dub na sngags bzlas pa bya ste/ oM de ba pi tsu badzra hU~M hU~M hU~M phaT swA hA/ ldang ba na rang gi snying ga'i sa bon la lha</text></item>
<item><p>242b.4</p><section></section><text>mo bsdus te/ lha'i gzugs kyis rgyu bar bya'o/ /bsgom pa'i dus su thog ma dang tha mar gtor ma dbul bar bya'o/ /de la yaM las byung ba'i rlung gi dkyil 'khor gyi steng du raM las byung ba'i me'i dkyil 'khor bsgoms la/ der a las byung ba'i thod pa'i nang du/ </text></item>
<item><p>242b.5</p><section></section><text>go ku da ha na dang / bi mu ma ra shu'i sa bon las byung ba'i rdzas rnams la/ oM gyis byin gyis brlab par bya'o/ /de'i steng du hU~M las byung ba'i rdo rje bsgoms te/ rdo rje dang pad+ma sbyar ba'i me 'bar ba'i rnam par bsgoms la/ de'i 'od kyis de bzhin gshegs pa thams cad</text></item>
<item><p>242b.6</p><section></section><text>bltas la/ de bzhin gshegs pa thams cad kyi thugs ka'i sa bon las bdud rtsi bkug ste/ der bstims la/ oM AHhU~M zhes pas byin gyis brlab pa 'di ni/ gtor ma dang kha zas la sogs pa sbyang ba'i cho ga'o/ /de nas skad cig tsam gyis/ /</text></item>
<item><p>242b.7</p><section></section><text>nam mkha' nas chos 'byung bar chud pa'i pad+ma 'dab ma brgyad pa'i lte bar bcom ldan 'das kyi dkyil 'khor bsam/ dpa' bo gcig pu bltas la/ 'dab ma rnams la ni phyogs skyong rnams mdog sngon po rdo rje dang dril bu bsnams pa so so'i btsun mos 'khyud</text></item>
<item><p>243a.1</p><section></section><text>cing / g.yas brkyang gis bzhugs pa mi bskyod pas dbu brgyan par bsgom mo/ /de ltar de'i steng du tshangs pa la sogs pa'i lha rnams mdog dkar po rnam par snang mdzad kyi dbu rgyan can du bsam mo/ /'og tu ni sa'i 'og tu rgyu ba'i 'gro ba rnams mdog dmar</text></item>
<item><p>243a.2</p><section></section><text>po snang ba mtha' yas kyi dbu rgyan can du bsgom mo/ /thams cad kyi lce la hU~M dkar po bsams te/ rang gi snying ga'i sa bon las byung ba'i gau rI la sogs pa'i lha mo rnams kyis bdud rtsi phul bas tshim par bya'o/ /sngags ni 'di yin te/ oM in+da dza ma dza la dza k+Sha b+hU ta ba h+ni ba u</text></item>
<item><p>243a.3</p><section></section><text>ra k+kha tsan+da sudz+dza mA da pa p+pa ta lA pA ta la aSh+Ta sap+pa swA hA/ i daM ba liM b+hUM dza dzIM g+ha phu l+la d+hu pa mAM sa piM g+ha a m+b+ha sap+pa kadz+dza satwa kha n+ti khu Ni phe Ta gA da/ oM a kA ro mu khaM sarba d+ha rmA NAM A d+ya nu t+pa n+na twA ta oM AHhU~M phaT swA hA/ zhes pa lan gsum brjod la zhal bsil dbul lo/ /sngags ni</text></item>
<item><p>243a.4</p><section></section><text>oM hrIH bi shud+d+ha na ya sarba bi ka lbA na ya hU~M zhes bya ba yin no/ /de nas yid las byung ba'i mchod pas mchod par bya ste/ oM badzra muHsa gshegs su gsol bar bya'o/ /kha zas kyi dus su snga ma ltar sbyangs la bdag nyid kyi lce la rdo rje dkar po bsams la/ snying gar bcom ldan</text></item>
<item><p>243a.5</p><section></section><text>'das ltar de bzhin gshegs pa thams cad bstims te/ ye shes sems dpa'i sa bon gyis me sbar bar bya'o/ /chags pa spyod pa'i dus su ni/ shes rab ma bdag med mar bsgoms la/ de'i mgo bor ni oM/ lkog mar ni AHsnying gar hU~M/ pad+ma'i ge sar la a</text></item>
<item><p>243a.6</p><section></section><text>bsgoms la/ oM pad+ma su kha d+ha ra ma hA ra ga su khaM da t+da tsa tu rA nan+da b+ha ga bi shwa hU~M hU~M hU~M/ ka R+YaM ku ru Sh+wa me/ zhes bya ba 'dis pad+ma byin gyis brlab bo/ /rdo rje hU~M gis bskyed nas/ oM gyis nor bu byin gyis brlabs nas/ oM badzra ma hA dwe Sha tsa tu rA nan+da da ya ka kha ga mu kha e ka ra so nA tha</text></item>
<item><p>243a.7</p><section></section><text>hU~M hU~M hU~M ka R+YaM ku ru Sh+wa me zhes bya bas byin gyis brlab bo/ /siM siM siM/ ha ha ha zhes bya bas dga' ba brtsam par bya ste/ bla ma'i man ngag gis de'i skad cig ma rnams mtshon par byas la/ de'i bdud rtsi drangs nas bdag tshim par bya'o/ /nyal ba'i dus su ni/ chos thams cad</text></item>
<item><p>243b.1</p><section></section><text>lhan cig skyes pa'i rang bzhin du bsams la nyal bar bya'o/ /dpal dgyes pa rdo rje'i sgrub pa'i thabs dpa' bo gcig pa zhes bya ba/ slob dpon chen po nag po'i zhal snga nas mdzad pa rdzogs so// //rgya gar gyi mkhan po nag po dang / bod kyi lo tsA ba 'gos lhas</text></item>
<item><p>243b.2</p><section></section><text>btsas kyis bsgyur cing zhus te gtan la phab pa'o// @##/ /rgya gar skad du/ he badzra sA d+ha naM tat+t+wa o t+yota ta ka ra nA ma/ bod skad du/ dgyes pa'i rdo rje sgrub pa'i thabs de kho na nyid gsal bar byed pa zhes bya ba/ 'jam dpal gzhon nur gyur pa la phyag</text></item>
<item><p>243b.3</p><section></section><text>'tshal lo/ /oM dgyes pa'i rdo rje la phyag 'tshal lo/ /gcig dang du mas dpyad pa'i snying pos sprul pa'i sgyu ma'i dngos/ /'jig pa'i dus [(]gyi [,]kyi [)] sprin 'dra'i sku 'chad shes rab dam pas 'khyud/ /rdo rje las byung dag pa'i de nyid kyis sprul lha mos bskor/ /snying rjes khros</text></item>
<item><p>243b.4</p><section></section><text>pa'i gzugs can dgyes pa'i rdo rje rtag phyag 'tshal/ /rdo rje 'chang ba gang zhig gis/ /'bras bu dpal ldan khrag 'thung thugs/ /de gsal byed pa'i bla ma ni/ /dam tshig rdo rje la phyag 'tshal/ /dang por re zhig sdug bsngal rnam pa sna tshogs kyi gnod pas skyo bar gyur pa'i</text></item>
<item><p>243b.5</p><section></section><text>sems can gyi khams la dmigs la/ snying rje phul du byung ba'i ros gang ba'i dbang du gyur pa'i sems kyis sbyin pa la sogs pa'i pha rol tu phyin pa bcu goms par byas pas/ dag par gyur pa'i sems kyi rgyun dang ldan pa/ dpal dgyes pa'i rdo rje'i dkyil 'khor</text></item>
<item><p>243b.6</p><section></section><text>du dbang bskur zhing rjes su gnang ba thob pa/ dam tshig dang spyod pa la mkhas pa'i rnal 'byor pas/ /tho rangs langs la rang gi snying gar re pha las byung ba'i nyi ma'i dkyil 'khor gyi steng du mchog dang po'i yi ge hU~M bsam zhing / dur khrod la sogs pa'i yid du 'ong ba'i gnas</text></item>
<item><p>243b.7</p><section></section><text>'ga' zhig tu gnas la bde ba'i stan la 'dug ste ting nge 'dzin gyi phyag rgya dang ldan pas yi ge hU~M las byung ba'i 'od zer gyi lcags kyus/ bcom ldan 'das 'chad par 'gyur ba'i kha dog dang phyag dang mtshon cha can bkug la nam mkha'i phyogs su bltas te/ yid las byung ba'i me</text></item>
<item><p>244a.1</p><section></section><text>tog la sogs pa'i mchod pas mchod nas/ snying ga'i sa bon las byung ba'i gau rI la sogs pa'i lha mo rnams kyis 'dod pa'i yon tan lnga yis mchod par bya'o/ /de la gau rI ni ri dgas kyis mtshan pa'i thod pa phyag na bsnams pa'o/ /tsau rI ni rang byung</text></item>
<item><p>244a.2</p><section></section><text>gi me tog gis gang ba'i snod kyis lag pa brel ba'o/ /be tA li ni chu'i snod kyis lag gnyis pa brel bar gyur pa'o/ /g+ha sma rI ni shas gang ba'i snod thogs pa'o/ /puk+ka sI ni lag na tsan+dan gyis gang ba'i snod thogs pa'o/ /sha ba rI ni snod nas sbrang rtsi ldugs par byed pa'o/ /</text></item>
<item><p>244a.3</p><section></section><text>tsaN+Da lI ni cang te'u brdung zhing mchod par byed pa'o/ /Dom+bis ni mgul nas 'khyud cing snyoms par 'jug par byed do/ /de nas bcom ldan 'das de nyid kyi mdun du sdig pa bshags pa la sogs pa bya ste/ bdag gi sdig pa thams cad so sor bshags par bgyi'o/ /</text></item>
<item><p>244a.4</p><section></section><text>sangs rgyas dang byang chub sems dpa' dang / so so'i skye bo thams cad kyi bsod nams la rjes su yi rang ngo / /bdag byang chub kyi snying po la mchis kyi bar du thugs rje chen po dang ldan pa'i sangs rgyas rdo rje 'chang dang / theg pa chen po'i chos ma lus pa dang / byang chub</text></item>
<item><p>244a.5</p><section></section><text>sems dpa' phyir mi ldog pa dang lha mo'i tshogs dge 'dun la skyabs su mchi'o/ /bdag gis bla na med pa yang dag par rdzogs pa'i byang chub tu sems bskyed par bgyi ste/ sems can thams cad la phan pa dang bde ba bsgrub pa dang / 'di dag ji srid du mthar thug</text></item>
<item><p>244a.6</p><section></section><text>pa'i mya ngan las 'das pa sangs rgyas kyi byang chub la rab tu dgod pa'i phyir ro/ /'di lta ste/ bla na med pa'i theg pa chen po'i lam 'di nyid la yang brten par bgyi'o/ /bdag nyid kyang sangs rgyas dang byang chub sems dpa' thams cad la dbul lo/ /dge ba'i rtsa</text></item>
<item><p>244a.7</p><section></section><text>'di dag thams cad kyang bla na med pa yang dag par rdzogs pa'i byang chub tu yongs su bsngo bar bgyi'o zhes brjod cing phyag 'tshal nas gtor ma yang byin la yi ge brgya pa brjod pas mnyes par yang bya ste/ /oM shrI he ru ka sa ma ya ma nu pA la ya he ru ka twe no pa tiSh+Tha dr-i D+ho</text></item>
<item><p>244b.1</p><section></section><text>me b+ha ba/ a nu rak+to me b+ha ba/ su to Sh+yo me b+ha ba/ su po Sh+yo me b+ha ba/ sar+b+ba sid+d+hi m+me pra yats+tsha/ sar+b+ba ka r+m+ma su tsa me tsi t+taM shri yaHku ru hU~M/ ha ha ha ha hoH/b+ha ga bA na he ru ka /ma me mu ny+tsa he ru kwa b+ha ba ma hA sa ma ya sa twa AH hU~M phaT badzra muHzhes bya bas gshegs su gsol lo/ /de nas sems</text></item>
<item><p>244b.2</p><section></section><text>can thams cad la bu gcig pa sdug pa ltar mnyam pa'i mtshan nyid can gyi byams pa dang / de nyid sdug bsngal dang sdug bsngal gyi rgyu las bzlog par 'dod pa'i mtshan nyid can gyi snying rje dang / de dag nyid la lha'i bde ba bsgrub cing bskyed pa la dga' ba'i dga' ba</text></item>
<item><p>244b.3</p><section></section><text>dang / de nas de dag nyid la bla na med pa'i bde ba'i rnam pa'i lam sgrub par 'dod pa'i rnam pa can gyi btang snyoms bsgom par bya'o/ /'gro ba ngo bo nyid kyis stong / /mtshan ma med cing rgyu med de/ /thams cad rnam par rtog bral bas/ /smon lam dag kyang rnam par</text></item>
<item><p>244b.4</p><section></section><text>spangs/ /ma lus de ltar shes bya zhing / /bdag gi sgyu 'dra'i sems nyid de/ /rnam pa ma rig pa yis bskyed/ /de 'gags pa yis 'gag par 'gyur/ /oM shU nya tA dz+nyA na badzra swa b+hA ba A t+ma ko \u0f85haM/ zhes bya ba'i sngags rgyas byin gyis brlab par bya'o/ /de nas bsrung</text></item>
<item><p>244b.5</p><section></section><text>pa'i don du/ /re phas nyi ma sngon du rnam bsgoms nas/ /nyi der hU~M byung sna tshogs rdo rje ste/ /rdo rje de nyid kyis ni ra ba dang / /gur bcing ba yang rnam par bsgom par bya/ /'di yi don ni 'di yin te/ /nyi ma dang sna tshogs rdo rje dag las spros pas zhu zhing gcig du gyur pa</text></item>
<item><p>244b.6</p><section></section><text>las rnam par spros pas/ 'og tu rdo rje'i rang bzhin gyis gzhi dang / steng du rdo rje gur dang / thad kar rdo rje ra ba dang / de yi phyi rol du rdo rje me 'bar ba bsgom par bya zhing sngags kyis kyang brtan par bya ste/ oM ra k+Sha ra k+Sha hU~M hU~M hU~M phaT swA hA/ zhes bya'o/ /de'i dkyil du chos</text></item>
<item><p>244b.7</p><section></section><text>kyi dbyings rnam par dag pa'i ye shes kyi ngo bo nyid ston ka'i zla ba ltar dkar ba'i chos 'byung zhes bya ba gru gsum nam mkha'i khams bsgom par bya'o/ /de'i dkyil du yi ge yaM las byung ba'i rlung gi dkyil 'khor sngon po gzhu'i dbyibs can g.yo ba'i ba dan gnyis kyis</text></item>
<item><p>245a.1</p><section></section><text>mtshan pa'o/ /de'i steng du re pha las me'i dkyil 'khor gru gsum dmar po gru rnams su yi ge raM gyis mtshan pa'o/ /de'i steng du baM las byung ba'i chu'i dkyil 'khor zlum po kha dog dkar po bum pas mtshan pa'o/ /de'i steng du laM las byung ba'i sa'i</text></item>
<item><p>245a.2</p><section></section><text>dkyil 'khor gru bzhi pa ser po zur rnams su rdo rjes mtshan pa bsgom par bya'o/ /de nyid du bsgom pa po de nyid 'jig rten las 'das pa'i ye shes kyi khyad par byed pa nyid du nges par gnas so/ /de nas chos 'byung gi nang du 'byung ba chen po bzhi yongs su gyur pa las</text></item>
<item><p>245a.3</p><section></section><text>byung ba'i sna tshogs pad+ma'i steng gi sna tshogs rdo rje'i lte ba la thar pa chen po'i grong khyer rnam par snang mdzad kyi ngo bo rin po che sna tshogs kyi rang bzhin gyi gzhal yas khang ngo / /gru bzhi pa la sgo bzhi pa/ /ka ba brgyad kyis nye bar brgyan/ /phreng ba rnga yab sna tshogs ldan/ /</text></item>
<item><p>245a.4</p><section></section><text>rdo rje thig gis rnam par brgyan/ /ba dan sna tshogs g.yo ba'i sna/ /dril bu g.yer kha'i sgra dang ldan/ /'dod pa'i yon tan mchog mnga' ba'i/ /nye bar mkho bas rnam par brgyan/ /do shal do shal phyed pa dang / /rta babs bzhi yis mdzes par byas/ /rin po che</text></item>
<item><p>245a.5</p><section></section><text>dang rnam ldan zhing / /mda' yab phreng bas rnam par brgyan/ /gzugs kyi snam bur brgyad gnyis kyi/ /mchod pa'i lha mos mchod par byed/ /pi wang bsgying ma sngon mo ste/ /glu ma gling bu ser mo nyid/ /gar ma rdza ma ljang gu nyid/ /dgod ma rdza rnga dkar zhing dmar/ /</text></item>
<item><p>245a.6</p><section></section><text>gar ma lag pa bskor ba ste/ /glu ma ting ting shag dang bcas/ /bdug pa la sngon me tog dkar/ /mar me mar me'i 'od dang 'dra/ /dri ma ro ma kha dog dmar/ /reg ma me long ljang dang ldan/ /chos ma dkar zhing rang rtags kyis/ /kun kyang lag pa gnyis pa'o/ /</text></item>
<item><p>245a.7</p><section></section><text>phyi rol dur khrod 'jigs pa ste/ /rdo rje ra ba'i nang nyid du/ /gdug cing drag dang thug pa dang / /de bzhin 'bar ba'i phreng ba dang / /'jigs par byed pa'i thod pa can/ /g.yon nas shar sogs rim pa bzhin/ /drag tu dgod pa dbang ldan du/ /dbang phyug nags tshal</text></item>
<item><p>245b.1</p><section></section><text>me yi mtshams/ /'jigs byed mun pa bden bral du/ /rlung du kI li kI la sgrogs/ /shir sha a shwa kang ka li/ /tsU ta'i shing ni shar sogs rim/ /shing chen ka rany+dza nyid dang / /'khri shing can dang a rdzu na/ /dbang po nor sbyin zhags pa can/ /gshin rje'i rgyal po'i phyogs su</text></item>
<item><p>245b.2</p><section></section><text>'dod/ /dbang ldan mtshams dang byin za dang / /srin po'i dbang po rlung dag tu'o/ /nor rgyas bu dang ta k+sha ka /k+ka rko Ta dang pad+ma dang / /pad+ma chen po hu lu n+ta/ /rigs ldan dang ni dung skyong nyid/ /sgrogs byed 'khor byed 'jigs pa dang / /ldog byed dang ni mthug po nyid/ /'gengs</text></item>
<item><p>245b.3</p><section></section><text>byed dang ni char 'bebs dang / /gtum pa rim bzhin sprin gyi bdag /de la brgya byin ni glang po che la zhon pa mdog ser po lag pa g.yon na rdo rjes mtshan pa'i thod pa thogs pa'o/ /nor sbyin ni gnod sbyin la zhon pa mdog ser po gsus pa 'phyang ba mi'u thung g.yon thod pa dang</text></item>
<item><p>245b.4</p><section></section><text>dbyug pa thogs pa'o/ /chu lha ni chu srin la zhon pa mdog dkar po sbrul gyi rgyan gyis brgyan pa'i g.yon na thod pa dang zhags pa thogs pa'o/ /gshin rje ni ma he la zhon pa mdog sngon po lto 'phyong ba skra ser po gyen du brdzes pa mi'u thung gi gzugs can g.yon na thod pa dang dbyug</text></item>
<item><p>245b.5</p><section></section><text>pa thogs pa'o/ /dbang ldan ni glang po la zhon pa mig gsum pa mdog dkar po g.yon na thod pa dang mdung thogs pa'o/ /byin za ni ra skyes la zhon pa mdog dmar ser phyag bzhi pa skra ser po dbyu sgu gsum pa dang thod pa dang phreng ba 'dzin pa'o/ /srin po'i bdag po ni ro la</text></item>
<item><p>245b.6</p><section></section><text>zhon pa mi'u thung gi gzugs can mdog sngon po skra ser po gyen du 'bar ba gsus pa 'phyang ba g.yon na ral gri dang thod pa thogs pa'i/ /rlung gi bdag po ni mdog sngon po ri dgas la zhon pa zhi ba'i gdong can ba dan thogs pa'o/ /'jig rten skyong ba 'di dag kun rang gi mdog</text></item>
<item><p>245b.7</p><section></section><text>dang gdan dang phyag mtshan dang ldan zhing kun kyang g.yas kyis ni bcom ldan 'das la phyag 'tshal ba'o/ /sprin rnams kyi kha dog ni 'jig rten skyong ba rnams lta bu'o/ /klu rnams ni de dag la gnas pa ste/ kun kyang thal mo sbyar ba'o/ /shing brgyad la gnas pa'i zhing skyong</text></item>
<item><p>246a.1</p><section></section><text>ba rnams ni phyogs skyong ba brgyad kyi bzhon pa rnams kyi gdong lta bu skra dmar ser gyen du brdzes pa bzhin gyur pa ste/ shi ri Sha la gnas pa ni lha'i dge 'dun zhes bya ba mdog dkar po'o/ /shing tsU ta la gnas pa ni gshin rje zhes bya ba ste mdog sngon po'o/ /</text></item>
<item><p>246a.2</p><section></section><text>a shwa ka la gnas pa ni sprin gyi rgyal po zhes bya ba ste mdog dmar po'o/ /byang chub kyi shing la gnas pa ni gnod sbyin gyi sde dpon zhes bya ba ste/ mdog ser po'o/ /ka ra ny+dza'i shing la gnas pa ni drang srong 'dus pa zhes bya ba ste dmar po'o/ /'khri shing can la gnas pa ni srin</text></item>
<item><p>246a.3</p><section></section><text>po'i tshogs can te kha dog sngon po'o/ /a rdzu na la gnas pa ni rlung gi rgyal po zhes bya ba ste kha dog ljang gu'o/ /shing chen po la gnas pa ni yi dgas 'dus pa zhes bya ba ste du ba'i mdog can du blta bar bya'o/ /phyogs brgyad kyi dur khrod rnams ni mgo bcad pa dang / dbyangs</text></item>
<item><p>246a.4</p><section></section><text>pa dang / bsnyal ba dang / gsal shing gis phug pa dang / mgo bo dang / keng rus dang / ba glang gi tshe dang / khwa dar 'ug pa dang / bya rgod dang ro langs rnams phaT ces bya ba'i sgra sgrogs par byed de/ ma lus pa kun kyang sngon gyi grub pa thob pa rnams kyis mngon par brtags</text></item>
<item><p>246a.5</p><section></section><text>pa'o/ /gnod sbyin dang srin po dang / yi dgas dang / sha za dang smyo byed dang / brjed byed dang gdon dang / mkha' 'gro dang / mkha' 'gro rnams kyis rnam par brgyan cing sgrub pa po rnams dang bcas par blta bar bya'o/ /de'i snying po'i pad+ma ni/ 'dab ma sna tshogs ge sar bcas/ </text></item>
<item><p>246a.6</p><section></section><text>sgo bzhi dang ni mtshams bzhi ru/ /sna tshogs pad+ma'i ri bong can/ /tshangs pa dbang po nye dbang drag /gshin rje de bzhin gnod sbyin bdag /bden bral dang ni thags bzangs ris/ /dbus su bdud ni bzhi po dag /nyi ma'i dkyil 'khor dkyil gnas pa/ /'jigs su rung ba'i</text></item>
<item><p>246a.7</p><section></section><text>snying ga mnan/ /de la gdan dbus ma'i steng du dbyangs kyi yi ge bco lnga las zla ba'i dkyil 'khor me long lta bu'i ye shes kyi ngo bo nyid do/ /de'i steng du gsal byed kyi yi ge sum cu rtsa bzhi las nyi ma'i dkyil 'khor mnyam pa nyid kyi ye shes kyi ngo bo nyid do/ /de'i dbus su</text></item>
<item><p>246b.1</p><section></section><text>yi ge aM dang hU~M yongs su gyur pa las gri gug dang thod pa kha sbyor rang gi sa bon gyi snying po can so sor rtog pa'i ye shes kyi ngo po nyid do/ /de dang de las rnal 'byor ma'i rigs dpag tu med pa'i sprul pa'i de bzhin gshegs pa rnams yang dag par spros la/ 'gro ba</text></item>
<item><p>246b.2</p><section></section><text>rnams sangs rgyas kyi rang bzhin du byas nas de nyid du 'dus shing gcig tu gyur pa ni bya ba nan tan gyi ye shes kyi ngo bo nyid do/ /de nas zla ba dang nyi ma dang phyag mtshan dang sa bon yongs su gyur pa las byung ba'i bcom ldan 'das rdo rje sems dpa' 'chad par gyur pa'i kha dog</text></item>
<item><p>246b.3</p><section></section><text>dang dbyibs dang / phyag dang mtshon cha can rang snang ba'i rig mas 'khyud pa nyid du chos kyi dbyings shin tu rnam par dag pa'i ye shes kyi ngo bo nyid bsgom par bya ste/ 'di ni mngon par byang chub pa rnam pa lnga'o/ /de nas bar snang la yi ge hoHgnyis kyis brten pa'i yi ge aM dang</text></item>
<item><p>246b.4</p><section></section><text>hU~M bltas la/ shin tu dga' ba'i sgras yang dag par bkug nas/ bcom ldan 'das kyi zhal nas zhugs shing bcom ldan 'das ma'i pad+mar lhung bar bsgom par bya'o/ /de nas 'dod chags chen po'i mes bcom ldan 'das ma dang bcas pa'i bcom ldan 'das zhu bar</text></item>
<item><p>246b.5</p><section></section><text>gyur pa la byang chub kyi sems zhu ba'i gzugs kyi dkyil 'khor du blta bar bya'o/ /de nas de bslang bar bya ba'i phyir rang rang gi phyogs nas 'ongs pa'i puk+ka sI la sogs pa'i lha mo bzhi po rnams rang rang gi phyogs su stan la 'dug nas tshigs su bcad pa bzhis skul bar byed pa</text></item>
<item><p>246b.6</p><section></section><text>ni/ /bzhengs shig dang sgrol thugs rje'i thugs/ /puk+ka sI ni bdag la skyobs/ /stong pa'i rang bzhin nyid spongs la/ /bdag la bde chen sbyor bzhed mdzod/ /khyod mi bzhugs na bdag 'gum pas/ /dgyes pa'i rdo rje khyod bzhengs shig /stong pa'i rang bzhin nyid spongs la/ /</text></item>
<item><p>246b.7</p><section></section><text>ri khrod ma 'bras grub par mdzod/ /dga' gtso 'jig rten mgron gnyer nas/ /stong pa nyid la bzhugs sam ci/ /khyod med phyogs mi 'tshal bas na/ /tsaN+Da lI bdag gsol ba 'debs/ /bdag gis khyod kyi thugs 'tshal gyis/ /mig 'phrul mnga' ba khyod bzhengs shig// </text></item>
<item><p>247a.1</p><section></section><text>Dom+bi mo bdag sgrin mo lags/ /thugs rje rgyun bcad ma mdzad cig /de nas bskul ba'i de ma thag zla bar zhu bar gyur pa las zla ba dang nyi ma'i dkyil 'khor kyi steng gi gri gug dang thod pa'i dkyil na sa bon gnyis po de nyid do/ /de dag las spro ba'i sbyor</text></item>
<item><p>247a.2</p><section></section><text>bar rnal 'byor ma'i 'khor lo'i rnam pas 'gro ba rnams kyi don byas nas de dag nyid du bsdus pa las zla ba dang nyi ma dang sa bon dang phyag mtshan yongs su gyur pa las byung ba'i dpal he ru ka'i gzugs gnyis par bdag nyid bsgom par bya'o/ /zhabs rnams sa la brdeb</text></item>
<item><p>247a.3</p><section></section><text>mdzad cing / /lha dang lha min rnams la bsdigs/ /khros shing spyan ni dmar la zlum/ /gzhon shing lang tsho ldan pa'i gzugs/ /zhal brgyad phyag ni bcu drug pa/ /zhabs rnams bzhi yis gshegs mdzad cing / /bdud rnams bzhi ni mnyam par mnan/ /thod pa'i</text></item>
<item><p>247a.4</p><section></section><text>phreng bas dbu la brgyan/ /'jigs pa'i lus can thal bas bskus/ /skyil krung phyed pa'i gar stabs can/ /rtsa ba'i zhal ni nag po che/ /g.yas pa kun+da lta bu ste/ /g.yon pa dmar po cher 'jigs pa/ /steng gi dud mdog rnam par 'gyur/ /lhag ma bung ba lta bu</text></item>
<item><p>247a.5</p><section></section><text>ste/ /re re la yang spyan gsum mo/ /zhal nas hU~M zhes spro mdzad cing / /phyag rgya lnga yis rgyan du byas/ /kha dog nag po 'jigs chen po/ /sna tshogs rdo rjes spyi bor brgyan/ /sgeg dang dpa' byad 'jigs su rung / /drag dang rgod dang 'jigs par byed/ /snying rje rngam</text></item>
<item><p>247a.6</p><section></section><text>dang zhi ba yi/ /gar dgu'i ro dang ldan pa nyid/ /skra ni dmar ser gyen du 'bar/ /'jigs pa po yang 'jigs par byed/ /mgo bo'i phreng ba'i do shal can/ /'jig pa'i dus kyi me 'dra'i mdangs/ /glang po rta bong glang rnga mo/ /mi dang sha ra b+ha byi la/ /g.yas pa'i</text></item>
<item><p>247a.7</p><section></section><text>thod pa brgyad rnams la/ /gnyis 'thung la sogs rim shes bya/ /sa dang chu dang rlung dang ni/ /me dang zla ba nyi ma dang / mthar byed dang ni nor sbyin nyid/ /g.yon pa'i thod pa brgyad na'o/ /snyoms par 'jug pa'i bdag med ma/ /rang snang ba ni phyag rgya lnga/ /phyag gnyis zhal</text></item>
<item><p>247b.1</p><section></section><text>gcig zhabs gnyis pa/ /de ni gri gug thod pa 'dzin/ /de nas bcom ldan 'das kyi thugs ka'i nyi ma la thod pa'i steng du yi ge hU~M dang / bcom ldan 'das ma'i thugs ka'i zla ba'i steng gi gri gug la yi ge aM blta'o/ /dbu la pad+ma dkar po dang zla ba la oM mo/ /mgur la pad+ma</text></item>
<item><p>247b.2</p><section></section><text>dmar po dang chos 'byung la yi ge AH'o/ /thugs kar sna tshogs pad+ma dang / nyi ma la yi ge hUM bsgom par bya'o/ /mig la zla ba'i dkyil 'khor gyi steng gi 'khor lo la yi ge a las byung ba'i rdo rje ma dkar mo'o/ /rna ba la nyi ma dang rdo rje'i steng du aM las byung ba'i bdag med ma</text></item>
<item><p>247b.3</p><section></section><text>sngon mo'o/ /sna la ni nyi ma dang rin po che'i steng du yi ge i las byung ba'i gau rI ma ser mo'o/ /lce la pad+ma dang nyi ma'i steng du yi ge I las byung ba chu'i rnal 'byor ma dmar mo'o/ /spyi gtsug tu sna tshogs rdo rje dang nyi ma'i steng du yi ge u las byung ba'i rdo rje mkha' 'gro ma ljang gu'o/ /</text></item>
<item><p>247b.4</p><section></section><text>snying gar sna tshogs pad+ma dang / rdo rje'i steng du yi ge aM las byung ba'i bdag med ma dkar mo bsam par bya'o/ /lha mo 'di dag thams cad kyang g.yon na thod pa dang / kha T+wAM ga g.yas na gri gug thogs pa'o/ /de'i rjes la lte bar pad+ma dkar po 'dab ma drug cu rtsa bzhi pa dang zla ba</text></item>
<item><p>247b.5</p><section></section><text>la oM dkar po'o/ /dbus kyi 'dab ma brgyad la g.yon skor du a ka tsa Ta ta pa ya sha rnams so/ /snying ga'i sna tshogs pad+ma 'dab ma brgyad pa kha thur du bltas pa'i mtshams kyi 'dab ma bzhi la ya ra la wa rnams so/ /phyogs kyi 'dab ma bzhi la a i e o bzhi'o/ /</text></item>
<item><p>247b.6</p><section></section><text>lte ba la ni yi ge hU~M kha thur du bltas pa'o/ /mgrin pa'i pad+ma dmar po 'dab ma bcu drug pa kha gyen du bltas pa'i dkyil du gnas pa'i phyogs kyi 'dab ma bzhi la g.yon skor du A I U ai bzhi'o/ /lte ba la ni yi ge oM mo/ /mgo bor pad+ma dkar po 'dab ma sum cu rtsa</text></item>
<item><p>247b.7</p><section></section><text>gnyis pa'i lte la la yi ge haM kha thur du bltas pa'o/ /de'i rjes la bcom ldan 'das kyi thugs ka'i sa bon spros pa'i 'od zer kha dog nag po lcags kyu'i rnam pa lta bus de bzhin gshegs pa thams cad spyan drangs nas nam mkha'i phyogs su bltas te/ ma mo brgyad kyis yang</text></item>
<item><p>248a.1</p><section></section><text>dag par mchod nas/ dbang bskur bar gsol ba btab par bya ste/ de bzhin gshegs pa thams cad kyis bdag la dbang bskur du gsol zhes bya bas so/ /de nas sangs rgyas bdag nyid chen po he ru ka'i gzugs can de dag las dpag tu med pa'i rnal</text></item>
<item><p>248a.2</p><section></section><text>'byor ma bsgrubs nas/ de bzhin gshegs pa lnga'i bdag nyid can gyis bum pas dbang bskur pas me tog gi char dang gur gum gyi char yang 'bab par 'gyur ro/ /gzugs kyi rdo rje ma la sogs pas bstod par byed cing sangs rgyas spyan la sogs pas rdo rje'i glu len par byed do/ /dbang</text></item>
<item><p>248a.3</p><section></section><text>bskur ma thag tu rgyal ba mi bskyod pas dbu la brgyan par bsam mo/ /'di ni dang po'i rnal 'byor zhes bya ba ste/ ting nge 'dzin dang po ngo bo nyid kyi sku'o/ /de'i rjes la snga ma bzhin du bcom ldan 'das ma'i dbu la oM mo/ /thugs kar hU~M ngo / /ze 'bru la yi ge AHbltas la/ oM pad+ma</text></item>
<item><p>248a.4</p><section></section><text>su kha d+ha ra/ ma hA rA ga /su khaM da t+ta/ tsa tu ra A na n+da/ b+ha ga bi shwa hU~M hU~M hU~M/ ka R+YAM ku ru Sh+wa me/ yi ge hU~M las bcom ldan 'das kyi rdo rje bsgoms la/ oM las nor bu phaT las bug pa bsams te/ oM badzra ma hA dwe Sha tsa tu ra A na n+da/ dA ya ka kha ga mu kha e ka ra so nA tha hU~M hU~M hU~M</text></item>
<item><p>248a.5</p><section></section><text>ka R+YaM ku ru Sh+wa me/ siM siM siM ha ha ha zhes bya bas dga' ba brtsam par bya'o/ /de nas snyoms par 'jug pa'i sgras bskul bas/ de bzhin gshegs pa thams cad zhal gyi lam nas zhugs nas thugs kar zhu bar gyur cing rdo rje'i lam nas pad+ma'i nang du zla ba zhu bar gyur pa'i yi ge gaM</text></item>
<item><p>248a.6</p><section></section><text>yongs su gyur pa las/ gau rI kha dog nag mo gri gug dang ro hi ta'i nya thogs pa sprul nas/ shes rab kyi thugs ka nas byung nas 'gro ba rnams kyi don byas te/ shar phyogs kyi sgo'i stan la gnas par blta bar bya'o/ /de bzhin du tsaM las tsau rI btsod kyi mdog can cang te'u dang</text></item>
<item><p>248a.7</p><section></section><text>phag bsnams pa lho phyogs kyi sgo'i stan la'o/ /de bzhin du baM las byung ba'i ro langs ma kha dog ser mo rus sbal dang thod pa thogs pa nub phyogs kyi sgor ro/ /de bzhin du g+haM las byung ba'i g+ha sma rI mdog ljang gu sbrul dang rnal 'byor gyi snod thogs pa byang phyogs kyi</text></item>
<item><p>248b.1</p><section></section><text>sgor ro/ /de bzhin du paM las byung ba'i puk+ka sI i n+d+ra nI la lta bu seng ge dang dgra sta 'dzin pa ni dbang ldan gyi mtshams su'o/ /de bzhin du shaM las byung ba'i sha ba rI mdog dkar mo dge slong dang 'khar gsil thogs pa ni me'i mtshams kyi stan la'o/ /de bzhin du tsaM las byung ba'i</text></item>
<item><p>248b.2</p><section></section><text>tsaN+Da lI nam mkha' ltar sngo bsangs 'khor lo dang bshol mda' thogs pa ni bden bral mtshams kyi stan la'o/ /de bzhin du DaM las byung ba'i Dom+bi nI sna tshogs mdog can rdo rje dang sdigs mdzub kyi phyag rgya can rlung gi mtshams kyi stan la blta'o/ /de ltar yongs su rdzogs pa'i</text></item>
<item><p>248b.3</p><section></section><text>dkyil 'khor bltas la/ snying ga'i sa bon gyi 'od zer gyis ye shes kyi dkyil 'khor bkug la mdun gyi nam mkha'i phyogs su bltas nas zhal brgyad pa'i sngags kyis bgegs bskrad la/ oM shrI he ru ka a r+g+haM pra tIts+tsha swA hA/ /zhes bya bas yon chab dbul lo/ /oM shrI he ru ka pA d+yaM pra</text></item>
<item><p>248b.4</p><section></section><text>tI ts+tsha swA hA/ /zhes bya bas zhabs bsil dbul lo/ /oM shrI he ru ka a ny+tsa mA naM/ /zhes bya bas zhal bsil dbul lo/ /oM gau rI A ka R+Sha ya dzaHoM tsau rI pra be sha ya hUM/ /oM be+e tA lI ban+d+ha paM/ oM g+hasma rI to Sha ya hoH/zhes bya bas dgug pa dang gzhug pa bcing ba dang dbang du byas nas</text></item>
<item><p>248b.5</p><section></section><text>ye shes kyi 'khor lo dang / dam tshig gi dkyil 'khor gcig tu ro mnyam par bsgoms la/ snying ga'i sa bon gyi 'od zer gyi lcags kyus ye shes kyi dkyil 'khor bkug nas mchod pa byas nas/ dbang bskur bar gsol ba gdab par bya'o/ /de nas de dag gis bdag nyid</text></item>
<item><p>248b.6</p><section></section><text>dbang bskur bar bsgom mo/ /dbang bskur bar gyur pa rnams kyi dbu la ni rgyal ba rnams so/ /de la puk+ka sI dang gau rI la ni mi bskyod pas so/ /sha ba ra'i dang tsau rI la ni rnam par snang mdzad kyis so/ /tsaN+Da lI dang be tA li la ni rin chen 'byung gnas kyis so/ /Dom+b-i nI dang g+ha sma rI la ni</text></item>
<item><p>248b.7</p><section></section><text>'od dpag med gyis rgyas gdab par bya'o/ /de nas yongs su rdzogs par gyur pa'i dkyil 'khor la bltas la/ sgyu ma lta bu dang rmi lam lta bur mos par byas nas/ snying ga'i sa bon las mchod pa'i lha mo brgyad spros pa de dag las spos pa'i sprin gyis gtso bo dang bcas pa'i</text></item>
<item><p>249a.1</p><section></section><text>dkyil 'khor la mchod par bya'o/ /de nas de dag la mngon sum du bdag nyid kyis bstod par bya ste/ 'jigs chen mche ba gtsigs pa po/ /rgyu ma'i phreng bas rnam par brgyan/ /sha chen dag ni gsol mdzad pa/ /he ru ka la phyag 'tshal lo/ /zhes bya bas</text></item>
<item><p>249a.2</p><section></section><text>so/ /de nas yi ge yaM las byung gi dkyil 'khor de'i steng du raM las me'i dkyil 'khor/ de la a las byung ba'i thod pa de'i dkyil du oM gyis mtshan pa'i rdzas rnams so/ /de'i steng du hU~M las rdo rje'o/ /rdo rje dang pad+ma sbyor ba las me 'bar bar gyur pa des de dag bskol bar gyur pas/ </text></item>
<item><p>249a.3</p><section></section><text>smin cing zhu bar gyur pa de'i 'od zer gyis de bzhin gshegs pa thams cad kyi thugs ka'i sa bon gyi bdud rtsi blangs nas de dag gcig tu byas nas/ oM AHhU~M zhes bya bas mngon par bsngags la/ yi ge hU~M las lce rdo rje dkar por gyur par bsgoms te/ snying gar nyi ma la dkyil</text></item>
<item><p>249a.4</p><section></section><text>'khor gyi 'khor lo mos pa byas la/ bdud rtsi des bdag nyid dang dkyil 'khor gyi 'khor lo'i tshim par bya'o/ /ma mo'i grong khyer nyams dga' bar/ /gtso bo 'di 'dra bsgom par bya'o/ /dba' rlabs med pa'i bde ba 'thob/ /rlabs med pa yis bde ba nyid/ /ces bya ba ni/ gnyis pa</text></item>
<item><p>249a.5</p><section></section><text>dkyil 'khor rgyal mchog gi ting nge 'dzin de longs spyod rdzogs pa'i sku'o/ /thugs ka'i sa bon gyi 'od zer gyis dpag tu med cing mtha' med pa'i 'jig rten gyi khams kyi sems can rnams dpal he ru ka'i gzugs su sbyangs nas yang dag par bkug ste/ dkyil 'khor du</text></item>
<item><p>249a.6</p><section></section><text>chud par byas la/ dkyil 'khor ni bdag nyid du/ bdag nyid ni ye shes sems dpar/ ye shes sems dpa' ni phyag mtshan du/ phyag mtshan ni sa bon du/ sa bon thig ler/ thig le las kyang yud tsam gyis gsal ba nyid du dkyil 'khor gyi 'khor lo'i rnam par bsams</text></item>
<item><p>249a.7</p><section></section><text>la/ de ltar yang dang yang du spro zhing bsdu bar bya'o/ /'di ni sems skyo ba rnams kyi thig le'i rnal 'byor ro/ /bde ba chen po'i ting nge 'dzin gyis de bzhin gshegs pa thams cad bcug la shes rab kyi pad+ma'i ze 'bru'i mthar rang gi sa bon gyi dkyil du yungs kar tsam gyi rin</text></item>
<item><p>249b.1</p><section></section><text>po che'i nang du chud par dkyil 'khor gyi 'khor lo gzung bar bya zhing bsam par byas nas/ de la mtshan ma lnga 'byung bar 'gyur ro/ /phyi nas rjes su dran pa'i rnal 'byor gyis spro bar bya'o zhes bya ba ni phra mo'i rnal 'byor ro/ /de ltar yud tsam gyis ye shes las rab tu grub pa'i dpag tu med</text></item>
<item><p>249b.2</p><section></section><text>pa'i 'od zer gyi tshogs spros pas bdag dang gzhan mthong bar sbyor bar nyid kyis rjes su dran pa'i rnal 'byor gyi bdag nyid kyis ma lus pa yongs su rdzogs par bsgom par bya'o/ /bsgom pas skyo bar gyur na sngags bzla bar bya ba ste/ sngags la yang chags par mi bya'o/ /de la</text></item>
<item><p>249b.3</p><section></section><text>'dir khams phra ba la sems sbyar la sna'i rtse mor sems brtan par byas nas/ 'jug pa dang gnas pa dang 'byung ba'i rim pa dang yi ge gsum gyis sbyar la bzla bar bya'o/ /yang na snying ga'i nyi ma'i dkyil 'khor la yi ge bcu gsum mar me'i phreng ba bzhin du 'bar ba sems</text></item>
<item><p>249b.4</p><section></section><text>kyis bris la/ sems kyis bris pa bzhin du nges par bzla bar bya ste/ oM de ba pi tsu badzra hU~M hU~M hU~M phaT swA hA/ zhes bya'o/ /'di ni las rgyal mchog ces bya ste/ ting nge 'dzin gsum pa sprul pa'i sku'o/ /de nas las thams cad grub par bya ba'i phyir phreng ba'i sngags bzla bar</text></item>
<item><p>249b.5</p><section></section><text>bya'o/ /de yang dkyil 'khor gyi 'khor lo'i rnam par gnas pa thugs ka'i sa bon las phreng ba'i sngags byung bar bsam zhing zhal thams cad dang lha mo thams cad kyi zhal nas sngags brjod par bsam par bya'o/ /gal te langs par 'dod na des lha mo'i 'khor lo'i thugs</text></item>
<item><p>249b.6</p><section></section><text>ka'i sa bon gyi nang du chud par bsgoms la/ rten gyi dkyil 'khor shin tu rgya chen por bsgom par bya zhing / tshigs su bcad pa 'dis bsod nams yongs su bsngo bar bya ste/ bsod nams 'dis ni thams cad mkhyen pa nyid/ /thob nas nyes pa'i dgra rnams las rgyal te/ /</text></item>
<item><p>249b.7</p><section></section><text>rga nad mchi ba'i dba' rlabs 'khrugs pa yi/ /srid pa'i mtsho las 'gro ba 'don par shog /ces bya'o/ /smon lam yang dag gdab par bya ste/ /rigs su skye dang dam tshig can/ /smyo med dgyes pa'i rdo rje ston/ /bla ma la gus snying rje ldan/ /skye zhing skye bar 'gyur</text></item>
<item><p>250a.1</p><section></section><text>bar shog /lag pa rdo rje dril bu 'khrol/ /zab mo'i chos 'di klog pa dang / /btsun mo'i khu ba mnyam zas can/ /skye zhing skye bar 'gyur bar shog /de nas 'khor ba'i sems can rnams he ru ka'i gzugs su mos bar bya zhing 'byung ba chen po bzhi ni puk+ka sI la</text></item>
<item><p>250a.2</p><section></section><text>sogs pa bzhi'i ngo bor nges par byas nas/ de ltar dgyes pa'i rdo rje'i nga rgyal gyis thams cad bya'o/ /gung gi thun dang phyi dro'i thun la yang de bzhin du stan bde ba la 'dug ste/ yud tsam gyis dgyes pa'i rdo rje'i gzugs su bdag nyid lhag par mos par byas nas/ /snying ga'i</text></item>
<item><p>250a.3</p><section></section><text>sa bon las byung ba'i lha mo rnams gnas ji lta ba bzhin du bltas la/ /ye shes sems dpa' gzhug pa dang / dbang bskur ba dang / mchod pa dang / bstod pa dang / bdud rtsi myang ba dang / bzlas pa la sogs pa bya'o/ /gnyid log pa'i dus su ye shes sems dpa' snying ga'i</text></item>
<item><p>250a.4</p><section></section><text>sa bon las byung nas nam mkha'i phyogs su bltas te/ ma mo brgyad kyis yang dag par mchod la/ yi ge brgya pa brjod cing mthar muHzhes bya ba dang ldan pas gshegs su gsol lo/ /dkyil 'khor gyi 'khor lo ni thugs kar bsdus la yan lag gi sbyor ba byas nas sna</text></item>
<item><p>250a.5</p><section></section><text>tshogs 'di dag lhan cig skyes pa'i dga' ba'i ngo bor mos par byas nas gnyid log par bya'o/ /lha mo bzhi'i glus bskul bas sad par byas la/ langs nas thams cad snga ma bzhin du bya'o/ /de ltar rtag tu ji srid dngos grub kyi mtshan ma ma byung gi bar du bya'o/ /de mthong</text></item>
<item><p>250a.6</p><section></section><text>nas rgyud ji lta ba bzhin du nyams su blang bar bya'o/ /phyag drug pa yang de bzhin de/ /phyag g.yon gyi dang po na rtse gsum pa/ g.yas kyi dang po na rdo rje/ g.yon gyi gnyis pa na dril bu/ g.yas kyi gnyis pa ni gri gug /phyag lhag ma gnyis kyis shes rab ma la 'khyud</text></item>
<item><p>250a.7</p><section></section><text>pa'o/ /de bzhin du phyag bzhi pa'i phyag g.yas kyi dang po na rdo rje/ g.yon na thod pa/ lhag ma gnyis kyis shes rab ma la 'khyud pa'o/ /de bzhin du phyag gnyis pa'i g.yas na rdo rje/ g.yon na thod pa 'dzin pas shes rab la 'khyud pa ste/ dkyil 'khor gyi gtso</text></item>
<item><p>250b.1</p><section></section><text>bo'i gzugs su bsgom par bya'o/ /'di dag kyang phyag bcu drug pa bzhin du thams cad bsgom par bya'o/ /bzlas pa dang bsgom pas skyo bar gyur na thams cad rnam par dag par lhag par mos par bya'o/ /phyag bcu drug ni stong pa nyid de gang dag ce na/ nang stong pa nyid dang / </text></item>
<item><p>250b.2</p><section></section><text>phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / </text></item>
<item><p>250b.3</p><section></section><text>dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang / ngo bo nyid stong pa nyid dang / dngos po med pa'i ngo bo nyid stong pa nyid 'di dag ni</text></item>
<item><p>250b.4</p><section></section><text>phyag bcu drug go/ /bsdu ba'i dngos po bzhi ni zhabs bzhi ste/ sbyin pa dang / snyan par smra ba dang / don spyod pa dang / don mthun pa'o/ /pags pa ni byang chub kyi yan lag bdun te gang dag ce na/ dran pa dang / brtson 'grus dang / dga' ba dang / shin tu sbyangs pa dang / </text></item>
<item><p>250b.5</p><section></section><text>ting nge 'dzin dang / btang snyoms dang / chos rab tu rnam par 'byed pa yang dag byang chub kyi yan lag ces bya ba ste/ 'di dag ni pags pa'o/ /sha ni puk+ka sI'o/ /khrag ni sha ba rI'o/ /khu ba ni tsaN+Da lI'o/ /tshil dang rkang ni Dom+bi nI'o/ /rus pa ni bden pa bzhi'o/ /sdug</text></item>
<item><p>250b.6</p><section></section><text>bsngal dang kun 'byung ba dang / 'gog pa dang lam mo/ /zhal brgyad ni rnam par thar pa brgyad de gang dag ce na/ gzugs stong pa nyid du mthong ba dang / nang gi gzugs stong pa nyid du mthong ba dang / sdug pa dang mi sdug pas byas pa'i lta ba stong pa nyid du mthong ba dang / </text></item>
<item><p>250b.7</p><section></section><text>nam mkha' mtha' yas skye mched stong pa nyid du mthong ba dang / rnam shes mtha' yas skye mched stong pa nyid du mthong pa dang / ci yang med pa'i skye mched stong pa nyid du mthong ba dang / 'du shes med 'du shes med min skye mched stong pa nyid du mthong ba dang / 'du shes dang tshor</text></item>
<item><p>251a.1</p><section></section><text>ba 'gog pa stong pa nyid du mthong ba'o/ /'dod chags chen po las byung bas/ /g.yon pa'i zhal ni legs par 'dzin/ /gti mug chen po dag pa'i bdag /zhal ni g.yas pa dag tu gnas/ /bdud rnams bzhi po zhi phyir dang / /nyon mongs thams cad zhi</text></item>
<item><p>251a.2</p><section></section><text>bya'i phyir/ /g.yas dang g.yon pa'i zhal gnyis gnyis/ /gnag cing 'gyur bar shes par bya/ /zhe sdang chen po rmongs chen dang / /'dod chags che las kun 'byung bar/ /rtsa ba'i zhal ni shes bya ste/ /nyams dgu yi ni tshul gyis gnas/ /mkha' dang gnyis med</text></item>
<item><p>251a.3</p><section></section><text>mtshon byed par/ /steng gi zhal ni shes par bya/ /ro dgu'i nyams dang ldan pa ni/ /sgeg dang dpa' byad 'jigs rung dang / /drag dang dgod dang 'jigs par byed/ /snying rje rngam dang zhi ba yi/ /ro dgu'i nyams zhes brjod pa yin/ /'tsho ba log pa spong ba'i phyir/ /mche ba</text></item>
<item><p>251a.4</p><section></section><text>cung zhig gtsigs par byed/ /smin ma khro gnyer g.yo ba dang / /lta ba log pa spong ba'o/ /spyan gsum ni rnam par thar pa'i sgo gsum ste/ stong pa nyid dang mtshan ma med pa dang / smon pa med pa'o/ /rim pa 'di nyid kyis zhal brgyad dang spyan nyi shu rtsa bzhi 'byung bar 'gyur</text></item>
<item><p>251a.5</p><section></section><text>ba yin te/ de yang sems can thams cad la thugs rje chen pos khyab pa'i phyir kun kyang dmar por gyur pa yin no/ /byams pa'i thugs kyis sku mdog nag por gyur pa yin no/ /mtshan ma rnams ni rgyal ba lnga ste/ mi bskyod pa ni 'khor lo'i gzugs kyis mgo la 'chang ngo / /</text></item>
<item><p>251a.6</p><section></section><text>snang ba mtha' yas ni rna cha'i gzugs kyis 'dzin to/ /rin chen 'byung ldan ni mgul ba'i nor bu'i tshul gyis gnas so/ /rnam par snang mdzad ni lag gdub [(]gyi [,]kyi [)]gzugs kyis 'dzin to/ /don yod grub pa ni 'og pag gi gzugs kyis 'dzin to/ /bdud bzhi ni phung</text></item>
<item><p>251a.7</p><section></section><text>po'i bdud dang / nyon mongs pa'i bdud dang / 'chi bdag gi bdud dang / lha'i bu'i bdud rnams tshangs pa dang / dbang po dang / nye dbang dang / drag po'i gzugs su zhabs kyis mnan te/ 'dod chags dang zhe sdang dang gti mug dang phrag dog gi ngo bo nyid ces bya ba'i</text></item>
<item><p>251b.1</p><section></section><text>don to/ /mi dge ba bcu byas pa ni mgo bo'i phreng ba'o/ /de yang gang zhe na/ srog gcod pa dang / ma byin par len pa dang / 'dod pas log par g.yem pa dang / brdzun du smra ba dang / phra ma dang / khong khro dang / ngag 'khyal pa dang / brnab sems dang / gnod sems dang / log par</text></item>
<item><p>251b.2</p><section></section><text>lta ba zhes bya'o/ /dpung rgyan ni rdzu 'phrul gyi rkang pa bzhi ste/ 'dun pa dang / brtson 'grus dang / dran pa dang / dpyod pa zhes bya'o/ /rkang pa'i gdu bu ni 'jig rten las 'das pa'i phung po lnga ste/ tshul khrims dang / shes rab dang / ting nge 'dzin dang / rnam par grol ba dang / </text></item>
<item><p>251b.3</p><section></section><text>rnam par grol ba'i ye shes mthong ba'o/ /rtsa ba'i mthon dman bstan pa'i phyir/ skyil krung phyed pa'i gar gyis gnas/ /brdzun pa'i 'dod chags spang ba'i phyir/ /rnal 'byor ma yi dra ba'i stan/ /'jigs pa yang dag spang ba'i phyir/ /sku la thal ba'i rdul gyis bgos/ /</text></item>
<item><p>251b.4</p><section></section><text>dngos po med pa'i srid pa'i ngo bo nyid med pa'i gzugs can du bstan pa'i phyir/ /bdag med ma yis mgul nas 'khyud pa'o/ /de'i gri gug dang thod pa ni thabs dang shes rab kyi ngo bo nyid do/ /phyag g.yas pa'i thod pa brgyad na gnas pa'i glang po la sogs pa'i dam tshig ni</text></item>
<item><p>251b.5</p><section></section><text>'dus pa'i nad dang / rims dang gag pa dang dug dang gzer dang skran dang pho sran dang 'go ba dang rim pa bzhin no/ /g.yon gyi thod pa brgyad na gnas pa'i sa la sogs pa ni 'dod chags dang / zhe sdang dang / gti mug dang / phra ma dang / phrag dog dang / rgyags pa dang / nga rgyal</text></item>
<item><p>251b.6</p><section></section><text>dang / 'dod pa dang / rim bzhin shes par bya'o/ /dbang bskur nas ni thams cad kyis/ /ye shes bla med thob gyur nas/ /bla ma dam pa mi bskyod pa/ /de dag cod pan dag la 'chang / /ye shes snang ba bskyed pa'i phyir/ /'od kyis dra bas rab gsal byed/ /dkyil 'khor gyi</text></item>
<item><p>251b.7</p><section></section><text>gtso bo'i rnam par dag pa'o/ /da ni lha mo rnams kyi rnam par dag pa brjod par bya ste/ gau rI ni gzugs kyi phung po'i ngo bo nyid do/ /tsau rI ni tshor ba'i phung po'i ngo bo nyid do/ /be t+tA lI ni 'du shes kyi phung po'i ngo bo nyid do/ /g+ha sma rI ni 'du byed kyi phung po'i ngo bo nyid do/ /puk+ka sI ni</text></item>
<item><p>252a.1</p><section></section><text>byams pa'i ngo bo nyid do/ /sha ba rI ni snying rje'i ngo bo nyid do/ tsaN+Da lI ni dga' ba'i ngo bo nyid do/ /Dom+bi nI ni btang snyoms kyi ngo bo nyid do/ /gau rI'i g.yas kyi gri gug ni brdzun pa'i rnam par rtog pa gcod par byed pa nyid do/ /g.yon gyi ro hI ta'i nya ni 'khor ba'i</text></item>
<item><p>252a.2</p><section></section><text>bag chags kyi tshogs so/ /tsau rI'i g.yas kyi cang te'u ni thabs dang shes rab rab tu sgrub par byed pa nyid do/ /g.yon pa'i phag ni gti mug gi ngo bo nyid do/ /be+e tA lI'i g.yas kyi rus sbal ni stong pa nyid kyi ngo bo'o/ /g.yon gyi pad+ma'i snod ni snying rje'i ngo bo nyid do/ /g+hasma rI'i</text></item>
<item><p>252a.3</p><section></section><text>g.yas kyi sbrul ni zhe sdang gi bdag nyid do/ /g.yon kyi rnal 'byor gyi snod ni thabs dang shes rab kyi ngo bo nyid do/ /puk+ka sI'i g.yas kyi seng ge ni bdud kyi sde'i glang po che 'jigs par byed do/ /g.yon gyi dgra sta ni zhe sdang gi ljon shing gcod pa'i don to/ /sha ba rI'i g.yas</text></item>
<item><p>252a.4</p><section></section><text>kyi dge slong ni lan rnam pa lnga bsgom par bya bar bsgrub pa'o/ /g.yon gyi 'khar gsil ni gnyis su med pa'i ye shes sgrub par byed pa'i don to/ /tsan+Da lI'i g.yas kyi 'khor lo ni log par lta ba gcod pa'i don to/ /g.yon gyi gshol mda' ni mi shes pa'i nyon</text></item>
<item><p>252a.5</p><section></section><text>mongs pa rtsa ba nas 'byin pa'i don to/ /Dom+bi nI'i g.yas kyi rdo rje ni mi phyed pa'i ye shes rtogs pa'i don to/ /g.yon gyi sdigs mdzub ni gdug pa can rnams tshar gcod pa'o/ /'di dag kun gyi spyan gsum ni 'das pa dang ma 'ongs pa dang da ltar gyi dus la blta'o/ /</text></item>
<item><p>252a.6</p><section></section><text>phyag gnyis ni gzugs med pa gnyis kyi ngo bo'o/ /gzugs med pa gnyis gang zhe na/ nam mkha' dang rnam par shes pa zhes bya'o/ /'dod chags dang / zhe sdang dang / gti mug dang / phra ma dang / khong khro dang / phrag dog dang / chags pa dang / nga rgyal rnams ni</text></item>
<item><p>252a.7</p><section></section><text>tshangs pa la sogs pa'i gdan rnams so/ /phyag rgya lnga ni lta ba lnga ste/ gang dag ce na/ 'jig tshogs la lta ba dang / log par lta ba dang / mthar 'dzin par lta ba dang / lta ba mchog tu 'dzin pa dang / tshul khrims dang brtul zhugs mchog tu 'dzin pa'o/ /khro</text></item>
<item><p>252b.1</p><section></section><text>ba'i sems spong bar byed pa'i don du zhal rnam par 'gyur zhing / dbu skra gyen du brdzes pa'o/ /da ni dkyil 'khor gyi rnam par dag pa brjod par bya ste/ lus dang ngag dang yid 'dus pa ni dkyil 'khor ro/ /bden bzhi'i rnam pa'i tshul gyis grub bzhi'o/ /bdud bzhi skrag</text></item>
<item><p>252b.2</p><section></section><text>par mdzad pa'i don gyis sgo bzhi brtags pa nyid do/ /tshangs pa'i gnas bzhi'i ngo bo nyid kyis zur bzhir brtags pa nyid do/ /rnam par shes pa brgyad kyi ngo bo nyid kyi ka ba brgyad kyis nye bar mdzes pa nyid do/ /rnam par shes pa de yang gang zhe na/ mig gi rnam par</text></item>
<item><p>252b.3</p><section></section><text>shes pa dang / rna ba dang / sna dang / lce dang lus dang / yid dang / nyon mongs pa can gyis yid kyi rnam par shes pa dang / kun gzhi rnam par shes pa'o/ /bum pa brgyad ni gzugs brgyad de/ gang dag ce na/ sa dang chu dang me dang rlung dang / kha dog dang dri dang ro dang reg bya</text></item>
<item><p>252b.4</p><section></section><text>zhes bya'o/ /kha rgyan gyi yal ga ni lam yan lag brgyad pa ste/ de dag gang zhe na/ yang dag pa'i lta ba dang / yang dag pa'i rtogs pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i</text></item>
<item><p>252b.5</p><section></section><text>dran pa dang / yang dag pa'i ting nge 'dzin zhes bya'o/ /rin po che lnga ni stobs lnga ste/ /dad pa'i stobs dang / brtson 'grus kyi stobs dang / dran pa'i stobs dang / ting nge 'dzin gyi stobs dang / shes rab kyi stobs so/ /dkyil 'khor gyi do shal rnams ni 'dod chags dang / </text></item>
<item><p>252b.6</p><section></section><text>zhe sdang dang / gti mug dang / nga rgyal zhes bya ba'i nyon mongs pa rnams 'joms pa'i don to/ /do shal phyed pa ni nye ba'i nyon mongs pa rnams 'joms pa'o/ /dngos dang dngos med bye brag gis/ /sems ni gang zhig rnam rgyas pas/ /sems ni bla re zhes bya bar/ /don</text></item>
<item><p>252b.7</p><section></section><text>dam nyid du gsungs pa yin/ ting nge 'dzin gyi yan lag ni rta babs so/ /de gang dag ce na/ bsnyen pa dang / nye bar bsnyen pa dang / sgrub pa dang / sgrub pa chen po'o/ /rgyal mtshan yang de dag nyid do/ /yan lag brgyad pa'i lam gyi ye shes ni rnga yab kyi phreng bas brgyan pa'o/ /</text></item>
<item><p>253a.1</p><section></section><text>chos kyi gnas bzhi ni rdo rje'i thig dang ldan pa'o/ /de dag gang zhe na/ zag pa dang bcas pa'i chos thams cad sdug bsngal ba/ 'dus byas thams cad ni mi rtag pa/ chos thams cad ni bdag med pa/ mya ngan las 'das pa ni zhi ba zhes bya'o/ /</text></item>
<item><p>253a.2</p><section></section><text>byams dang snying rje la sogs pa ni me tog dang spos dang mar me dang dri'o/ /de lta bu nang gi bdag nyid can gyi dkyil 'khor phyi'i la'ang shes par bya'o/ /da ni dur khrod brjod par bya ste/ dbugs rgyu zhes bya'i rigs pa 'dis/ /dur khrod ces ni mngon par brjod/ /ces bya bar</text></item>
<item><p>253a.3</p><section></section><text>dur khrod ces bya ba ni lus te sa'i khams so/ /des zhing skyong bar byed pas na zhing skyong ste rlung ngo / /sreg cing 'tshed pa'i bdag nyid kyis ni klu'o/ /nam mkha'i mtshan nyid kyis ni shing ngo / /chu'i ngo bo nyid kyis ni sprin no/ /rnyed pa dang / ma rnyed pa dang / grags pa dang / ma</text></item>
<item><p>253a.4</p><section></section><text>grags pa dang / smad pa dang / bstod pa dang / bde ba dang / sdug bsngal la sogs pa ni 'jig rten skyong ba'o/ /nad la sogs pa ni yi dgas dang / 'byung po dang sha za la sogs pa'o/ /dur khrod brgyad ni yan lag brgyad do/ /'di dag gi dkyil na mchog du dga'</text></item>
<item><p>253a.5</p><section></section><text>ba'i rang bzhin gyis bcom ldan 'das rnal 'byor ma rnams kyis bskor nas bzhugs so/ /bdag dang bdag gir 'dzin pa'i skyon rnams ma lus 'khrugs pa'i rlabs dang 'dzin khri dang / /ldan pa'i 'khor ba'i rgya mtsho'i nang na gnas pa srog mthar thug pas ldongs gyur</text></item>
<item><p>253a.6</p><section></section><text>la/ /de nyid gsal bar byed pa 'di brtsams pa las bsod nams skyes pa ma lus pa/ /des ni de nyid gru yis 'jig rten 'di dag rnams ni ma lus rtag tu sgrol bar shog /dgyes pa'i rdo rje'i sgrub thabs de kho na nyid gsal bar byed pa zhes bya ba slob dpon paN+Di ta nag po'i</text></item>
<item><p>253a.7</p><section></section><text>zhabs kyis mdzad pa rdzogs so// //mkhas pa chen po bram ze'i rigs/ /sangs rgyas bstan la phan dga' ba'i/ /nag po'i mtshan can de dang ni/ /dge slong tshul khrims rgyal bas bsgyur/ /de las dge ba gang thob pa/ /des ni 'gro ba ma lus pas/ /</text></item>
<item><p>253b.1</p><section></section><text>rim gnyis phyag rgya bzhi rtogs nas/ /rdo rje 'dzin pa'i gnas thob shog// @##/ /rgya gar skad du/ shrI he badzra sa pat+ta ti maN+Da la bi d+hi/ bod skad du/ dpal dgyes pa'i rdo rje'i gzhung 'grel gyi dkyil 'khor gyi cho ga /dpal rdo rje mkha' 'gro la</text></item>
<item><p>253b.2</p><section></section><text>'tshal lo/ /'jig dus chu 'dzin mdog can drug lhag bcu yi phyag ldan drag zhal brgyad/ /brgyad phyed dmar ba'i zhabs rnams g.yas brkyang phyed krung bdud kyi snying gar mnan/ /stag lpags mnabs shing nyams dgu'i yon tan la brten mgo phreng thod pa can/ /srid pa'i</text></item>
<item><p>253b.3</p><section></section><text>'jigs 'joms 'jigs rung bzhad mdzad dgyes pa'i rdo rjes rtag tu srungs/ /skye bo phal cher sdug bsngal gyis gdungs pas/ /gzhung mang blta bar nus pa ma yin te/ des na phun sum tshogs min 'joms byed pa'i/ /gzhung 'grel dkyil cho ga shin tu mdor</text></item>
<item><p>253b.4</p><section></section><text>bsdus pa/ /bdag gi nus pa ji bzhin 'dir bya'o/ /dang por re zhig slob dpon gsang sngags kyi tshul la mkhas shing / 'khor ba'i sdug bsngal las 'gro ba 'don pa'i bsams pa can thos pa dang bsams pa dang bsgoms pa'i stobs kyis chos kyi dbyings rtogs pas</text></item>
<item><p>253b.5</p><section></section><text>ma lus pa'i yul rnams dug med par byas te/ nye bar spyod pa'i shes rab kyi tshogs spel bas phyin ci log gi rtog pa las byung ba'i ma rig pa'i ling tog bsal te/ rang bzhin gyi 'od gsal ba dang ldan pa la/ slob mas dkyil 'khor bri ba'i phyir lan gsum gyi</text></item>
<item><p>253b.6</p><section></section><text>bar du gsol ba gdab par bya'o/ /de nas de'i sems las byung ba'i bgegs rang gi snying ga'i sa bon gyi gzi brjid kyis bskrad la/ rtsa ba'i sngags sam phreng ba'i sngags brgya rtsa brgyad bzlas pas bsrungs nas/ 'khor lo can gyi rtsa ba'i sngags dang / bdag</text></item>
<item><p>253b.7</p><section></section><text>med ma'i sngags 'bum phrag re re bzlas pas sngon du bsnyen pa bya'o/ /de'i rjes la dkyil 'khor gyi phyogs su song ste/ rang gi lha'i rnal 'byor dang ldan pa'i rnal 'byor pas der raM las byung ba'i nyi ma'i dkyil 'khor bsgoms la de'i steng du hU~M las byung ba'i sna tshogs</text></item>
<item><p>254a.1</p><section></section><text>rdo rje bsams nas/ nyi ma dang rdo rje dag las rdo rje'i rang bzhin gyis sar byas la/ rtsa ba'i sngags mngon par bzlas pa'i chus bsang gtor bya'o/ /de nas sa'i lha mo mdog ser mo zhi ba'i rang bzhin can phyag gnyis kyis gser gyi bum pa bsnams pa/ </text></item>
<item><p>254a.2</p><section></section><text>rang gi snying ga'i sa bon gyi 'od zer gyis bkug la mchod pa bya ste/ dgyes pa'i rdo rje khro bo yis/ /mchod cing sna tshogs rin chen 'dzin/ /lha mo khyod ni dpang du gyur/ /sa 'dir dkyil 'khor bri bar bya/ /zhes bya ba'i sngags kyi tshig gis sa blangs la/ /sa'i lha mo blos</text></item>
<item><p>254a.3</p><section></section><text>nam mkha'i phyogs su bteg nas/ pus mo nub tsam du brkos te/ gyo mo la sogs pa bsal te sa de nyid kyis dgang par bya'o/ /de ltar yang gsang ba de kho na nyid bsdus pa las/ /pus nub tsam du brkos nas ni/ /sa de nyid kyis dgang par bya/ /gal te lhag par</text></item>
<item><p>254a.4</p><section></section><text>gyur na ni/ /dngos grub yod par ston pa yin/ /zhes gsungs so/ /khung bu dgang ba'i dus su mchod pa dang gtor ma ci nus pa yang bya ste/ 'di ni khung bu dgang ba'i cho ga'o/ /de nas yang mngon par 'dus byas pa'i dkyil 'khor gyi sar slob dpon dgyes pa'i rdo rje'i rnal</text></item>
<item><p>254a.5</p><section></section><text>'byor dang ldan pas/ rak+Sha rak+Sha hU~M hU~M hU~M phaT swA hA/ zhes bya ba lan gsum brjod la/ sngar bstan pa bzhin nyi ma dang sna tshogs rdo rje las byung ba'i rdo rje'i sar bsgoms te/ oM ma de ni badzrI b+ha ba badzra ban+d+ha hU~M/ zhes bya ba 'dis sa byin gyis brlab par bya ste/ sa sbyang ba'i cho</text></item>
<item><p>254a.6</p><section></section><text>ga'o/ /de nas slob dpon dkyil 'khor gyi khang par zhugs te/ slob mas/ dga' chen khyod bdag ston pa ste/ /zhes bya ba la sogs pa 'og nas byung ba'i tshigs su bcad pas gsol ba btab la/ slob dpon gyis kyang dgyes pa'i rdo rje'i rnal 'byor dang ldan pas me</text></item>
<item><p>254a.7</p><section></section><text>tog gi phreng ba dang / tsan+dan gyi byug pa dang / cod pan la sogs pas brgyan la rdo rje dang dril bu gzung ngo / /cho ga de nyid kyis slob ma bzhi yang gau rI la sogs par dmigs te phyogs bzhir bzhag la/ tshigs su bcad pa bzhis gsol ba gdab par bya ste/ de bzhin</text></item>
<item><p>254b.1</p><section></section><text>gshegs pa kun zhi ba/ /de bzhin gshegs pa kun gyi gnas/ /sems dpa' rdo rje las byung ba'i/ /dkyil 'khor gtso bos bshad du gsol/ /mtshan nyid thams cad yang dag rdzogs/ /mtshan min thams cad spangs pa yi/ /kun du bzang po sku yi mchog/ /</text></item>
<item><p>254b.2</p><section></section><text>dkyil 'khor dam pa bshad du gsol/ /zhi ba'i chos ni mchog las byung / /ye shes spyod pa rnam sbyong ba/ /kun du bzang po gsung gi mchog /dkyil 'khor snying po bshad du gsol/ /sems can kun gyi sems chen po/ /rang bzhin dag pas dri ma med/ /kun du bzang</text></item>
<item><p>254b.3</p><section></section><text>po thugs kyi mchog /dkyil 'khor snying po bshad du gsol/ /de ltar gsol ba btab pa'i mthar hUM badzrod tiSh+Tha zhes bya bas dkyil 'khor gyi 'khor lo nam mkha' la bteg la/ bdag nyid phyag gnyis pa'i dgyes pa'i rdo rje'i rnal 'byor dang ldan pas/ mig g.yas</text></item>
<item><p>254b.4</p><section></section><text>par ma las nyi ma'i dkyil 'khor bsgom/ mig g.yon par Ta las zla ba'i dkyil 'khor bsams te/ khro bo'i lta bas dkyil 'khor gyi sa thams cad du bltas nas/ langs te rkang mthil du hUM las byung ba'i rdo rje gdengs po bsgoms la/ dbang ldan gyi mtshams nas</text></item>
<item><p>254b.5</p><section></section><text>brtsams te/ g.yas brkyang dang / g.yon brkyang la sogs pa'i rdo rje'i 'gros kyis gar gyi tshul gyis kun du bcags nas dkyil 'khor gyi sar gnas pa'i bgegs rnams la 'di skad brjod par bya'o/ /hU~M lus ngag sems la gnas pa yi/ /bgegs kyi tshogs</text></item>
<item><p>254b.6</p><section></section><text>kun nga la nyon/ /nga ni dpal ldan rdo rje'i stobs/ /srung ba'i 'khor lo rab sbyor bas/ /rdo rje 'bar pa'i lus 'di yis/ /sku gsum las byung dgag par bya'o/ /gal te bdag tshig las 'das na/ /zhig gyur 'di ni the tshom med/ /ces brjod nas rdo rje sems dpa'i</text></item>
<item><p>254b.7</p><section></section><text>bde ba chen po'i ye shes las byung ba'i las tsam gyis/ gang su yang rung ba'i lus srul po la sogs pa bgegs kyi tshogs chen po rnams 'dir ma gnas par dengs shig ces kyang brjod de/ sa yongs su gzung pa'o/ /de nas yang bgegs rnams zhi bar bya ba'i phyir</text></item>
<item><p>255a.1</p><section></section><text>dkyil 'khor gyis sa'i dbus su gnas so/ /bgegs mthar byed kyi sku smad phur bu'i gzugs can bcu phyung la/ phyogs bcu'i bgegs rnams bkug ste/ oM g+ha g+ha g+ha ta ya g+hA ta ya sar+b+ba duSh+Tan phaT/ kI la ya kI la ya sar+b+ba pA paM phaT hU~M hU~M hU~M/ badzra</text></item>
<item><p>255a.2</p><section></section><text>kI la ya badzra d+ha ro A dz+nyA pa ya ti kA ya bA ka tsi t+ta badzra kI li kI la ya hU~M phaT/ ces bya ba'i phur bu'i sngags kyis phur bu btab la/ phur bu'i phyi rol du rdo rje ra ba dang / dra ba la sogs pa bsams te/ rak+Sha rak+Sha zhes pa la sogs pa'i sngags kyis bsrung bar bya'o/ /de nas</text></item>
<item><p>255a.3</p><section></section><text>yang sa'i lha mo me tog la sogs pa nye ba'i longs spyod kyis mchod de/ /dgyes pa'i rdo rje khro bo yi/ /mchod cing sna tshogs rin chen 'dzin/ /lha mo khyod ni dpang du gyur/ /sa 'dir dkyil 'khor bri bar bya/ /zhes bya ba dang / /shAkya seng ge skyob pa yis/ /ji ltar bdud kyi stobs</text></item>
<item><p>255a.4</p><section></section><text>bcom pa/ /de bzhin bdag gis bdud las ni/ /rgyal bar byas te dkyil 'khor bri/ /zhes bya ba tshigs su bcad pa gnyis kyis sa'i lha mo sta gon la gnas par bya'o/ /de nas dkyil 'khor kyi sa bdud rtsi lnga dang ldan pa'i dri zhim pos byugs la/ bcom ldan 'das</text></item>
<item><p>255a.5</p><section></section><text>dang rnal 'byor ma rnams kyi so so'i gnas gnas su bdud rtsi lnga'i maN+Dal byas nas/ go rims ji lta ba bzhin du nam mkha' la gnas pa'i 'khor lo blos bkug ste/ bzhugs su gsol la/ yang mtshams bcing ba la sogs pa bya ste/ ci 'byor ba'i phyi nang gi mchod</text></item>
<item><p>255a.6</p><section></section><text>pas yang dag par mchod nas tshigs su bcad pa 'dis bstod par bya'o/ /gti mug gis mnan 'gro bltas nas/ /'gro ba'i gti mug rab zhi'i phyir/ /rdo rje can gyis gau rIr mdzad/ /de bas gau rI bstod phyag 'tshal/ /zhe sdang gis mnan 'gro bltas nas/ /'gro ba'i zhe</text></item>
<item><p>255a.7</p><section></section><text>sdang zhi bya'i phyir/ /rdo rje can gyis tsau rIr mdzad/ /de bas tsau rI bstod phyag 'tshal/ /nga rgyal gyis mnan 'gro bltas nas/ /'gro ba'i nga rgyal zhi bya'i phyir/ /gtso bos be+e tA lI gzugs mdzad/ /de bas be tA bstod phyag 'tshal/ /'dod chags kyis dkrugs 'gro bltas</text></item>
<item><p>255b.1</p><section></section><text>nas/ /'gro ba'i 'dod chags zhi bya'i phyir/ /gtso bos g+ha sma rI gzugs mdzad/ /de bas g+ha sma rI bstod 'dud/ /bdag med ma dang gnyis med gzugs/ /phyag 'tshal bstod cing phyag 'tshal 'dud/ /ye shes lnga dang sku gsum bdag /rdo rje mkha' 'gro phyag 'tshal</text></item>
<item><p>255b.2</p><section></section><text>bstod/ /de nas bskor ba byas la/ /bdud rtsi lnga dang ldan pa'i bdug spos thogs te/ pus mo g.yas pa'i lha nga sa la btsugs nas 'di skad ces brjod par bya ste/ hUM he ru ka dpal dpa' bo che/ /rig pa'i rgyal po phyag 'tshal 'dud/ /dkyil 'khor thugs rje'i bdag nyid</text></item>
<item><p>255b.3</p><section></section><text>can/ /mgon po bdag ni 'bri bar 'tshal/ /slob ma rnams la brtse ba dang / /khyed la mchod pa bya ba'i phyir/ /bcom ldan bdag ni gus pa la/ /de bas bka' drin mdzad par 'os/ /'gro ba'i 'khor lo don mdzad pa'i/ /sangs rgyas bdag la dgongs su gsol/ /</text></item>
<item><p>255b.4</p><section></section><text>'bras gnas byang chub sems dpa' dang / /sngags kyi lha gzhan gang lags dang / /'jig rten skyong ba'i lha rnams dang / /gang yang 'byung po mthu chen dang / /sems can bstan la dga' ba rnams/ /gang su rdo rje'i spyan can rnams/ /rdo rje chen po 'di bzhes pas/ /he ru</text></item>
<item><p>255b.5</p><section></section><text>ka 'byung dkyil 'khor ni/ /yo byad ci 'byor pa dag gis/ /'gro ba dag phyir bdag 'bri bas/ /bdag dang slob mar bcas pa la/ /thugs rje thugs dpag mdzad nas kyang / /dkyil 'khor par bcas thams cad kyis/ /thugs rjes dgongs nas nye bar mdzod/ /ces bya ba'i</text></item>
<item><p>255b.6</p><section></section><text>tshigs su bcad pa lan gsum brjod pas lhag par gnas par bya ste/ 'di ni lha sta gon la gnas pa'i cho ga'o/ /de nas rtsa ba'i sngags dang phreng ba'i sngags ci nus su bzlas la/ ting nge 'dzin gyis nang gi sa sbyang bar bya ste/ tho rangs kyi dus su yang mchod pa dang / bstod pa la</text></item>
<item><p>255b.7</p><section></section><text>sogs pa byas nas/ dri'i dkyil 'khor la gnas pa'i lha'i 'khor lo yid kyis nam mkha' la bteg ste/ gshegs su gsol la/ rim pa 'dis dkyil 'khor gru bzhi par thig gdab par bya'o/ /rim pa de yang 'di yin te/ dang por tshangs thig gnyis btab nas/ </text></item>
<item><p>256a.1</p><section></section><text>de 'og mtshams kyi thig gnyis gdab/ /de nas dkyil 'khor tshad dang ni/ /mthun par gru bzhir gdab par bya/ /tshangs pa'i thig gis ngos gnyis su/ /sgo yi 'khor lo'i brgyad char gdab/ /de nas ngos gcig gyen tshad du/ /tshon gyis yi thig gdab</text></item>
<item><p>256a.2</p><section></section><text>bya/ /de nas yang ni sgo yi phyed/ /tshon sna sgo yi bzhi cha ru/ /skud pa gnyis pa bri bar bya/ /de yi tshad du logs thig bri/ /de nas sgo tshad gsum du bya/ /lha yi gnas kyi skud pa ni/ /mtshams su sgo dang mtshungs par gdab/ /ngos kyi ri mo rnam pa lnga/ /sgo yi bzhi char kun du</text></item>
<item><p>256a.3</p><section></section><text>gdab/ /sgo phyed kun du mu khyud de/ /rin chen sa gzhi de yi phyed/ /dra ba dra phyed snam bu ni/ /mu khyud sa dang mtshungs par gdab/ /ba gam gyi ni sa gzhi dag /de yi phyed du kun du bri/ /de ltar bris nas thig dbyi ba/ /gzhan dag tu ni gsal bshad pas/ /de ltar 'dir</text></item>
<item><p>256a.4</p><section></section><text>brjod yod min te/ /rang rang gis ni dbye bar bya/ /de nas ye shes lnga'i rang bzhin gyi tshon sna lngas kha dog legs par btsos pa'i skud pa legs par bsgril cing bsal la/ /chur dkyil 'khor gyi nyis 'gyur du byas te/ yang slob dpon phyag gnyis pa dgyes pa'i</text></item>
<item><p>256a.5</p><section></section><text>rdo rjer bsgoms la/ g.yas g.yon gyi mig gnyis su ma dang Ta las nyi ma dang zla ba'i dkyil 'khor bsams te/ 'bar ba'i lta bas de bzhin gshegs pa thams cad bkug la/ der gzhug pa dang / bcing ba dang / dbang du byas nas/ bdud rtsi lngas byugs te</text></item>
<item><p>256a.6</p><section></section><text>dum bur byas la/ rtsa ba'i sngags kyis bsrungs nas snod gtsang mar gzhag par bya'o/ /de skad du yang de kho na nyid bsdus pa las/ rab tu myur bar bskul ba'i mig /mig gi rdzi mas 'gugs byed pa/ /'bar ba'i lta bas zhes bya ste/ /'gro ba thams cad 'gugs</text></item>
<item><p>256a.7</p><section></section><text>par byed/ /ces gsungs so/ /de nas de'i 'og tu/ oM a b+ha ga wA na sha satwa sU pra pra ya ts+tsha swA tsa kra sU tra na ya hU~M zhes bya bas nam mkha' la bzhugs pa'i dkyil 'khor las ye shes kyi skud pa blangs la phan tshun rjes su rtogs pa ste/ chos kun phan tshun rjes su 'gro/ /</text></item>
<item><p>256b.1</p><section></section><text>chos rnams thams cad shin tu yang / /rjes su 'gro bar chos kun brjod/ /ces brjod la/ slob ma gau rI'i rnal 'byor dang ldan pa dang lhan cig bsgril lo/ /de nas dzaHgsum gyis slob ma la gtad do/ /bdag nyid kyang de bzhin du brjod nas rdo rje la dkris pa'i skud pa khu tshur</text></item>
<item><p>256b.2</p><section></section><text>g.yon pas bzung ste/ nub phyogs su gnas nas/ shar phyogs su gnas pa'i slob ma dang lhan cig tu tshangs pa'i thig dang po gdab po/ /oM badzra sU tra sa ma ya mA ti kra ma hU~M/ sems can don byed dus su ni/ /nam mkhar bzhugs pa'i de bzhin gshegs/ /de dag</text></item>
<item><p>256b.3</p><section></section><text>'dir gshegs bya ba'i phyir/ /thig skud sgra yis bskul bar bya/ /de ltar nam mkha' thig gdab pa na/ thig skud gyi sgras de bzhin gshegs pa rnams bskul te 'byon par 'gyur ro/ /de nas bskor phyogs su song ste/ gshin rje'i phyogs su gnas nas/ byang</text></item>
<item><p>256b.4</p><section></section><text>phyogs su gnas pa'i slob ma dang / tshangs thig gnyis pa gdab cing / de'i 'og tu yang de bzhin du gdab bo/ /de nas me mtshams su song ste/ dbang ldan gyi mtshams na gnas pa'i slob ma dang shar logs kyi thig btab la/ yang skor phyogs su rlung mtshams su song</text></item>
<item><p>256b.5</p><section></section><text>ste/ bden bral gyi mtshams na gnas pa'i slob ma dang / nub logs kyi thig gdab po/ /de nyid du gnas de slob ma dbang ldan gyi phyogs su song nas byang logs kyi thig gdab la/ yang skor phyogs mi mtshams su song ste/ bden bral gyi mtshams na gnas pa'i slob</text></item>
<item><p>256b.6</p><section></section><text>ma dang / lho logs kyi thig gdab po/ /yang de nyid du gnas te rlung mtshams na gnas pa'i slob ma dang mtshams thig dang po btab nas/ skor phyogs su bden bral gyi mtshams su song la dbang ldan na gnas pa'i slob ma dang mtshams thig gnyis pa gdab po/ /de</text></item>
<item><p>256b.7</p><section></section><text>nas slob dpon dbus su gnas te/ thig skud nyis 'gyur du byas la slob mas dbang ldan gyi mtshams nas brtsams te/ phyi rol gyi 'khor lo nyis rim du bskor nas yang slob dpon bdag nyid kyis dbang ldan kyi mtshams nas brtsams te/ nang gi dkyil 'khor nyis</text></item>
<item><p>257a.1</p><section></section><text>rim kun du bskor bar bya'o/ /de nas bdag nyid bsnyems pa dang bcas shing / smin ma bcum pa'i khro gnyer gyi mig gi khro bo'i lta bas blta zhing hi zhes brjod pas sgo rnams phye la/ oM AHhU~M badzra muHzhes bya ba'i sngags kyis ye shes kyi skud pa</text></item>
<item><p>257a.2</p><section></section><text>gshegs su gsol te/ ye shes kyi thig gdab pa'i cho ga'o/ /de bzhin du de bzhin gshegs pa lnga'i kha dog gi tshon rtsi lnga gser la sogs pa'i phyi ma'am/ de ma 'byor na 'bras phye la sogs pa phye ma zhib tu btags te/ dri zhim pos bdug la thod par bzhag</text></item>
<item><p>257a.3</p><section></section><text>ste/ sngon bzhin du de bzhin gshegs pa thams cad khro bo'i lta bas bkug la kha dog ji lta ba bzhin du bstims nas/ oM badzra tsi tra sa ma ye hUM/ zhes bya bas mngon par bsngags te/ dkyil 'khor gyi ye shes kyi skud pa oM badzra be+e ga zhes bya ba'i sngags brjod pas</text></item>
<item><p>257a.4</p><section></section><text>yid kyis nam mkha' la bteg la nang du zhugs nas/ chos dbyings 'di ni rnam par dag /sems can khams ni rnam grol ba/ /dgyes pa'i rdo rje rgya chen gyi/ /dkyil 'khor snying po bri bar bya/ /zhes brjod de/ tshon rtsi rnams so sor lag pa g.yon pa'i khu tshur gyis bzung</text></item>
<item><p>257a.5</p><section></section><text>la/ dbang ldan gyi mtshams nas brtsams te/ ri mo phan tshun ma 'byar ba dang / ya yo med par g.yas skor du bri'o/ /rim pa ni 'di yin te/ nang rol du ni nag po'o/ /de yi phyi rol du dkar po'o/ /de nas ni ser po'o/ /de nas ni dmar po'o/ /tha mar ni ljang gu'o/ /de</text></item>
<item><p>257a.6</p><section></section><text>ltar na ri mo lnga po cung zad cig gi bris nas kham phor la sogs pas bkab ste/ phyi nas slob ma rnams kyis ci bder dgye zhing rdo rje shugs kyi tshig brjod nas/ ri mo yid kyis nam mkhar bteg ste 'byung ba dang 'jug par bya'o/ /rdo rje phreng bas bskor ba'i snying po'i</text></item>
<item><p>257a.7</p><section></section><text>dkyil 'khor gyi sa gzhi ni sngon por bya la/ shar gyi cha ni nag por bya'o/ /lho'i cha ni dmar po'o/ /nub kyi cha ni ser po'o/ /byang gi cha ni ljang gur byas nas/ dbang ldan gyi mtshams kyi lha rnams la/ sna tshogs pad+ma'i steng du seng ge nag po bri'o/ /de bzhin du me mtshams</text></item>
<item><p>257b.1</p><section></section><text>su ni dge slong dkar po'o/ /bden bral du ni sprin gyi mdog gi 'khor lo/ /rlung mtshams su ni rdo rje khro bo/ shar sgor ni zangs gri nag po/ /lhor ni rje chung dmar po/ /nub tu ni rus sbal ser po/ /byang du ni sbrul ljang gu'o/ /dbus su ni sna tshogs pad+ma'i steng du sna tshogs rdo rjes mtshan pa'i thod pa</text></item>
<item><p>257b.2</p><section></section><text>dum bu gsum pa dang / zangs gri sngon po bri'o/ /he ru ka phyag gnyis pa la sogs pa'i phyogs la ni rdo rje 'bar ba bri'o/ /bdag med ma'i dkyil 'khor du ni rnal 'byor ma rnams kyi gnas su zangs gri sngon po bri ste tshon dgye ba'i cho ga'o/ /de nas tho rangs kyi dus su bum pa gtsang</text></item>
<item><p>257b.3</p><section></section><text>ma nag por ri spangs pa/ lto ba yangs shing mgrin pa dang bcas pa la/ rang rang gi mtshan ma bris pa'i nang du 'bru dang / rin po che dang / sman rnam pa lnga lnga stsal te/ ci nus pa'i ting nge 'dzin la gnas nas rang rang gi sngags yi ge gsum dang spel bas lhag par gnas par bya'o/ /</text></item>
<item><p>257b.4</p><section></section><text>de la nas dang / gro dang / mon sran gre'u dang / 'bras kyi so ba dang / til rnams ni 'bru lnga'o/ /gser dang dngul dang byu ru dang mu tig dang / rgyal po 'khyil pa rnams ni rin po che lnga'o/ /bri ha ti dang / kaN+Da ka ri dang / a pa ra dzi ta dkar po dang / ha sa dang ha sa de ba rnams ni sman</text></item>
<item><p>257b.5</p><section></section><text>rnam pa lnga'o/ /de la lhag par gnas pa'i rim pa ni 'di yin te/ dri zhim po dang bdud rtsi lnga dang bcas pa'i chu yi ge gsum gyis sbyangs pas yongs su bkang la/ ras kha dog sna tshogs pas mgrin pa bcings te/ shing lo rlon pas kha brgyan la/ me tog sna tshogs kyi phreng bas</text></item>
<item><p>257b.6</p><section></section><text>sbyangs pa'i rnam par rgyal ba'i bum par dkyil 'khor gyi bdag po gzhug go/ /gzhan dag la ni dkyil 'khor ba rnams so/ /rnam par rgyal ba'i bum pa'i steng du rdo rje bzhag la/ me tog dang bdug pa dang / a r+g+ha dang zhabs bkru ba la sogs pa phul nas/ snga ma bzhin du</text></item>
<item><p>257b.7</p><section></section><text>sngags ci nus par bzlas pas lhag par gnas par bya'o/ /dzaHhUM baM hoHkhaM raM baM oM a zhes bya ba ni de'i a r+g+ha'i sngags so/ /badzra puSh+pe hU~M swA hA zhes bya ba la sogs pa ni me tog la sogs pa'i sngags so/ /de nas gtor ma byin te slob ma lhag par gnas par bya'o/ /bum pa sta gon</text></item>
<item><p>258a.1</p><section></section><text>la gnas pa'i cho ga'o/ /de la rgan po dang / byis pa dang / rgyal po dang / rang gi bu rnams ma gtogs par rang rang gi bslab pa dang ldan zhing / theg pa chen po la dad pa la sogs pa shin tu brtags pa'i slob mas maN+Dal byas la/ pus mo sa la btsugs te thal</text></item>
<item><p>258a.2</p><section></section><text>mo sbyar ba dkyil 'khor gyi sgor bzhag ste/ slob ma la tshigs su bcad pa 'di bsgrags par bya'o/ /sngags kyi dngos grub don gnyer gang / /dkyil 'khor 'dir ni gzhug par bya/ /bsod nams 'dod pas de las gzhan/ /bdag gzhan 'jig rten pha rol gnyer/ /dad pa chen po</text></item>
<item><p>258a.3</p><section></section><text>ldan pa dag /'jig rten pha rol la dmigs nas/ /blo ldan dkyil 'khor gzhug bya ste/ /'di yi 'bras bu gnyer mi bya/ /gal te 'di 'bras don gnyer na/ /'jig rten pha rol 'grub mi 'gyur/ /'jig rten pha rol la dmigs na/ /'bad pa med par 'di 'bras 'grub/ /de</text></item>
<item><p>258a.4</p><section></section><text>nas rang gi lus la slob ma yid kyis bcug ste/ rdo rje'i lam nas byung nas byung nas rang gi 'od kyis shes rab kyi pad+ma'i snying por gnas pa la/ de bzhin gshegs pa thams cad kyis dbang bskur bar bsgoms nas slar phyung ste/ dkyil 'khor du gzhug pa'i phyir slob mas 'di brjod par bya'o/ /</text></item>
<item><p>258a.5</p><section></section><text>bdag med ma yis mgrin 'khyud pa'i/ /dga' chen khyod bdag ston pa ste/ /byang chub chen po'i tshul brtan pa/ /dpa' bo chen po bdag 'tshal lo/ /dam tshig de nyid bdag la stsol/ /byang chub sems kyang bdag la nod/ /dpa' bo dpa' mo'i dbang phyug ma/ /bdag med mar</text></item>
<item><p>258a.6</p><section></section><text>bcas he ru ka'i/ /gsang ba'i gnas sogs yang dag pa/ /lus gnas cho ga bshad du gsol/ /de nas slob dpon gyis slob ma la 'di brjod par bya'o/ /khyod ni tshul chen snod yin pas/ /bu tshur theg pa chen po yi/ /gsang sngags spyod tshul cho ga ni/ /khyod la yang dag</text></item>
<item><p>258a.7</p><section></section><text>bstan par bya/ /sku gsung thugs kyi rdo rje can/ /dus gsum sangs rgyas 'byung ba rnams/ /gsang sngags rdo rje'i mthu yis ni/ /ye shes mnyam med yang dag rnyed/ /gsang sngags sbyor ba mnyam med pa/ /shA kya seng sogs mchog gis ni/ /drag po chen po bdud kyi sde/ /</text></item>
<item><p>258b.1</p><section></section><text>stobs chen dag kyang des bcom ste/ /'jig rten mthun par gshegs nas su/ /'khor lo bskor nas mya ngan 'das/ /de bas kun mkhyen thob bya'i phyir/ /bu yis blo gros 'di gyis shig /yang slob mas/ dkon mchog gsum la skyabs su mchi/ /sdig pa thams cad so</text></item>
<item><p>258b.2</p><section></section><text>sor bshags/ /'gro ba'i dge la rjes yi rang / /sangs rgyas byang chub yid kyis gzung / /zhes lan gsum brjod nas/ /slob ma rtsa ba'i sngags kyis bsrungs la/ /oM AHhU~M zhes bya ba rnams kyis spyi bo dang / mgrin pa dang / snying ga rnams su/ /sa spyod ma dang / mkha'</text></item>
<item><p>258b.3</p><section></section><text>spyod ma dang bdag med ma rnams bltas la/ khu tshur g.yas pas rdo rje bzung nas langs te/ snying ga dang / mgrin pa dang / spyi bor tsan+dan la sogs pas byug cing yi ge gsum brjod la/ gnas gsum du rdo rjes reg par bya'o/ /de nas sngags dang bcas pas spyi bor me tog</text></item>
<item><p>258b.4</p><section></section><text>mdun du spos/ snying gar byug pa/ mig sngar mar me byin la/ sor bcu gnyis pa'i tshad kyi so shing a shwa t+tha dang u dum bA ra la sogs pa'i rgyu las byung ba/ gas chag med cing drang ba/ rtsa ba'i sngags kyis mngon par bzlas te sbyin no/ /so shing 'chos te ba lang gi ko ba tsam</text></item>
<item><p>258b.5</p><section></section><text>kyis maN+Da la byug par kha shar du bltas te drang por dor ro/ /de bdag nyid la rtse mo bltas na ni mchog 'grub la/ shar du bltas na ni 'bring 'grub po/ /gzhan dag gis ni 'jig rten pa'i dngos grub 'grub par ston to/ /de nas dri yi chu la oM hrI bi shud+d+ha sarba d+ha rmA sarba pA paM</text></item>
<item><p>258b.6</p><section></section><text>ni Sh+tsa sho d+ha ya sarba bi ka lpa a pa na ya hUM zhes bya bas mngon par bsngags te lan gsum blud la/ yi ge d+hI bzlas pa'i ku sha sngas su sbyin zhing / yi ge ha bzlas pa ni stan du sbyin no/ /yi ge hU~M bzlas pa'i skud pa mdud pa gsum dang ldan pa dpung par btags la/ oM badzra</text></item>
<item><p>258b.7</p><section></section><text>satwa sa ma ya ma nu pA la ya/ badzra satwa twe no pa tiSh+Tha dr-i D+ho me b+ha ba/ su to Sh+yo me b+ha ba/ a nu ra k+to me b+ha ba/ su po Sh+yo me b+ha ba/ shA shwa to me b+ha ba/ hr-i da ya me a d+hi tiSh+Tha/ sarba sid+d+hi m+me pra ya ts+tsha/ sarba karma su tsa me/ tsi t+taM shri yaHku ru hU~M/ ha ha ha ha hoHb+ha ga wA na badzra mA me ma ny+tsa badzri b+ha ba ma</text></item>
<item><p>259a.1</p><section></section><text>hA sa ma ya satwa AH/ de nas tshigs su bcad pa 'dis spro ba bskyed par bya ste/ 'jig rten du ni kun mkhyen dag /u dum bA ra'i me tog bzhin/ /brgyal ma na ni res 'ga' zhig /'byung 'gyur yang na mi 'byung ngo / /gsang sngags spyod pa'i tshul</text></item>
<item><p>259a.2</p><section></section><text>'byung ba/ /de bas kyang ni dkon pa ste/ /gang gis sems can mnyam med don/ /bla med byed par nus pa yin/ /bskal pa bye ba du mar ni/ /sngon du sdig pa byas pa gang / /dkyil 'khor 'di 'dra mthong ma thag /de dag zad par 'gyur yin na/ /grangs pa mtha' yas sngags</text></item>
<item><p>259a.3</p><section></section><text>spyod pa'i/ /tshul la gnas pa smos ci dgos/ /skyob pa'i gsang sngags bzlas na ni/ /go 'phang bla na med par 'gyur/ /gang gis spyod pa mchog 'di la/ /blo gros shin tu dri med na/ /sdug bsngal thams cad 'byung ba yi/ /ngan 'gro de yis gcod par 'gyur/ /bdag</text></item>
<item><p>259a.4</p><section></section><text>nyid chen po khyed rnams kyis/ /rnyed pa mnyam med de ring rnyed/ /gang phyir rgyal ba sras bcas pa'i/ /bdag nyid chen po thams cad kyis/ /bstan pa 'di la khyed rnams kun/ /yongs su bzung ste skye bzhin du/ /de phyir khyed rnams theg chen du/ /legs pa nyid du 'gro bar</text></item>
<item><p>259a.5</p><section></section><text>'gyur/ /theg pa chen po cher 'byung ba'i/ /lam mchog 'di ni dpal dang ldan/ /khyed rnams der ni dong bas na/ /de bzhin gshegs pa nyid du 'gyur/ /de'i 'og tu slob ma rtsa ba'i sngags gyis bsrungs la/ thal mo sbyar te tshig 'di brjod nas khyad par can gyi sdom pa</text></item>
<item><p>259a.6</p><section></section><text>'dzin du gzhug go/ /mi ldog 'khor lo'i dbang bskur bas/ /mgon pos bdag la stsal nas kyang / /'khor lo lha yi de nyid dang / /slob dpon yongs su phrin las gsungs/ /sangs rgyas kun gyi dam tshig dang / /sdom pa bla na med pa'ang gsungs/ /de nas rmi</text></item>
<item><p>259a.7</p><section></section><text>lam ci zhig mthong ba nang par nga la smros shig ces bsgo ba las/ lha la lhag par mos pas rang gi gnas su btang ste/ slob ma sta gon la gnas pa'i cho ga'o/ /de nas slob dpon dkyil 'khor gyi khang par zhugs nas/ slob ma bsrung ba'i phyir 'khor lo can gyi sngags</text></item>
<item><p>259b.1</p><section></section><text>bzla zhing gtor ma btang ngo / /nang par sngar langs la slob ma bos la rmi lam dge pa dang sdig pa shes par byas nas/ gal te sdig pa mthong na rtsa ba'i sngags bzlas pas bsrung ngo / /rdul tshon bri ba zin nas dri zhim po'i chus bkrus te/ gos gtsang ma bgos nas rdul</text></item>
<item><p>259b.2</p><section></section><text>tshon gyi lhag ma rnams oM AHhU~M badzra muH/ zhes bya bas gshegs su gsol la/ gnas dben par bzhag go/ /dkyil 'khor gyi phyi rol du ni ba'i lci bas byugs la/ dri zhim po'i chus bsang gtor byas te/ me tog sil ma dgram mo/ /de nas bla re bre ba dang / rgyal mtshan</text></item>
<item><p>259b.3</p><section></section><text>la sogs pas gnas ji lta ba bzhin du bris nas bum pa rnams gnas su gzhag ste/ rnam par rgyal ba'i bum pa ni nang gi shar phyogs su gzhag go/ /las thams cad pa'i bum pa ni skye bo kun la bsang gtor bya ba'i phyir rdo rjes mtshan cing yi ge gsum bzlas la/ </text></item>
<item><p>259b.4</p><section></section><text>dkyil 'khor gyi sgo'i g.yas phyogs su bzhag go/ /yang bum pa kun las chu nyung zad nyung zad a r+g+ha'i snod du blugs la rnam par rgyal ba'i bum pa'i steng du gzhag go/ /de nas mchod pa'i yo byad ci 'byor pa mar gyi mar me la sogs pa bshams nas dkyil 'khor</text></item>
<item><p>259b.5</p><section></section><text>gyi khang pa'i sgo nang du slob dpon stan 'jam pa la 'dug ste/ rim pa 'dis dkyil 'khor bsgrub pa brtsam par bya'o/ /lo bcu gnyis ma'am bcu drug ma'i rang gi rigs kyi bu mo'am/ gzhan yang rung ste/ ma la sogs pa'i yon tan dang ldan pa bzung la</text></item>
<item><p>259b.6</p><section></section><text>bsgrub pa'am/ ma 'byor na ting nge 'dzin kyang rung ste/ dbang bskur ba'i bar du sgrub thabs las byung ba bzhin bskyed nas/ rdo rje dang pad+ma byin gyis brlab pa sngon du 'gro bas shes rab dang snyoms par zhugs pa'i bde ba'i sgras/ de bzhin gshegs pa thams cad bkug</text></item>
<item><p>259b.7</p><section></section><text>ste/ rang gi lus la bcug la dkyil 'khor gyi 'khor lo'i tshul du nam mkha' thams cad khyab par spos te/ slar yang bkug nas dkyil 'khor gyi steng du bzhag la/ zhal brgyad pa'i sngags kyis bgegs bsal te/ oM badzra gau rI A kar+sha ya dzaH/ </text></item>
<item><p>260a.1</p><section></section><text>oM badzra tsau rI pra be sha ya hU~M/ oM badzra be+e tA lI ban+d+ha ya baM/ oM badzra g+ha sma rI ba shiM ku ru hoH/ zhes bya ba'i sngags rnams kyis lcags kyu la sogs pa thogs pa'i gau rI la sogs pas nam mkha' las ye shes kyi dkyil 'khor rang rang gi mtshan ma'i</text></item>
<item><p>260a.2</p><section></section><text>lha la dgug pa dang / gzhug pa dang bcing ba dang / dbang du byas la yi ge brgya pas brtan par bya'o/ /de'i 'og tu a r+g+ha phul la me tog la sogs pas yang dag par mchod nas/ mthar oM AH badzra wa sta hU~M zhes pas ras zung du sbyar ba lha rnams la phul la/ yang nang gi</text></item>
<item><p>260a.3</p><section></section><text>mchod pas mchod nas/ rdo rje dril bu gsil te/ mi bskyod pa ni ye shes che/ /rdo rje dbyings ni mkha' chen po/ /rdo rje gsum mchog dkyil 'khor gsum/ /rdo rje mkha' 'gro phyag 'tshal bstod/ /rnam par snang mdzad dag pa che/ /rdo rje zhi ba dga' ba che/ /rang bzhin gyis ni</text></item>
<item><p>260a.4</p><section></section><text>'od gsal mchog /sangs rgyas mkha' 'gro phyag 'tshal bstod/ /rin chen rgyal po rab tu zab/ /rdo rje nam mkha' dri ma med/ /rang bzhin dag pas gos pa med/ /rin chen mkha' 'gro bstod phyag 'tshal/ /rdo rje mi 'chi rgyal po che/ /mi rtog nam mkha' rdo rje 'dzin/ /</text></item>
<item><p>260a.5</p><section></section><text>'dod chags pha rol phyin pa brnyes/ /pad+ma mkha' 'gro bstod phyag 'tshal/ /don yod rdo rje rdzogs sangs rgyas/ /bsam pa thams cad rdzogs mdzad pa/ /dngos nyid dag pa nyid las byung / /sna tshogs mkha' 'gro bstod phyag 'tshal/ /zhes bya bas bstod la/ /shes rab kyi</text></item>
<item><p>260a.6</p><section></section><text>pad+mar gnas pa'i bdud rtsis bdag dang dkyil 'khor gyi lha rnams la gtor bas mnyes par bya'o/ /de nas sgrub g.yog dkyil 'khor du gzhag ste/ bdag nyid phyir byung nas rgya chen po'i gtor ma rim pa 'dis btang ngo / /dang po yaM las byung ba'i rlung gi dkyil 'khor sngon po</text></item>
<item><p>260a.7</p><section></section><text>gzhu lta bu ba dan gyis mtshan pa bsams la/ de yi steng du raM las byung ba'i me'i dkyil 'khor gru gsum bsam mo/ /der gnas pa'i a las bskyed pa'i thod par dam tshig gi rdzas rnams oM gyis byin gyis brlabs par bsams la/ steng gi nam mkhar hU~M las byung ba'i</text></item>
<item><p>260b.1</p><section></section><text>rdo rje 'bar bsgoms te/ 'og gi cha'i rlung gis me sbar bas steng gi rdo rje dang bcas pa'i rdzas rnams bzhu ste/ ro gcig du gyur pa 'od gsal bar bsams la/ de'i 'od kyis 'jig rten kun du khyab pa'i sangs rgyas ma lus pa'i thugs ka na gnas pa'i sa bon las bdud rtsi drangs te/ </text></item>
<item><p>260b.2</p><section></section><text>der phab nas bdud rtsi mchog tu bsgrub po/ /de nas nam mkha'i phyogs su chos 'byung ba'i phyag rgya chen po pad+ma 'dab ma brgyad kyis mtshan pa bltas la/ rang gi snying ga'i sa bon las byung ba'i gau rI la sogs pa'i mtshan ma thogs pa rnams kyis 'byung po thams cad bdug nas der gzhug</text></item>
<item><p>260b.3</p><section></section><text>pa bcing ba dang dbang du bya ba'o/ /de la pad+ma'i steng du ni tshangs pa la sogs pa'i lha rnams bsam mo/ /pad+ma'i 'dab ma rnams la ni so so'i phyogs skyong ba rnams 'god do/ /pad+ma'i 'og tu ni mi dang / yi dgas dang / byol song dang / dmyal ba dang / klu brgyad kyi bar du bsams te/ </text></item>
<item><p>260b.4</p><section></section><text>thams cad kyang sgrub thabs las 'byung ba'am/ skad cig ma'i rim pas/ rdo rje dang dril bu thogs shing g.yas brkyang ba'i lha'i lus su bskyed la/ spyan ma la sogs pas dbang bskur bar bltas te/ phyag rgyas gdab bo/ /de la tshangs pa la sogs pa ni dkar po ste sku rdo rje mtshan</text></item>
<item><p>260b.5</p><section></section><text>pa'o/ /dbang po la sogs pa ni nag po ste thugs rdo rje mtshan pa'o/ /klu la sogs pa ni dmar po ste gsung rdo rje mtshan pa'o/ /phyi nang gi mchod pas mchod nas bstod de/ thams cad lce'i pad+ma'i 'dab ma la hU~M las skyes pa'i rdo rje las 'od zer bsams nas sngags 'dis gdab</text></item>
<item><p>260b.6</p><section></section><text>par bya'o/ /oM i n+da dza ma dza la dza k+kha b+hU ta bA h+ni bA u rak+kha tsan+da sudz+dza mA da bap+pa tA la pA tA laM/ a Sh+Ta sab+ba swA hA/ i daM ma liM b+hu ny+dza dziM g+haM phul+la d+hU b+ba mAM sa piM g+ha aM b+ha sap+pa ka dz+dza sA d+ha kha n+ti khu Ni pha Da ga da/ oM a kA ro mu khaM sarba d+ha rmA NAM A d+ya nu t+pa n+na twA ta oM AH hUM phaT swA hA/ de</text></item>
<item><p>260b.7</p><section></section><text>nas oM hrI bi shud+d+ha sarba d+ha rmAH pA pa ni sh+tsa s+ya saM sho d+ha ya sarba bi ka lpAM a ba na ya hUM/ zhes bya bas 'thor 'thung byin la yi ge brgya pa'i mthar muH/ zhes brjod la slar btang ngo / /de nas dkyil 'khor gyi khang par zhugs te/ dgyes pa'i rdo rje phyag gnyis pa'i rnal 'byor pa slob ma dang bcas</text></item>
<item><p>261a.1</p><section></section><text>pas dril bu gsil zhing dkyil 'khor bskor la/ slar phyir byung ste/ snga dro rgyas pa'i sbyin sreg bya'o/ /yang nang du zhugs te/ dkyil 'khor gyi bdag po las dkyil 'khor du zhugs pa nas/ rjes su gnang ba'i bar du blos blangs la/ de nas</text></item>
<item><p>261a.2</p><section></section><text>'dod chags chen po las byung ba'i/ /'khor lo de nyid gzugs brnyan zhing / /rang gis shes nas slob ma rnams/ /gzhug phyir gtso la gdab par mdzod/ /nam mkha' las byung mtshan nyid phyir/ /thog ma tha ma med pa'i mchog /sems dpa' rdo rje che rang bzhin/ /dgyes</text></item>
<item><p>261a.3</p><section></section><text>pa'i rdo rje bdag sgrubs shig /dngos grub chen po kun gyi mchog /dbang phyug chen po lhag pa'i lha/ /rdo rje 'dzin pa kun gyi rgyal/ /mi 'gyur mchog tu bdag sgrubs shig /nyes pa med la rtag pa ste/ /'dod chags kun gyi rjes su chags/ /'dod chags chen po dga' ba</text></item>
<item><p>261a.4</p><section></section><text>che/ /bcom ldan de nyid bdag sgrubs shig /shin tu dag pa kun gyi mchog/ /gdod nas grol ba de bzhin gshegs/ /kun du bzang po kun gyi mchog /byang chub sems su bdag sgrubs shig /dngos grub chen po kun gyi mchog /dbang phyug chen po phyag rgya'i mchog/ /</text></item>
<item><p>261a.5</p><section></section><text>grub pa'i rdo rje cher bstod pas/ /rdo rje bsnyems pa bdag po'i bdag /sems can kun gyi yid khyab pa/ /sems can kun gyi snying la gnas/ /sems can kun gyi yab nyid de/ /'dod chags mnyam pa'i dam tshig mchog /ces bya ba'i dam tshig gi glu blangs nas/ bden pa'i tshig</text></item>
<item><p>261a.6</p><section></section><text>'di bsgrags par bya ste/ shes rab thabs bdag dkyil 'khor gyi/ /bden pa'i byin rlabs gang yin pa/ /bden pa de yi mgon khyod kyis/ /bdag gi 'dod pa skong byed shog /chos rnams gzugs brnyan lta bu ste/ /gsal zhing dag la rnyog pa med/ /</text></item>
<item><p>261a.7</p><section></section><text>gzung du med cing brjod du med/ /rgyu dang las las byung ba dang / /de bzhin de kho na las byung / /bden pa de yis dkyil 'khor ni/ /gzugs brnyan gsal bar sems can rnams/ /dri med thams cad mthong bar shog /de'i rjes la rdo rje la rdo rje can dang bcas pa'i rnal</text></item>
<item><p>261b.1</p><section></section><text>'byor ma rnams mnyes par bya ba'i phyir nang gi sbyin sreg bya ste/ ma la sogs pa'i yon tan brgyad dang ldan pa dam tshig can gyi bu mo brgyad gos med par gau rI la sogs pa byas la/ bdag nyid dang gos med par rgyud las gsungs pa'i rdo rje'i slob dpon du byas nas/ </text></item>
<item><p>261b.2</p><section></section><text>dkyil 'khor gyi khang pa'am gzhan du'ang rung ste/ dam tshig can gyi skye bo mong po tshogs pa la/ dam tshig gi rdzas cho ga bzhin du sbyangs nas/ snying ga'i nyi ma la gnas pa'i he ru ka la ye shes kyi dkyil 'khor ma lus pa spyan drangs nas/ rdo rje'i lce dang ldan pa'i sbyin</text></item>
<item><p>261b.3</p><section></section><text>sreg bya'o/ /de yang / mang po ci bya dgos med par/ /snying ga'i sa bon me 'bar la/ /der ni ga bur btung bya zhing / /dkyil 'khor pa la nges rab gtor/ /btung ba de yis rnal 'byor ba/ /myur du sangs rgyas thob par 'gyur/ /zhes bya'o/ /de nas shin tu myos pa ma yin par</text></item>
<item><p>261b.4</p><section></section><text>langs te/ slob ma bos nas mtshan mo'i dus su maN+Dal byas te/ ci 'byor ba'i yon dbul lo/ /de nas slob ma bsrung ba'i phyir lha'i mos pa byas la/ dam tshig gi rdzas byin te/ yol ba'i phyi rol du gzhag la/ /dkyil 'khor kyi sgo drung du gnas pa'i bum pa'i chus bsang</text></item>
<item><p>261b.5</p><section></section><text>gtor byas nas/ a khaM bI ra hU~M zhes bya ba'i sngags bzlas pa'i gdong g.yogs bcings te me tog gi phreng ba bzung ste/ dkyil 'khor du gzhug pa'i phyir/ bu khyod ci la dga' ba smros/ zhes dri bar bya'o/ /des kyang / skal bzang bde chen bdag dga'o/ /zhes brjod do/ /</text></item>
<item><p>261b.6</p><section></section><text>de nas yang / de yis bu khyod ci zhig bya/ /zhes slar dris pa dang / sangs rgyas mchog gi dam tshig go/ /zhes brjod do/ /de nas oM sarba yo ga tsit+ta ut+da da ya mi zhes bya bas byang chub tu sems bskyed la/ thog med dus nas 'khor ba nas/ /bdag gis sdig pa gang</text></item>
<item><p>261b.7</p><section></section><text>bgyis dang / /bgyid stsal gang yin de ring bshags/ /gtso bo slar yang sdom par bcas/ /rgyal ba sras bcas rnams dang ni/ /'gro gzhan legs byas gang yin pa/ /de dag kun la yi rang ste/ /byang chub tu ni bdag gis bsngo/ /sangs rgyas chos dang dge</text></item>
<item><p>262a.1</p><section></section><text>'dun la/ /de ring bdag ni skyabs su mchi/ /'khor ba'i sdug bsngal bcad pa dang / /dge ba rnams ni spel ba'i phyir/ /byang chub sems gnyis bskyed nas su/ /'gro rnams de ring don du gnyer/ /sangs rgyas gyur nas 'gro ba rnams/ /ma lus</text></item>
<item><p>262a.2</p><section></section><text>srid mtsho las bsgral bgyi/ /de nas me tog dang bcas pa'i rdo rje/ oM su ra te sa ma ya s+t+waM ho sid+d+hi badzra ya thA su khaM zhes bya bas de'i snying gar bzhag la/ de ring khyod de bzhin gshegs pa thams cad kyis byin gyis brlabs kyis/ gsang chen dam pa 'di de bzhin gshegs pa </text></item>
<item><p>262a.3</p><section></section><text>thams cad kyi dkyil 'khor du ma zhugs rnams la smra bar mi bya zhing / ma dad pa rnams la yang ma yin no zhes bsgo la a khaM bI ra hUM/ zhes bya ba'i sngags kyis dkyil 'khor gyi khang par bcug la/ 'di skad ces brjod par bya ste/ de ring khyod de bzhin gshegs pa thams</text></item>
<item><p>262a.4</p><section></section><text>cad kyi rigs su zhugs te/ gzhan yang ngas khyod la ye shes gang gis de bzhin gshegs pa thams cad kyi dngos grub kyang thob par 'gyur na/ dngos grub gzhan lta smos kyang ci dgos te/ de lta bu'i rdo rje ye shes bskyed par bya'i/ khyod kyis dkyil 'khor ma</text></item>
<item><p>262a.5</p><section></section><text>mthong ba rnams kyi mdun du smra bar mi bya ste/ khyod dam tshig nyams par gyur ta re/ de nas spyi bor rdo rje bzhag la/ 'di ni khyod kyi dam tshig gi rdo rje ste/ gal te tshul 'di su yang rung ba la smras na/ 'dis khyod kyi mgo 'gems par byed do zhes brjod la/ slar yang snying</text></item>
<item><p>262a.6</p><section></section><text>gar rdo rje bzhag ste/ oM rdo rje sems dpa' nyid khyod kyi/ /snying la de ring yang dag bzhugs/ /gal te tshul 'di smras gyur na/ /de ma thag tu dral te gshegs/ /zhes brjod nas mna' bsgag par bya ste/ rnam par rgyal ba'i bum pa'i steng na gnas pa'i pad+ma'i nang du</text></item>
<item><p>262a.7</p><section></section><text>son pa'i bdud rtsi lnga la/ oM badzra a mr-i ta u da Tha zhes bya ba mngon par bzlas la/ 'di ni khyod kyi dmyal ba'i chu/ /dam tshig 'das na sreg par byed/ /dam tshig bsrungs na dngos grub ni/ /rdo rje bdud rtsi'i chu 'dis 'grub/ /ces brjod de blud la/ de ring phyin chad</text></item>
<item><p>262b.1</p><section></section><text>khyod kyi rdo rje sems dpa' nga yin gyis/ ngas gang 'di gyis shig ces bsgo ba rnams bu khyod kyis bya dgos la/ nga la brnyas par yang ma byed cig /byas na yang ba ma spangs par 'chi ba'i dus byas nas sems can dmyal ba chen por ltung bar gyur ta re zhes brjod do/ /mna' bsgag pa'i</text></item>
<item><p>262b.2</p><section></section><text>cho ga 'dis brtan por byas la dbab par bya ste/ dam tshig gi chu'i cho ga'o/ /de nas slob mas de bzhin gshegs pa thams cad kyis byin gyis rlobs la/ rdo rje sems dpa' bdag la dbab par gsol zhes lan gsum du gsol ba dang / slob ma'i snying gar laM las byung ba'i dbang</text></item>
<item><p>262b.3</p><section></section><text>chen gyi dkyil 'khor sna tshogs rdo rjes mtshan pa la hU~M/ mgrin par paM las byung ba'i chu'i dkyil 'khor bum pas mtshan pa la AHspyi bor yaM las byung ba'i rlung gi dkyil 'khor la rgyal mtshan gyis mtshan pa la ha/ rkang pa'i mthil du rlung dang me'i dkyil 'khor gyi steng du yi ge</text></item>
<item><p>262b.4</p><section></section><text>dz+haiMHbsgoms la/ rdo rje dril bu gsil zhing bsgyings pa dang bcas pas/ A be sha ya s+t+waM ba yA ra ra ra ra tsa la ya tsa la ya hU~X AH ha dz+haiM/ zhes pa lan brgyar bzlas te dbab po/ /babs pa'i lce la a dmar po bsams la/ gsungs shig rdo rje dge mi dge/ /zhes dris na legs</text></item>
<item><p>262b.5</p><section></section><text>pa dang nyes pa ston par 'gyur ro/ /de la thugs babs pas ni yongs su shes pa skye'o/ /gsung babs pas ni sngags smra bar 'gyur ro/ /sku babs pas ni mkha' la gnas so/ /oM tiSh+Tha badzra/ zhes bya bas babs pa brtan por byas te/ 'di ni ye shes dbab pa'i cho ga'o/ /de</text></item>
<item><p>262b.6</p><section></section><text>nas/ /snying po'i dkyil 'khor 'di ru ni/ /bdag gis slob ma gzhug par bgyi/ /lha yi rigs kyi rim pa dag /bsod nams bzhin du de bzhin shog /'dis ni dngos grub gang 'grub dang / /rigs ni gang gi snod du 'gyur/ /'di yi bsod nams ci yod las/ /dkyil 'khor 'dir</text></item>
<item><p>262b.7</p><section></section><text>ni de bzhin shog /ces bya bas bden pa'i byin brlabs byas la/ /mig lam du snang ba'i 'od kyi bye brag dri'o/ /des kyang smra bar bya ste/ de la dkar po dang / ser po dang / dmar po dang / sngon po'i dbye bas zhi ba dang rgyas pa dang / dbang dang mngon spyod kyi dngos grub rnams kyi snod</text></item>
<item><p>263a.1</p><section></section><text>du go rims bzhin du bstan la/ gti mug gis mnan 'gro bltas nas/ /zhes bya ba la sogs pa'i tshigs su bcad pa lngas bstod te/ pra tA ts+tshi badzra ho/ /zhes bya ba 'dis slob mas me tog gi phreng ba dkyil 'khor du dor bar bya'o/ /de la gal te sangs rgyas rnams</text></item>
<item><p>263a.2</p><section></section><text>kyi dbu dang / mdzod spu dang spyi gtsug tu lhung na ni phyag rgya chen po'i dngos grub tu 'gyur ro/ /gal te spyan dang zhal du lhung na ni sngags kyi dngos grub tu 'gyur la/ yan lag gi mchog tu lhung na mchog 'grub/ /yan lag gi dbus su lhung na 'bring 'grub/ /yan lag gi smad du lhung na tha ma</text></item>
<item><p>263a.3</p><section></section><text>'grub/ sku las ring du lhung na ring zhig na 'grub bo/ /nye bar lhung na myur du 'grub bo/ /lha gang la bab pa ni gnas kyi ri mor shes par byas la gnyis kyi bar du lhung na ni gang la nye ba de'i rigs su shes par bya'o/ /dkyil 'khor gyi phyi rol du lhung na ni dngos grub phran tshogs 'grub po/ /gal te ri mo la lhung</text></item>
<item><p>263a.4</p><section></section><text>na ni bskyar te dor du gzhug go/ /ci ste lan gsum du ri mo la bab pa dang / phyi'i rdo rje re ba'i phyi rol du lhung ba rnams la ni dngos grub med par shes par bya ste/ me tog dor ba'i cho ga'o/ /de nas me tog de blangs te/ /stobs po chen po sems dpa' che/ /'di ni so sor gzung bar</text></item>
<item><p>263a.5</p><section></section><text>gyis/ /zhes brjod la slob ma'i spyi bor bcings nas/ mig gnyis su yi ge oM bsgoms la/ oM rdo rje sems dpa' nyid khyod kyi/ /mig 'byed par ni nan tan mdzad/ /phyo bas thams cad mthong 'gyur ba/ /rdo rje'i mig ni bla na med/ /ces brjod de/ /gdong g.yogs bkrol</text></item>
<item><p>263a.6</p><section></section><text>la/ /thar pa chen po'i grong khyer mchog /ltos shig ltos shig sems dpa' che/ /me tog gang du lhung gyur pa/ /de ni khyod kyi he ru ka/ /zhes brjod la/ dkyil 'khor ba ltar bcug ste/ /sgo srung ma nas brtsams nas gtso bo'i bar du ming brjod pa sngon du 'gro bas bstan par</text></item>
<item><p>263a.7</p><section></section><text>bya ste/ dkyil 'khor du gzhug pa'i cho ga'o/ /dbang bskur nas ni de nyid bstan/ /gzhan du na ni dngos grub dag /shin tu ring bar 'gyur ro zhes/ /rdo rje 'dzin pas yang dag gsungs/ /de bas na dngos grub kyi phyir rjes su mthun pa'i yon rdo rje bla ma la phul nas/ byang chub rdo rjes</text></item>
<item><p>263b.1</p><section></section><text>sangs rgyas la/ /mchod chen ji ltar stsal ba bzhin/ /bdag kyang rab tu bskyab pa'i phyir/ /nam mkha'i rdo rjes deng bdag stsol/ zhes brjod la phyag bya'o/ /slob dpon gyis kyang de la dbang bskur ba'i phyir/ rtsa ba'i dkyil 'khor gyi phyi rol du snying po'i dkyil 'khor gyi phyed tshad tsam</text></item>
<item><p>263b.2</p><section></section><text>gyi dkyil 'khor gru bzhi pa sgo bzhi pa bris te/ de'i dbus su pad+ma 'dab ma brgyad ge sar dang bcas pa bri'o/ /sgo rnams dang mtshams rnams su ni lha mo rnams kyi mtshan ma bris la/ slob ma'i lus khrus bya zhing tsan+dan dang me tog gi phreng bas brgyan pa der bzhag la/ shis</text></item>
<item><p>263b.3</p><section></section><text>pa'i cho ga bya ste/ yungs kar la bcom ldan 'das kyi rtsa ba'i sngags bzlas te/ g.yas g.yon gyi khu tshur gyis bzung nas lan gnyis gnyis su bskor la/ /kham phor gyi mer blugs so/ /de ltar lan gsum byas nas/ /de bzhin du chu'i shis pa lan gsum du bya'o/ /</text></item>
<item><p>263b.4</p><section></section><text>slar yang rtsa ba'i sngags kyis bsrungs la nye reg bya ste/ de nyid bzlas pa'i dris byug pa dang / me tog gi phreng ba mgor bcings shing / rtsa ba'i sngags kyis ar+g+ha byin la/ mar dang sa rdzar bsregs pa'i bdug pas bdugs te/ shis par bya ba'i cho ga'o/ /de nas he ru ka'i</text></item>
<item><p>263b.5</p><section></section><text>gzugs su dmigs la/ mig la sogs pa byin gyis brlabs nas/ steng du bla re bres la/ g.yas logs su gdugs dkar po gser gyi yu ba can yi ge hUM bzlas pa yongs su gzung ngo / /g.yon logs su ni rgyal mtshan dang ba dan bsgreng zhing gos sna tshogs bris la/ </text></item>
<item><p>263b.6</p><section></section><text>rnga bo che dang / zangs kyi dung bud pa dang / dung gi bud pa la sogs pa ca co'i sgras nam mkha' gang bar bsams la/ rdo rje dril bu dkrol zhing / phun sum tshogs pa mnga' ba gser gyi ri bo 'dra/ /'jig rten gsum gyi mgon po dri ma gsum spangs pa/ /sangs rgyas pad+ma rgyas</text></item>
<item><p>263b.7</p><section></section><text>pa'i 'dab 'dra'i spyan mnga' ba/ /bkra shis dam pa de yis deng 'dir zhi byed shog /de yis nye bar bstan pa'i mchog rab mi g.yo ba/ /'jig rten gsum na grags shing lha dang mi yis mchod/ /chos kyi dam pa skye dgu rnams la zhi byed pa/ /'di ni 'jig rten dge</text></item>
<item><p>264a.1</p><section></section><text>ba'i bkra shis gnyis pa yin/ /dge 'dun dam pa chos ldan thos pa'i bkra shis phyug /mi dang lha dang lha ma yin gyi sbyin pa'i gnas/ /tshogs kyi mchog rab ngo tsha shes dang dpal gyi zhing / /de ni 'jig rten dge ba'i bkra shis gsum pa yin/ /zhes</text></item>
<item><p>264a.2</p><section></section><text>bya ba la sogs pa'i bkra shis kyi glu blangs la/ seng ge'i khri'am/ shing stegs la hU~M bzlas par bzhag nas dbang bskur te/ dang po rnam par rgyal ba'i bum pa'i chus gtor ro/ /de'i 'og tu lha mo rnams kyi bum pas so/ /de ltar phyi'i dbang bskur byin nas nang gi dbang</text></item>
<item><p>264a.3</p><section></section><text>bskur sbyin par bya ste/ rang gi snying ga'i sa bon gyi 'od kyis phyogs bcu na bzhugs pa'i de bzhin gshegs pa'i 'khor lo bkug la/ thugs rje'i bdag nyid can rnams kyis/ /'di la dbang bskur rab tu stsol/ /zhes yid kyis bskul la/ de dag rang gi 'od las byung</text></item>
<item><p>264a.4</p><section></section><text>ba'i dbang bskur ba'i yo byad thams cad kyis dbang bskur bar bltas la/ sangs rgyas rnams ni thams cad kyi/ /gsang gsum gnas las byung ba yi/ /khams gsum kun gyis phyag byas pa/ /rdo rje dbang bskur chen po sbyin/ /zhes bya bas bkru'o/ /de'i rjes la</text></item>
<item><p>264a.5</p><section></section><text>bcom ldan 'das rdo rje lha mo dang bcas pa de dag slob ma'i ba spu'i bu gar btsud la/ lus ma lus pa de'i rang bzhin du byas nas/ mi bskyod pa'i cod pan gyi sbyor bas gnas par bsams te/ mi bskyod pa'i rang bzhin gyi chu'i dbang bskur ro/ /de nas bcom ldan</text></item>
<item><p>264a.6</p><section></section><text>'das kyi rtsa ba'i sngags bzlas pa'i gos dang dri la sogs pa byin la/ snga ma bzhin gsol ba 'debs su bcug ste/ gser la sogs pa'i khams kyi rang bzhin gyi lugs ma'am/ /bris pa'am/ de ma 'byor na dar dang ras kyi rang bzhin las byas pa'i cod pan</text></item>
<item><p>264a.7</p><section></section><text>mgor bcings la/ sngar bstan pa'i sngags kyis nam mkha'i khams na bzhugs pa'i de bzhin gshegs pa thams cad rin chen dbang phyug gi gzugs kyis der bzhugs par bsams te/ rdo rje nyi ma'i rang bzhin gyi cod pan gyi dbang ngo / /de nas rdo rje rtse lnga pa khu tshur</text></item>
<item><p>264b.1</p><section></section><text>g.yas par bzung nas/ slob ma'i snying ga la sogs par gtugs te/ sangs rgyas kun gyi rdo rje'i dbang / /de ring khyod la bskur bar bya/ /'di de sangs rgyas thams cad nyid/ /shin tu grub phyir rdo rje zung / /zhes bya bas lag pa g.yas par rdo rje sbyin te/ snang ba</text></item>
<item><p>264b.2</p><section></section><text>mtha' yas kyi rang bzhin gyi rdo rje'i dbang ngo / /de nas lag pa g.yon par dril bu byin la/ lag pa g.yas g.yon rdo rje dril bu dang ldan pas 'khyud pa'i tshul du bzhag la/ oM badzra a d+hi pa ti s+t+waM/ a b+hi sha ny+tsi mi tiSh+Tha badzra sa ma ya s+t+waM zhes brjod do/ 'di ni dam tshig rdo rje'i</text></item>
<item><p>264b.3</p><section></section><text>rang bzhin gyi bdag po'i dbang ngo / /de nas rdo rje dril bu slob ma'i spyi bor bzung la/ oM badzra satwa s+t+waM/ a b+hi shiny+tsa mi badzra nA ma a bi She ka ta/ kye dpal rdo rje che ge mo zhes lugs dang mthun pa'i ming rnams las gang 'dod pa gdags/ gang gang snang ba de dang de/ he ru ka</text></item>
<item><p>264b.4</p><section></section><text>dpal rang nyid gtso/ /gang phyir chos rnams rnam dag pas/ /sangs rgyas ye shes rang bzhin nyid/ /ces slob ma la bsgrags te/ 'dis ni rtag pa'i rang bzhin gyi ming gi dbang ngo / /dbang bskur ba lnga po 'di dag gis ni rgyud la sogs pa nyan pa dang / bshad pa</text></item>
<item><p>264b.5</p><section></section><text>dang / sgrub pa'i snod du 'gyur te/ go rims bzhin du me long lta bu dang / mnyam pa nyid dang / so sor rtog pa dang / bya ba grub pa dang / chos kyi dbyings kyi ye shes rnams te/ rdo rje slob dpon gyis rdo rje slob ma bla ma'i man ngag bzhin mkha' 'gro ma rnam pa lngar</text></item>
<item><p>264b.6</p><section></section><text>bsams la sbyar ro/ /de dag ni spyan la sogs pa'i rig pa lnga'i las yin pa dang / ma rig pa bzlog pas na rig pa'i dbang ngo / /de nas mi ldog 'khor lo zhes bya ba la sogs pas sngar sdom pa bzung ba'i slob mas/ bdag dang gzhan gyi don gyi phyir/ /rdo rje slob dpon dbang</text></item>
<item><p>264b.7</p><section></section><text>bskur ba/ /thugs rje can khyod bka' drin gyis/ /bdag la de ring stsal du gsol/ /zhes gsol ba btab pa dang / nam mkha' khyab pa'i de bzhin gshegs pa lha mo dang bcas pa rnams kyis dbang bskur bar bsgoms la/ rdo rje che dang dril bu che/ /zung shig rdo rjer byin gyis</text></item>
<item><p>265a.1</p><section></section><text>brlabs/ /de ring rdo rje slob dpon gyur/ /slob ma'i tshogs rnams bsdu bar gyis/ /zhes bya bas slob ma bskul la/ /dam tshig gsum po 'dzin du gzhug ste/ hUM gis rdo rjer bsgoms la/ /'di de sangs rgyas thams cad nyid/ /rdo rje sems dpa'i phyag</text></item>
<item><p>265a.2</p><section></section><text>na gnas/ /rtag tu khyod kyis kyang gzung ste/ /phyag na rdo rje'i brtul zhugs brtan/ /oM sarba ta thA ga ta sid+d+hi badzra sa ma ya tiSh+Tha e Sha s+t+waM d+ha ra ya mi hi hi hi hi hUM zhes bya ba 'dis slob mas rdo rje bzung la/ de kho na nyid 'di brjod de/ thog mtha' med pa'i sems dpa' ni/ /rdo rje sems</text></item>
<item><p>265a.3</p><section></section><text>dpa' dga' ba che/ /kun tu bzang po thams cad bdag /rdo rje snying po bdag po'i gtso/ /bcom ldan 'das dpal mchog dang po'i skyes bu'o/ /oM ma hA badzra hUM/ de nas a las bskyed pa'i dril bu/ 'di de sangs rgyas thams cad kyi/ /shes rab dbyangs kyis rjes 'gror</text></item>
<item><p>265a.4</p><section></section><text>brjod/ /khyod kyis kyang ni rtag tu bcang / /byang chub mchog tu rgyal ba bzhed/ /ces bya ba 'dis dril bu byin la/ srid pa rang bzhin dag pa'i phyir/ /rang bzhin gyis ni dngos med byas/ /rang bzhin dag pa'i sems ldan pa/ /srid pa dam pa mchog tu gyed/ /ces bya ba'i chos</text></item>
<item><p>265a.5</p><section></section><text>skyis dril bu dkrol bar bya ste/ oM badzra g+ha N+De a zhes bzlas so/ /de'i rjes la/ shes rab lo grangs bcu gnyis pa/ /lag gnyis kun du 'khyud par ldan/ /rdo rje dril bu'i sbyor ba yis/ /slob dpon gyi ni dbang du 'dod/ /ces gsungs pas/ rang gi lha'i phyag rgyar</text></item>
<item><p>265a.6</p><section></section><text>byin gyis brlab par bya'o/ /de yang / /yid kyis lus ni brten pa'i phyir/ /dam tshig phyag rgya zhes byar brjod/ /gang gis lus kun brten byed pa/ /des na phyag rgyar rab tu grags/ /zhes bya ba'i mngon par rtogs pa bskyed la rdo rje sems dpa'i rnam par bltas te/ </text></item>
<item><p>265a.7</p><section></section><text>me tog la sogs pas mchod cing bstod par bya ste/ bsnyems pa dang bcas pas me tog gcig slob ma la bsnun la/ deng nas brtsams te rdzogs sangs rgyas/ /sras dang bcas rnams rnam rol cig /rdo rje bsnyems pa'i rnal 'byor gyis/ /dga' ston bde ba'i</text></item>
<item><p>265b.1</p><section></section><text>mchod pa bgyis/ /a sgeg dang bcas pas phreng ba 'phang / /sangs rgyas thams cad mchod par bya/ /des ni bcom ldan 'bral mi 'gyur/ /phreng ba de ni rgyan yin no/ /oM lus can kun la dam chos kyi/ /khyod kyis glu ni blang bar bya/ /de yis bde gshegs dngos grub ni/ /</text></item>
<item><p>265b.2</p><section></section><text>myur du bde ba myong bar 'gyur/ /gi/ de ni thal mo'i gar gyis ni/ /sangs rgyas thams cad chags par byas/ /sangs rgyas 'du ba'i phrin las kyis/ /gar mkhan tshul du bsgyur bar gyis/ ho rdzogs sangs rgyas la spos phul pas/ /brtul zhugs bzang pos legs</text></item>
<item><p>265b.3</p><section></section><text>tshim gyis/ /lus can bde gshegs cha lugs su/ /ye shes kyis ni tshim par gyis/ a/ sangs rgyas rnams la me tog dor/ /byang chub yan lag tshogs 'gyur bas/ /mtshan dang dpe byad ldan pa yis/ /bde gshegs sku ni thob par gyis/ /b+huM/ chos kyi me ni</text></item>
<item><p>265b.4</p><section></section><text>legs spar bas/ /rdo rje chos dang 'dra ba ru/ /sems can ma rig ldongs pa la/ /ye shes sgron mes snang bar gyis/ /pra/ rgyal ba rnams la dri phul bas/ /tshul khrims de bzhin shes rab dang / /rnam grol ye shes mthong ba yis/ /byang chub lus can rnams la</text></item>
<item><p>265b.5</p><section></section><text>bsgos/ /g+ha/ de yi 'og tu gser gyi thur ma la bcom ldan 'das kyi rtsa ba'i sngags bzlas te/ ji ltar mig mkhan rgyal po yis/ /'jig rten ling tog bsal ba ltar/ /bu khyod kyis ni mi shes pa'i/ /ling tog rgyal ba rnams kyis bsal/ /oM badzra ni trA a ba ha ra</text></item>
<item><p>265b.6</p><section></section><text>pa Ta laM hri tra zhes bya bas mig la byug ste dag par bya'o/ /de nas me long bstan te/ chos rnams gzugs brnyan lta bur ni/ /gsal zhing dag la rnyog pa med/ /gzung du med cing brjod du med/ /rgyu dang las las kun du byung / /rang bzhin med cing bdag med pa/ /de ltar chos</text></item>
<item><p>265b.7</p><section></section><text>rnams shes byas nas/ /sems can don ni mnyam med byos/ /'on kyang skyob pa'i sras su skye/ /de nas a las bskyed pa'i dril bu byin te/ thams cad nam mkha'i mtshan nyid de/ nam mkha' la ni mtshan nyid med/ nam mkha' dang ni mnyam sbyor bas/ /kun mchog</text></item>
<item><p>266a.1</p><section></section><text>mnyam pa nyid du gsal/ /zhes bya bas dkrol bar bya'o/ /yang ho zhes bya bas mda' gzhu byin la/ de bzhin gshegs pa thams cad la rjes su chags par byos shig/ /ces bsgo la/ phyogs bzhin mda' bzhi 'phang ba dang / steng 'og tu yang re re 'phen</text></item>
<item><p>266a.2</p><section></section><text>du gzhug go/ /yang a badzra sa twa zhes bya ba 'dis me long bstan la/ rdo rje sems dpa' me long ltar/ /gsal zhing dag la rnyog pa med/ /bu khyod kyi ni snying la zhugs/ /rdo rje sems dpa' rang nyid gtso/ /zhes bya ba dang / gang yang sangs rgyas thams cad kyi bdag po</text></item>
<item><p>266a.3</p><section></section><text>byang chub kyi sems ni 'di nyid yin par shes par gyis shig ces brjod do/ /oM badzra he tu zhes bya bas 'khor lo rkang pa'i bar du bcug la/ oM badzra b+ha Sha raM zhes bya bas lag pa g.yas par dung byin la/ g.yon par yi ge a la he badzra'i po ti byin la/ dril bu</text></item>
<item><p>266a.4</p><section></section><text>yang byin te dkrol zhing / deng nas brtsams te sems bskyed pa/ /tsam gyis chos kyi 'khor lo bskor/ /khyod kyis the tshom dogs med par/ /yid gnyis med pa'i sems kyis su/ /chos kyi dung ni bla med pa/ /dri med kun du gang bar gyis/ /sngags spyod tshul gyi cho ga</text></item>
<item><p>266a.5</p><section></section><text>rnams/ /skye bo rnams la rtag tu shod/ /de ltar byas na sangs rgyas la/ /phan 'dogs drin du gzo zhes bya/ /rdo rje 'dzin pa de kun yang / /khyod la rtag tu srung bar mdzad/ /de nas so so'i 'khor los sgyur ba'i rnal 'byor byas la/ sems can kun la phan pa'i phyir/ /</text></item>
<item><p>266a.6</p><section></section><text>sems can kun la thams cad du/ /ji ltar 'dul ba sna tshogs pa'i/ /chos kyi 'khor lo rab tu bskor/ /zhes bya ba dang / chos kyi gnas su rdo rje dang / rin po che dang pad+ma dang / las kyi tshig bcug la tshigs su bcad pa lngas rjes su gnang bar byin nas/ bdag nyid langs te/ </text></item>
<item><p>266a.7</p><section></section><text>sangs rgyas kyi gzugs su dmigs la/ g.yon pa snying gar chos gos 'dzin pa'i tshul du byas la/ g.yas pa mi 'jigs pa sbyin pa'i phyag rgyar byas la/ rdo rje ming gi dbang bskur bas lung bstan te/ 'di ni khyod la ngas lung bstan/ /rdo rje slob dpon de bzhin</text></item>
<item><p>266b.1</p><section></section><text>gshegs/ /srid pa shin tu dag pas na/ /srid pa'i ngan 'gro rnams las bton/ /kye che ge mo zhes bya ba'i de bzhin gshegs pa b+hur b+hu ba swA hA zhes bya'o/ /gang la 'dis lung bstan pa 'di la/ sangs rgyas dang byang chub sems dpa'i dkyil 'khor gyi 'khor lo dang</text></item>
<item><p>266b.2</p><section></section><text>bcas pa rnams kyis mgrin gcig tu byang chub chen por lung ston pa mdzad de/ phyag rgya chen po 'di dang sngags 'di'i mthu yin no/ /zhes bya bas dang pa bskyed par bya'o/ /de nas gsang ba bsgrags te/ /'dod chags bral ba lta bu yi/ /khams gsum na ni sdig med de/ /</text></item>
<item><p>266b.3</p><section></section><text>de bas 'dod la chags bral bar/ /khyod kyis nam yang mi bya'o/ /ma hA sa ma ya ha na hUM phaT/ /de nas slob ma'i spyi bor gdugs bzung la/ bskor ba byas la thal mo sbyar te/ gdugs dang bcas par dkyil 'khor gyi sgo drung du sa la lus gtugs la/ sngags</text></item>
<item><p>266b.4</p><section></section><text>rnams 'dzin par gyur pa yi/ slob ma 'di ni phul ba lags/ /de nas gdugs gzhan du bzhag la/ slob ma'i snying la bab pa'i tshig 'di dag brjod do/ /de ring dkyil 'khor slob dpon gyur/ /sngags dang rgyud rnams 'dzin gyur pa/ /sangs rgyas byang chub sems</text></item>
<item><p>266b.5</p><section></section><text>dpa' dang / /lha rnams kun gyis mthun par gsungs/ /sems can kun la rjes brtse bas/ /dkyil 'khor cho ga bzhin du bris/ /khyod kyis nan tan bskyed nas su/ /sgrub pa po rnams sngags la sbyor/ /de nas slar yang gzengs bstod par bya ste/ /mchog tu gsang</text></item>
<item><p>266b.6</p><section></section><text>ba'i dkyil 'khor 'dir/ /btsud pa dang ni mthong ba yi/ /de ring sdig las rnam grol nas/ /de ring khyod rnams dge bar gnas/ /bde chen theg pa 'di la ni/ /phyi nas 'chi ba yod min zhing / /mi thub tshugs pa yod min pas/ /cis kyang mi 'jigs dga' bar</text></item>
<item><p>266b.7</p><section></section><text>gyis/ /srid pa shin tu dag pas na/ /srid pa'i sdug bsngal las 'das so/ /byang chub sems ni spang mi bya/ /rdo rje zhes bya'i phyag rgya ste/ /gang zhig bskyed pa tsam gyis ni/ /sangs rgyas nyid 'gyur the tshom med/ /dam pa'i chos ni smad mi bya/ /nam yang dor bar</text></item>
<item><p>267a.1</p><section></section><text>yod mi rung / /mi shes pa'am rmongs pa la/ /de nyid bsten par mi bya'o/ /rdo rje dril bu mi spang ste/ /slob dpon nam yang smad mi bya/ /sangs rgyas kun dang mtshungs pa yi/ /rang bdag yongs su spangs nas su/ /dka' thub kyis ni gdung mi</text></item>
<item><p>267a.2</p><section></section><text>bya/ /ji ltar bde bar bde gzung na/ /'di ni ma 'ongs rdzogs sangs rgyas/ /zhes bya bas dbugs dbyung ngo / /slob mas phyag byas te/ gtso bos ji ltar bka' stsal pa/ de dag thams cad bdag gis bgyi/ /zhes khas blang ngo / /slob dpon gyi dbang bskur</text></item>
<item><p>267a.3</p><section></section><text>ba'i cho ga'o// //de nas dkyil 'khor gyi de kho na nyid dang dkyil 'khor gyi rnam par dag pa'i mtshan nyid dang / lha'i de kho na nyid dang lha'i rnam par dag pa dang / slob dpon gyi phrin las dkyil 'khor gyi sgrub pa thams cad sngon du 'gro ba'i slob dpon 'jug pa'i las</text></item>
<item><p>267a.4</p><section></section><text>rnams te/ gsum po de dag bstan par bya'o/ /de'i 'og tu sa phyogs dben par byas te/ yol bas bar du bcad nas/ rgyud las gsungs pa'i dam tshig can bla ma la phul nas/ bcom ldan zhi ba chen po kye/ /rdo rje sbyor bas yang dag byung / /mi phyed phyag rgyar rab</text></item>
<item><p>267a.5</p><section></section><text>tu bsgrub/ /rdo rje rnal 'byor gcig bzhes pas/ /bdag nyid chen po khyod ji bzhin/ /gtso bos bdag ni mdzad du gsol/ /'khor ba 'dam gyi tshogs su ni/ /bying ba skyabs med bdag la skyobs/ /zhes bya bas gsang ba'i dbang bskur ba'i phyir gsol</text></item>
<item><p>267a.6</p><section></section><text>ba btab pa dang / de nas dpal ldan slob dpon ni/ /rjes su brtse dang ldan pa yis/ /slob mar snying rje bskyed nas ni/ /rdo rje 'dzin pas mdzad pa la/ /bza' dang btung ba yid 'ong dang / /chang dang sha chen du ni bcas/ /me tog phreng dang bdug pa dang / /rgyal mtshan dril bur</text></item>
<item><p>267a.7</p><section></section><text>bcas pa dang / /byug pa la sogs mchod pa yis/ /bla ma rdo rje can la mchod/ /de'i rjes la rgyud la sogs pa'i cho ga bzhin snyoms par 'jug par bya ste/ ji srid du phyag rgya khu ba dang ldan pa de srid kyi bar du bsten la/ phyag rgya dang slob ma gdong g.yogs kyis</text></item>
<item><p>267b.1</p><section></section><text>bcings nas/ bsten pa las gang byung bde slob ma'i khar tshigs su bcad pa 'dis dbab par bya ste/ ji ltar sangs rgyas rgyal ba yis/ /byang chub sras la dbang bskur bzhin/ /bdag la gsang ba'i dbang gis ni/ /sems kyi rgyun gyis bkru ru gsol/ /des kyang a</text></item>
<item><p>267b.2</p><section></section><text>ho su kha zhes brjod do/ /longs spyod rdzogs par gzhug go/ /shes rab kyis kyang de bzhin du slob ma la sbyin par bya ste/ shes rab thabs kyang gsang ba'i dbang bskur ba'o/ /de'i rjes la yang slob mas sngar bstan pa'i gsol ba gdab pa'i tshig gsol ba dang / </text></item>
<item><p>267b.3</p><section></section><text>de'i spyod yul du byas te/ de yang gsungs pa/ ser sna med cing khro bral ba'i/ /slob ma bdag nyid chen po la/ /de nyid du ni mnyam pa'i ro/ /slob ma'i spyod yul dag tu bya/ /zhes so/ /de nas lag pa de'i lag par byin la/ /mgo bor lag pa bzhag ste/ dga' ster</text></item>
<item><p>267b.4</p><section></section><text>gnas te lha mo 'di/ /sna tshogs gzugs can yid 'ong ma/ /zung shig zung shig sems dpa' che/ /bzung nas rab tu mchod par bya/ /thabs gzhan gyis ni sangs mi rgya/ /'gro ba gsum ni dag byed pa/ /de bas khyod kyis 'di dang ni/ /nam yang 'bral bar mi bya ste/ /</text></item>
<item><p>267b.5</p><section></section><text>'di ni sangs rgyas thams cad kyi/ /rig pa'i brtul zhugs bla na med/ /blun po gang zhig 'di spong ba/ /de la mchog gi dngos grub med/ /ces bya bas sbyin no/ /des kyang dri zhim po'i pad+ma kha phye ste slob ma la bstan la/ 'di skad ces brjod do/ bshang gci dag ni</text></item>
<item><p>267b.6</p><section></section><text>bza' ba dang / khrag dang khu ba de bzhin te/ sha chen bstan par bu spro'am/ /bud med rnams la gus pa dang / /b+ha ga'i pad+mar 'o byed pa/ /bu khyod ji ltar bde bar smos/ /des kyang lan du/ lha mo ci phyir bdag mi spro/ /khu khrag la sogs bza' ba dang / /bud med</text></item>
<item><p>267b.7</p><section></section><text>rnams la bdag gus shing / /b+ha ga'i pad+mar 'o bgyid do/ /zhes brjod do/ /des sgrub pa po la dgyes par gyur nas dngos su bltas te/ e ma nga yi pad+ma 'di/ /bde ba kun dang yang dag ldan/ /ci ste cho ga bzhin bsten na/ /de yi mdun du nga 'dug ste/ /sangs rgyas bsnyems</text></item>
<item><p>268a.1</p><section></section><text>pa la sogs pa'i/ /bya ba pad+mas ji bzhin byed/ /bde chen rgyal po rang nyid ni/ /'di nyid du ni yang dag gnas/ /b+ha ny+dza mo k+Sha ho/ /de'i rjes la thabs ni dgyes pa'i rdo rjer dmigs/ shes rab ni bdag med mar dmigs te/ gnyis ka'i mig la</text></item>
<item><p>268a.2</p><section></section><text>sogs pa byin gyis brlab pa dang / sku gsung thugs byin gyis brlabs la/ hU~M las bskyed pa'i rdo rje nor bu/ oM las bskyed la/ oM badzra ma ha dwe Sha tsa dur a nan da dA ya ka kha ga mu kha e ka ra so nA thA hU~M hU~M hU~M ka r+yaM ku ru Sh+wa me zhes bya bas byin gyis brlabs nas/ /hrI las pad+mar</text></item>
<item><p>268a.3</p><section></section><text>bskyed de/ oM pad+ma su kha d+ha ra ma hA rA ga su khaM dad+ha tsa tur A nan da dA/ b+ha ga bi shwa hU~M hU~M hU~M ka R+YaM ku ru Sh+wa me zhes bya bas byin gyis brlabs te/ rtsa'i dbye ba bstan pa dang / skad cig ma'i rang bzhin rnams brjod la/ do la kur ba dang / su pra ti su ri ta la sogs pa'i ka ra na dang ldan</text></item>
<item><p>268a.4</p><section></section><text>par 'dod pa'i yan lag gi sor mos pad+ma la bskul zhing ston pa'i bka' bsgo bas/ sid sid sid ha ha ha kun du ru badzra d+h+r-i ka ces bya bas bskyed nas/ grol pa'i skabs su slob ma nyams su myong ba rnyed pa na brda bya ste/ bla mas/ ye shes 'di ni shin tu phra/ /rdo rje</text></item>
<item><p>268a.5</p><section></section><text>snying po mkha' dang mtshungs/ /rdul med thar ster zhi ba nyid/ /khyod kyis pha ni khyod nyid do/ /zhes bya bas bstan to/ /de nas slob mas lce yis bdud rtsi blangs la langs te/ bla ma la bskor ba byas nas/ yan lag brgyad kyis phyag byas la/ /khyod kyi zhabs kyi bka'</text></item>
<item><p>268a.6</p><section></section><text>drin gyis/ /gtso bo dbang bskur rnam gsum thob/ /deng 'dir rnam pa bzhi pa yang / /gtso bos bdag la bka' drin mnod/ zhes gsol ba btab la/ bzhi pa'i phyir ci 'byor pa'i yon yang dbul lo/ /de nas brtse ba dang bcas pa'i bla mas dam tshig gi sdom pa sbyin par</text></item>
<item><p>268a.7</p><section></section><text>byas te/ khyod kyis srog chags gsad par bya/ /zhes pa la sogs pa bsrung ba'i dam tshig dang / dang po'i na dang po'i ga zhes bya ba la sogs pa bza' ba'i dam tshig brjod pa ni/ shes rab ye shes dang bcas pa'i dam tshig go/ /bzhi pa ni bla ma'i kha las shes par</text></item>
<item><p>268b.1</p><section></section><text>bya bas 'dir ma bstan to/ /dkyil 'khor sbyin sreg ma gtogs par/ /rab gnas 'dir ni bstan yod min/ /zhes gsungs pas slob ma la phan pa'i phyir/ ji ltar 'dod pa'i sbyin sreg gi cho ga brjod par bya ste/ de las gzhi dkar po la thab khung khru gang zlum po</text></item>
<item><p>268b.2</p><section></section><text>zabs su sor bcu gnyis pa brkos pa'i dbus su/ rgyar sor drug 'phang du sor gsum pa'i pad+ma 'dab ma brgyad pa'i steng du thod pa la gnas pa'i sna tshogs rdo rje/ 'dab ma rnams la lha mo rnams kyi mtshan ma bkod la rdo rje phreng bas bskor bar bya'o/ /thab khung gi phyi</text></item>
<item><p>268b.3</p><section></section><text>rol du sor bzhi dor la/ kha khyer rgya dang dpangs su de tsam pa rdo rjes bskor bar bya'o/ /stegs bu'i mtshams bzhir ni rdo rje rtse gsum pas mtshan pa/ las dang mthun pa'i sas kun du byugs nas/ las dang mthun pa'i dris kyang byug go/ /me tog dkar po dus</text></item>
<item><p>268b.4</p><section></section><text>gsum du gtor bar bya ste/ zhi ba'i thab khung ngo / /rgyas pa la ni sa gzhi ser po la khru do gru bzhi pa/ zabs su de'i phyed du brkos la kha khyer snga ma las nyis 'gyur du byas te/ lhag ma ni snga ma bzhin no/ /de nas sa ser po dang dri ser pos byug la/ me tog ser pos</text></item>
<item><p>268b.5</p><section></section><text>gtor bar bya'o/ /dbang la nis gzhi dmar po la rgyar sor nyi shu/ zabs su sor bcu pa'i thab khung gru gsum du brkos la/ sor gsum pa'i kha khyer gyis bskor ro/ /lhag ma ni sngar bstan pa bzhin no/ /de nas sa dmar po dang dri dmar pos byug la me tog dmar</text></item>
<item><p>268b.6</p><section></section><text>pos dus gsum du gtor ro/ /dgug pa dang bsad pa la yang de bzhin no/ /'di'i khyad par brjod par bya ste/ sa phyogs gnag cing snying po ma yin pa dang / gas pa dang tsha sgo can du bya ste/ sa nag po dang dur khrod kyi thal ba dang / bong bu dang rnga mo'i rtug pa ci snyed pas</text></item>
<item><p>268b.7</p><section></section><text>byug cing dri mi zhim pa dang / dri med pa'i me tog nag po dang / dmar po dang phub mas gtor bar bya ste/ de la dkyil 'khor ram lha khang gi shar phyogs su zhi ba dang dbang gi thab khung bya'o/ /lho phyogs su ni rgyas pa'o/ /byang phyogs su ni mngon spyod kyi'o/ /nub</text></item>
<item><p>269a.1</p><section></section><text>tu ni dgug pa'o/ /yang na rdul tshon gyis kyang las dang rjes su mthun pa'i thab khung bya bar snang ste/ thab khung gi cho ga'o/ /da ni dgang gzar dang blugs gzar bstan pa ste/ gser dang zangs las byung ba'am/ mchod sbyin gyi shing las byas pa</text></item>
<item><p>269a.2</p><section></section><text>yang rung ste/ yu ba'i mthar sor drug pa'i rdo rje rin chen bya'o/ /dbyug pa ni sor bcu drug pa'o/ /dbyug pa'i steng gi char ni sor bzhi pa'i rdo rje'o/ /dkyus ni sor bzhi pa la/ zabs su sor gnyis pa dbus su rdo rje rtse lnga pas mtshan pa ste/ rtse mo la bcud 'dzag pa'i mchu</text></item>
<item><p>269a.3</p><section></section><text>mthe'u chung gi tshad 'di ni dgang gzar ro/ /blugs gzar ni pad+ma'i 'dab ma'i dbyibs lta bu la/ rgyar sor gnyis zabs su sor gcig pa/ dkyil du rdo rje rtse lnga pas mtshan pa ste/ lhag ma ni snga ma bzhin no/ /gnyis ga'i yu ba ni rdo rje khu tshur gyis bzung du rung ba ste/ </text></item>
<item><p>269a.4</p><section></section><text>de ltar na de dag khru re re bar bstan to/ /ji ste dgang gzar dang blugs gzar med na/ dgang blugs kyi sbyin sreg ni sor mo lnga dang ldan pa'i lag pa byal/ cig shos ni sor mo gsum bsdus pas bya'o/ /de la a mra dang / u dum bA ra dang / ka tam pa dang / pA la shA</text></item>
<item><p>269a.5</p><section></section><text>dang / a shwa t+tha dang / pa la k+Sha dang / n+ya gro d+ha dang / bi dang ka dang / sa mi dang / ka sa ma rga dang / a pa ma rga las byung ba'i rtse mo'i cha las byas shing gsar pa mtho gang tsam gyi tshad la/ 'dab mar bcas pa'o ma dang sbrang rtsi dang mar la rtse mo gnyis spags la/ dri dkar</text></item>
<item><p>269a.6</p><section></section><text>po'i chus gtor ba'i yam shing 'dab ma gnyis dang bcas pa'i rtse mo gcig pa/ mthe bo dang srin lag gis bzung ste bsreg par bya'o/ /de la rul pa dang gas pa dang chag pa dang / shun pa med pa dang / yo ba dang / rtse mo gnyis pa dang / thung ba dang ring ba dang / srog</text></item>
<item><p>269a.7</p><section></section><text>chags kyis zos pa dang / srog chags can ni spang bar bya'o/ /yang nas dang 'bras yos dang / zho dang 'o ma dang / til dang ku sha gsar pa dang / dUr ba dang / tsu ta'i 'dab ma dang / tsan+dan dang 'bras zan dang / me tog dkar po dang / mar dang bcas pa ste de dag las ci</text></item>
<item><p>269b.1</p><section></section><text>'byor ba sreg pa ni zhi ba'i bsreg rdzas so/ /yam shing de dang 'dra ba las dbus kyi cha las byung zhing khru gang chag gang ba/ dri ser po'i chus gtor ba sbrang rtsi las spags pa'o/ /gzhan yang zas mchog shri pha la dang / 'bras bu sA lu dang / gser dang / kar Ni ka'i me</text></item>
<item><p>269b.2</p><section></section><text>tog dang / 'bru rnams ni rgyas pa'i 'o/ /tsam pa ka dang / a shwa t+tha dang / ba ku dang / pri yang ku las byung ba'i yam shing sor lnga pa 'dab ma dang bcas pa dang / me tog dang / 'bras bu skyur po dang / mngar po dang / khyad par du yang ut+pal dmar po dag ni dbang gi'o/ /</text></item>
<item><p>269b.3</p><section></section><text>dgug pa la ni de dag dang / tsher ma lcags kyu lta bu dag /mngon spyod la ni nim pa dang / seng ldeng dang / byi lo ta la sogs pa'i shing ro tsha ba dang / kha ba dang tsher ma can dang / dur khrod kyi shing las byas pa'i sor bcu pa rtse mo gnyis rnon por bzhogs shing / khrag dang</text></item>
<item><p>269b.4</p><section></section><text>yungs mar la sogs pa'i yam shing dang / yungs kar dang / mar nag dang / lan tshwa dang / skye tshe dang / nim pa'i 'dab ma dang / dur khrod kyi thal ba dang / dgra'i rkang rjes kyi rdul dang / bong bu dang / rnga mo'i rtug pa rnams ci snyed pa'am/ thams cad kyang rung ste/ dug dang</text></item>
<item><p>269b.5</p><section></section><text>khrag dang lan tshwa dang sbyar nas dgra'i gzugs brnyan byas la/ gtub cing bsreg par bya ste bsreg rdzas bstan pa'o/ /zhi ba'i bud shing ni mchod sbyin gyi shing srog chags med pa'am/ nags kyi ba lang gi lci ba las thab khung bas cung zad dma' bar bya'o/ /rgyas</text></item>
<item><p>269b.6</p><section></section><text>pa la ni ba lang gi lci ba ma gtogs pa 'bras bu can gyi shing rnams las bya'o/ /dbang la ni shing skyur po dang / me tog can rnams las bya'o/ /dgug pa la ni tsher ma lcags kyu can lta bu rnams las so/ /mngon spyod la ni shing tsha ba dang / tsher ma can dur khrod kyi</text></item>
<item><p>269b.7</p><section></section><text>shing dang / bong bu dang rnga mo'i rtug pa rnams la ste bud shing bstan pa'o/ /de nas zhi ba'i las la khrus dang gtsang sbra byas te/ lus dri zhim pos phyugs la/ gos dang rgyan dkar pos brgyan te/ byams pa dang ldan pas kha nub tu bltas la/ stan nang tshangs</text></item>
<item><p>270a.1</p><section></section><text>can 'jam po'am/ pad+ma la 'dug ste/ zhi ba'i yid kyis yang ngo'i tshes gcig gi tho rangs nas brtsams te bya'o/ /rgyas pa la ni me tog gi phreng ba ser po dang / rgyan ser pos brgyan te/ stan bzang po la bzang po'i 'dug stangs kyis 'dug ste/ rangs</text></item>
<item><p>270a.2</p><section></section><text>pa'i yid kyis kha byang du bltas la nyi ma snga dro nas brtsams te bya'o/ /dbang la ni gos dang / rgyan la sogs pa dmar pos brgyan te/ chags pa'i yid kyis stan mthon po la rdo rje skyil krung gis kha shar du bltas par bya'o/ /dgug pa yang de bzhin te/ khyad par du kha steng</text></item>
<item><p>270a.3</p><section></section><text>du bltas la bya'o/ /mngon spyod la ni khro ba'i sems kyis gos dang rgyan sngon po dang / khrag dang chus sbags pa bgos la gshin rje'i phyogs su bltas te/ stan mkhrang po la bsgrub bya'i gzugs brnyan gyi snying gar 'dug pa'am/ stan med par yang rung ste/ rkang pa</text></item>
<item><p>270a.4</p><section></section><text>g.yon pas g.yas pa mnan la/ so 'cha' zhing gdong khro gnyer dang ldan pas mig bzlog ste/ mar po'i tshes gnyis po'am gzhan la yang rung ste/ khro ba nyid bstan par byas la/ bsgrub bya sdig pa las bzlog par bya ba'i phyir/ nyin phyed dam mtshan phyed na/ hUM</text></item>
<item><p>270a.5</p><section></section><text>las byung ba'i rdo rje lcags kyus bsgrub bya'i bsrung ba bcas la bya'o/ /sgrub pa po bstan pa'o/ /zhi ba'i ar+g+ha'i snod ni gser ram dngul lam/ zangs sam sa dang rdo dang / dung dang nya phyis la sogs pa dang / shing lo skyong pa yang rung ste/ nas dang 'o ma dang / dri dkar po</text></item>
<item><p>270a.6</p><section></section><text>dang ldan pa'i chus blugs la/ rang gi lha'i sngags kyi mthar swA hA dang ldan pa la lan bdun bzlas par bya'o/ /rgyas pa la yang de bzhin te/ khyad par du dri ser po'i chu dang / til dang zho dang ldan pa ste/ oM gyi mtha' dang ldan pas bzlas so/ /dbang la ni dri dmar po'i</text></item>
<item><p>270a.7</p><section></section><text>chu ste/ ho'i mtha' dang ldan pa bzlas so/ /mngon spyod la ni dir mi zhim zhing gnag pa dang bcas pa'i chu khrag dang ba'i gcin dang ko tra ba dang ldan pa la phaT kyi mtha' dang ldan pa bzlas te/ mchod yon kyi cho ga'o/ /de la zhi ba dang rgyas pa dang dbang rnams la ni las thams</text></item>
<item><p>270b.1</p><section></section><text>cad pa'i chu yi ge hUM yongs su bzlas pa dang / a r+g+ha'i snod gnyis g.yon du bzhag la/ yang de nyid yongs su bzlas pa'i chu de gnyis las lag pa g.yas pas blangs te/ yam shing dang bud shing la sogs pa'i bsreg rdzas la bsang gtor byas la/ g.yas phyogs su</text></item>
<item><p>270b.2</p><section></section><text>gzhag go/ /drag po'i la ni zlog ste gzhag go/ /de la zhi ba la ni shing 'o ma can dang gtsubs pa la sogs pa byung ba'i me dang / bram ze'i sbyin sreg gi mes bya'o/ /rgyas pa la ni dge 'dun gyi sro khang gi me 'am/ rgyal rigs dang rje'u rigs kyi khyim gyi mes bya'o/ /dbang</text></item>
<item><p>270b.3</p><section></section><text>la ni rje'u rigs dang smad 'tshod ma'i khyim gyi mes bya'o/ /dgug pa la ni gar mkhan dang kun du rgyu dang / lam du bud pa'i mes bya'o/ /drag po la ni dur khrod kyi shing dang / rdo gtsubs pa las byung ba dang / shan pa'i khyim gyi mes bya'o/ /de nas hUM bzlas pa'i chu ku sha'i rtse mos</text></item>
<item><p>270b.4</p><section></section><text>blangs la/ bsang gtor lan gsum byas te/ gtsang zhing skam pa'i rtswa dang lhan cig tu bcug la rlung yab kyis sbar nas/ oM dz+wa la dz+wa la hU~M/ zhes bya ba lan bdun bzlas pa'i mar gyis sngar la/ oM badzra satwa a/ zhes bya ba yongs su bzlas pa'i ku sha rlon pa 'dab ma</text></item>
<item><p>270b.5</p><section></section><text>ma nyams shing shin tu ring ba ma yin pa rtse mo shar du bstan te/ thab khung gi phyi rol du g.yogs la/ yi ge hU~M gis thab khung bskyed de/ de'i nang du raM las me lha las dang rjes su mthun pa'i mdog dang / rgyan dang phreng ba can/ phyag gnyis na bgrang phreng dang / ril ba spyi</text></item>
<item><p>270b.6</p><section></section><text>blugs thogs pa/ gsus pa 'phyang zhing ral pa'i thor tshugs can bskyed la/ oM a gan ye ma hA te dza sarba ka ma r+tha pra sa da ka ka ru Na kri twa sarba a smin sa na ni hi to b+ha ba zhes bya ba'i sngags kyis ye shes kyi me lha bkug la/ dzaH hU~M baM hoHzhes pas de nyid du dgug pa la sogs pa</text></item>
<item><p>270b.7</p><section></section><text>byas nas/ oM dzaH hU~M baM hoHkhaM raM/ zhes bya bas a r+g+ha dbul lo/ /oM ni ri hUM khaM/ zhes bya bas zhabs bsil phul te/ mig la sogs pa byin gyis brlab pa dang dbang bskur pa'i bar du byas la phyi dang nang gi mchod pas mchod de/ oM d+h+waM d+h+waM zhes bya bas lha bshos dbul</text></item>
<item><p>271a.1</p><section></section><text>lo/ /de nas de'i lce la hU~M gis rdo rje bsams la zhal cung zad gdangs te gzar bu gnyis thogs pa'i gru mo gnyis kyi nang du bcug la/ oM a gan ye swA hA/ zhes bya bas gang gi sbyin sreg sbyin no/ /drag po la ni zhal shin tu gdangs te gdug pa dang bcas pa'i</text></item>
<item><p>271a.2</p><section></section><text>tsha ba'i mar nag sbyin no/ /de nas me'i mtshan nyid mkhas pas brtag par bya ste/ 'ja' tshon dang / sa ti ka dang / rnga ma dang / 'dam bu chu shel lta bu'i mdog ni dge ba'i las la shis so/ /gzhan yang dri ma med cing sgra zad pa dang / rtse mo gcig tu 'bar ba ni shis pa ste/ </text></item>
<item><p>271a.3</p><section></section><text>de nas zhi ba la khyad par mdog dkar ba'o/ /rgyas pa la ser po'i mdog /rjes su chags pa la dmar ba ste/ /sngo dang nag po mngon spyod la/ de la bgegs dang bcas pa'i me ni du ba che zhing me stag 'phro la dal bus 'bar zhing zhan pa dang / me lce 'chad pa dang / 'od med cing</text></item>
<item><p>271a.4</p><section></section><text>mdog sngo ba dang / mdung rtse lta bu dang / zhib ma lta bu dang / ba lang gi gdong pa lta bu'i dbyibs dang / mi ro'i dri dang / dri med pa'am/ yang na drag tu 'bar ba'o/ /de ltar bgegs dang bcas par shes nas snga ma bzhin bsang gtor byas la/ rtsa ba'i sngags kyis bsrungs te/ </text></item>
<item><p>271a.5</p><section></section><text>gsang ba'i sbyin sreg gsum mam bdun dbul lo/ /de nas yang yam shing la sogs pa so so'i sngags kyis ji snyed 'dod pa bsregs la/ bsang gtor dang 'thor 'thung la sogs pa phul te/ me lha me 'bar ba'i rnam par gyur pa blta'o/ /de nas sgrub thabs las byung</text></item>
<item><p>271a.6</p><section></section><text>ba'i cho ga las dang rjes su mthun pa'i rgyud las gsungs pa'i lha der bskyed la/ ye shes sems dpa' spyan drangs nas/ a r+g+haM la sogs pa phul te/ dam tshig sems dpa' la bstims la sku gsung thugs byin gyis brlabs te/ ljags la rdo rjer bsams la zhi ba</text></item>
<item><p>271a.7</p><section></section><text>dang rgyas pa dang / dbang dang / dgug pa la ni zhal cung zad tsam dbye/ drag po la ni shin tu gdangs par phye la bsreg go/ /de la oM a gan ye swA hA/ zhes bya ba mar gyi sngags so/ /oM sarba pA paM da ha na badzrA ya a mu kaM sarba pA paM da ha swA hA/ til gyi'o/ /oM badzra puSh+Ta ya</text></item>
<item><p>271b.1</p><section></section><text>swA hA/ 'bras kyi'o/ /oM badzra bi dzA ya swA hA/ so ba'i 'o/ /oM ma hA be gA ya swA hA/ nas kyi'o/ /oM ma hA ba lA ya swA hA/ sran gre'u yi'o/ /oM badzra g+ha sma rI ya swA hA/ gro'i 'o/ /oM badzra A yu She swA hA/ dUr ba'i 'o/ /oM a pra ti ha ta badzra swA hA/ ku sha'i'o/ /oM badzra</text></item>
<item><p>271b.2</p><section></section><text>a dz+nyA ya swA hA/ u dum+WA ra'i 'o/ /oM bo d+hi br-i k+ShA ya swA hA/ a shwa t+tha'i'o/ /oM badzra la ha ye swA hA/ p+la k+Sha'i'o/ /oM badzra ku be+e ra ya swA hA/ n+ya gro d+ha'i 'o/ /oM badzra sa ha ka ra ya swA hA/ a mra'i 'o/ /de ltar ci 'byor pas bsregs nas bsang gtor dang 'thor 'thung la</text></item>
<item><p>271b.3</p><section></section><text>sogs pa phul te yang dag par mchod nas/ ma 'byor pa dang nyams pa dang / gang yang bdag rmongs blo yis ni/ /bgyis pa dang ni bgyid stsal ba/ /de kun mgon pos bzod par mdzod/ /ces bya bas bzod par gsol lo/ /slar yang 'dod pa'i lha la dngos grub kyi</text></item>
<item><p>271b.4</p><section></section><text>phyir gsol ba btab nas/ yi ge brgya pa'i mthar muH/ brjod nas gshegs su gsol lo/ /de nas yang thab kyi nang du me lha bsams la/ bsreg rdzas kyi lhag ma'i rdzas la sbyin sreg phul te/ slob ma dang bcas pas mthar gang ba'i sbyin sreg phul nas/ dngos grub kyi</text></item>
<item><p>271b.5</p><section></section><text>phyir gsol ba btab ste/ me lha khyod kyis rang bzhin don/ /bsgrub pa tshul bzhin byas zin gyis/ /dam tshig gnas la mnos mdzod la/ /rang gnas bde bar gshegs su gsol/ /bdag dang gzhan gyi don rnams ni/ /bsgrubs te sbyin sreg gsol la bzhud/ /slar</text></item>
<item><p>271b.6</p><section></section><text>yang dus bzhin gshegs nas su/ /bdag gi sngags kyi dngos grub mdzod/ /sbyin sreg gi cho ga'o// //skyob pa rnams kyi rang bzhin ni/ /mi gnas mya ngan 'das yin te/ /spro dang ldan pa'i skye bo la/ /sngags pas nor ni rnyed pa dang / /skye bo rab tu dad pa</text></item>
<item><p>271b.7</p><section></section><text>yis/ /byed po dge ba spel ba'i phyir/ /rab gnas bstan bcos las gsungs pa/ /tha snyad tsam du byas pa yin/ /dang por nyi ma bzang po la phyi nang gi khrus bya zhing dri zhim pos byugs nas rgyan sna tshogs kyis brgyan te gtsug tor bcings nas mchod pa'i yo byad rnams pa sogs</text></item>
<item><p>272a.1</p><section></section><text>so/ phyag gnyis pa'i he ru ka'i rnal 'byor dang ldan pa/ rdo rje dang dril bu 'chang bas stegs bu gru bzhi pa/ dpangs su khru do par byas ba'i steng slob dpon bdag nyid 'dug nas/ yang de nyid lugs sku dang po ti la sogs pa rab gnas bya bar 'os pa</text></item>
<item><p>272a.2</p><section></section><text>bzhugs su gsol lo/ /steng du bla re bre ba dang / gdugs dang rgyal mtshan dang ba dan la sogs pa bres te/ me tog gi phreng ba dang / sil ma spungs la/ glu dang gar dang rol mos brgyan nas/ phyi dro'i dus su rim pa 'dis khrus bya'o/ /dang por sku gzugs na bza' ser po</text></item>
<item><p>272a.3</p><section></section><text>gsol la/ yungs kar la hUM yongs su bzlas te khu tshur g.yas g.yon gyis bzung nas lan gnyis su bskor te/ kham phor gyi mer blugs shing shis pa'i bskor ba lan gsum byas la/ de bzhin du oM bzlas pa'i chu'i shis pa'i bskor ba yang lan gsum du bya'o/ /de</text></item>
<item><p>272a.4</p><section></section><text>nas bdud rtsi lnga dang / ba'i rnam pa lnga yang rung ba'i rim gyis bskus la byug par bya'o/ /ras ris dang 'bur sku la sogs pa rnams kyi ni me long gi gzugs brnyan la byug go/ /de nas dri zhim po'i chus bkrus la/ oM sarba ta thA ga ta bi sho d+ha ne badzra swA hA/ zhes bya ba</text></item>
<item><p>272a.5</p><section></section><text>yongs su bzlas pa'i dri zhim po'i mar nag gis byug la/ pa tra dang udum+Wa ra la sogs pa'i shing shun gyi lde gus byugs te mar nag phyi'o/ /de nas skyu ru ra'i 'dag chal gyis byugs la/ sngar bshad pa'i bkra shis kyi tshigs su bcad pas khrus gsol ba byas te/ sangs rgyas</text></item>
<item><p>272a.6</p><section></section><text>dang rig pa'i tshig rnams kyis sngar bstan pa ltar khrus byed bzhin par bsgoms la bdag nyid kyis kyang rnam par rgyal ba'i bum pa la sogs pas phyi'i khrus byas nas chu'i thigs pa sku las gos 'jam pos blang bar bya'o/ /de nas oM AH badzra gan+d+he hUM hUM hUM/ zhes bya</text></item>
<item><p>272a.7</p><section></section><text>ba'i dri zhim pos byugs la/ de bzhin du hUM las bskyed pa'i me tog la sogs pa mchod pa'i yo byad phul te/ snying ga dang mgrin pa dang mgo bo dang dpung pa dang / spyi gtsug rnams su rdo rje dang bcas pa'i lag pa g.yas pas nye reg byas la lag par sbos phor thogs te</text></item>
<item><p>272b.1</p><section></section><text>pus mo sa la btsugs la/ lce hUM gis rdo rjer byas la/ bcom ldan rdo rje che ge mo/ /rig pa'i rgyal mo phyag 'tshal bstod/ mgon po thugs rje'i bdag nyid kyis/ rab gnas gnang bar bgyid par 'tshal/ slob ma rnams la brtse ba dang / khyed rnams la yang mchod pa'i</text></item>
<item><p>272b.2</p><section></section><text>phyir/ /bcom ldan bdag ni gus pa la/ /bka' drin dag ni mdzad par 'os/ /'gro ba'i 'khor lo mdzad pa yi/ /sangs rgyas bdag la dgongs su gsol/ /byang chub sems dpa' dgra bcom dang / /gsang sngags lha gzhan gang lags dang / /'jig rten skyong</text></item>
<item><p>272b.3</p><section></section><text>ba'i lha rnams dang / /'byung po sangs rgyas kyi bstan dang / /gang yang bstan la mngon dga' ba'i/ /sems can rdo rje'i mig can rnams/ /che ge mo dag rdo rje ches/ /rig pa'i rgyal po 'di zhes pa'i/ /rab gnas yo byad ci 'byor pas/ /'gro ba zhi phyir bgyid par</text></item>
<item><p>272b.4</p><section></section><text>'tshal/ /bdag dang slob mar bcas pa la/ /thugs rje nye bar dgongs nas kyang / /rab tu gnas pa thams cad la/ /thugs rjer ldan pas byin rlabs mdzod/ /ces bya ba 'dis lha la snyan gsan phul la/ lugs ma la sogs pa'i sku gzugs rnams sngon du bdag med</text></item>
<item><p>272b.5</p><section></section><text>par bsgoms te/ zla ba rdo rje la sogs pa'i rim pa'am/ skad cig tsam gyis rang gi lhar bskyed do/ /po ti rnams la gsung rdo rje yongs su gyur pa las byung pa'i yi ge bskyed do/ /lha khang dang mchod rten la sogs pa ni rnam par snang mdzad yongs su gyur pa las byung bar</text></item>
<item><p>272b.6</p><section></section><text>bsams la/ phyogs bcu rnams nas ye shes sems dpa' bkug ste/ sngar bstan pa'i sngags kyis ar+g+ha dang zhabs bsil la sogs pa phul nas/ sngar bstan pa'i tshul gyi sku gzugs kyi thugs kar bcug la/ de bzhin du dbang bskur te/ sbyor ba ji lta ba bzhin</text></item>
<item><p>272b.7</p><section></section><text>phyag rgyas btab nas/ me tog dang bdug pa la sogs pa phyi nang gi mchod pas yang dag par mchod de/ rab gnas kyi lha gang yin pa'i sngags de nyid mang du bzlas nas yi ge brgya pa'i mthar muHbrjod nas/ slar gshegs su gsol ba 'di ni lhag par gnas pa'i cho ga'o/ </text></item>
<item><p>273a.1</p><section></section><text>de nas nang par snga dro langs te slob dpon rang gi lha'i rnal 'byor dang ldan pas/ mchod pa'i yo byad thams cad bsogs nas/ bcom ldan rdo rje che ge mo/ /zhes bya ba la sogs pa'i tshigs su bcad pa nang par zhes bya ba'i gnas su nga ni zhes pa brjod de lha</text></item>
<item><p>273a.2</p><section></section><text>bskul la/ lhag par gnas pa'i skabs su bshad pa'i cho ga thams cad bya ste/ gshegs su gsol ba ma gtogs pa'i yi ge brgya pas brtan par bya'o/ /gang dag lhag par gnas pa ma byas pa rnams kyis kyang de ltar bya'o/ /de nas rgyas pa'i sbyin sreg byas nas mthar</text></item>
<item><p>273a.3</p><section></section><text>slob ma g.yon phyogs su bzhag pa la/ bgegs mthar byed kyi sngags bzlas pa'i chus bsang gtor byas nas/ g.yas pa'i mthe bong lag pa g.yon pas bzung ste/blugs gzar gyis mar gyi sreg blugs ci 'byor pa lha la phul nas/ til la sogs pa yang bsregs</text></item>
<item><p>273a.4</p><section></section><text>la/ /bdud rtsi 'khyil pa'i sngags bzlas pa'i me tog gi phreng ba 'di lag par btags la/ sngar bstan pa'i chus bsang gtor byas te/ oM ru ru s+phu ru dz+wa la tiSh+Tha sid+d+ha lo tsa ni/ sarba a r+tha sA d+ha ni swA hA/ zhes bya ba'i sngags de'i snying gar bsams la/ tshigs su bcad pa 'dis</text></item>
<item><p>273a.5</p><section></section><text>yon bslang bar bya'o/ /bla ma yongs su mnyes pa yis/ /las kyi dngos grub thob 'gyur pas/ /tha na bkur sti tsam gyis kyang / /bla ma yongs su mnyes par bya/ /zhes so/ /de nas thab khung de nyid du mar gyi lhag ma dang / 'o ma la tsA ru bcos la sbyin sreg phul te/ </text></item>
<item><p>273a.6</p><section></section><text>oM tsa k+Shu sa man+ta tsa k+Shu bi sho d+ha na badzra swA hA/ zhes bya ba'i sngags dang / gser gyi thur mas sku gzugs kyi spyan phye la/ oM di bya a gne sa mA d+hi d+ha na pri Na ne swA hA/ zhes bya ba'i sngags kyis tsA ru'i phud lha la dbul bar bya'o/ /de nas bdag dang slob ma zhi ba dang rgyas par</text></item>
<item><p>273a.7</p><section></section><text>bya ba'i phyir/ oM badzra puSh+Ta ye swA hA/ zhes bya bas sbyin sreg byas la/ bla mas/ de bzhin gshegs pas gsol ba yi/ /lhag ma sdig pa sbyang phyir zo/ /zhes bya bas/ tsA ru'i lhag ma slob ma za ru gzhug go/ /de nas bdud rtsi 'khyil</text></item>
<item><p>273b.1</p><section></section><text>ba'i sngags bzlas zhing khu tshur g.yas pas bzung ba'i rdo rje'i rtse mos sku gzugs kyi sku smad dang bar dang dbul lan gsum bskor la brtan par byas nas/ sku gzugs kyi sum cha'i tshod kyi stegs bu'i steng du/ oM su pra tiSh+Tha badzre swA hA/ zhes bya bas bzhugs su gsol</text></item>
<item><p>273b.2</p><section></section><text>lo/ /slob mas sku gzugs la bskor ba dang phyag bya ba dang / mchod pa rnams byas nas/ slob dpon la mchod pa'i yo byad rnams sbyar te dbul lo/ /slob dpon gyis kyang phyogs skyong ba rnams la gtor ma phul la/ sku gzugs yun ring du bzhugs par bya ba'i phyir</text></item>
<item><p>273b.3</p><section></section><text>dang / bdag dang slob ma zhi bar bya ba'i phyir phyogs skyong rnams la gsol ba gdab ste/ bzod gsol bya'o/ /rje ste ras ris dang sku gzugs la sogs pa rnams kyi rab gnas mdor bsdus te bya bar 'dod na/ bdag nyid rang gi lhag pa'i lhar bsgoms la/ sku</text></item>
<item><p>273b.4</p><section></section><text>gzugs la sogs pa khrus byas nas/ mchod pa'i yo byad rnams bshams te/ bdag med pa'i bsam gtan sngon du 'gro bas/ skad cig tsam gyis lhar bsgoms la/ mig dang sku la sogs par byin gyis brlabs te/ ye shes sems dpa' bstims</text></item>
<item><p>273b.5</p><section></section><text>nas/ phyi nang gi mchod pas yang dag par mchod la de nyid kyi sngags lan brgya rtsa brgyad bzla'o/ /dril bu dang bgrang phreng gi rab gnas ni yig 'bru las gsung rdo rjer bskyed de/ de yongs su gyur pa'i dril bur blta'o/ /dad pa chung ba dang / ku sa li dang / 'tsho ba'i don gyi</text></item>
<item><p>273b.6</p><section></section><text>rnal 'byor pa pho mo rnams kyi bgrang phreng la sogs pa ni/ sngags tsam bzlas pas byin gyis brlab bo/ /de nas mchod pa bya ste/ sngags brgya rtsa brgyad bzlas nas rdo rje dril bu gsil la thal mo sbyar te/ de bzhin gshegs pa rnams la bzod par gsol lo/ /dkyil</text></item>
<item><p>273b.7</p><section></section><text>'khor la sogs cho ga ni/ byas pas bdag gis dge thob pa/ /des ni sems can thams cad kyi/ /sdug bsngal thams cad 'joms byed shog /dpal dgyes pa rdo rje'i gzhung 'grel gyi dkyil 'khor dang sbyin sreg dang / rab gnas kyi cho ga slob dpon nag po'i zhal</text></item>
<item><p>274a.1</p><section></section><text>snga nas mdzad pa rdzogs so// //rgya gar gyi mkhan po nag po'i zhal snga nas/ zhu chen gyi lo tsA ba 'gos lha btsas kyis bsgyur cing zhus te gtan la phab pa'o// @##/ /rgya gar skad du/ ho ma bi d+hi/ bod skad du/ </text></item>
<item><p>274a.2</p><section></section><text>sbyin sreg gi cho ga /bcom ldan 'das dpal he ru ka la phyag 'tshal lo/ /'jig dus chu 'dzin zhal brgyad pa/ /bsdu dngos bzhi yis zhabs ldan 'khyud/ /stong pa bcu drug phyag dang ldan/ /gar mdzad de la phyag 'tshal 'dud/ /shi ba rnams la phan don du/ /</text></item>
<item><p>274a.3</p><section></section><text>rgyud 'dir cho ga mi snang yang / /rtsa ba'i rgyud kyi rjes 'brangs nas/ /brtse bas bdag gis bri bar bya/ /slob dpon phyag rgya lnga dang ldan pas dang por ro khrus byas la/ bdud rtsi dang ldan pa'i dris byugs la/ /ro'i snying gar rang gi lha'i snying po gdags/ /lha med na snang ba</text></item>
<item><p>274a.4</p><section></section><text>mtha' yas sam/ /lha mo gtum mo'i snying po gdags/ /mgrin par snying po/ snying gar nye ba'i snying po/ spyi bor oM/ /mgrin par AH/ snying gar hUM/ lte bar swA/ rkang pa gnyis la hA gdags par bya'o/ /rtsa ba'i rgyud las/ sku gsung byin brlab rigs lnga</text></item>
<item><p>274a.5</p><section></section><text>gdags/ /rang gi lha'am gzhan yang rung / /snying po snying gar gdags par bya/ /khrus kyis dag bya bdud rtsis byug /ces gsungs so/ /de nas ro'i snying gar gzungs thag btags la/ sgrom du bcug la bdag nyid lha'i dkyil 'khor du bskyed la/gzungs thag</text></item>
<item><p>274a.6</p><section></section><text>nas bzung la bzlas pa byas/ skabs su bdud rtsis byug /rtsa ba'i sngags dang ming du spel la til gyi sbyin sreg bya/ bzlas pas skyon mchod bstod bya/ /tha mar gshegs su gsol/ /sngon du bsnyen pa'o/ /de nas sa phyogs yid du 'ong bar sbyang ba dang / sa gzung ba dang gtor</text></item>
<item><p>274a.7</p><section></section><text>ma btang ba dang / sa'i lha mo mchod pa dang / bstod pa la sogs pa thams cad dkyil 'khor gyi cho ga las shes par bya'o/ /sa gzung ba'o/ /sa'i lha mo lhag par gnas nas/ lhag par gnas pa'i bar dkyil 'khor gyi chog dang 'dra'o/ /de nas sbyin sreg lhag par gnas</text></item>
<item><p>274b.1</p><section></section><text>pa dang / gtor ma gtang bar bya'o/ /ro lhag par gnas pa ni khrus bya/ dri zhim po dang ldan pa'i bdud rtsi lngas byugs la/ rnam shes dgug pa sngon du 'gro bas rang gis lhar bskyed la/ sdig pa bshags pa nas sems bskyed pa'i bar du bya'o/ /de nas dkyil</text></item>
<item><p>274b.2</p><section></section><text>'khor gyi lha la mchod pa dang / bstod pa dang / snyan gsan dbab pa dang / smon lam gdab pa dang / bzod par gsol/ sta gon du gnas pa'i cho ga'o/ /de nas dkyil 'khor nam mkha' la bteg la/ bdud rtsi lngas byugs la/ thig gi cho ga ji lta ba</text></item>
<item><p>274b.3</p><section></section><text>bzhin du thig gdab/ tshon gyi cho ga byas la bri bar bya ste/ thab kyi dbus su pad+ma brgyad bri/ /pad+ma'i lte ba la thod pa dang gri gug bri'o/ /'dab ma rnams la lha mo rnams kyi mtshan ma bri bar bya'o/ /kha khyer la rdo rje ra ba bya'o/ /kha khyer gyi phyi rol du gru chad btod par</text></item>
<item><p>274b.4</p><section></section><text>bya'o/ /de nas sgo dang rta babs la sogs pa ci rigs par bri bar bya'o/ /de nas dkyil 'khor bskyed de steng gi lha dang bsres la mchod bstod smon lam gdab po/ /de nas las thams cad ba'i chu las ku sha'i chun pos shing la gtor la bgegs bsal/ shing brtsegs pa</text></item>
<item><p>274b.5</p><section></section><text>ni ci rigs par shes par bya'o/ /thab kyi nang du stan bting ste ro dang / rnam par shes pa dgug pa sngon du 'gro bas lhar bskyed la/ sdig pa bshags pa la sogs pa bya/ gtor ma btang / de nas rlung yab kyis me sbar la/ gson cig dgongs shig rigs kyi bu/ </text></item>
<item><p>274b.6</p><section></section><text>phung po lnga yi bud shing la/ /rgyal ba rigs lnga'i me sbar ro/ /nyon mongs lnga yi bud shing la/ /mkha' 'gro lnga yi me sbar ro/ /rnam shes lnga yi bud shing la/ /ye shes lnga yi me sbar ro/ /'byung ba bzhi yi bud shing la/ /lha mo bzhi yi me sbar ro/ /zhes me</text></item>
<item><p>274b.7</p><section></section><text>sbar la/ sreg blugs gsum me la blugs/ me bsangs la me lha raM las bskyed/ de nas ye shes kyi me lha spyan drangs te/ tshur gshegs tshur spyon me lha'i mchog /drang srong bram ze spyan gsum pa/ /sreg blugs zhal zas bzhes nas kyang / 'bar ba'i</text></item>
<item><p>275a.1</p><section></section><text>gdan la bzhugs su gsol/ /zhes brjod la/ oM e h+ye ma hA b+hU ta de ba r-i Shi a gan ye swA hA/ dzaHhUM boM hoH/ /zhes spyan drangs la 'thor 'thung phul te/ gnyis su med par bsres la mchod pa brgyad kyis mchod/ de nas dgang gzar dang blugs gzar</text></item>
<item><p>275a.2</p><section></section><text>dang ldan pas sbyin sreg bya/ dgang blugs gsum me la phul la/ de nas rim bzhin du phul te/ oM badzra a gan ya swA hA/ zhes bya bas yam shing 'od la dbul lo/ /oM a gan ye swA hA/ mar khu zhal du dbul lo/ /oM sarba pA baM da ha na badzrA ya swA hA/ til dang yungs kar phyag</text></item>
<item><p>275a.3</p><section></section><text>tu'o/ /oM sarba saM pa de swA hA/ zho dang 'bras chan phyag tu'o/ /oM a pra ti ha ta badzrA ya swA hA/ ku sha dbu'i gtsug tu'o/ /oM badzra A yu she swA hA/ dUr ba dbu gtsug tu'o/ /oM ma hA be+e gA ya swA hA/ nas zhal du'o/ /oM ma hA g+ha sma ri swA hA/ gro zhal du'o/ /oM badzra bi dzA</text></item>
<item><p>275a.4</p><section></section><text>ya swA hA/ nas so ba zhal du'o/ /oM ma hA ba lA ya swA hA/ sran ma ma sha zhal du'o/ /oM badzra puSh+Ta ye swA hA/ 'bras so ba zhal du'o/ /oM ma hA sri la a byi to swA hA/ zhes bya bas dzA ti pha la dang / ta ra ka dang bil pa rnams zhal du dbul lo/ /zhu ba'i rdzas dang bsreg rdzas</text></item>
<item><p>275a.5</p><section></section><text>lhag ma rnams ni me lha rang gi rig sngags kyis bsreg par bya'o/ /zhu ba'i rdzas thams cad zhal du'o/ /u dum wA ra la sogs pa'i shing thams cad ni oM dang swA hA/ zhes bya ba'i bar du rang rang gi ming bcug la bsreg pa'o/ /de la dri ni thugs kar ro/ /me tog ni dbu</text></item>
<item><p>275a.6</p><section></section><text>la'o/ /spos ni 'od 'bar ba la'o/ /mar me ni mdun du'o/ /bshos ni zhal du'o/ /zhal bsil ni zhal du'o/ /mchod yon dang 'thor 'thung ni phyag tu dbul bar bya'o/ /yang na bsreg rdzas thams cad ni spyi'i sngags 'dis dbul lo/ /oM badzra a na la ma hA b+hU ta dz+wa la sarba</text></item>
<item><p>275a.7</p><section></section><text>b+ha smiM ku ru sarba bi g+h+nAM hUM phaT che ge mo shAn+tiM ku ru swA hA/ de nas me lha la mchod pa rnams kyis mchod la bstod de/ 'jig rten dbang phyug tshangs dbang mchog gi sras/ /me lha'i rgyal po Tak+ki sa dbang bskur ba/ /ye shes mchog gis nyon mongs thams cad bsreg /'jigs byed me lha nyid la phyag</text></item>
<item><p>275b.1</p><section></section><text>'tshal bstod/ /gzi brjid chen po me yi lha/ /'dod pa thams cad rab stsol ba/ /bdag gzhan don brtson sa la bzhugs/ /tshangs sras mchog la phyag 'tshal 'dud/ /ces bstod la/ de nas phrin las bcol te/ drang srong chen po me lha yis/ /sngon gyi dam bcas mna'</text></item>
<item><p>275b.2</p><section></section><text>bor ba/ lha rnams zhal ni me yin te/ /sbyin sreg de ni me la gnas/ zhes phrin las bcol la/ /me 'bar ba'i rnam par bstim mo/ /de nas he ru ka zhal gcig phyag gnyis pa'i rnal 'byor dang ldan pas/ ye shes kyi dkyil 'khor spyan drangs la/ phyi dang nang gis mchod do/ </text></item>
<item><p>275b.3</p><section></section><text>de nyid lnga pas bstod de gnyis su med par bsres la/ mchod de bstod nas de nas bzlas pa bya'o/ /de'i rjes la chogs byin gyis brlabs la/ lha rnams la yang dbul lo/ /rnal 'byor pa rnams snying ga'i hUM la bsreg par bya ste/ 'di ni nang gi sbyin sreg go/ /de nas sbyin</text></item>
<item><p>275b.4</p><section></section><text>sreg rnams ji lta ba bzhin du dbul lo/ /de'i rjes la rang gi lha'i snying po'am rtsa ba'i sngags nyid kyis sdig pa sbyang ngo / /yang na oM AH hUM sarba pA paM da ha na badzra ya che ge mo shAn+tiM ku ru swA hA/ zhes pa brgya'am/ stong ngam khri'am ji srid nus kyi bar du'o/ /lhag par</text></item>
<item><p>275b.5</p><section></section><text>gnas par mi byed pa rnams kyis kyang lha'i dkyil 'khor bskyed la/ cho ga rnams ni snga ma bzhin du bya'o/ /gal te gshin po lha ru mi byed na/ 'di ltar byas te/ dgyes pa rdo rje 'di nyid las bza' ba thams cad shar du rdul zhes 'byung bas mgo bo dang / /snying dang dbang</text></item>
<item><p>275b.6</p><section></section><text>po rnams ni he ru ka la dbul lo/ /glad pa ni gau rI la'o/ /mcher ba dang mchin pa tsau rI ma la'o/ /dri chu dang lgang pa dang g.yon gyi rtsa ni betA lI la'o/ /bshang ba dang grod pa dang / gnye ma ni g+ha sma rI la'o/ /sha ni puk+ka sI la'o/ /khrag dang g.yas kyi rtsa ni sha ba rI la'o/ /khu ba</text></item>
<item><p>275b.7</p><section></section><text>dang gzhungs pa dang dbus kyi rtsa ni tsan+Da lI la'o/ /rkang mar dang tshil bu ni Dom+bi nI la'o/ /pags pa byang chub kyi yan lag bla rer ro/ /rus pas ni bden pa bzhi ste/ bud shing yam shing du'o/ /mkhal ma rnams ni spyan gzigs dang rgyun du dbul bar bya'o/ /yang na dri chu</text></item>
<item><p>276a.1</p><section></section><text>ni zhal bsil dang 'thor 'thung ngo / /khrag ni yon chab tu'o/ /dri chen ni spos su'o/ /nang grol dang dbang po rnams ni me tog tu'o/ /glad pa dang gzhungs pa ni byug par ro/ /tshil chen ni snang bar ro/ /sha ni zhal zas su'o/ /pags pa ni bla rer ro/ /</text></item>
<item><p>276a.2</p><section></section><text>rkang brgyad ni gling bu la sogs pa rol mor ro/ /rus pa rnams ni phyag rgya lngar ro/ /skra dang spu la sogs pa ni gzhal yas khang gi rgyan du dbul lo/ /de nas thams cad rtsa ba'i sngags sam/ rang gi sngags kyis byin gyis brlabs la dbul bar bya'o/ /de yang</text></item>
<item><p>276a.3</p><section></section><text>gsungs pa/ mchod pa'i gzugs sam rnam dag ni/ /rang rang ngo bor dbul bar bya'o/ /zhes gsungs so de nas phyi nang gi mchod pas mchod/ /bstod pa rnams kyis bstod la lam sbyang ste/ /tshogs lam smig rgyu lta bu ste/ /gnyis pa du ba lta bu ste/ /gsum pa glog tu</text></item>
<item><p>276a.4</p><section></section><text>khyod kyis mthong / /bzhi pa mar me lta bu ste/ /lnga pa thams cad stong pa ni/ /sangs rgyas sa ni 'di nyid do/ /srid pa bar do 'di nyid du/ /khyod kyis lam lnga mthar phyin shog/ /ces sbyangs la/ lam bstan pa ni/ khyod kyis lam lnga mthar phyin pas/ /phung po lnga nyid sangs rgyas lnga/ /nyon mongs</text></item>
<item><p>276a.5</p><section></section><text>lnga ni mkha' 'gro lnga/ /rnam shes brgyad ni ye shes bzhi/ /'byung ba bzhi ni lha mo bzhi/ /srid pa'i 'khor lo rgyun bcad nas/ /chos kyi 'khor lo yongs bskor te/ /'khor ba bya ba'i ming yang med/ /ces lam bstan to/ /smon lam ni bdag cag gis dgyes</text></item>
<item><p>276a.6</p><section></section><text>pa rdo rje 'khor dang bcas pa la/ ci 'byor ba'i mchod pa dang / sbyin sreg rnams kyis mchod pas/ bdag dang yon bdag dang tshe 'das pa dang sems can thams cad sgrib pa rnam pa gnyis byang / tshogs gnyis rdzogs te/ 'di nyid du bla na med pa'i byang chub chen po thob</text></item>
<item><p>276a.7</p><section></section><text>par gyur cig ces smon lam btab la/ 'dod pa'i don la gsol ba gdab bo/ /dpal dgyes pa rdo rje 'khor dang bcas pa la phrin las su gsol ba ni bdag cag dang / yon gyi bdag po rnams la nad kyi rigs su gyur pa rlung dang / mkhris pa dang / bad kan dang / </text></item>
<item><p>276b.1</p><section></section><text>'dus pa las gyur pa thams cad zhi bar mdzod cig /gdon gyi rigs su gyur pa gdon stong phrag brgyad cu las thar bar mdzod cig /'phral gyi rkyen las gyur pa thams cad zhi bar mdzad du gsol/ /de nas bzod par gsol to/ /bdag dus snyigs ma'i sems</text></item>
<item><p>276b.2</p><section></section><text>can du gyur pas yo byad ma tshogs pa dang / bdag las dang po par gyur pas sems la dbang ma thob ste/ bying ba dang rgod pa'i dbang gis mi gsal ba dang / cho ga nyams shing lhag chad du gyur pa thams cad bzod pa chen por mdzad du gsol/ /de nas gshegs</text></item>
<item><p>276b.3</p><section></section><text>su gsol lo/ /de nas me lha la ci 'byor ba'i mchod pa dang / bsreg rdzas lhag ma rnams phul te/ 'jig rten dbang phyug zhes bya ba la sogs pas bstod la/ 'dod pa'i don la gsol ba gdab/ /drang srong chen po khyod la bdag gis ci 'byor ba'i mchod pa dang / </text></item>
<item><p>276b.4</p><section></section><text>sbyin sreg rnams kyis mchod pas bdag cag gi mi mthun pa'i phyogs nad kyi rigs su gyur pa dang / gdon thams cad dang / 'phral gyi rkyen thams cad zhi bar mdzad du gsol lo/ /'jig rten 'di'i tshe ring ba dang / bsod nams dang / dpal dang 'byor pa dang</text></item>
<item><p>276b.5</p><section></section><text>gzi brjid rnams ni zla ba yar gyi ngo bzhin 'phel bar mdzad du gsol lo/ /bzod par gsol te/ bdag gis yo byad ma 'byor pa dang cho ga nyams shing 'khrul ba ci mchis pa rnams ni bzod pa chen po mdzad du gsol lo zhes brjod la gshegs su gsol lo/ /dkyil</text></item>
<item><p>276b.6</p><section></section><text>'khor phyags la chu bo chen por dor bar bya'o/ /de nas rus ba bsdus nas sa tsha gdab par bya'o/ /de nas rus pa'am gos sam ming byang la/ sa tsha gdab cing dbang bskur bya/ zhes 'byung bas sa tsha'i cho ga ji lta ba bzhin btab pa la dkyil 'khor du dbang bskur te/ </text></item>
<item><p>276b.7</p><section></section><text>rnam par shes pa dgug pa sngon du 'gro bas/ rang gi lhar byas la sdig pa bshags pa la sogs pa byas te/ rig pa'i dbang lnga brtul zhugs dang drug bskur ro/ /sdom pa 'bogs par mi bya ste/ shes pa kun du zin kyang dbang po med pa'i phyir ro/ /ro sreg cho ga</text></item>
<item><p>277a.1</p><section></section><text>bdag gis ni/ /byas pa'i dge ba gang bsags pa/ /des ni 'jig rten thams cad kyis/ /dri med ye shes thob bar shog /ro sreg pa'i cho ga slob dpon nag pos mdzad pa rdzogs so// //rgya gar gyi mkhan po nag po dang / 'gos lhas btsas kyis</text></item>
<item><p>277a.2</p><section></section><text>bsgyur ba'o// @##/ /rgya gar skad du/ he badzra ho ma bid+hi/ bod skad du/ dgyes pa rdo rje'i sbyin sreg gi cho ga /dpal dgyes pa rdo rje la phyag 'tshal lo/ /dpal ldan dgyes pa'i rdo rje dang / /bdag med ma la phyag byas te/ /rdo rje slob dpon bka' drin</text></item>
<item><p>277a.3</p><section></section><text>gyis/ /sbyin sreg cho ga bshad par bya/ /bdag gzhan phan par 'dod pa yis/ /rnam rtog nga rgyal sogs spangs te/ /chos phyir 'brang ba'i blo yis ni/ /sbyin sreg cho ga mnyan par gyis/ /bla med nang dang phyi yi ste/ /sbyin sreg dbye ba rnam pa gsum/ /ye shes me la phung po</text></item>
<item><p>277a.4</p><section></section><text>sogs/ /bud shing bsreg pa bla med yin/ /kha zas bza' sogs nang gir bshad/ /phyi yi bsreg rdzas sbyin sreg ste/ /dkyil 'khor 'di ni lhag gnas dang / /sgrub pa'i dus su sbyin sreg bya/ /gsang sngags ma bzlas mi 'grub la/ /sbyin sreg ma byas 'bras mi 'byin/ /las</text></item>
<item><p>277a.5</p><section></section><text>rnams thams cad rab bsgrub phyir/ /brtson pas sbyin sreg las rnams bya/ /sdig pa gzhig phyir zhi ba ste/ /bsod nams yongs su spel rgyas yin/ /chags pa bsgom phyir dbang gyur te/ /rtog pa bsad phyir mngon spyod yin/ /nyon mongs sdig pa zhi byed cing / /ting nge 'dzin ni</text></item>
<item><p>277a.6</p><section></section><text>rgyas byed phyir/ /rang gi lha yi sbyor bas bdag /ci 'dod par ni sems kyis bya/ /de phyir thams cad bshad bya ste/ /thab dang rdzas kyi mtshan nyid dang / /sgrub pa po dang lha dag dang / /sgrub pa'i thabs dang rnam pa lnga/ /de la/ sbyin sreg spyi yi thabs bshad pa/ /sems can</text></item>
<item><p>277a.7</p><section></section><text>dbye ba mtha' yas pa/ /las kyi dbye bas bzhi ru 'gyur/ /rigs kyi dbye bas lnga ru ste/ /zhi ba kha dog dkar po ste/ /rgyas pa gser gyi mdog tu'o/ /dbang la kha dog dmar po'o/ /mngon spyod la ni nag po'o/ /dgug dang bskrad pa nag po'o/ /zhi ba la ni zlum po ste/ /rgyas</text></item>
<item><p>277b.1</p><section></section><text>pa la ni gru bzhi bya/ /mngon spyod la ni gru gsum mo/ /lhag ma der ni bsgrub par bya/ /rgya ru khru gang zabs su ni/ /mtho gang ba ni zhi ba yin/ /rgya ru khru do zabs su ni/ /khru gang pa ni rgyas pa'o/ /rgya ru sor mo nyi shu la/ /zabs su sor bcu mngon spyod do/ /dbang dang dgug pa</text></item>
<item><p>277b.2</p><section></section><text>de dang 'dra/ /zhi ba kha khyer sor bzhis bskor/ /rgyas pa la ni sor brgyad do/ /mngon spyod la ni sor gsum mo/ /dbang dang dgug la de bzhin no/ /zhi ba'i thab khung dbus su ni/ /rdo rje dang ni gri gug bri/ /kha khyer la yang rdo rjes bskor/ /rgyas pa'i thab la rin po che/ /kha</text></item>
<item><p>277b.3</p><section></section><text>khyer rin po che yis bskor/ /mngon spyod thab la ral gri ste/ /kha khyer la yang ral gris bskor/ /dbang dang dgug la lcags kyu'o/ /kha khyer la yang lcags kyus bskor/ /de 'dra'i thab khung kun la yang / /kha dog mthun pa'i dri yis byug /zhi ba shar gyi phyogs su bya/ /</text></item>
<item><p>277b.4</p><section></section><text>rgyas pa byang gi phyogs su bya/ /lho yi phyogs su mngon spyod do/ /nub kyi phyogs su dbang dang dgug /zhi ba sa gzhi dkar po ste/ /rgyas pa sa gzhi ser po'o/ /dbang ni sa gzhi dmar po la/ /mngon spyod sa gzhi nag po la/ /zhi ba phal cher srod la bya/ /rgyas pa snga dro bya bar</text></item>
<item><p>277b.5</p><section></section><text>bshad/ /dbang ni dgongs ka'i dus su'o/ /mngon spyod nam phyed nyin phyed bya/ /tshon gyis rjes mthun bri ba'am/ /yang na me tog dag kyang rung / /thab khung dag ni de ltar bya/ /rdzas rnams 'di ltar shes par bya/ /zhi ba mar dang til gyis so/ /rgyas pa la ni zho dang zan/ /</text></item>
<item><p>277b.6</p><section></section><text>dbang dang dgug la ut+pal/ /mngon spyod la ni tsher mas so/ /bskrad pa la yang tsher mas so/ /kun la mthun par 'di dag ste/ /bsang gtor dri dang byug pa dang / /me tog mar me lha bshos dang / /yam shing ku sha'i myu gu dang / /mar dang sbrang rtsi dUr ba dang / /gla gor</text></item>
<item><p>277b.7</p><section></section><text>zho sha dzA ti sogs/ /'bras bu rnam pa sna tshogs dang / /gzhan yang zhu ba'i rdzas rnams dang / /ma grugs 'bras dang gro dang 'bru/ /nas thug dang ni gro thug dang / /bdud rtsi lnga dang 'o ma dang / /mchod yon dang ni zhabs bsil dang / /mngon spyod la ni bsgrub bya yi/ /rkang</text></item>
<item><p>278a.1</p><section></section><text>rjes sa dang bshang ba gci/ /khrag dang mi rus phye ma dang / /dug dang ske tshe lan tshwa dang / /dpa' bo lnga dang khra yi sha//gzhan dag dgang gzar blugs gzar ro/ /mchod yon la sogs snod rnams so/ /yal ga'i rtse mo'i cha las byung / /bud shing zhi ba'i</text></item>
<item><p>278a.2</p><section></section><text>las la 'dod/ /yal ga'i dbus kyi cha las byung / /bud shing mngon spyod las la 'dod/ /mchod sbyin la sogs shing las byung / /yam shing sor ni bcu gnyis pa/ /des ni zhi ba'i las la shis/ /rgyas pa la ni khru gang ngo / /dbang dang dgug ni zhi dang 'dra/ /mngon spyod</text></item>
<item><p>278a.3</p><section></section><text>la ni sor bcu'o/ /zhi ba la ni mgon med dang / /bram ze tha mal pa yi me/ /rgyas pa la ni rgyal rigs sam/ /rje'u rigs las byung me yis bya/ /dbang dang dgug la smad pa dang / /lam du byung ba'i me yis bya'o/ /mngon spyod la ni gdol pa'am/ /rdo las byung ba'i mi yis</text></item>
<item><p>278a.4</p><section></section><text>bya'o/ /dgang gzar blugs gzar yu ba khru/ /'og tu rdo rje rin chen bya/ /de steng dgang gzar rgyar sor bzhi/ /mchu ni pad+ma 'dab ma'i dbyibs/ /blugs gzar pad+ma'i dbyibs sor gnyis/ /kha la rdo rjes mtshan pa'o/ /kha dog khyad par las kyi rim/ /rjes su mthun</text></item>
<item><p>278a.5</p><section></section><text>par dbul bar bya'o/ /slob dpon dag gam sgrub pa po/ /mtshan nyid ma chad yang dag ldan/ /sbyin sreg las la mkhas pa yis/ /brtse bas sbyin sreg las rnams bya/ /'di ni lha ni rnam gsum ste/ /bsreg bya len dang las byed dang / /mchod par bya ba'i me lha ste/ /</text></item>
<item><p>278a.6</p><section></section><text>mtshan nyid 'og nas shes par bya/ /thab ni 'di ltar shes par bya/ /de nas sgrub pa po de yis/ /khrus la sogs pa sngar byas te/ /sbyin sreg khang par legs 'dug la/ /las dang rjes su mthun pa yi/ /lha yi rnal 'byor bsgom par bya/ /de nas bsang gtor</text></item>
<item><p>278a.7</p><section></section><text>snod la ni/ /gsang sngags 'di dag brjod par bya/ /oM rak+Sha rak+Sha hUM hUM hUM phaT/ 'di yis rdzas rnams bsrung bar bya/ /de nas mchod yon la sogs la/ /rang rang gsang sngags bzlas pa'am/ /yang na 'di dag bzlas brjod bya/ /oM AHhUM/ thams cad dag</text></item>
<item><p>278b.1</p><section></section><text>par mos byas te/ /gong nas bshad pa'i me blangs la/ /de la rak+Shas bsang gtor bya/ /thab khung bsang zhing me bcug la/ /rlung yab kyis ni sbar bar bya/ /oM a he ru ka badzra dz+wa la dz+wa la raM hUM/ de nas bgegs ni bcing ba'i phyir/ /sngags ni 'di dag brjod nas su/ /</text></item>
<item><p>278b.2</p><section></section><text>shar dang lho dang nub dang byang / /de bcings steng du'ang bcing bar bya/ /oM sar+b+ba bi g+h+na na hUM phaT/ stong pa nyid du byed pa yi/ /rgyal ba'i sngags 'di brjod par bya/ /oM shU n+ya tA dz+nyA na badzra swa b+hA ba At+ma ko\u0f85haM/ stong par ra~M skyes hUM dngos las/ /sna tshogs rdo rje bsam bya zhing / /</text></item>
<item><p>278b.3</p><section></section><text>'gro ba'i bdud rnams zhi byed pa/ /hUM las 'od zer spro bar bya/ /gsang sngags 'di dag brjod par bya/ /oM rak+Sha rak+Sha hUM hUM hUM phaT/ de las rdo rjes bskor ba'i gur/ /ra ba yang ni bskor bar bya/ /rdo rje sa dang nam mkha'i dbyings/ /yaM raM baM laM/ 'byung ba'i dkyil 'khor</text></item>
<item><p>278b.4</p><section></section><text>bzhi dang ni/ /b+hUM gyi dkyil 'khor las byung ba'i/ /gzhal yas khang ni bsam par bya/ /de dbus hU~M las byung ba yi/ /thab khung dag ni bsam par bya/ /der ni raM las byung ba yi/ /me ni gru gsum 'bar ba'o/ /der ni baM las pad+ma bsam/ /mngon par byang chub</text></item>
<item><p>278b.5</p><section></section><text>lnga yis ni/ /rdo rje sems dpa' bskyed par bya/ /'dod chags chen po'i tshul gyis ni/ /rdo rje sems dpa' yongs gyur pas/ /raM las byung ba'i me lha bsam/ /zhi ba'i me lha b+ha ga me/ /rgyas pa la ni dbang chen me/ /dbang dang dgug la 'dod pa'i me/ /mngon</text></item>
<item><p>278b.6</p><section></section><text>spyod la ni gsod pa'i me/ /zhal gsum phyag ni drug pa la/ /dang pos rig ma yang dag 'khyud/ /kha dog phyag rgya las kyi rigs/ /ji ltar 'bar ba bsam par bya/ /de nas thugs ka'i 'od zer gyis/ /ye shes me lha spyan drangs nas/ /dam tshig me lhar bstim</text></item>
<item><p>278b.7</p><section></section><text>par bya/ /gau rI la sogs bzhi po yis/ /dgug gzhug bcing la dbang du bya/ /mig dang sku gzugs byin gyis brlabs/ /thugs ka'i sa bon 'od zer gyis/ /phyogs bcu mgon po bskul nas ni/ /dbang bskur ba ni blang bar bya/ /zhi ba'i me lha rnam snang mdzad/ /</text></item>
<item><p>279a.1</p><section></section><text>rgyas pa la ni rin chen 'byung / /dbang dang dgug la 'od dpag med/ /mngon spyod la ni mi bskyod pa/ /dbu rgyan la ni bsam pa yin/ /mchod yon bsang gtor zhabs bsil dbul/ /de nas me lha'i lce dang ni/ /dgang gzar blugs gzar nang du ni/ /</text></item>
<item><p>279a.2</p><section></section><text>yi ge raM ni rnam dgod do/ /dgang blugs bdun nam gsum mam gcig /me lha'i sngags kyis dbul bar bya/ /de nas legs par me de la/ /'bar ba'i mtshan ma brtag par bya/ /ngan pa spang bar bya ba'o/ /de nas mchod pa'i yan lag kun/ /bsang gtor gyis ni</text></item>
<item><p>279a.3</p><section></section><text>bsang byas nas/ /mchod pa kun gyis rab tu mchod/ /oM AH hUM rak+Sha rak+Sha hUM hUM hUM phaT/ bsang gtor gyi sngags so/ /oM AHbadzra ra le hUM/ /mchod yon gyi sngags so/ /oM AHni ri ti hU~M/ zhabs bsil gyi sngags so/ /oM AH badzra d+hu p+pe hUM/ bdug pa'i'o/ /oM</text></item>
<item><p>279a.4</p><section></section><text>AH badzra pu Sh+pe hUM swA hA/ me tog gi'o/ /oM AHbadzra A lo ke hUM swA hA/ mar me'i 'o/ /oM AH badzra g+ha n+d+he hUM swA hA/ dri'i'o/ /oM a kA ro mu khaM sar+b+ba d+harmA NAM A d+ya nu t+pan na twA ta oM AHhUM phaT swA hA/ bshos kyi'o/ /oM sarba pA paM ha na da ha hUM/ 'di zhes bya ba'i</text></item>
<item><p>279a.5</p><section></section><text>sar+b+ba pA paM da ha na badzrA swA hA/ til gyi'o/ /oM sar+b+ba saM ba de swA hA/ zho zan gyi'o/ /oM badzra yA dz+nyA ya swA hA/ ya ma shing gi'o/ /oM bo d+hi br-i k+ShA ya swA hA/ byang chub kyi shing gi'o/ /oM badzra puSh+Ta ye swA hA/ 'bras kyi'o/ /oM badzra g+ha sma rI ya swA hA/ gro dbul lo/ /oM</text></item>
<item><p>279a.6</p><section></section><text>ma hA pe ga ya swA hA/ nas kyi'o/ /oM badzra bi dzA ya swA hA/ 'bru dbul lo/ /oM ma hA ba lA ya swA hA/ ma sha'i'o/ /oM badzra A yu She swA hA/ dUr ba'i'o/ /oM a pra ti ha ta badzrA ya swA hA/ ku sha'i'o/ /oM ma hA shA d+ha ye swA hA/ sta rga dang / gla gor zho sha dang / dzA ti pha</text></item>
<item><p>279a.7</p><section></section><text>la rnams kyi'o/ /gzhan yang zhu ba'i rdzas rnams ni lha'i sngags kyis dbul bar bya'o/ /oM badzra A na la ma hA b+hU ta dz+wA la sar+b+ba b+ha smi ku ru dr-i sh+ya ho dzaHhUM baM hoHsa ma ya ho/ /sa ma ya staM a\u0f85haM/ mthar yang mar gyi dgang blugs dbul/ /bsang gtor zhabs</text></item>
<item><p>279b.1</p><section></section><text>bsil phul nas kyang / /bstod pa 'di yis bstod par bya/ /'jig rten dbang phyug tshangs dbang mchog gi sras/ /me lha'i rgyal po Tak+kis dbang bskur ba'i/ /shes rab mchog gis nyon mongs thams cad bsreg /'jigs byed me lha nyid la rnam par 'dud/ /oM sarba</text></item>
<item><p>279b.2</p><section></section><text>ta thA ga ta stu ti badzra [(]swA [,]swa [)]b+hA ba At+ma ko\u0f85haM/ de nas bdud rtsi dbul bar bya'o/ /oM sar+b+ba ta thA ga ta a mr-i ta swa da badzra swa b+hA ba At+ma ko\u0f85haM/ de nas me lha'i thugs kar ni/ /dkyil 'khor lha rnams bsam par bya/ /de nas thugs ka'i 'od zer gyis/ /ye shes dkyil 'khor spyan drangs</text></item>
<item><p>279b.3</p><section></section><text>la/ /gau rI la sogs bzhi po yis/ /dgug gzhug bcings la dbang du bya/ /de nas sngags dang bsrung ba bya/ /mchod yon zhabs bsil dbul bar bya/ /mig dang sku gzugs byin brlabs la/ /dbang bskur ba ni blang bar bya/ /oM sarba ta thA ga ta a b+hi She ka badzra swa b+hA ba At+ma</text></item>
<item><p>279b.4</p><section></section><text>ko\u0f85ho/ /de nas rdzas rnams bsang bya ste/ /mchod pa rnams kyis yang dag mchod/ /khyad par gsungs pa'i rdzas rnams ni/ /ji ltar nus rjes dbul bar bya/ /las rnams yang dag bsgrub pa'i phyir/ /zhi dang rgyas dang dbang dang drag /sngags kyi mjug tu 'di gdags so/ /</text></item>
<item><p>279b.5</p><section></section><text>shAn+tiM ku ru swA hA/ puSh+Ti ku ru oM/ ba shaM ku ru hoHmA ra ya phaT/ lha rnams gzi byin bskyed pa'i phyir/ /mar gyis dgang ba'i dgang blugs dbul/ /mchod yon bsang gtor phul nas ni/ /bstod pa dag ni 'di dag bya/ /de nas bdud rtsi myang bya ste/ /bzod par gsol te</text></item>
<item><p>279b.6</p><section></section><text>gshegs su gsol/ /dam tshig lha rnams thugs kar bsdu/ /de nas bar chod zhi bya'i phyir/ /phyogs skyong la sogs mgron rnams la/ /oM a kA ro mu khaM sar+b+ba d+harmA NAM/ A d+ya nu t+pan na twA ta/ oM AH hUM phaT/ sngags 'di yis ni byin gyis brlabs/ /rang rang sngags kyis</text></item>
<item><p>279b.7</p><section></section><text>gtor ma dbul/ /de nas ye shes me lha la/ /mchod pa dbul zhing bstod pa bya/ /gshegs dang bdud rtsi myang ba bya/ /bsang gtor 'thor 'thung phul nas su/ /bzod pa gsol te gshegs su gsol/ /bdag gi don dang gzhan gyi don/ /byas zin byin za gshegs su</text></item>
<item><p>280a.1</p><section></section><text>gsol/ /thugs ni brtse bar dgongs nas kyang / /slar yang gshegs par mdzad du gsol/ /dam tshig me lha 'bar bar bstim/ /dge ba'i rtsa ba bsngo bya ste/ /rang lha'i nga rgyal dang ldan pas/ /ji lta bar ni gnas par bya'o/ /mkha' la char pa 'bab pa yis/ /</text></item>
<item><p>280a.2</p><section></section><text>rdo yi steng du rtswa skyes ltar/ /bla ma rnams kyi byin rlabs kyis/ /rtog ge bdag 'dra'ang bshad par mos/ /bdag ni shes rab mi gsal zhing / /rgyud sogs don la dman gyur pas/ /gzhung rgyas rjes su mi mthun pa/ /rgyal sras rnams kyis bzod par gsol/ /bcom</text></item>
<item><p>280a.3</p><section></section><text>ldan dgyes pa rdo rje yi/ /sbyin sreg cho ga bshad pa 'di'i/ /dge ba bdag gis gang thob pa/ /des ni 'gro ba ma lus pa/ /dgyes pa rdo rje myur thob shog /dpal dgyes pa rdo rje'i sbyin sreg gi cho ga slob dpon nag pos mdzad pa rdzogs so// //rgya gar gyi mkhan po ga</text></item>
<item><p>280a.4</p><section></section><text>ya d+ha ra dang / zhu chen gyi lo tsA ba 'gos lha btsas kyis bsgyur cing zhus te gtan la phab pa'o// @##/ /rgya gar skad du/ pra tiSh+Tha bi d+hi nA ma/ bod skad du/ rab gnas kyi cho ga'i tshul zhes bya ba/ sangs rgyas dang byang chub sems dpa' thams cad la phyag</text></item>
<item><p>280a.5</p><section></section><text>'tshal lo/ /nges pa'i tshig dang rnam par dbye ba dang / cho ga rim par phye ste rab gnas bshad/ /de la dang por nges pa'i tshig ni pra ka sha Na nA di pra tiSh+Tha zhes bya ba ste/ mchog tu gnas pas rab gnas zhes bya'o/ /de yang yun ring bas mchog dang / /khyad par du gyur</text></item>
<item><p>280a.6</p><section></section><text>pas mchog go/ /de la yun ring ba ni mchog thams cad do/ /khyad par du gyur pa ni mchog gnas thams cad de/ ye shes sems dpa'i rang bzhin du byas pa'i phyir ro/ /rnam par dbye ba la gnyis te/ gzhis rnam par dbye ba dang / cho ga rnam par dbye ba'o/ /</text></item>
<item><p>280a.7</p><section></section><text>de la gzhis rnam par dbye ba la gsum ste/ sku'i bdag nyid du rab gnas bya ba dang / gsung gi bdag nyid du rab gnas bya ba dang / thugs kyi bdag nyid du rab gnas bya ba'o/ /de la sku'i bdag nyid du rab gnas bya ba ni mchod rten dang / gtsug lag khang dang / </text></item>
<item><p>280b.1</p><section></section><text>rdo rings dang / shing ljon pa dang / khron pa dang / chu mig dang / lteng ka dang / rta babs dang / shing rings rnams so/ /gsung gi bdag nyid du rab gnas bya ba ni phreng ba dang / 'jig rten pa'i glegs bam dang / 'jig rten las 'das pa'i glegs bam rnams so/ /</text></item>
<item><p>280b.2</p><section></section><text>rigs so so'i bdag nyid du rab gnas bya ba ni sku gzugs rnams rang rang gi sku gang yin pa de nyid du rab gnas bya'o/ /cho ga rnam par dbye ba ni cho ga rgyas pa dang / mdor bsdus pa nyid do/ /da ni cho ga rim par phye ste bshad par bya'o/ /de la rab gnas byed pa'i slob dpon</text></item>
<item><p>280b.3</p><section></section><text>gyis/ /zla ba dang / tshes grangs dang / gza' dang / rgyu skar shis pa la bya ste/ de yang / zla ba drug dang gza' bzhi dang / /rgyu skar bcu bzhi gang yin dang / /tshes grangs bdun gyi grangs nyid la/ /rgyal ba'i rab gnas la sogs nyid/ /ces pas so/ /dus de dag la</text></item>
<item><p>280b.4</p><section></section><text>gnas yid du 'ong bar/ /bla re dang yol ba dang 'phan la sogs pas brgyan cing me tog bkram ste/ dri zhim por byas la/ gnas der stegs bu khru do ba/ rgyar khru bzhi pa/ gru bzhi lham pa mdzes pa/ 'jam pa zur bzhi ya yo med pa gcig byas te/ de yang rdo'am/ </text></item>
<item><p>280b.5</p><section></section><text>so phag dang / phag gu las byas pa/ rdo thal gyis dkar por byug go/ /stegs bu de'i steng du rab gnas bya ba'i lha la khrus gsol ba dang / mchod pa la sogs pa bya'o/ /de la cho ga'i rim pa ni dang por stegs bu'i steng du sku gzugs zhal shar du bltas pa bzhugs</text></item>
<item><p>280b.6</p><section></section><text>pa la/ ras ser po sku la gsol te/ oM badzra wasta hUM zhes pa'i sngags kyis so/ /de nas hUM zhes bzlas pa'i yungs kar chu'i shis pa de/ lan gsum du g.yas g.yon nas bskor te/ me ru dor te nges par sbyang ngo / /de nas ba'i rnam lnga dang / bdud rtsi lnga dang</text></item>
<item><p>280b.7</p><section></section><text>bcas pa'i kham phor bzhag la/ dUr ba'i pir gyis blang zhing sngags 'dis bkru'o/ /oM sarba ta thA ga ta kA ya bi sho d+ha ni swA hA/ de nas dag par gyur pa na/ til mar dri zhim pos bsgos pa khar ba'i snod du bzhag la/ dUr ba'i pir gyis blang zhing / sngags</text></item>
<item><p>281a.1</p><section></section><text>bzlas pas sku khyab par legs par byugs te/ oM hUM traM hrIHkhaM zhes pas so/ /de nas til mar bsal ba'i phyir/ shun lpags lnga po'i phye ma dang sbyar ba'i chus bkru'o/ /de nas yang a ma ka la sogs pa'i 'dag chal gyi lde gus byugs la/ </text></item>
<item><p>281a.2</p><section></section><text>bum pa chu gtsang ma bdud rtsi lnga dang sbyar bas dbang bskur ba'i khrus gsol te/ bkra shis kyi tshigs su bcad pa brjod cing dril bu gsil te/ glu gar dang rol mo sil snyan du ma sgrogs shing chu bum pas blugs so/ /de'i tshe slob dpon gyis nam mkha' la sangs rgyas</text></item>
<item><p>281a.3</p><section></section><text>dang byang chub sems dpa' dang / grub pa'i rig 'dzin dang / lha dang lha mo mang pos kyang bdud rtsi'i chu blugs par bsams la/ tshigs su bcad pa dang bcas pas sngags 'di brjod cing dbang bskur te khrus bya'o/ /ji ltar bltams pa tsam gyis kyang / /de bzhin</text></item>
<item><p>281a.4</p><section></section><text>gshegs kun khrus gsol ba/ /lha yi chu ni dag pa yis/ /de ltar bdag gis khrus gsol lo/ /oM sarba ta thA ga ta a b+hi She ka sa ma ya shrI hUM/ AHswA hA/ de nas ras dmar pos sku la chags pa'i chu legs par phyis te/ 'di ni khrus kyi cho ga'o/ /de nas tsan+dan</text></item>
<item><p>281a.5</p><section></section><text>gnyis dang gur kum dang la gu dang skran de ka te/ dri'i lde gus lha'i thugs kar byugs te/ sngags 'di brjod do/ /oM badzra gan+d+he AHswA hA/ de nas me tog dang spos dang / mar me dang dri chab dang / lha bshos rnams rang rang gi sngags kyis phul la/ thugs ka</text></item>
<item><p>281a.6</p><section></section><text>dang mgur dang spyi bo dang / phrag pa rnams su rdo rje dang bcas pa'i lag pas lan gsum du reg la lag par bdug spos thogs la/ pus mo g.yas pa'i lha nga sa la btsugs te/ lce hUM las rdo rjer byas te/ sta gon la gnas par bya ba'i phyir/ 'di skad ces lan</text></item>
<item><p>281a.7</p><section></section><text>gsum brjod par bya'o/ /bcom ldan rdo rje che ge mo/ /rig pa'i rgyal po phyag 'tshal bstod/ /slob ma rnams la brtse ba dang / /khyed rnams la ni mchod pa'i phyir/ /mgon po thugs rje'i bdag nyid can/ /sang ni rab gnas bgyid pa lags/ /gus pas bdag</text></item>
<item><p>281b.1</p><section></section><text>dang dam la ni/ /bcom ldan bka' drin mdzad par rigs/ /'gro la 'khor lo'i mdzad don sbyin/ /sangs rgyas rnams ni bdag la dgongs/ /dgra bcom byang chub sems dpa' rnams/ /gang yang sngags kyi lha gzhan dang / /lha dang 'jig rten skyong ba dang / /</text></item>
<item><p>281b.2</p><section></section><text>bstan pa la ni mngon dga' zhing / /byang chub sems la rten 'byung la/ /rdo rje'i spyan ldan sems can gzhan/ /rdo rje 'chang chen cho ga bdag /rig pa'i rgyal po 'di yi ni/ /ji ltar nus pa'i mchod pa dang / /'gro ba zhi phyir rab gnas bgyid/ /slob ma mchog dang</text></item>
<item><p>281b.3</p><section></section><text>bdag la ni/ /khyod kyis thugs brtses nyer bzung nas/ /rab gnas 'di la thams cad kyis/ /thugs brtser ldan pas gnang par mdzod/ /de skad ces brjod pas phyogs bcu'i sangs rgyas la sogs pa thams cad rab gnas kyi gnas de'i nam mkha' la byon par bsam</text></item>
<item><p>281b.4</p><section></section><text>mo/ /de nas rab gnas bya ba'i gzhi ste/ stong pa nyid du bsgoms la pad+ma dang zla ba la sogs pa'i rim pas rigs kyis sam/ yang na yig 'bru las yud tsam gyis lhar bskyed do/ /de nas rang gi snying gar 'od zer byung bas/ /ye shes sems dpa' bkug ste/ /mdun du byon par</text></item>
<item><p>281b.5</p><section></section><text>bsams la/ oM pra tIts+tsha a r+g+haM hUM zhes pas yon chab dbul te/ oM ni ri ti hUM khaM zhes pas zhal bsil dbul lo/ /oM sar+b+ba saM sho d+ha ni hUM phaT ces pas zhabs bsil dbul lo/ /yang me tog dang / spos dang mar me dang / dri dang bshos dang / dril bu'i sgra dag phul la/ </text></item>
<item><p>281b.6</p><section></section><text>dzaHhUM baM hoH/ /zhes pas dam tshig sems dpa' la bstims te dbang bskur la rgyas gdab ste/ yang me tog dang / spos dang / mar me dang / dri dang bshos dang sil snyan rnams phul la/ lha de'i sngags mang du bzlas te/ de nas yi ge brgya pa muHdang bcas</text></item>
<item><p>281b.7</p><section></section><text>pas gshegs su gsol lo/ /'di ni sta gon la gnas pa'i cho ga'o/ /de nas nang par stegs bu'i gnas der mchod pa ci 'byor pa dang / gser gyi thur ma any+dza na dang bcas pa bshams la rab tu gnas par bya ste/ de yang dang por slob dpon gyi lag</text></item>
<item><p>282a.1</p><section></section><text>tu spos thogs la/ pus mo g.yas pa'i lha ngas la btsugs te/ lce hUM las rdo rjer byas te/ bcom ldan zhes pa nas/ thugs brtser ldan zhes pa nas/ gnang bar mdzod ces pa'i bar du brjod pas lha rnams bskul te/ de yang sang ni</text></item>
<item><p>282a.2</p><section></section><text>zhes pa'i skabs su de ring zhes pa sbyar la/ de nas ye shes sems dpa' spyan drangs la/ yon chab dang zhabs bsil la sogs pa'i mchod pa'i tshogs phul la lha thams cad kyi sku gzugs la bstims te/ yang mchod pa byas la/ oM badzra A b+ha ra Na wa pu Sha ne swA hA/ </text></item>
<item><p>282a.3</p><section></section><text>zhes pas rgyan ci 'byor pa yang 'bul lo/ /de nas bstod pa yang bya ste/ gser gyi thur ma a ny+dza na byugs pas spyan phye ste/ sngags 'dis so/ /oM tsa k+Shu sa man+ta tsa k+Shu bi sho d+ha ni badzra swA hA/ zhes zlos shing / de nas di bya a gne sa mA d+hi d+h+ya na pra Na ni swA hA/ zhes brjod cing / </text></item>
<item><p>282a.4</p><section></section><text>bza' ba bzang po cung zad cig zangs bur sku la gsol/ /de nas bdud rtsi 'khyil pa'i sngags bzlas shing / sku'i zhabs dang / rked pa dang dbu la/ lag pa g.yas pa gcus pas rdo rje lan gsum du bskor te brtan par byas la/ stegs bu'i steng du sku'i cha gsum</text></item>
<item><p>282a.5</p><section></section><text>pa'i khri la/ ha cang yang ma 'dud pa dang / ma gyed pa dang / ma yo bar ci mdzes su pra tiSh+Tha badzra swA hA/ zhes brjod la bzhag go/ /de nas slob ma brjod pa ni/ /khyod kyis nga la gsol btab pa'i/ /sku gzugs dag ni khyad par du/ /ji skad gsungs bzhin rab gnas</text></item>
<item><p>282a.6</p><section></section><text>pa'i/ /de ni ngas kyang byas gyur te/ /khyod kyis de ni rab rdzogs pas/ /ci bde bar ni mchod par gyis/ /slob mas kyang sku la ci 'byor ba phul la bstod par yang bya ste/ lan du mar bskor ba bya ba'o/ /de nas slob dpon gyis gtor ma byin la/ sku gzugs byin che zhing bkra</text></item>
<item><p>282a.7</p><section></section><text>shis pa dang / yun ring du bzhugs pa'i phyir chos skyong ba'i srung ma la gsol ba gdab po/ /'byor pa de yod na zangs bur zas phul ba'i rjes la rgyas pa'i sbyin sreg bya'o/ /'di ni rab gnas rgyas pa'o// //rab gnas mdor bsdus pa ni sta gon la gnas pa mi bya</text></item>
<item><p>282b.1</p><section></section><text>bar nyin gcig la khrus la sogs pa sngar smos pa bzhin du rdzogs par bya'o/ /de la glegs bam dang / bris sku dang / lder so la sogs pa la ni me long la khrus bya'o/ /lugs ma la sogs pa ni dngos su khrus bya'o/ /lha khang ni lha'i sku ji snyed pa de snyed la khrus bya'o/ /</text></item>
<item><p>282b.2</p><section></section><text>spyir dril te bya ba ma yin no/ /mchod rten dang / rdo rings dang / rta babs dang / shing ljon pa dang / gtsug lag khang ni rnam par snang mdzad du bsgrub bo/ /chu mig dang khron pa la sogs pa ni rnam par snang mdzad du rab gnas byas la/ mjug de gyur pa las chu mig la sogs</text></item>
<item><p>282b.3</p><section></section><text>par rab tu gnas par bya'o/ /bzlas pa'i phreng ba dang / glegs bam dag ni 'od dpag med du bya'o/ /rab gnas kyi ched du dkyil 'khor 'dri na rab gnas gang byed pa'i lha de gtso bor bya'o/ /lha khang ngam sku mang du bzhugs pa ni rnam par snang mdzad gtso bor gyur pa'i dkyil</text></item>
<item><p>282b.4</p><section></section><text>'khor bri bar bya'o/ /gal te rab tu gnas pa ma byas par gyur na nyes pa cir 'gyur zhe na/ sku gzugs rab gnas ma byas pas/ /phyag 'tshal ba dang mchod byed pa/ /sngags med pas ni thal ba la/ /sbyin sreg byas bzhin 'bras bu med/ /ces pa ste ma byas pa'i</text></item>
<item><p>282b.5</p><section></section><text>nyes pa'o/ /rab tu gnas pa'i cho ga'i tshul zab mo/ /paN+Di ta chen po nag po'i zhal snga nas mdzad pa rdzogs so// @##/ /rgya gar skad du/ ga na tsa kra pU dzA kra ma/ bod skad du/ tshogs kyi 'khor lo'i mchod pa'i rim pa/ 'phags pa</text></item>
<item><p>282b.6</p><section></section><text>spyan ras gzigs dbang phyug la phyag 'tshal lo/ /tshogs rnams bsags par bya ba dang / /bgegs rnams nye bar zhi bya'i phyir/ /bsod nams mthar thug tshogs 'khor lo/ /lung dang man ngag gi bzhin bri/ /de la re zhig dang por lugs dang mthun pa'i tshogs</text></item>
<item><p>282b.7</p><section></section><text>kyi khang bu tsan+dan la sogs pa'i dris bgos pa yid du 'ong ba'i gnas su/ las thams cad pa'i skyes bu lha'i nga rgyal dang ldan pas chag chag gdab pa dang / maN+Dal bya ba dang / me tog dgram pa dang / mchod pa bshams pa dang / phyogs skyong gi gtor ma rgya chen po</text></item>
<item><p>283a.1</p><section></section><text>bsham mo/ /de nas slob dpon spyan drangs la/ /ji ltar rig ma dang bcas par bzhugs su gsol la/ /las thams cad pa'i bum pa rgyan dang ldan par byin gyis brlab mchod pa'i bum pa yang ci rigs par bsham mo/ /de nas rnal 'byor pa</text></item>
<item><p>283a.2</p><section></section><text>pho mo 'du bar 'os pa kun bsogs pa/ de dag gis dang por gsol ba gdab ste/ khro bo sngon po mdzes pa ste/ /khyod ni dam tshig yid du 'ong / /nor bu rin chen gces bcings pa'i/ /dbyug pa phyag na bsnams pa ste/ /bdag ni 'khor ba las bsgral phyir/ /</text></item>
<item><p>283a.3</p><section></section><text>dpa' bos gnang gis gtong du gsol/ /rnal 'byor ma yi tshogs dbus su/ /bzang po'i sgo 'di phye ste thong / /zhes gsol ba gdab nas/ nang du bkug ste/ las kyi bum pa'i chus gtor zhing / skyor chu blud do/ /de nas gral rim bzhin du bkod nas rdo</text></item>
<item><p>283a.4</p><section></section><text>rje slob dpon la me tog phul la gsol ba gdab/ rnal 'byor pa pho mo la yang me tog gtor la bskul bar yang bya'o/ /de nas rdo rje slob dpon gyis lhag pa'i lhar bsgoms te/ mos pa tsam gyis kyang lce lag byin gyis brlab/ de nas rdo rje dang dril bu yang hUM dang / a</text></item>
<item><p>283a.5</p><section></section><text>las byin gyis brlab/ mngon par rtogs pa brjod de/ hUM thog mtha' med pa'i sems dpa' ni/ /rdo rje sems dpa' de bzhin gshegs/ /kun du bzang po kun bdag nyid/ /rdo rje snyems pa bdag po'i gtso/ /oM ma hA badzra hUM/ a srid pa'i rang bzhin dag pa'i phyir/ /ngo bo</text></item>
<item><p>283a.6</p><section></section><text>nyid kyis gdod nas dag /rang bzhin dag pa'i sems dpa' yis/ /srid pa dam pa mchog tu byed/ /ma hA badzra g+ha N+Da hoH/de nas mchod pa'i khyad par thams cad 'bru gsum gyis byin gyis brlab/ de nas snying ga'i sa bon gyi 'od zer gyis/ bla ma dam pa dang bcas pa</text></item>
<item><p>283a.7</p><section></section><text>gang yin pa'i lha rnams nam mkha' la bltas la/ yon chab dang zhabs bsil dang zhabs khrus phul la/ me tog dang sgra snyan gyi bar du rim pas mchod/ de nas de nyid lnga pa'am/ gzhung gang yin pas bstod/ yan lag bdun pa rgyas bsdus gang yang rung</text></item>
<item><p>283b.1</p><section></section><text>bas mchod pa dang / smon lam yan chad bya/ yi ge brgya pas bzod gsol byas la gshegs su gsol/ de nas shU n+ya'i sngags kyis stong par bsgoms nas/ yi ge hUM gi snang bas dra ba dang ra ba dang sa gzhir bsgoms la/ de'i 'og tu 'byung ba rim brtsegs ri</text></item>
<item><p>283b.2</p><section></section><text>rab rin po che bsgoms la/ de'i steng du sna tshogs pad+ma'i lte ba la/ sna tshogs rdo rje bsams te/ de'i lte ba la b+h+rUM las gzhal yas khang gdan dang bcas pa bskyed la/ gang rung gi ye shes sems dpa' spyan drangs te/ dbyer med par bstim mo/ /de nas chang bsrung</text></item>
<item><p>283b.3</p><section></section><text>ba dang byin gyis brlab pa gzhung bzhin du bya'o/ /yi ge ha dmar po las kha dog sbyangs la/ hoH dkar pos dri bsal te/ hrIHmthing gas nus pa bcom nas/ bdud rtsi'i rang bzhin du gyur par bsams la/ de nyid kyi 'od zer gyis bdud rtsi yang bkug ste bstim mo/ /</text></item>
<item><p>283b.4</p><section></section><text>de nas rtsa ba'i dkyil 'khor gyi lha la so so'i ming nas brjod cing mchod/ de'i 'og tu bdud rtsi dang bcas pa'i srin lag gis maN+Dal gru gsum bris la/ der bdud rtsi gtor bas zla ba'i gdan phyogs mtshams su gyur par bsam/ der ye shes kyi 'khor lor</text></item>
<item><p>283b.5</p><section></section><text>mos pa tsam gyis bsams la bdud rtsis mchod/ de nas bdag nyid la mchod de/ mtheb srin gyi lce rtse dang / smin phrag dang / spyi bor gtor/ de nas de dag mi dmigs par bsams la/ rtsa ba'i dkyil 'khor la yon chab la sogs pa'i mchod pa'i yo byad</text></item>
<item><p>283b.6</p><section></section><text>khyad par kun gyis mchod do/ /de nyid lnga pa'am/ gang yin pa'i gzhung du bstod pa byas la gshegs su gsol/ de nas zhing skyong rnams la gtor ma rgya chen po btang ste/ yi ge gsum gyis sbyangs pa dang / 'bar ba dang / rtog par byas la/ maN+Dal</text></item>
<item><p>283b.7</p><section></section><text>thig bzhi btab pas ling tshe dgur byas te/ dbus ma la ye shes kyi 'khor lo bsams la/ phyogs mtshams la zhing skyong brgyad ma mo sum cu rtsa gnyis dang bcas pa spyan drangs la mchod de/ oM shing gcig dang ni dur khrod dang / /ri bo dang ni ri sul phug /grong</text></item>
<item><p>284a.1</p><section></section><text>dang bzhi mdo dag dang ni/ /khyad par du ni khang stong dang / /gdol pa snod dang thang dang ni/ /khyad par du ni chu la gnas/ /nag po drag po drag chen po/ /brgya byin mnyam du bsten pa dang / /nag po gtsigs dang mi sdug dang / /dga' las 'das pa'i</text></item>
<item><p>284a.2</p><section></section><text>log 'dren rnams/ /rgan byed ma dang drag mo dang / /mi sdug ma dang u ma dang / /rgyal ma rnam par rgyal ma dang / /mi thub gzhan gyis mi thub ma/ /nag mo bzang po nag chen mo/ /nag sbom ma dang rnal 'byor ma/ /dbang mo dang ni zla ba mo/ /drag tu sdang dang</text></item>
<item><p>284a.3</p><section></section><text>'phyang ba mo/ /'phrog ma dang ni mar me ma/ /'jigs byed grong gnas rnal 'byor ma/ /drag mo'i gzugs dang gzugs chen mo/ /mche ba gtsigs dang thod chen ma/ /thod phreng can dang khwa gdong ma/ /sprul chen ral gri dgra sta can/ /rdo rje de bzhin gzhu can</text></item>
<item><p>284a.4</p><section></section><text>ma/ /de bzhin chen mo mkha' 'gro lnga/ /las kun rjes su sgrub byed ma/ /de bzhin rdo rje dbang phyag gtso/ /de bzhin gshegs pa'i sku chen te/ /rdul med rnal 'byor byin pa mo/ /rdo rje dbang mo'i bka' yis ni/ /thams cad ma lus 'dir 'dus shig /oM</text></item>
<item><p>284a.5</p><section></section><text>kak+ka D+ha na/ ba b+ba na d+ha na/ kha kh+khA n+da na/ sarba du Sh+Ta na naM/ ha na ha na/ g+hA ta ya g+hA ta ya/ a mo g+ha sa hUM dzaHzhes pas bkug la pad+ma'i 'dab ma la gnas par bsams la/ mchod pa sngar byin gyis brlabs pa de dbul te/ so so'i lce hUM las rdo rjer bsams pa'i</text></item>
<item><p>284a.6</p><section></section><text>sbu gu'i 'od kyis drangs te/ mchod par bsams la/ de nas chos bshad de/ chos rnams gzugs brnyan lta bu ste/ /dag cing gsal la zhes pa la sogs pa brjod/ de nas smon lam gdab ste/ sems can thams cad sdig med cing / /sems can thams</text></item>
<item><p>284a.7</p><section></section><text>cad bde gyur cig /gang gi lam nas 'gro ba yis/ /sangs rgyas nyid dang phrad par shog /ma rgal ba rnams bsgral ba dang / /ma grol ba rnams bdag gis dgrol/ /da lta nyid du rjes brtse bas/ /rnal 'byor bstan bcos gnas la dgod/ /ces bya bas</text></item>
<item><p>284b.1</p><section></section><text>bsngo ba byas la gshegs su mi gsol/ de nas rnal 'byor pho mo kun lha'i dkyil 'khor du bltas la/ dbang po la dri yis mchod/ de nas me tog dang / bdug pa dang / mar mes tshul bzhin mchod la/ de'i 'og tu bdud rtsi lnga dang bcas pa'i chang gis</text></item>
<item><p>284b.2</p><section></section><text>mchod de lag pa g.yas par chang bzung nas/ g.yon pa rtse gsum par byas la/ tshigs su bcad pa 'dis sbyin te/ ltos shig mdzes pa dam pa'i chos/ /'di la the tshom yod ma yin/ /bram ze khyi dang gdol ba gsum/ /rang bzhin gcig tu rtogs pas</text></item>
<item><p>284b.3</p><section></section><text>bza'/ /zhes brjod la drang ngo / /len pa pos brjod pa/ 'dod chags dri ma bral ba yis/ /rin thang med las legs 'ongs chos/ /gzung dang 'dzin pa rnam par spangs/ /de kho na nyid la bdag phyag 'tshal/ /zhes pad kor dang bcas pas blang ngo / /'og ma</text></item>
<item><p>284b.4</p><section></section><text>rnams la drang ba ni 'di skad brjod do/ /sbyor ba'i dngos grub don du ni/ /spyod kun de nyid ji bzhin du/ /rnal 'byor pas ni kun du spyad/ /ji ltar de bas spyad par bya/ /zhes brjod la brim mo/ /de'i 'og tu sha khu dang mar gyis mchod/ /de nas lha bshos so sor bgrangs la/ /</text></item>
<item><p>284b.5</p><section></section><text>de dag kun gyis phud bsdus nas/ /slob dpon la phul nas/ slob dpon gyis cha gnyis su bgos te/ cha gcig g.yon gyi phyogs su bzhag la/ /byin gyis brlabs la dkyil 'khor gyi lha la dbul/ /cha gcig g.yas su bzhag la byin gyis brlabs la/ chos</text></item>
<item><p>284b.6</p><section></section><text>skyong gi gtor mar dbul te/ oM a kA ro mu khaM zhes pa'i sngags kyis mchod/ de nas ci bder rol zhing spyad/ /skabs der bkra shis kyis/ de nas lha dang phyogs skyong la snang ba nod pa dang / bzod gsol byas te badzra muHzhes pas gshegs su gsol lo/ /ye</text></item>
<item><p>284b.7</p><section></section><text>shes lha la yi ge brgya pas bzod gsol byas la badzra muHzhes pas gshegs su gsol lo/ /dam tshig gi lha snying gar bsdus la/ /oM A t+ma di shi hUM zhes bsdu'o/ /de nas oM sarba du Sh+Ta na gr-i h+na gats+tsha hUM zhes pas phyi rol gyi lha gshegs su gsol lo/ /de nas</text></item>
<item><p>285a.1</p><section></section><text>lhag ma bsdus te/ de la gnyis te/ rnal 'byor pho mo'i lhag ma ni phyi rol gyi sha za la sogs pa mi ma yin pa rnams la btang ste/ phyi sgor bton la btang ngo / /khyim pa'i lhag maM ni khyim de nyid kyi mi ma yin la bsngo'o/ /lhag ma de lta bu'i</text></item>
<item><p>285a.2</p><section></section><text>skal pa med pa la/ slob dpon gyi kha nas bdud rtsi byin no/ /de nas yon bdag la bkra shis dang smon lam gdab po/ /de nas gtor ma skyel ba log pa dang / tshogs kyi khang sgor me long dang / dud 'bud pa dang / dkrol ba dang / chu can gyi zho zan gyis mchod/ de nas</text></item>
<item><p>285a.3</p><section></section><text>nang du log nas rnal 'byor pho mo la yang de bzhin mchod par bya'o/ /ma 'ongs skye bo gang dag tshogs rnams bsags par 'dod pa dang / /bslab pa'i lam la zhugs pa'i rnal 'byor pa dag gis/ /don du dri med lung dang bla ma'i man ngag ltar/ /ma nor bzung ste</text></item>
<item><p>285a.4</p><section></section><text>bdag dang gzhan la phan phyir bris pa yin/ /tshogs kyi 'khor lo'i rim pa slob dpon nag pos mdzad pa rdzogs so// //rgya gar gyi mkhan po kr-iSh+Na paN+Di tas mdzad cing de nyid dang lo tsA ba 'gos lha btsas kyis bsgyur ba'o// @##/ /rgya gar skad du/ </text></item>
<item><p>285a.5</p><section></section><text>stU pa bi d+hi nA ma/ bod skad du/ mchod rten gyi cho ga zhes bya ba/ kyai rdo rje la phyag 'tshal lo/ /kyai rdo rje'i rnal 'byor pas/ bdag dang gzhan gyi don du mchod rten bya bar 'dod na/ dang por sa la rin po che dang spos chu la sogs pas 'jim pa byas la/ rang</text></item>
<item><p>285a.6</p><section></section><text>gi mdun du bzhag /rang gi lhag pa'i lhar gsal bar byas la/ tshad med pa bzhi bsgom par bya'o/ /de nas chos nyid rnam par dag pa'i sngags/ oM swa b+hA bi shud+d+ha sarba d+harmA swa b+hA ba shu d+d+ho\u0f85haM zhes pas 'jim pa mi dmigs par bsgoms la cho ga gsum las</text></item>
<item><p>285a.7</p><section></section><text>kyai rdo rje yab yum gyi skur byed do/ /de nas snying ga'i hrIH'am hUM gi 'od zer gyis sangs rgyas dang byang chub sems dpa' mtha' dag bkug la/ kyai rdo rje yab yum snyoms par zhugs pa 'od du zhu ste/ byang chub kyi sems su gyur pa las/ kyai rdo rje'i snying po nyi shu rtsa gcig</text></item>
<item><p>285b.1</p><section></section><text>gis byin gyis brlabs te/ oM de pa bi tsu badzra hUM hUM hUM phaT swA hA/ zhes bya ba'am/ oM AHhrI hUM/ zhes pa'i sngags de dag gis gdab par bya'o/ /mchod rten re re yang kyai rdo rje re rer bsams la/ de re re la yang kyai rdo rje du ma 'phro ba dang / 'du byas pa las bdag dang</text></item>
<item><p>285b.2</p><section></section><text>gzhan gyi don rdzogs par bsam mo/ /de nas rten 'brel gyi snying pos rab tu gnas pa dang mjug bsdu bar bya'o/ /mchod rten gyi cho ga zhes bya ba slob dpon chen po nag po zhabs kyis mdzad pa rdzogs so// //sgra pa chen po rgyal ba'i snyan bzang po las mnyan te// </text></item>
<item><p>285b.3</p><section></section><text>lo tsa ba shAkya'i dge slong nyi ma rgyal mtshan dpal bzang pos dpal thar pa gling gi gtsug lag khang chen por legs par bsgyur ba'o// @##/ /rgya gar skad du/ mr-i t+yu bi d+hi nA ma/ bod skad du/ gshin gyi cho ga zhes bya ba/ kyai'i rdo rje la phyag 'tshal lo/ /</text></item>
<item><p>285b.4</p><section></section><text>gang zag gang phyir shi 'phos te/ kyai rdo rje'i lugs kyis bdun tshig byed par 'dod na/ gos la sogs pa'i rtags gcig la rten bya ba'am/ yang na ming shog bu la bri'o/ /maN+Dal dang mchod pa dang gtor ma yang gzhung ltar bsham mo/ /de nas rang lhag pa'i lhar</text></item>
<item><p>285b.5</p><section></section><text>bsgoms la/ ye shes kyi dkyil 'khor spyan drangs te/ mchod pa'i khyad par gyis mchod la/ bstod pas bstod de/ mkha' 'gro ma rnams la gtor ma bsngos la 'dod pa'i don la gsol ba gdab po/ /de nas rang gi snying ga'i sa bon gyi 'od zer gyis/ tshe 'phos</text></item>
<item><p>285b.6</p><section></section><text>pa'i sems yi ge a thung gi gzugs su 'od zer gyi lcags kyus bkug nas/ rten gang yin pa la bstim mo/ /rnam smin gyi lus gang yin pa der bsams la/ rang gi snying ga'i sa bon las 'od zer 'phros te/ bsgrub bya'i snying gar thim pas las dang nyon mongs</text></item>
<item><p>285b.7</p><section></section><text>pa thams cad sbyangs te/ lus shel lta bur bsam mo/ /de nas mkha' 'gro ma dang bcas pa'i ye shes kyi dkyil 'khor dang rig pa'i lha mo rnams kyi phyag na bsnams pa'i bum pa'i bdud rtsi'i chu rgyun gyis dbang bskur te/ bkrus pas/ bsgrub bya'i sgrib pa'i</text></item>
<item><p>286a.1</p><section></section><text>bag chags thams cad byang bar bsam mo/ /de nas bzlas pa byas te/ bdag gi snying ga'i yi ge las bzlas pa'i yi ge'i phreng ba sbrul 'khyil ba'i tshul du bskor bar bsams la/ de'i phreng sngags gang yin pa bzlas pas sngags kyi phreng ba las 'od zer</text></item>
<item><p>286a.2</p><section></section><text>'phros pas/ bsgrub bya'i snying gar thim pas/ lus ngag yid gsum gyi sgrib pa'i dri ma thams cad byang bar bsam zhing bzlas par bya'o/ /de nas smon lam gdab cing dge ba'i rtsa bar bsgyur ro/ /de nas bsgrub bya'i shes pa a thung du ste/ yaM gi rlung gi dkyil 'khor gyis</text></item>
<item><p>286a.3</p><section></section><text>bteg nas nam mkhar bzhugs pa'i gtso bo'i thugs kar thim par bsams te/ gnas btang ba'o/ /gal te rten med par gyur na/ gang yin pa'i rnam smin gyi lus de nyid mngon sum dang 'dra bar bsams la mngon rtogs sngar bzhin bya'o/ /de ltar zhag bdun pa thams</text></item>
<item><p>286a.4</p><section></section><text>cad la bya'o/ /gshin gyi cho ga zhes bya ba slob dpon chen po nag po zhabs kyis mdzad pa rdzogs so// //paN+Di ta chen po rgyal ba'i snyan las legs par mnyan te/ lo tsA ba shAkya'i dge slong nyi ma rgyal mtshan dpal bzang pos dpal thar pa gling gi gtsug lag khang chen</text></item>
<item><p>286a.5</p><section></section><text>por legs par bsgyur ba'o// @##/ /rgya gar skad du/ shrI he ru ka b+hU ta nA ma maN+Da la no pi kA/ bod skad du/ dpal he ru ka 'byung ba zhes bya ba'i dkyil 'khor gyi cho ga /dpal he ru ka la phyag 'tshal lo/ /zhabs ni yongs su bskyod pas shin tu bzlog par</text></item>
<item><p>286a.6</p><section></section><text>dka' ba'i dba' rlabs yongs su bgrod pa bzhin/ /phyag rnams rnam par bskyod pa'i rnam rgyas rlabs kyi gar ni shin tu dag pa'i rlabs/ /phyag gi glang po la sogs chu na rgyu ba bzhin te gyen gyi dbu skra me dang mtshungs/ /dbu ma'i phreng ltar bzhad cing chu gter dri med khrag 'thung khyed</text></item>
<item><p>286a.7</p><section></section><text>kyi skus ni srung gyur cig /dpal ldan khrag 'thung kun mkhyen rig par bcas/ /snying rje gcig cing skyon rnams ma lus spangs/ /lhan cig skyes dngos spyi bos btud byas te/ /de yi bsdus pa'i dkyil 'khor brjod par bya/ /dkyil 'khor chen po'i las ni ma gtogs</text></item>
<item><p>286b.1</p><section></section><text>par/ /dngos grub bla med mchog ni mi rigs te/ /dbang dang rab gnas bzlas dang sgrub pa sogs/ /de bas 'dod pas cho ga la brtson bya/ /dkyil 'khor ting 'dzin phyag rgya sngags dang ni/ /bya ba gdan dang bzlas pa sbyin sreg dang / /mchod pa las su ldan pa sdud pa ste/ /de nyid</text></item>
<item><p>286b.2</p><section></section><text>dag ni rnam pa bcu yin no/ /slob dpon de nyid bcu rnams shes/ /sngags dang rgyud kyi sbyor ba rig /mtshan nyid kun dang yang dag ldan/ /bstan bcos don ni kun rig cing / /dbang rnams kun gyis dbang bskur cing / /bla ma'i bka' thob yon tan ldan/ /dam tshig ldan zhing</text></item>
<item><p>286b.3</p><section></section><text>sdom par ldan/ /brtan zhing theg pa gsum ldan rig /'jig rten chos kyis mi 'phrogs la/ /bzod ldan snying rje'i bdag nyid can/ /bzlas pa la brtson ser sna bral/ /dad dang byams la yang dag gzhol/ /cho ga yongs su rdzogs pa yis/ /dkyil 'khor bya ba brtsam pa</text></item>
<item><p>286b.4</p><section></section><text>ste/ /bsod nams la sogs 'brel phyir dang / /dad pa'i phyir yang bya ba ste/ /rtag par dkyil 'khor smod pa dang / /cho ga dman par mi bya'o/ /skye ba 'dir yang sdug bsngal che/ /'jig rten pha rol 'jigs pa che/ /de bas nan tan thams cad kyis/ /dngos grub 'dod pas</text></item>
<item><p>286b.5</p><section></section><text>bya ba nyid/ /cho ga bdag nyid nus pa yis/ /rgyud las gsungs pa'i gzhung de nyid/ /de ltar byas pa'i bsod nams kyis/ /blta bas mi mthong skye bar 'gyur/ /dkyil 'khor mngon par mchod pa yis/ /des ni myur bar skye bar 'gyur/ /de la dang por 'di ltar slob dpon</text></item>
<item><p>286b.6</p><section></section><text>bkra shis par 'dod pas slob ma la sogs pas dkyil 'khor sngon du song bas lan gnyis lan gsum du gsol ba btab pa'am/ bdag nyid bsod nams 'dod pas dkyil 'khor gyi cho ga'i yid kyis dang por re zhig sngon du bsnyen pa bya'o/ /de la dge zhing rjes su mthun pa</text></item>
<item><p>286b.7</p><section></section><text>bar chad med pa'i gnas su kye'i rdo rje'i rnal 'byor gyis dmigs shing rnal 'byor pas ting nge 'dzin gsum byas la 'khor los sgyur ba'i rgyal po'i sngags dang / rang gi lhag pa'i lha nyid kyi sngags 'bum bzlas par bya zhing / gzhan dag gi sngags ni khri bzlas</text></item>
<item><p>287a.1</p><section></section><text>par bya'o/ /yang na bdag po'i snang bas de la mos pas kyang dkyil 'khor bya'o/ /sngon du bsnyen pa'o/ /ri phug dang ni chu 'gram dang / /dur khrod skye bos dben dang nags/ /'bab chus gang ba 'ba' zhig tu/ /dngos grub myur bar gdon mi za/ /</text></item>
<item><p>287a.2</p><section></section><text>grong khyer khyim dang lhas dang ni/ /gtsug lag khang gi khyim gnas su/ /yun rings kyis ni dngos grub dag /'grub ces de nyid rig pas gsungs/ /gnas ni rnam par bstan pa'o/ /nyi ma bzang zhing skar bzang la/ /tho rangs dus su blo ldan gyis/ /sa yi mtshan nyid pha</text></item>
<item><p>287a.3</p><section></section><text>rol son/ /sa ni yang dag brtag par bya/ /tsin tsa yung ba btu bar ram/ /ka rany+dza dang don 'grub ko bi da ra dang / kar+Ni kas ni mnyam bkang rigs kyi ri/ /rus sbal glang po'i rgyab 'dra'i sa ni spang bar bya/ /shar phyogs pi pi ling gi shing dang ni/ /lho phyogs blag sha ba yi</text></item>
<item><p>287a.4</p><section></section><text>shing dang ldan/ /nub phyogs n+ya gro d+ha yi shing dang ldan/ /byang gi phyogs na ba ku le dang ldan/ /me yi mtshams ni ka ku b+he dang ldan/ /pa lA sha ni bden bral dag du brjod/ /rlung gi phyogs su shal ma li shing ste/ /dbang ldan du ni u dum+WA ra'o/ /mya ngan med dang kan+da su kha nim pa grub shing / ta ma la dang ma</text></item>
<item><p>287a.5</p><section></section><text>tso ku tsa a mra bal po se'u/ chu dang dbang po'i phyogs su chu mig dang ldan shis pa'i sa/ /gru bzhi'i mtshan nyid sa ni rnam par brtag par bya/ /der ni gdab gru bzhi rnam par brkos byas nas/ /de la brkos pa'i sa yis shin tu gang bar bya ba ste/ /gal te dong ste khengs par ma gyur</text></item>
<item><p>287a.6</p><section></section><text>shis pa ma yin zhing / /sa la sogs pa lhag par gyur na shin tu bsngags pa yin no/ /sa yongs su brtag pa'o/ /tsin tsa la sogs ldan pa yis/ /gal te dkyil 'khor brtsams gyur na/ /'thab mo mya ngan nor nyams pa/ /yon bdag dag la myur du 'grub/ /rus sbal glang rgyab</text></item>
<item><p>287a.7</p><section></section><text>yang na gzhong / /'chi dang nad dang yang na rgud/ /de phyir de 'dra'i gnas su ni/ /blo ldan dkyil 'khor brtsam mi bya/ /a sho ka sogs mnyam ldan pa'i/ /dkar po'i sa ni shin tu shis/ /byang shar dag ni chu mig tu/ /'gyur na dngos grub bla na med/ /khung bu brkos</text></item>
<item><p>287b.1</p><section></section><text>pa'i sas ma khengs/ /thams cad kun ni nyams par 'gyur/ /brkos pa'i sas ni khung bkang na/ /thams cad dag ni 'byung bar 'gyur/ /sa yi mtshan nyid do/ /de la rab tu bsngags pa'i sa'i dbus su stan bde zhing mtho ba la 'dug ste/ gtsang sbra dang / dri zhim pa dang / </text></item>
<item><p>287b.2</p><section></section><text>lus ji snyed pa'i gos kyis brgyan pa dang / cod pan bcings pa byas nas/ yo byad thams cad mnyes par bzhag ste/ srung ba dang bzlas pa bya zhing rdo rje dang dril bu lag tu blangs la/ sngags pa mnyam par gzhag pas gtor ma dang mchod pa byin la tho rangs kyi dus su ting nge</text></item>
<item><p>287b.3</p><section></section><text>'dzin gsum bya ste/ 'chad par 'gyur ba'i cho ga'am bdug pa'i sbyin sreg gis bgegs bsal zhing phur bus gdab cing rdo rje ra ba dang / rdo rje'i gur la sogs pa yang rnam par bsgoms te/ slob ma bsrung ba'i don du zhi ba'i sbyin sreg bya'o/ /de'i rjes la gtor ma rgya chen</text></item>
<item><p>287b.4</p><section></section><text>po man ngag ji lta bas sbyangs la rnga'i sgra dang bcas pas phyogs kun gyi 'jig rten skyong ba rnams la dbul lo/ /de nas phyi de nyin par snga dro'i dus su sngags pas lha nyid kyi rnal 'byor bya ste/ las thams cad pa'i sngags kyis bsngags pa'i chus yang dag par gtor la 'chad</text></item>
<item><p>287b.5</p><section></section><text>pa'i 'gyur ba'i mtshan nyid kyis sa'i lha mo yid kyis spyan drangs nas mchod pa lngas yang dag par mchod nas/ lha mo khyod ni zhes bya ba la sogs pa'i tshigs su bcad pas gsol ba btab cing / oM tiSh+Tha badzra hUM/ zhes pa'i sngags kyis nam mkha'i dkyil du dgod par bya'o/ /</text></item>
<item><p>287b.6</p><section></section><text>pus mo'i tshad tsam sa la ni/ /las kyi rdo rjes brko bar bya/ /ba su'i klu ni mnyam dmigs la/ /de nas shin tu yongs su sbyangs/ /ston zla 'bring dang tha chungs la/ /nyi shar dbang ldan phyogs su dgod/ /klu ni lho ru kha bltas nyal/ /g.yon logs su ni shin tu gnas/ /</text></item>
<item><p>287b.7</p><section></section><text>dgun zla ra 'bring tha chungs la/ /gshin rje ru ni mgo gnas te/ /nub tu kha phyogs mi tshul ni/ /ro stod yin te klu yi tshul/ /dpyid kyi ra ba 'bring dang tha/ /zla bar byang phyogs kha blta ba/ /nub tu mgo blta nyal ba ni/ /ba su'i klu ni stobs po che/ /dbyar zlar 'bring thu chungs</text></item>
<item><p>288a.1</p><section></section><text>dul/ /klu ni gzhogs kyis nyal ba ste/ /byang du mgo bstan shar du ni/ /dus rnams kun du kha blta'o/ /klu 'di'i rgyab kyi smad du ni/ /gal te kun du brkos gyur na/ /yon bdag 'dod pa'i dngos grub ni/ /'byung bar 'di la the tshom med/ /gal te</text></item>
<item><p>288a.2</p><section></section><text>mgo bor brkos gyur na/ /pha ma spun dang rtsa lag dang / /bu dang tsha bo stobs la sogs/ /rtag tu brlag par 'gyur ba yin/ /gal te rgyab kyi lus la brkos/ /gnas rnams nyams dang yang na 'chi/ /yun ni ring bar snga ma'i chas/ /ba glang ma he la sogs</text></item>
<item><p>288a.3</p><section></section><text>brlag /klu gnas yang dag shes bya ste/ /smad kyi cha 'dir brko bar bya/ /bskor bas yongs su bgrod byas la/ /sa yi grags ldan ma la blta/ /blo ldan mkhas pas brtag byas la/ /de nas zug rngu bsal byas la/ gal te zug rngu de ma bsal/ /nyes pa dag</text></item>
<item><p>288a.4</p><section></section><text>ni skyed par 'gyur/ /rus pa yan lag rdzogs dang mnyam chud na/ /zug rngu sol ba'i zug rngus 'jigs pa ston/ /thal bas nor nyams 'chi dang mi rus dang / /sbrul sogs zug rngus kyang ni gnod par 'gyur/ /rdo ba rdul dang gyo mo sen mo skra dang kre ta'i shing / /so</text></item>
<item><p>288a.5</p><section></section><text>phag dri ma snum pa tsher ma la sogs bcas/ /'ching dang bsnun pa la sogs mang po'i zug rngu 'byung / /zug rngu legs bsal des ni nyon mongs ma lus sel/ /pus mo tsam ni brkos nis su/ /sa ni dag par ma gyur na/ /slar yang sngags pas rked pa tsam/ /yongs</text></item>
<item><p>288a.6</p><section></section><text>su dag cing brko bar bya/ /rgyun mi chad pa'i zug rngu 'di/ /gal te 'byung bar gyur ba na/ /lag pas bkab ste sngags bzlas pas/ /de nyid kyis ni dag par 'gyur/ /sngags ni oM ha na ha na kro d+ha hU~M phaT/ /de nas yi ge hU~M gis bsngags pa'i bdud rtsi lnga dang bsres pa'i</text></item>
<item><p>288a.7</p><section></section><text>chus 'jim pa byas pas yang dag par bya zhing / /las thams cad pa'i sngags kyis bzlas pa'i chus bsang ba bya zhing / 'bru dang rin po che dang sman rnams dbus su brtan par gzhug cing sa gzhi de shin tu mnyam par bya'o/ /rang gi khyim dang ba lang lhas/ </text></item>
<item><p>288b.1</p><section></section><text>gtsug lag khang dang khang shul dang / 'bab shul rgya mtsho 'jug ngogs su/ /sbyang dang brko ba sogs mi bya/ /lag pa brkyangs te sngags bzlas pas/ /de yis sa ni sbyang bar gsungs/ /de yis sa ni sbyang 'gyur to/ /rang gi sems ni yongs su dag /sngags</text></item>
<item><p>288b.2</p><section></section><text>ni oM rak+Sha rak+Sha hU~M hU~M hU~M phaT swA hA/ de nas sgo bzhi dang rta babs su ldan pa'i khang bu brtsegs pa'i nang du chud pa'i bla re bre ba dang / rnga ma dkar po dang / /ljon shing dang / 'phan dang lo mas kun du khyab par bya zhing khyad par 'phags pa'i dar gyis legs par brgyan cing / dri zhim po dang</text></item>
<item><p>288b.3</p><section></section><text>me tog gi phreng bas rnam par bkra ba'i gos kyis yan lag brgyan pa'i rang bzhin gyis sbyangs pa dang / dri yis nye bar byugs pa dang / zur bzhir rnam par gnas pa'i spos dri zhim po'i snod byas la slar yang sbyin sreg la sogs pa bya'o/ /de bzhin du sa'i lha mo nam mkha'i</text></item>
<item><p>288b.4</p><section></section><text>phyogs su rnam par gnas par bsam par bya'o/ /sa sbyang ba'i cho ga'o/ /de'i rjes la rdo rje slob dpon grogs bzang po dang / shin tu legs par bsdams pa'i dkyil 'khor gyi sa la stan bde ba la 'dug ste/ gtor ma dang mchod pa la sogs pa phul la/ /rang 'dod pa'i lha'i</text></item>
<item><p>288b.5</p><section></section><text>dkyil 'khor rnam par bsgom zhing bgegs bskrad par bya ba'i phyir las thams cad pa'i sngags kyis bzlas pa'i dri'i chus dkyil 'khor gyi sa la yongs su gtor bar bya'o/ /de nas oM b+hU kha~M zhes bya ba'i sngags kyis nam mkha'i rang bzhin du bya'o/ /hU~M la~M hU~M/ zhes bya bas rdo rje</text></item>
<item><p>288b.6</p><section></section><text>rdul phran gyi rang bzhin du sa gzhi bsgom par bya'o/ /oM me dI ni badzra b+ha ba badzra satwa hU~M zhes bya ba 'dis byin gyis brlab par bya'o/ /'di ni man ngag gis sa sbyang ba'o/ /'di ni nang gi sbyang ba'i cho ga 'o// //de'i rjes la slob dpon gyis me tog dri zhim pos dgram pa byas nas dkyil 'khor</text></item>
<item><p>288b.7</p><section></section><text>gyis gzhi'i dbus su 'dug ste lag tu rdo rje dang dril bu bzung la/ de bzhin gshegs pa thams cad kyis bdag nyid kyi ting nge 'dzin gsum gyi rnal 'byor dang ldan pa la rdo rje dang dril bu 'dzin pa'i slob mas phyogs bzhin rnam par gnas pa'i dkar mo la sogs pa'i rnal 'byor ma</text></item>
<item><p>289a.1</p><section></section><text>bzhir bsgoms la/ /tshigs su bcad pa bzhis gsol ba gdab par bya ste/ zhi ba de bzhin gshegs pa kun/ /de bzhin gshegs pa kun gyi gnas/ /chos rnams mchog ni bdag med pa'i/ /dkyil 'khor mchog ni bshad du gsol/ /mtshan</text></item>
<item><p>289a.2</p><section></section><text>nyid thams cad yang dag rdzogs/ /mtshan min thams cad yang dag spangs/ /kun du bzang po sku yi mchog /dkyil 'khor mchog ni bshad du gsol/ /zhi ba mchog ni chos las 'byung / /ye shes spyod pa rnam par spyod/ /kun du bzang po gsung gi mchog /kha lo sgyur bas dkyil</text></item>
<item><p>289a.3</p><section></section><text>'khor gsungs/ /sems can kun gyi thugs chen po/ /rang bzhin dag cing dri ma bral/ /kun du bzang po thugs kyi mchog /dkyil 'khor kha lo sgyur bas gsungs/ /de nas sngags pas gsol ba btab pa dang du blangs la/ sangs rgyas dang byang chub sems dpa'i thams cad</text></item>
<item><p>289a.4</p><section></section><text>kyi nga rgyal bskyed par bya ste/ bdag nyid sangs rgyas byang chub sems/ /bdag nyid don yod rdo rje chos/ /rdo rje nyi ma nyid kyang bdag /bdag nyid sangs rgyas thams cad do/ /zhes bya bas so/ /de'i rjes la hU~M badzrod tiSh+Tha zhes bya ba'i sngags 'dis bsgoms pa'i dkyil 'khor gyi</text></item>
<item><p>289a.5</p><section></section><text>'khor lo gshegs su gsol te/ nam mkha'i dkyil du dgod par bya'o/ /de nas sems can gyi khams nyon mongs pa'i mun pas g.yogs pa shin tu snying rje ba'i yid kyis nyon mongs pa la rab tu khros te de nas ldang bar bya'o/ /Ta yig ri bong mig g.yon la/ /ma yig nyi ma</text></item>
<item><p>289a.6</p><section></section><text>g.yas la 'dzin/ /sna tshogs 'jig rten dag la gzigs/ /kun nas rdo rje'i lta stangs kyis/ /rkang mthil nas ni rdo rje 'bar/ /dal bas rdo rje gsor bya zhing / /rdo rje rgya gram gom stabs gar/ /gnas rnams su ni dril bu dkrol/ /ba~M hwa~M sa ya~M pra du Sh+To g+ha na hU~M/ kha nas hU~M</text></item>
<item><p>289a.7</p><section></section><text>yig sgra gdon cing / rab sdang bsdigs pas gzhag par bya/ /sngags pas g.yas nas bskor bya zhing / /'khor lo yis ni bskor bar bya'o/ /de bas bgegs ni gzhil bya'i phyir/ /tshigs bcad 'di ni brjod par bya/ /lus ngag sems la gnas pa yi/ /gza' dang</text></item>
<item><p>289b.1</p><section></section><text>'byung po sha za sogs/ /gang zhig lus ni srul po ste/ /khyed rnams kun du 'gro bar byos/ /bde chen ye shes las byung ba/ /rdo rje sems dpa' dngos kyi rigs/ /nga ni dpal ldan snying rje'i stobs/ /bsnyung ba'i dkyil 'khor sbyor ba'o/ /gal te gang zhig goms byed na/ /</text></item>
<item><p>289b.2</p><section></section><text>rdo rje 'bar bas lus po ni/ /gsang ba gsum skyes gshegs pa dang / /kun nas kun du phye mar brlag /de nas de rjes ma lus bgegs/ /'jigs pas byed par blta bar bya/ /bgegs bskrad pa'i mtshan nyid dang yongs su gzung ba zhes bya'o/ /de nas sngags pas bgegs</text></item>
<item><p>289b.3</p><section></section><text>nye bar zhi bar bya ba'i phyir/ /bdud rtsi 'khyil ba'i sku lus phyed rno ba shin tu mi bzad pa'i nyi ma phyed pa'i 'od dang mtshungs pa dbus su bsgom par bya ste/ oM g+ha g+ha g+hA ta ya g+hA ta ya/ sarba duSh+TA~M phaT phaT/ kI la ya kI la ya/ sarba pA paM hU~M hU~M hU~M/ badzra kI la ya badzra d+ha ra A dz+nyA pa ya ti kA ya</text></item>
<item><p>289b.4</p><section></section><text>wA ka tsi t+ta badzra kI la ya hUM phaT ces bya ba'i sngags 'dis phyogs thams cad du spro ba'i sbyor bas blos gdab par bya'o/ /slar yang bgegs ma lus pa zhi bar bya ba'i phyir/ /rang rang gi phyogs na gnas pa bu dang zho shas 'tsho ba dang 'khor du bcas pa'i dbang po la sogs pa phyogs</text></item>
<item><p>289b.5</p><section></section><text>skyong ba dang / gzhan yang bgegs byed pa ni dkyil 'khor gyi sa'i dbus su gcig pa nyid du gnas par bltas la/ /bdud rtsi 'khyil ba'i sngags de nyid kyi blos gdab par bya'o/ /phur bus gdab pa'i cho ga'o/ /de nas bgegs med cing 'bar ba rnon pa'i rigs kyi 'od du</text></item>
<item><p>289b.6</p><section></section><text>dkyil 'khor gyi sa bltas la phur bus gdab pa'i phyi rol tu rdo rje ra ba zhes bya ba ste/ re pha dmar po yongs su gyur pa'i nyi ma'i dkyil 'khor gyi dbus na gnas pa'i yi ge hUM nag po yongs su gyur pa las skyes pa'i 'od zer lnga dang ldan pa'i sna tshogs rdo rje bsgom par bya zhing 'od zer gyi</text></item>
<item><p>289b.7</p><section></section><text>phreng ba des rdo rje phreng ba 'bar ba 'phros pas phyogs bzhir khyab cing / /shin tu thug par gyur pas rnam par mdzes shing rdo rje ra ba gru bzhi pa'o/ /steng du khyab pas ni rdo rje'i gur dang ra ba'i 'og tu khyab pas ni sa gzhi rdo rje'i rang bzhin no/ /ra ba dang gur gnyis las kyang phyogs phyogs su 'od</text></item>
<item><p>290a.1</p><section></section><text>zer spros pas thug par gyur te/ phyi'i phyogs bcing ba dang nyi ma dang sna tshogs rdo rje las kyang kun nas 'od zer du gyur pas nang mtshams med par byas la/ /de nas phyi rol thag ring por mtshams bcad par bsgom par bya'o/ /rdo rje'i gur la sogs pa'i srung</text></item>
<item><p>290a.2</p><section></section><text>ba'i 'khor lo'i cho ga'o/ /de nas baM yig las skyes shing de las byung ba lus phyed la/ gser gyi mdog can phyag na rin po che'i bum pa bsnams pa/ na bza' bzang pos brgyan cing sa'i lha mdun du bsams la tshigs su bcad pas rab tu gnas par byas te/ kye rdo rje khro bo'i</text></item>
<item><p>290a.3</p><section></section><text>mchod pa la/ /lha mo khyod ni dbang du gyur/ /rin chen du ma 'dzin pa'i sa/ /che ge mo bdag dkyil 'khor bri/ /bskul ba lan gsum bar du ni/ /sa la bsang gtor la sogs sbyin/ /mchod pas mnyam par mchod byas la/ /de nyid du ni thim par bsam/ /de nas slob dpon</text></item>
<item><p>290a.4</p><section></section><text>grogs dang bcas pas dkyil 'khor la dri zhim po dang me tog bzang pos nye bar byug pa dang / gtor ba byas la/ /lha'i gnas su bdud rtsi lngas dkyil 'khor dgu dang / bdag med ma'i dkyil 'khor la ni dkyil 'khor bco lnga byas la/ nam mkha' la gnas pa'i dkyil</text></item>
<item><p>290a.5</p><section></section><text>'khor blos spyan drangs te/ /bdud rtsi lngas nye bar byugs pa'i dkyil 'khor la mnyam par dgod par bya'o/ /rdo rje ra ba la sogs pa dang mtshams bcad pa'i mthar thug par byas la/ phyi dang gsang ba'i mchod pa rnams kyis dkyil 'khor gyi 'khor lo de la yang dag par mchod</text></item>
<item><p>290a.6</p><section></section><text>pa dang / bstod pa dang bdud rtsi myong ba bya'o/ /sa yongs su bzung ba dang sta gon la gnas pa'i dus su mtshan mo rol mo dang ta m+bu ra dang gling bu dang lag rnga dang rdza rnga shin tu snyan po'i rol mo'i dbyangs dang / glu snyan pa dang skye bo sgeg po dag gi gar gyi rjes su 'brang ba dang / bkra</text></item>
<item><p>290a.7</p><section></section><text>shis kyi khyad par gyis kyang dkyil 'khor gyi khyim du dkyil 'khor mchod par bya'o/ /de nas legs par yongs su brtags pa'i shin tu 'jam zhing bde ba'i stan la 'dug ste/ mdun gyi g.yon gyi cha ru me tog bzang po dang chus yongs su bkang zhing yongs su bzlas pa'i 'thor</text></item>
<item><p>290b.1</p><section></section><text>'thung gi snod gzhag par bya zhing / /ting nge 'dzin gsum gyi rnal 'byor dang ldan pa'i rnal 'byor pas bum pa sta gon la gnas par bya ste/ de la nag po ma yin pa dang / kha 'dab yangs pa dang / mgrin pa ring ba dang / nang yangs pa shin tu legs par bkrus la spos</text></item>
<item><p>290b.2</p><section></section><text>kyis bdug cing nas dang / nas so ba dang / sran ma ma sha dang / 'bras kyi so ba dang / /til dang 'bru lnga dang / bri ha ti dang / kaN+Da ka ri dang swe ta a pa ra dzi ta dang / lhar bcas dang ldan pa'i sman lnga dang / gur gum dang / a ga ru dang / 'gran ti ka dang / tsan+dan dang pa tra~M ga ste dri lnga dang / </text></item>
<item><p>290b.3</p><section></section><text>gser dang / dngul dang / zangs dang / mu tig dang / byu ru dang / mthing shing ste rin chen lnga dang ldan pa/ /glang po che dang / rta dang ba glang dang bong bu la sogs pas ma bgrod pa'i chu klung la sogs pa nas shin tu bshams la chu blangs la snod gzhan dang rig par mi bya'o/ /</text></item>
<item><p>290b.4</p><section></section><text>oM ta t+pe ta t+pe ma hA ta t+pe swA hA/ zhes bya bas maN+Dal gyi chu ru byas nas chus yongs su bkang ba la tsu ta dza dang dzam+bu ka dang / bil ba dang / ta ma lu ste kha rgyan lnga gzugs shing gos sar pa zung gis mgrin pa dkri bar byas te/ chos 'byung la gnas pa'i rang gi lha'i mtshan mas</text></item>
<item><p>290b.5</p><section></section><text>mtshan par bya zhing / yi ge ba~M gyis rin po che'i rang bzhin du byas par bsams la/ 'phan dang gdugs dang ldan par bya zhing bsgoms pa'i dkyil 'khor gyi bdag po steng du dgod cing me tog phreng bas dkris pa'i rdo rjes sbrel la/ /rnam par rgyal ba'i bum pa dang rjes su</text></item>
<item><p>290b.6</p><section></section><text>mthun pa'i stan gzhag cing me tog gis dkris pa'i rdo rje lag pa g.yon gyis blangs la/ /g.yas pas ni phreng ba blangs la sngags pas yi ge gsum gyi bar du bcug pa'i lha rang gi sngags lan brgya rtsa brgyad kyis mngon par bsngags par bya'o/ /de bzhin du dkyil</text></item>
<item><p>290b.7</p><section></section><text>'khor gyi bum pa gzhan las cung zad dman pa'i tshad kyis te/ cho ga yang de bzhin du bya zhing lha rang rang gi mtshan mas mtshan pa dang / rjes su mthun pa'i gdan ldan par bsgoms la dkyil 'khor gyi sa la dkyil 'khor gyi lha byin gyis brlabs pa'i yi ge gsum gyi bar du chud pa'i dkyil 'khor gyi</text></item>
<item><p>291a.1</p><section></section><text>lha'i sngags kyis lan bdun gyi bar du mngon par bsngags par bya'o/ /de nas zhabs bsil la sogs pa phul te/ mchod pa rnam pa lngas mchod cing dril bu dkrol la bstod par bya'o/ /de bzhin du bum pa gzhan yang cho ga bya ste/ sems can</text></item>
<item><p>291a.2</p><section></section><text>rnams gsang ba'i don du g+ha sma rI bskyed la/ yi ge gsum gyi bar du chud pa'i las thams cad pa'i sngags kyis lan brgya rtsa brgyad kyi bar du mngon par bsngags par byas la/ de bzhin du zhabs bsil dang / bstod pa la sogs pa bya'o/ /de'i 'og tu bgegs nye</text></item>
<item><p>291a.3</p><section></section><text>bar zhi bar bya ba'i phyir gtor ma sbyin par bya'o/ /de la bum pa sta gon la gnas pa 'di nyin gcig bzhin du dus gsum du cho ga bya'o/ /gzhan dag na re shar phyogs la sogs pa'i sgor bum pa brgyad dang ldan pa ste/ rgyal ba dang / bkra shis dang / grub pa dang / </text></item>
<item><p>291a.4</p><section></section><text>bsrung ba dang / rgyal ba dang / zhi ba dang / rdzu 'phrul dang / grub pa'i ming dang ldan pa ste/ oM su~M k+Shu~M yu~M hU~M phaT swA hA/ zhes bya ba'i sngags 'dis lan bdun du bsngags la de bzhin du lhag par gnas par bya'o zhes zer ro/ /bdag med ma'i dkyil 'khor la ni lha mo rnams</text></item>
<item><p>291a.5</p><section></section><text>kyi bum pa bco lnga la de bzhin du gri gug gis mtshan par bsgom zhing / rang rang gi sngags kyis mngon par bsngags par bya zhing lhag ma ni snga ma bzhin no/ /bum pa lhag par gnas pa'i cho ga'o/ /de nas thal mo sbyar la lus btud de me tog bzang po bzung la/ oM sarba</text></item>
<item><p>291a.6</p><section></section><text>ta thA ga ta su la li ti/ bi la sa na mi ter nA ma mi b+ha ga bA na ta~M/ dzaH hU~M ba~M hoH/ pra tIts+tsha ku su mAny+dza lin nA tha hoH/ zhes brjod la me tog dor la dkyil 'khor gyi 'khor lo mchod par bya'o/ /de nas pus mo g.yas pa'i lha ngas la btsugs te/ lag pa g.yas pa brkyang ste/ </text></item>
<item><p>291a.7</p><section></section><text>sngags pas spos bzangs kyis g.yab par bya zhing lce la hU~M yig las skyes pa'i rdo rje phra mo bsam par byas la/ dkyil 'khor gyi bdag po dang gzhan yang bskul bar bya ste/ bcom ldan khro bo rdo rje mchog /rig pa'i rgyal po phyag 'tshal bstod/ /snying rje'i bdag</text></item>
<item><p>291b.1</p><section></section><text>nyid dkyil 'khor ni/ /mgon po bdag ni 'dri bar 'tshal/ /slob ma rnams ni bskyab pa dang / /khyad rnams la yang mchod pa'i phyir/ /de la bdag dang bcom ldan kye/ /bka' drin bdag ni mdzad pa'i rigs/ /sangs rgyas 'gro la 'khor lo bskor/ /'bras</text></item>
<item><p>291b.2</p><section></section><text>bu la gnas byang chub sems/ /gzhan yang sngags kyi lha nyid dang / /'jig rten skyong ba'i lha dag dang / /rdzogs sangs bstan la rab zhugs pa'i/ /'byung po bstan pa la mos rnams/ /yang dag rdo rje'i spyan gyis ni/ /bdag cag rnams la dgongs su</text></item>
<item><p>291b.3</p><section></section><text>gsol/ /che ge mo dag rdo rje che/ /kye rdor 'byung ba'i dkyil 'khor ni/ /ci nus pa yis cho ga yi/ /'gro ba sbyang phyir 'bri bar 'tshal/ /slob ma dang bcas de dag la/ /brtse bas yongs su bzung nas ni/ /dkyil 'khor dang bcas thams cad la/ /myur ba ru ni sgrub</text></item>
<item><p>291b.4</p><section></section><text>par rigs/ /zhes lan gsum gyi bar du gsol bar bya zhing mchod la bstod par bya'o/ /lha lhag par gnas par bya ba'i cho ga'o/ /de nas sngags pas dkyil 'khor gyis las 'phags te slob ma yang dag par bsrungs te lhag par gnas par bya ste/ yon tan</text></item>
<item><p>291b.5</p><section></section><text>bde gshegs dad dang ldan/ /rigs ldan nga rgyal bral ba dang / /kha dog gzugs dang lang tshor ldan/ /don 'dod brtson 'grus khyad par 'phags/ /byas gzo bzo mkhas shes rab ldan/ /legs bkrus me tog phreng gis brgyan/ /gzugs bral yon tan med</text></item>
<item><p>291b.6</p><section></section><text>pa'ang rung / /dman pa'ang lhag par gnas par bya/ /dkyil 'khor cho gar 'khor rnam bzhi/ /de dag rjes su gnang ba nyid/ /rang rang bslab pa dang ldan zhing / /theg chen la ni mos pa'i bdag /la la sngags ni grub don du/ /dkyil 'khor 'dir ni 'jug</text></item>
<item><p>291b.7</p><section></section><text>par byed/ /de las gzhan pa bsod nams 'dod/ /'jig rten pha rol 'dod pa gzhan/ /'jig rten pha rol bstan pa na/ /nges par dad par byed pa ni/ /blo ldan dkyil 'khor gzhug bya yi/ /skye bo 'di yi blo yis min/ /skye ba 'di yi blo yis ni/ /de bzhin</text></item>
<item><p>292a.1</p><section></section><text>'jig rten pha rol min/ /'jig rten pha rol 'dod pa'i mi/ /'di yi 'bras bu zhar 'byung nyid/ /'di dag ma lus bar brjod nas/ /slob ma snying la 'jug sgor bya/ /rdo rje'i lam nas byung nas ni/ /rang rig pad+ma'i dbus na gnas/ /ma lus snying gar zhugs nas</text></item>
<item><p>292a.2</p><section></section><text>ni/ /zhu gyur de bzhin gshegs pa yis/ /bkru bar bsgom bya sngags mchog gis/ /dkyil 'khor sgo nas gsol gdab pa/ /sems can rnams la phan mdzad pa'i/ /brtson chen bdag ni ston pa khyod/ /'khor ba'i rgya mtsho mi bzad las/ /bde chen khyod kyis drang du gsol/ /</text></item>
<item><p>292a.3</p><section></section><text>theg chen khyod kyis drang du gsol/ /theg brtan byang chub chen po ni/ /mgon po chen po bdag la stsol/ /dam tshig de nyid bdag la stsol/ /byang chub sems kyang bdag la stsol/ /sangs rgyas chos dang dge 'dun te/ /dkon mchog gsum po bdag la stsol/ /thar pa chen po'i grong</text></item>
<item><p>292a.4</p><section></section><text>mchog tu/ /mgon po bdag ni gzhug tu gsol/ /zhes slob mas gsol ba gdab par bya'o/ /gus shing khyad 'phags dul ba yis/ /slob mas lan gsum gsol nas ni/ /gtso gyur slob ma bkug byas la/ /bla mas tshig 'di brjod par bya/ /theg chen 'di ni brtse ba ste/ /</text></item>
<item><p>292a.5</p><section></section><text>sngags kyi spyod pa cho ga'i gzhung / /theg chen snod ni khyed rnams la/ /de ni yang dag bshad par bya/ /dus gsum 'byung ba'i sangs rgyas ni/ /sku gsung thugs kyi rdo rje can/ /rdo rje gsang sngags mthu stobs kyis/ /ye shes mtshungs pa med pa brnyes/ /mtshungs med sngags</text></item>
<item><p>292a.6</p><section></section><text>kyis sbyor ba yis/ /bdud kyi sde chen mi bzad pa/ /dpa' bo shAkya seng ge sogs/ /gang zhig gis ni stobs chen bcom/ /'jig rten rjes 'jug la 'gro ba/ /phyir mi ldog pa'i 'khor lo bskor/ /de bas brtse blos 'di dag ni/ /kun mkhyen thob bya'i phyir du gyis/ /zhes</text></item>
<item><p>292a.7</p><section></section><text>'di dag brjod la/ sdig pa bshags pa la sogs pa byas nas/ /gsum la skyabs su 'gro ba la sogs pa rgyas par bya'o/ /sangs rgyas chos dang dge 'dun te/ /bla na med pa'i dkon mchog gsum/ /sangs rgyas rnal 'byor sdom pa ni/ /dus 'di nas ni gzung bar bgyi/ </text></item>
<item><p>292b.1</p><section></section><text>bslab pa'i tshul khrims rnam gsum dang / /dge ba'i chos ni sdud pa dang / /sems can don byed tshul khrims ni/ /bdag gis brtan par rab tu gzung / /rdo rje dril bu phyag rgya yang / /yang dag nyid du gzung bar bgyi/ /rin chen rigs chen bskyed bya'i phyir/ /slob dpon dag</text></item>
<item><p>292b.2</p><section></section><text>kyang gzung bar bgyi/ /dam par byas la nyin bzhin du/ /sbyin pa rnam bzhi rab tu sbyin/ /rin chen rigs chen la sbyor ba'i/ /dam tshig dag kyang yid du 'ong / /phyi nang gsang ba theg pa gsum/ /dam pa'i chos ni rab tu gzung / /pad+ma'i rigs mchog dag pa la/ /byang chub chen po las byung ba/ /</text></item>
<item><p>292b.3</p><section></section><text>sdom pa thams cad ldan par ni/ /de nyid kyis ni rab tu gzung / /las ni chen po rigs 'byung phyir/ /mchod pa'i las kyang ci nus bgyi/ /byang chub sems ni bla med pa/ /dam pa bdag gis bskyed par bgyi/ /sems can kun gyi don gyi rgyus/ /sdom pa thams cad gzung bar bgyi/ /</text></item>
<item><p>292b.4</p><section></section><text>ma bsgral ba ni bsgral bya zhing / /ma grol ba dag rnam grol bgyi/ /dbugs ma phyin pa dbugs phyung zhing / /sems can mya ngan 'das la dgod/ /ces lan gnyis lan gsum mo/ /'byor pa ma yin pa la ni/ /sdig pa thams cad so sor bshags/ /dkon mchog gsum la</text></item>
<item><p>292b.5</p><section></section><text>skyabs su mchi/ /'gro ba'i dge la rjes yi rang / /sangs rgyas byang chub yid kyis gzung / /zhes bya ba 'dis gsum la skyabs su 'gro ba la sogs pa sbyin no/ /de nas slob dpon gyis slob ma rnams kyi snying ga dang spyi gtsug dang mgrin pa rnams su bdag med ma dang mkha' spyod ma</text></item>
<item><p>292b.6</p><section></section><text>dang sa spyod ma rnams bsgom zhing lag pa g.yas pas rdo rje'i rtse mo nas bzung la yi ge gsum pa'i sngags brjod cing snying ga la sogs par reg par bya'o/ /spyi bor ni me tog gzhag cing spos dang mar me yang mdun du ste/ dri ni snying gar sbyin par bya'o/ /de nas pa To dang u dum+WA ra</text></item>
<item><p>292b.7</p><section></section><text>dang a shwat+tha la sogs pa 'o ma can gyi shing las skyes pa sor bcu gnyis pa srin gyis ma zos shing ma tshig pa/ 'gyel ba ma yin pa/ rma med pa mi yo ba la dri chus bskus te/ rtse mor me tog gi phreng ba bcings la/ oM a dzi hwA sa~M brta ni hU~M phaT ces bya bas so/ /shing la la ni</text></item>
<item><p>293a.1</p><section></section><text>bdun yongs su bzlas nas de la sbyin par bya'o/ /de nas slob mas shar ram byang du bltas la/ ba glang gi pags pa tsam gyi sa'i cha lci bas nye bar byugs la bla ma'i bkas rtse mo nas zos te so shing dor bar bya'o/ /so shing ji ltar bor ti lhung bde kha tshur phyogs pa</text></item>
<item><p>293a.2</p><section></section><text>de de lta na ni/ de ni dngos grub mchog tu shes/ /gang zhig smra ba mkhas par 'gyur/ /shar du de bzhin dngos grub ni/ /'bring po ru ni rab tu grags/ /byang du de bzhin dngos grub ni/ /'jig rten pa dang dud 'gro yin/ /so shing bor bar gyur pa na/ /gal te thur du kha bltas na/ /de</text></item>
<item><p>293a.3</p><section></section><text>ni steng 'og dngos grub ste/ /phyi rol lhung na dngos grub med/ /de nas oM hrI bi shud+d+ha sarba d+ha rmAH pA paM ni tsa s+ya/ saM sho d+ha ya sarba bi ka lpAM a pa na ya hU~M zhes bya ba'i sngags 'dis mngon par bsngags pa'i chu khyor ba gsum blud par bya'o/ /de nas las thams cad pa'i sngags kyis bzlas pa'i</text></item>
<item><p>293a.4</p><section></section><text>skud pa gsum bsgril la mdud pa gsum dor bas slob ma rnams bsrung ba'i don du lag pa g.yas pa la bcing bar bya'o/ /de'i rjes la las thams cad pa'i sngags kyis bzlas pa'i/ /ku sha gcig sngags kyi don du sbyin par bya zhing / de bzhin du gzhan yang ku sha mang po stan gyi</text></item>
<item><p>293a.5</p><section></section><text>don du sbyin par bya'o/ /de nas chos bshad la nyan du gzhug go/ /kun mkhyen 'jig rten 'byung ba ni/ /brgya lam dag na 'byung 'gyur te/ /udum+WA ra'i me tog bzhin/ /brgya lam dag na 'byung bar 'gyur/ /sngags ni theg par sbyong ba ni/ /de bas kyang ni 'byung bar dkon/ /gang</text></item>
<item><p>293a.6</p><section></section><text>gis sems can mtshungs med don/ /mi ldog nus par spyad par gyis/ /bskal pa bye ba du ma ru/ /gang gis sngon gyi sdig byas pa/ /dkyil 'khor 'di 'dra mthong ba yis/ /de dag thams cad zad par 'gyur/ /gsang sngags theg pa gnas nas ni/ /skyob pa'i sngags ni</text></item>
<item><p>293a.7</p><section></section><text>bzlas pa yis/ /go 'phang bla na med 'gyur zhing / /dpag med grags pa smos ci dgos/ /sdug bsngal thams cad 'byung ba yi/ /de rnams kyis ni ngan 'gro gcod/ /gang zhig spyod mchog 'di yis ni/ /blo ni shin tu dri ma med/ /de nas bdag nyid che khyod kyis/ /mtshungs pa</text></item>
<item><p>293b.1</p><section></section><text>med pa'i rnyed pa rnyed/ /rgyal pa sras bcas thams cad kyis/ /gang zhig khyed rnams bstan pa 'dir/ /thams cad yongs su gzung gnas pas/ /bdag nyid chen po rnams su skye/ /de bas khyed rnams theg chen la/ /legs pa nyid du skye bar 'gyur/ /dpal ldan lam mchog 'di</text></item>
<item><p>293b.2</p><section></section><text>yis ni/ /theg pa mchog tu 'byung bar byed/ /gang zhig khyed rnams bgrod 'gyur ba/ /de bzhin gshegs pa nyid 'gyur te/ /yod dang med las 'das pas na/ /nam mkha' lta bu'i dri ma bral/ /zab cing rtog ge ba rnams kyis/ /brtag par mi nus gnas dang bral/ /spros</text></item>
<item><p>293b.3</p><section></section><text>pa rnams dang bral ba de/ /spros pa rnams kyis rnam par spros/ /theg chen gzhung la gnas pa yis/ /'di 'dra ba yis chos thob 'gyur/ /zhes pas so/ /de nas dge ba'i bsam pas langs su bcug la des rang gi gnas su dkyil 'khor bri bar bya yis rmi lam du ji ltar mthong ba</text></item>
<item><p>293b.4</p><section></section><text>brjod par rigs so zhes brjod la oM rak+Sha rak+Sha hU~M hU~M hU~M phaT swA hA/ zhes bya ba'i las thams cad pa'i sngags 'dis mngon par bsrungs la de la nyal du gzhug go/ /slob ma lhag par gnas pa'o/ /de nas rdo rje slob dpon gyis thams cad rdzogs nas las thams cad pa'i</text></item>
<item><p>293b.5</p><section></section><text>sngags sam/ rtsa ba'i sngags ji srid 'dod pa'i bar du bzlas la seng ge'i nyal thabs su byas te/ nyal bar bya'o/ /de nas tho rangs de'i mtshan ma mthong ba'i rmi lam dri bar bya'o/ /dge ba 'am mi dge ba thos nas tsham tshom med par smra/ /rmi lam sangs rgyas mthong ba dang / /sku</text></item>
<item><p>293b.6</p><section></section><text>gzugs mchod rten mthong ba dang / chos nyan pa dang de yi grogs/ /dge slong dge 'dun mthong ba dang / /lha khang sangs rgyas sras dang dge slong ma/ /ri bo skyed mos tshal la 'dzin dang rten/ /'bab chu lteng ka zho yi tshogs rnams dang / /ri dgas rgyal dang e na ya rnams</text></item>
<item><p>293b.7</p><section></section><text>bsngags/ /'khor lo yis mtshan khyad 'phags bya rnams dang / /rmi lam rtag tu bsam gtan 'jug mthong dang / /chu dang ri bo bzang la gnas pa dang / /khyad 'phags nam mkha' la gnas 'phags bsam zhing / /dge bsnyen rnams dang rgyal po brtson ldan dang / /sngags</text></item>
<item><p>294a.1</p><section></section><text>pa dbang phyug na chung bzang mo dang / /pha ma bla ma mtho ris song ba dang / /lha mo mchog dang gsang ba dam pa dang / /sgrub mchog yon tan ldan dang bram ze dang / /rgyal ba'i dkyil 'khor 'dus pa chen po dang / /gos kyis brgyan dang me tog rgyas pa dang / /sbyin sreg</text></item>
<item><p>294a.2</p><section></section><text>byed dang 'bras bu me tog dang / /rgyal por dbang bskur rgyal srid thob pa dang / /g.yul las rgyal dang bdag nyid rkun po bsad/ /rgya mtshor bying las thar par gyur pa dang / /ngam grog bgrod par dka' las thar pa'o/ /de dag la sogs pa'i rmi lam gyi mtshan ma dge ba</text></item>
<item><p>294a.3</p><section></section><text>dang / de las mi mthun pa ni mi dge ba zhes brjod do/ /dge ba las ni dngos grub dang mi dge ba las ni dngos grub ma yin par sngags pas shes nas gang mi dge ba mthong ba de lta na ni bgegs mthar byed kyi sngags bzla bar bya zhing / chos thams cad ni rmi lam lta bu dang rmi lam lta</text></item>
<item><p>294a.4</p><section></section><text>bus thob par nye bar bzung nas de la mos shing dngos grub kyi phyir rmi lam ngan pa nye bar zhi bar bsgom mo/ /de nas rnal 'byor pas kye rdo rje'i ting nge 'dzin gsum bya ste/ lhag par gnas gzhug pa'i ched dang lha'i dkyil 'khor gshegs su gsol ba'i don du nam mkhar la dgong par byas la/ dur khrod nas rnyed</text></item>
<item><p>294a.5</p><section></section><text>pa'am dam tshig dang ldan pas bkal ba'i sar pa la dkar po dang ser po dang dmar po dang ljang gu dang nag po dang dri dang kha dog bzang bsgrub pa'i phye mas bsres pas so sor bcos pa la/ b+h+rU~M A~M dz-I~M kha~M hU~M/ yi ge las grub pa rnam par snang mdzad dang / rin chen 'byung ldan dang / </text></item>
<item><p>294a.6</p><section></section><text>'od dpag med dang / don yod grub pa dang / mi bskyod pa'i rang bzhin dang / me long lta bu dang / mnyam pa nyid dang / so sor rtog pa dang / bya ba nan tan dang / chos kyi dbyings shin tu rnam par dag pa'i ye shes kyi bdag nyid la me long la sogs pa yang so so'i ye shes bzhi'i rjes su</text></item>
<item><p>294a.7</p><section></section><text>'brangs pas nyi shu rtsa lngas phye ba'i thig skud rim bzhin du lag par gzhag la bsgril bar bya te/ de nas rang gi phyogs na rnam par gnas pa'i de bzhin gshegs pa thams cad 'dus par gyur pa rnam par snang mdzad la sogs pa de bzhin gshegs pa lngar bltas la/ de rnams</text></item>
<item><p>294b.1</p><section></section><text>kyi thugs kar yang yi ge b+h+rUM la sogs pa'i sa bon las grub pa'i ye shes kyi thig skud 'od zer gyi rang bzhin bltas la/ /oM a shwa shwa ta badzra/ /sU tra me pra ya ts+tsha ma hA maN+Da la sU tra ya na hU~M zhes bya ba 'dis rnam par snang mdzad la gsol ba gdab par bya'o/ /de bzhin du mtshan spos la rin</text></item>
<item><p>294b.2</p><section></section><text>chen 'byung ldan la sogs pa la gsol ba gdab par bya'o/ /de nas kye rdo rje'i rnal 'byor gyis de ltar gnas par byas nas/ slob dpon gyis mig gnyis la dza yig las nyi zla bsgom par bya ste/ rab tu 'bar zhing bskyod pa'i mig la mig gi rdzi ma 'bar pa'i lta stangs kyis lcags</text></item>
<item><p>294b.3</p><section></section><text>kyus bkug cing spyan drangs pa'i ye shes kyi thig bcom ldan 'das kyis bskul zhing btang bar mos te/ thig skud lag tu bzhag la rang rang gi kha dog gi nang du rnam par bcug ste/ g+ha sma rI'i rnal 'byor dang ldan pa'i slob ma dang stabs gcig tu thig 'dzin pas phan tshun gnas te/ </text></item>
<item><p>294b.4</p><section></section><text>chos thams cad ni phan tshun gnas pa/ chos thams cad ni gcig nas gcig tu gnas pa/ chos thams cad ni shin tu rab tu gnas pa ste/ hU~M zhes bya ba 'di brjod cing thig skud bsgril bar bya'o/ /de nas yang ji ltar bsgril bar byas shing gcig tu gyur pa'i thig skud khru ru ni</text></item>
<item><p>294b.5</p><section></section><text>dkyil 'khor gyi nyis 'gyur du 'gyur la/ /pra sbom ni sgo'i nyi shu cha'o/ /de nas sngags pas dri'i chus bsres pa'i bdud rtsi rnam pa lngas gsher bar byas la/ de'i snying por yi ge gsum chud par byas te dris nye bar byugs pa'i gser la sogs pa'i snod du gzhag cing mchod pa rnam pa</text></item>
<item><p>294b.6</p><section></section><text>lngas mchod la lag tu gzhag ste yi ge hU~M gi bzlas pas yongs su bsrung bar bya'o/ /de nas yang sngags pas dkyil 'khor gyis la dris nye bar byugs shing me tog bkram la/ nam mkha'i dkyil na bzhugs pa'i kye'i rdo rje'i dkyil 'khor mngon par dmigs la/ bsang gtor</text></item>
<item><p>294b.7</p><section></section><text>la sogs pa phul la mchod pa dbul bar bya ste/ de nas rnal 'byor ba bdag nyid kyi rdo rje'i rnal 'byor dang ldan pas byang phyogs su sgrub pa po g+ha sma rI'i gzugs su dmigs la mig g.yas g.yon dag la yi ge rdza las skyes pa'i 'od zer ser po dang ldan pa'i nyi zla rnam par bsam</text></item>
<item><p>295a.1</p><section></section><text>par bya'o/ /de nas sngags pa nub kyi phyogs su gnas te kha shar du bltas te/ khu tshur g.yon pas thig skud de lte ba'i thad kar gzung bar bya ste/ byang phyogs kyi sgrub pa pos kyang der gzung bar byas la dzaHdzaHdzaHzhes bya ba'i dzaHyig gsum gyis bskul la/ </text></item>
<item><p>295a.2</p><section></section><text>byang phyogs kyi sgrub pa pos kyang dzaHdzaHdzaHzhes bya ba'i dza yig gsum gyis de dgug par bya'o/ /de bzhin du shar phyogs su mngon par 'dug la kha nub phyogs su bltas te lhan cig pas/ /oM badzra sa ma ya sU tra mA ti kra ma hU~M zhes brjod la rdo rje dang bcas pa'i lag pa g.yas pa'i</text></item>
<item><p>295a.3</p><section></section><text>mtheb mdzub kyis thig blangs la se gol gyi sgra bya zhing / lte ba'i thad ka'i phyogs dang mnyam par bar snang la phyogs thams cad mnyam pas tshangs thig gdab par bya ste/ de bzhin du 'og gi thig gdab par bya'o/ /de nas yang / 'dir ni sems can 'gro don du/ /khyed</text></item>
<item><p>295a.4</p><section></section><text>rnams kyi ni dus la bab/ /ces bya ba'i thig gi sgras nam mkha'i khams thams cad na rnam par bzhugs pa'i de bzhin gshegs pa thams cad bskul bar bya'o/ /de nas bskor ba'i 'gros kyis lho phyogs nas 'dug la/ byang phyogs su kha phyogs pa dang / slob ma ni</text></item>
<item><p>295a.5</p><section></section><text>byang phyogs 'dug la kha lho ru phyogs pa dang / lhan cig pas de bzhin du tshangs thig gdab par bya zhing de bzhin du 'og tu yang thig gdab par bya'o/ /de nas me'i mtshams na 'dug ste kha byang du phyogs pa dang / dbang ldan gyi mtshams su 'dug ste kha lhor phyogs pa dang</text></item>
<item><p>295a.6</p><section></section><text>lhan cig pas shar gyi cha'i thig gdab par bya'o/ /de nas rlung gi phyogs su 'dug ste kha lhor phyogs pa dang / bden bral mtshams su 'dug ste kha byang du phyogs pa dang / lhan cig pas nub kyi cha'i thig gdab par bya'o/ /yang bskor ba'i 'gros kyis rlung gi mtshams su</text></item>
<item><p>295a.7</p><section></section><text>'dug la kha shar du phyogs pa dang dbang ldan gyi mtshams su 'dug ste kha nub tu phyogs pa dang lhan cig pas byang phyogs kyi cha'i thig gdab par bya'o/ /de nas me'i mtshams su 'dug ste kha nub tu phyogs pa dang / bden bral gyi mtshams su 'dug ste kha shar du phyogs pa dang lhan cig bas lho phyogs kyi cha'i</text></item>
<item><p>295b.1</p><section></section><text>thig gdab par bya'o/ /yang de kho na bzhin du 'dug la rlung gi mtshams su 'dug pas mtshams kyi thig gdab par bya'o/ /de nas bden bral gyi mtshams su 'dug pa dang dbang ldan gyi mtshams su 'dug pa dang lhan cig pas mtshams kyi thig gdab par bya'o/ /de nas</text></item>
<item><p>295b.2</p><section></section><text>phyogs bzhi'i dbus ma tshangs thig gi gzhogs gnyis su 'khor lo gru bzhi pa cha brgyad kyi tshad sgo'i sa'i cha'i thig gdab par bya'o/ /de nas rtsa ba'i thig gru bzhi pa'i phyi rol du sgo'i bzhi cha'i tshad kyi rdul tshon gyi thig gdab par bya'o/ /de'i phyi rol du sgo'i phyed kyi tshad bi d+hi</text></item>
<item><p>295b.3</p><section></section><text>ka'i sa'o/ /de nas rdul tshon gyi thig go/ /de nas bid+hi ka'i tshad kyis dra ba dang dra ba phyed pa nyi zla'i snam bu'i thig go/ /de nas rdul tshon gyi sa'i thig gdab par bya'o/ /de nas sgo bzhi rnams kyi gzhogs gnyis su so sor rdul tshon gyi sa'i thig rnam gsum gdab par</text></item>
<item><p>295b.4</p><section></section><text>bya zhing / /sgo'i tshad lha'i snam bu'i sa'i thig gdab par bya'o/ /de nas sgo'i gzhogs gnyis su rdul tshon gyi sa'i tshad kyi cha dor la rdul tshon gyi sa'i tshad du rta babs dang ka ba'i thig gdab par bya'o/ /de ltar khrun du ni sgo'i sum 'gyur te rta babs kyi steng du ni ji ltar</text></item>
<item><p>295b.5</p><section></section><text>mdzes par bri'o/ /de nas thig skud de nyid nyis ldab tu byas la dkyil 'khor gyi dbus su 'dug ste/ dkyil 'khor la gdab pa'i seng ldeng gi phur pa yongs su bzung ste/ brtan par gdab pa de la thig skud btags shing / de'i byang phyogs kyi sgrub pa po dang lhan cig dbang ldan gyi</text></item>
<item><p>295b.6</p><section></section><text>phyogs nas brtsams nas bskor ba'i 'gros kyis dkyil 'khor gyi phyi rol nas phyi rol zlum po'i rnam pa rdo rje'i thig gnyis gdab par bya'o/ /yang thig skud de nyid nyis ldab du byas te rang gis dbang ldan gyi phyogs nas brtsams nas bskor ba'i 'gros kyis dkyil 'khor gyi nang du</text></item>
<item><p>295b.7</p><section></section><text>zlum po'i rnam pa rdo rje'i thig gnyis de bzhin du gdab par bya'o/ /de nas khor yug ces bya ba 'od kyi dkyil 'khor gyi thig gnyis bskor ba'i 'gros kyis phyogs rnams mnyam par 'byung bar gdab par bya'o/ /bdag med ma'i dkyil 'khor la ni dkyil 'khor brgyad dang</text></item>
<item><p>296a.1</p><section></section><text>mtshungs par ka ba brgyad kyi thig la de bzhin du mnyam pa'i char gdab par bya'o/ /shar phyogs kyi cha'i 'khor lo'i ka ba gdab pa la ni lho phyogs kyi cha ru 'dug cing byang du kha phyogs pas gdab par bya'o/ /nub phyogs kyi cha'i pad+ma'i ka ba'i thig ni byang phyogs kyi cha</text></item>
<item><p>296a.2</p><section></section><text>ru 'dug la kha lhor phyogs te'o/ /byang phyogs kyi cha'i ral gri'i ka ba'i thig ni nub phyogs kyi char 'dug cing kha shar du phyogs pas so/ /lho phyogs kyi cha'i rin po che'i ka ba'i thig gi shar phyogs kyi char 'dug cing kha nub tu phyogs pas gdab par bya'o/ /de la gal te thig 'debs</text></item>
<item><p>296a.3</p><section></section><text>pa la sbyor ba'i byang gi sgrub pa po med pa de lta na ni grogs las ma gtogs par yang rang gi thig skud phur bus btab la gdab par bya'o/ /thig 'debs pa'i dus su yang mtshan ma brtag par bya ste/ mtshan ngan dngos grub min pa ste/ /thig skud chad na bla ma nyams/ /dman dang</text></item>
<item><p>296a.4</p><section></section><text>stongs pas nad la sogs/ /phyogs la rmongs na slob ma 'khrul/ /mtshan ma de yang tshangs thig gnyis btab pa las so zhes kha cig smra'o/ /gzhan dag na re tshangs thig dang phyogs thig dang zur thig btab pa las so zer ro/ /la la na re thig thams cad btab pa las so zhes gsung ngo / /de'i rjes la rtsa ba'i thig ring nas</text></item>
<item><p>296a.5</p><section></section><text>brtsams nas sgo dkyil du thig bzhi phyi bar bya'o/ /de nas so so'i sgo logs na gnas pa'i dang po'i rdul tshon gyi re khA bzhag la/ gsum pa'o/ /de nas ya phubs kyi gzhogs gnyis na gnas pa'i sgo'i tshad kyi re khA gnyis so/ /de nas bi d+hi ka'i 'og na gnas pa mgrin pa</text></item>
<item><p>296a.6</p><section></section><text>g.yas g.yon gyi logs na gnas pa'i so so'i re khA gnyis phyi bar bya'o/ /de nas sgo'i phyed kyi tshad kha khyer gyi 'og na gnas pa so so'i re khA gnyis so/ /de nas bi d+hi ka'i tshad phyogs kyi mkhur ba'i gzhogs na gnas pa so so'i re khA gnyis dang kha khyer gyi steng na yang lhag ma</text></item>
<item><p>296a.7</p><section></section><text>rdul tshon gyis la gnas pa'i ri khA bdun phye bar bya'o/ /de nas yang dkyil 'khor gyi thig gis btab cing ci lta ba'i dbyibs kyi tshad kyis brgyan pa de ni phyi dang nang du yang bsgom par bya ste/ zur bzhi pa la sgo bzhi pa/ /rta babs bzhi yis nye bar brgyan/ /theg bzhi dag dang mnyam</text></item>
<item><p>296b.1</p><section></section><text>ldan zhing / /dar dang me tog phreng gis brgyan/ /re khA lnga dang mnyam ldan pa/ /dkyil 'khor mchog la ba dan rtser/ /dril bu rnams kyis mnyam par ldan/ /mtshams kyi cha ni thams cad de/ /sgo sogs kyi ni mtshams rnams su/ /rin po che la rdo rjes mtshan/ /'phar ma</text></item>
<item><p>296b.2</p><section></section><text>gcig pa dag tu bya/ /bdag med ma yis yang de bzhin/ /slar yang 'khor lo'i nang du ni/ /phyi yi 'khor lo'i phyed kyi ni/ /kun nas yongs su zlum po la/ /'khor lo'i ka ba sogs kyis brgyan/ /rdo rje'i phreng ba sogs kyis mdzes/ /rnga ma me long dag dang ldan/ /bla re</text></item>
<item><p>296b.3</p><section></section><text>yis ni rnam par bres/ /de ltar chos kyi dbyings kyi bdag nyid kyi dkyil 'khor tshon can gyis thig btab la/ thig skud kyang yi ge gsum pa muH'i mtha' can gyis gshegs su gsol/ /snod gtsang mar gzhag par bya'o/ /de nas rdo rje slob dpon dkyil 'khor du 'khod de/ yi ge</text></item>
<item><p>296b.4</p><section></section><text>hI yis mig g.yas g.yon la nyi zla dag bskyed la khro bo'i lta stangs kyis kun nas blta bar bya zhing yid kyis sgo bzhi dbye bar bya'o/ /thig gdab pa'i cho ga'o/ /de nas rin po che'i rigs dang lcags sam dung gi gnas sam/ sA li dang khre 'am dur khrod kyi so phag dang sol</text></item>
<item><p>296b.5</p><section></section><text>ba dang mi rus sam/ rkun mo'i lo ma'i rang bzhin dkar po dang ser po dang dmar po dang ljang gu dang nag po'i kha dog rnams legs par btags la spos kyis bdugs te/ snod gtsang mar so sor bzhag la/ /b+hUM AM dzr-IM khaM hU~M/ yi ge bskyed la rdul tshon mdun du gzhag ste/ sngon</text></item>
<item><p>296b.6</p><section></section><text>bzhin du rnam par snang mdzad la sogs pa'i de bzhin gshegs pa'i ye shes kyi 'od zer rnams kyis 'bar bar bltas la lcags kyus bkug cing de rnams ye shes kyi rang bzhin du gcig tu byas la/ de rnams 'bar bar bltas la mngon par bsngags par byas te/ oM</text></item>
<item><p>296b.7</p><section></section><text>badzra tsI tra sa mA ya hU~M/ zhes bya ba'i sngags kyis so/ /de nas badzra be+e ga zhes brjod la dkyil 'khor la gnas pa'i ye shes kyi thig yid kyis dor la dbus su gzhug ste/ dkyil 'khor gyi lte ba la gnas pa'i phur pa yi ge hUM gis bton la/ rang gi lag na gnas pa'i</text></item>
<item><p>297a.1</p><section></section><text>rdo rje'i snying po la bsgom par bya zhing phur bu bton pa'i shul du tshon sna lngas mnyam par bkang la/ dril bu'i sgra dang rdo rje'i glu rnams kyis mtshan ma ngan pa spang pa'i phyir/ chos dbyings 'di ni rnam par dag /sems can khams ni sgrol ba po/ /kye</text></item>
<item><p>297a.2</p><section></section><text>rdor zhes bya rgyal po che/ /de bzhin gshegs pa kun gyi gnas/ /nyes pa kun las rnam par grol/ /zhes/ nga rgyal bskyed la thabs dang shes rab kyi bdag nyid kyi rnal 'byor pas khu tshur g.yon pas so sor blangs te dbang ldan gyi phyogs nas brtsams la/ dkar</text></item>
<item><p>297a.3</p><section></section><text>po dang / ser po dang dmar po dang / ljang gu dang / nag po'i kha dog rnams phyi rol nas brtsams te bskor zhing bri bar bya'o/ /yang gsungs pa/ dkar pos rdo rje'i rang bzhin bsdus/ /gzhan ni gser gyis spras pa ste/ /pad+ma rA ga'i rang bzhin bsdus/ /margata lta bu</text></item>
<item><p>297a.4</p><section></section><text>de bzhin te/ /nang du nag po shes par bya/ /'di ni tshon rtsi'i rim par ldan/ /zhes so/ /de bzhin du yang / ji ltar re khA 'bab pa ni/ /mnyam la ma yo ma chad cing / /sgo yi nyi shu'i cha yis ni/ /mtshams ni nas kyi tshad du 'gyur/ /de nas yang sngags pa mnyam par</text></item>
<item><p>297a.5</p><section></section><text>gzhag pas mtshan ma nye bar brtag par bya ste/ sbom par lhung bas rims su 'gyur/ /dman pa yis ni nor nyams shing / /yo ba gnam thig chad pas ni/ /bla ma slob ma 'chi bar 'gyur/ /rdul tshon bskor ba ma yin pas/ /phab na yang dag 'debs par 'gyur/ /</text></item>
<item><p>297a.6</p><section></section><text>de las gzhan 'gyur dge ba ste/ /bla ma slob ma shin tu 'phags/ /de nas dbus kyi dkyil 'khor gyi thig la thug par shar gyi sa'i cha ni dkar po'o/ /lho'i sa'i cha ni ser por bya'o/ /nub kyi sa'i cha ni dmar po'o/ /byang gi sa'i cha ni ljang gu'o/ /dbus kyi sa'i cha</text></item>
<item><p>297a.7</p><section></section><text>ni nag po'o/ /de'i dbus su pad+ma 'dab ma brgyad pa dmar po'i bre'u 'bru la/ nyi ma'i dkyil 'khor la gnas pa'i thod pa dkar po nang dmar ba kha gyen du bltas pa'i dbus su sna tshogs rdo rjes mtshan pa bri bar bya'o/ /phyag gnyis pa dang phyag drug pa'i kye rdo rje</text></item>
<item><p>297b.1</p><section></section><text>rnams kyi rdo rje nag po 'od 'phro ba'o/ /shar gyi 'dab ma la sogs par rim pa ji lta ba bzhin du sna tshogs rdo rje dang bral ba'i thod pa ste/ shar sgo'i pad+ma la gnas pa'i zla ba'i steng du kha dog nag po'i gri gug go/ /lho sgor ni btsod kyi mdog gi rde'u chung ngo / /nub kyi sgor</text></item>
<item><p>297b.2</p><section></section><text>ni gser gyi mdog can gyi rus sbal lo/ /byang sgor ni margata kyi mdog gi sbrul lo/ /dbang ldan gyi mtshams su ni in+d+ra nI la'i mdog gi seng ge'o/ /me'i mtshams su ni chu shel lta bu'i dge slong ngo / /bden bral mtshams su ni nam mkha' sngo bsangs kyi 'khor</text></item>
<item><p>297b.3</p><section></section><text>lo'o/ /rlung gi mtshams su ni sna tshogs pa'i mdog gi rdo rje ste/ pad+ma dmar po 'dab ma brgyad pa'i ze'u 'bru la gnas pa'i zla ba'i steng du bri bar bya'o/ /mtshan ma de dag la ni slar yang bdud bzhi po tshangs pa la sogs pa'i gdan mnyam pa'am mi mnyam par bri bar</text></item>
<item><p>297b.4</p><section></section><text>bya'o/ /de nas bdag med ma'i dkyil 'khor bri bar 'dod pas dkyil 'khor de'i snying po la pad+ma dmar po 'dab brgyad bri bar bya'o/ /de'i ze'u 'bru la yang zla ba'i steng du gri gug kha dog nag po bri bar bya'o/ /de bzhin du shar la sogs pa'i pad+ma'i 'dab ma rnams la gri</text></item>
<item><p>297b.5</p><section></section><text>gug bzhi'o/ /phyi'i 'phar ma dbang ldan la sogs pa'i mtshams rnams su yang bzhi'o/ /shar sgo la sogs par yang bzhi'o/ /shar nub kyi sgo la gnas pa ni gzhogs gnyis su gri gug gnyis pad+ma la gnas pa'i zla ba'i dkyil 'khor gyi steng du bri bar bya'o/ /</text></item>
<item><p>297b.6</p><section></section><text>yang 'di dag ni rdul tshon bri ba'i las la 'jug pa dang ldog pa'i dus su yid kyis rdo rje thig bsal bar bya ste/ /badzra be ga zhes bya ba brjod nas bya'o/ /gzhan du ni dam tshig nyams pa yin no/ /de bzhin du yang de kho na nyid bsdus pa las/ rdo rje thig ris yid kyis</text></item>
<item><p>297b.7</p><section></section><text>spangs/ /gzhan du na ni 'jug pa dang / /ldog pa yi ni dam tshig rnams/ /de dag gis ni nyams pa yin/ /zhes gsungs so/ /de nas dkyil 'khor gyi phyogs dang mtshams su zhi ba dang / ro langs dang / ro dang 'byung po la sogs pas bkram pa'i dur khrod brgyad bri</text></item>
<item><p>298a.1</p><section></section><text>bar bya'o/ /de la shar phyogs su ni 'tshed pas sbrel ba drag cing gtum pa'i ri phug ces bya ba'i dur khrod do/ /lho phyogs su ni dum bus bkang ba'i 'jigs su rung ba'o/ /nub phyogs su ni bor bas sbrel ba ka raM ka kaM ngo / /byang phyogs su ni</text></item>
<item><p>298a.2</p><section></section><text>mdung gis 'bigs pas sbrel pa 'bar ba sna tshogs so/ /dbang ldan mtshams su ni bcings pas sbrel ba ha ta'i gad mo'o/ /me'i mtshams su ni phyed bsregs pa dpal gyi nags tshal lo/ /bden bral gyi mtshams su ni dum bu phyed pas gang ba mun pa mi bzad</text></item>
<item><p>298a.3</p><section></section><text>pa'o/ /rlung gi mtshams su ni dong brko bas gang ba gI li kI la'i sgra sgrogs pa bri bar bya'o/ /de nas ji lta ba bzhin du shing gi rim pa bri bar bya ste/ shri sha dang / tsU ta dang / ka ko li dang / a shwat+tha dang / pa ta dang / ka rany+dza dang / la ta par ka ti dang / sa rdul lo/ /</text></item>
<item><p>298a.4</p><section></section><text>shing gi rtse mor ni shing gi bdag po 'khor dang bcas pa bri bar bya ste/ de la khra gdong can ni khra'i tshogs kyis bskor ba'o/ /ce spyang gdong ni 'ug pa'i tshogs kyis bskor ba'o/ /khyi gdong can ni khyi'i tshogs kyis bskor ba'o/ /phag gdong can ni phag gi tshogs</text></item>
<item><p>298a.5</p><section></section><text>kyis bskor ba'o/ /byi la'i gdong can ni ce spyang gi tshogs kyis bskor ba'o/ /stag gi gdong can ni stag gi tshogs kyis bskor ba'o/ /bya rgod kyi gdong can ni srin po'i tshogs kyis bskor ba'o/ /sha ba'i gdong can ni ro langs kyi tshogs kyis bskor ba'o/ /</text></item>
<item><p>298a.6</p><section></section><text>shing gi rtsa ba rnams su ni phyogs skyong la 'khor dang sras su bcas pa 'dud cing thal mo sbyar ba dang ldan pa'am mi ldan pa'ang rung bri bar bya ste/ de la dbang po ni sku mdog ser po rin po che'i cod pan dang rdo rje 'dzin pa na bza' bzang pos brgyan cing glang po dkar po la bcings pa'o/ /</text></item>
<item><p>298a.7</p><section></section><text>gshin rje ni sku mdog nag po spyan dmar ba/ smin ma dang skra gyen du brdzes pa/ dbyug pa dang mdung 'dzin cing ma he la bcibs pa'o/ /chu lha ni sku mdog dkar po gdengs ka bdun dang klu'i zhags pa dang dung 'dzin pa chu srin la bcibs pa'o/ /nor sbyin ni gser gyi mdog can</text></item>
<item><p>298b.1</p><section></section><text>rin po che'i cod pan can lcags kyu dang dbyug pa 'dzin zhing sha ra b+ha la bcibs pa'o/ /dbang ldan ni sku mdog dkar po ral ba'i cod pan gyi rtser zla bas mtshan pa/ spyan gsum pa thod pa'i phreng bas brgyan pa phyag bzhi la rde'u chung dang thod pa dang rtse gsum dang kha T+wAM ga 'dzin pa khyu</text></item>
<item><p>298b.2</p><section></section><text>mchog la bcibs pa'o/ /me lha ni sku mdog dmar po skra'i thor tshugs dang / mchod phyir thogs pa can phyag bzhi la mi 'jigs pa dang phreng ba dang mgrin rings dang / dbyu gu 'dzin pa ra la bcibs pa'o/ /bden bral ni sku mdog sngon po skra ser skya gyen du 'greng ba thod pa'i phreng bas</text></item>
<item><p>298b.3</p><section></section><text>brgyan pa gri dang thod pa 'dzin pa ro la bcibs pa'o/ /rlung lha ni du ba'i mdog can rlung dar 'dzin cing rin po che'i cod pan can ri dwags la bcibs pa'o/ /de dag kyang lha dang yi dgas dang klu dang gnod sbyin dang / 'byung po dang drang srong dang srin po dang / rlung gi tshogs kyis bskor ba</text></item>
<item><p>298b.4</p><section></section><text>bri bar bya'o/ /de'i g.yon phyogs rnams su klu brgyad po gdengs ka dang bcas pa bri bar bya ste/ de la ba su ka ni zla ba dang mtshungs pa'i spyi bo na ut+pa la sngon po can no/ /pad+ma ni dung du ston pa gdengs ka la skar mas mtshan pa'o/ /kar ko Ta ni dUr ba bzhin ljang ba mgrin par ri mo</text></item>
<item><p>298b.5</p><section></section><text>gsum gyis mtshan pa'o/ /ta k+Sha ka ni me tog pan+du ka dang mtshungs pa spyi bo na g.yung drung gis mtshan pa'o/ /pad+ma chen po ni kun+da dang mtshungs pa spyi bor mdung gis mtshan pa'o/ /hu lu hu lu ni mig sman dang mtshungs pa spyi bor pad+mas mtshan pa'o/ /rigs ldan ni du ba'i mdog can</text></item>
<item><p>298b.6</p><section></section><text>zla ba phyed pas mgrin par mtshan pa'o/ /dung skyong ni gser gyi mdog can mgrin par zla ba rgyas pas mtshan pa bri bar bya'o/ /de'i rgyab kyi cha rnams su sprin bri bar bya ste/ de la sgra sgrogs ni mdog nag po'o/ /'khyil pa ni mdog sngon po'o/ /mi bzad pa ni gur gum gyi mdog go/ </text></item>
<item><p>298b.7</p><section></section><text>g+hur ni ta ni sna tshogs pa'i mdog go/ /g+ha na ni mdog dkar po'o/ /rnyis pa ni mdog ser po'o/ /char 'bab pa ni dru sa ra'i mdog go/ /tsan+dan ni mig sman gyi mdog ste de ltar bri bar bya'o/ /gzhan dag tu ni 'khor lo ji ltar rjes su mthun zhing mdzas par brtag par bya'o/ /rdul</text></item>
<item><p>299a.1</p><section></section><text>tshon dbab pa'i cho ga'o// //dkyil 'khor bri ba'i dus su brgya la gang zhig rtsod pa dang / bgegs slong bar byed pa'am/ bdag nyid bgegs byed pa de lta na ni sngar gsungs pa'i cho gas dbang po la sogs pa bsgoms pa la phur bu btab cing bgegs nye bar zhi</text></item>
<item><p>299a.2</p><section></section><text>bar bya'o/ /gal te char 'bab cing bdud kyi byed pa de lta na ni dur khrod kyi ras kyis nye bar g.yogs la kye rdo rje'i rnal 'byor gyi khro bor gnas te/ oM A R+Ya A R+Ya/ sa ma sA na pri yA ya hU~M hU~M hU~M phaT swA hA/ zhes pa'i sngags yongs su bzla zhing mig gyen du bltas la khro bo'i me 'bar</text></item>
<item><p>299a.3</p><section></section><text>ba'i phreng ba'i rigs yang dag par spros pa des nam mkha'i dkyil khyab cing sprin thams cad thal bar byas par bsam mo/ /de nas me zhi bar 'dod na me'i steng du ba~M yig las skyes pa'i chu'i dkyil 'khor dkar po/ de'i steng du pad+ma sna tshogs 'dab ma'i ze'u 'bru la b+hUM dkar po</text></item>
<item><p>299a.4</p><section></section><text>las skyes pa'i 'khor lo dkar po rtsibs brgyad pa'i dbus na gnas pa'i yi ge b+hUM yongs su gyur pa las ston ka'i zla ba la gnas pa'i thugs kar yi ge b+h+rU~M gyis byin gyis brlabs pa/ rgya mtsho bzhi dang chu bo bzhi dang ma dros pa'i chu dang mtshungs pa rnams kyis thugs ka'i</text></item>
<item><p>299a.5</p><section></section><text>sa bon gyi 'od zer gyi sprin gyi tshogs kyi phreng ba las byung bas nam mkha'i dkyil ma lus pa khyab pa'i chu'i rgyun phyogs bcur yongs su khyab par byed pa'i rnam par snang mdzad rnam par bsam par bya'o/ /gal te rlung zhi bar byed 'dod na/ de lta na ni rang gi lha nyid kyi rnal 'byor</text></item>
<item><p>299a.6</p><section></section><text>ram rdo rje hUM mdzad kyi rnal 'byor gyis yi ge hUM 'bum bzlas pa'i lci bas lam lhung ba'am grog mkhar gyi sas rlung lha'i gzugs brnyan byas la/ yaM yig las byung ba'i rlung lha'i sku nam mkha'i dkyil du bsgoms la yid kyis bkug la gzugs brnyan byas la gzhug cing</text></item>
<item><p>299a.7</p><section></section><text>bsdams la/ mi rus las phur pa sor bzhi pa'i tshad kyis brgya rtsa brgyad bzlas la gzugs brnyan la gdab par bya'o/ /de bzhin du chu'i bgegs zhi bar bya ba'i phyir yang chu la gdab par bya'o/ /yang na sngar brjod pa'i rim pas rdo rje ra ba la sogs pas gzhi rdo rje ra ba la thug</text></item>
<item><p>299b.1</p><section></section><text>pa'i cho ga'i rjes su 'jug pas khro bo'i blta bas mdun du bltas la/ rtsa ba'i sngags bzla bar bya ste/ oM a Sh+TA na nA ya/ biM ga lo r+d+h+wa ke sha ba r+t+ma ni/ tsa tu rbiM sha ti ne trA ya/ Sho Da sha b+hu dzA ya/ kr-i Sh+Na dzI mU ta wa pu She/ ka pA la mA lA ne kA d+ha ri Ne/ A d+h+ma ta krU ra tsi t+tA ya/ a r+d+he n+tu daM Sh+T+r-i</text></item>
<item><p>299b.2</p><section></section><text>ni/ oM mA ra ya mA ra ya/ kA ra ya kA ra ya/ ga r+dz+dza ya ga r+dz+dza ya/ ta r+dz+dza ya ta r+dz+dza ya/ sho Sha ya sho Sha ya/ sap+ta sA ga rA na/ ban+d+ha ban+d+ha/ nA gA Sh+Ta kA na/ gr-i h+Na gr-i h+Na/ sha trUM/ ha hA hi hI hu hUM/ he hai ho hau haM ha/ phaT swA hA/ zhes bya bas so/ /yang na bgegs thams cad zhi bar bya ba'i</text></item>
<item><p>299b.3</p><section></section><text>phyir arga'i lo ma dang dug dang ske tshe dang tsi tra ka'i khu bas bgegs rnams kyi ming bris la/ oM he badzra dz+wa ra dz+wa ra/ sha trUM naM b+h+rUM hUM hUM hUM phaT swA hA/ zhes bya ba'i sngags khri yongs su bzlas la/ khros pas 'bras phub kyi me la bsreg par bya'o/ /gal te de lta na yang</text></item>
<item><p>299b.4</p><section></section><text>bgegs ma zhin de lta na ni dug dang tshwa dang ske tshe dang dur khrod kyi thal ba dang sol ba dang bsnun pa dang / mi rus kyi phye ma dang smyo byed kyi khu bas bgegs kyi gzugs brnyan byas la/ bong bu dang rnga mo la sogs pa'i lci ba la dur khrod kyi me btang ste/ mtshon rnon pos dum bur</text></item>
<item><p>299b.5</p><section></section><text>bcad la/ oM sarba big+h+nAM mA ra ya g+hu zhes bya ba'i sngags kyis khros shing 'gengs pa'i lta stangs dang g.yon brkyang ba'i gom stabs kyis sngar bzhin du bgegs bsreg par bya'o/ /yang na chos thams cad rnam par rtog pa tsam gyis slob ste de'i rang bzhin dang bdag</text></item>
<item><p>299b.6</p><section></section><text>med pas bgegs thams cad thal bar bya'o/ /bgegs zhi bar bya ba'i cho ga'o// //de nas rdul tshon rdzogs par gdab par byas nas slob dpon khrus dang dri zhim pos byugs pa dang lus la gos bzang po dang cod pan dang me tog dang ldan pas dkyil 'khor du zhugs te</text></item>
<item><p>299b.7</p><section></section><text>stan shin tu 'jam zhing mtho ba la 'dug nas lha'i rnal 'byor du byas nas/ rdul tshon lhag ma yi ge gsum gyi mthar yi ge muHsa gshegs su gsol la/ rdul tshon gyi snod kyang skye bos dben pa'i sa phyogs su gzhag go/ /dkyil 'khor gyi phyi'i sa lci bas byugs shing</text></item>
<item><p>300a.1</p><section></section><text>gtor ba dang / me tog gi ra ba dang ldan pa dang / khan+Ta bin+Ta la sogs pa'i spos kyis bdug pa dang / mar me'i phreng ba 'bar ba dag kyang bya'o/ /de nas dkyil 'khor gyi phyi rol lam nang du gdab pa'i rnam par rgyal ba'i bum pas li dzaM la sogs pas gang bar</text></item>
<item><p>300a.2</p><section></section><text>byas la shar gyi cha'am lho'i char gzhag par bya'o/ /dkar po la sogs pa'i bum pa bzhi pa ni dkyil 'khor gyi phyi rol gyi shar la sogs pa'i phyogs su ji ltar rim pa bzhin du gzhag par bya'o/ /gzhan yang puk+ka sI la sogs pa'i bum pa ni dbang ldan la sogs pa'i</text></item>
<item><p>300a.3</p><section></section><text>mtshams su gzhag par bya'o/ /las thams cad pa'i bum pa yang dkyil 'khor gyi shar sgo'i phyogs su gzhag par bya'o/ /sgo'i bum pa brgyad po yang dkyil 'khor gyi khang pa'i shar sgo la sogs pa'i phyogs su gzhag par bya'o/ /bdag med ma'i dkyil 'khor la</text></item>
<item><p>300a.4</p><section></section><text>yang rnam par rgyal ba'i bum pa snga ma bzhin du dgod par bya'o/ /rdo rje ma la sogs pa'i bum pa bcu bzhi po yang gnas ji lta ba'am ji ltar mdzes pa bzhin du shar nas brtsams te dgod par bya'o/ /lhag ma ni snga ma bzhin no/ /de nas lha mo'i bum pa de rnams nas chu cung zad cung zad</text></item>
<item><p>300a.5</p><section></section><text>blangs la bdud rtsi lnga dang ldan pas pad+ma'i snod du gdod par bya'o/ /bum pa dgod pa'i cho ga'o/ /de nas sngags pas dkyil 'khor la mngon par phyogs te yo byad bsags la/ rab tu dga' ba'i yid kyis cho ga bzhin du dkyil 'khor mchod cing bsgrub par bya ste/ de la rim</text></item>
<item><p>300a.6</p><section></section><text>pa ni 'di yin te/ yod na lo bcu drug ma'i phyi'i rig ma 'am med par gyur na bsgoms pa'i rig ma dang lhan cig ting nge 'dzin gsum dang ldan pa'i rnal 'byor pas pad+ma de'i sgras phyogs bcu na bzhugs pa'i de bzhin gshegs pa thams cad spyan drangs la/ rang gi snying gnas zhugs te</text></item>
<item><p>300a.7</p><section></section><text>zhu bas rdo rje'i lam nas shes rab kyi pad+ma'i dbus su gnas par bsgom zhing de nas nam mkha'i dkyil du spro ba'i sbyor bas spro bar bya ste/ sems can gyi don byas nas/ yang blos spyan drangs nas dkyil 'khor gyi zur gyi nam mkha' la de dgod par bya'o/ /de nas de dang lhan</text></item>
<item><p>300b.1</p><section></section><text>cig tu lhags pa'i bgegs kyi rigs zhal brgyad pa'i hUM gi sgras bsal bar bya zhing rang gi dkyil 'khor yang mngon par bsrung bar bya'o/ de nas bsang gtor la sogs pa byin la dzaH hU~M baM hoHzhes bya ba 'dis ji ltar rim pa bzhin du spyan drangs la dkyil</text></item>
<item><p>300b.2</p><section></section><text>'khor la gnas pa'i mtshan ma rnams la gzhug pa dang bcing ba dang dbang du byas te/ de nas mig dang lus la sogs pa byin gyis brlab pa dang / phung po la sogs pa rnam par dag par mos te/ yang bsang gtor la sogs pa phul la rang gi thugs ka nas spros pa'i mchod pa'i</text></item>
<item><p>300b.3</p><section></section><text>lha mo brgyad kyis phyi dang gsang ba'i mchog pas yang dag par mchod la na bza' gnyis kyang so sor phul/ /'khor lo'i bdag po la tshigs su bcad pa 'dis bstod par bya'o/ /sna tshogs rnam par bkra ba'i dngos po rnams la gzigs par mos/ /sna tshogs rnam par bkra ba'i</text></item>
<item><p>300b.4</p><section></section><text>'o dang 'khyud pas dgyes pa dang / /sna tshogs rnam par bkra ba'i bde ba'i ston mos rab tu dad pa dang / /sna tshogs rnam par bkra ba'i sdom pa chen po nye bar rab tu ston/ /'jig rten dngos po rnams kyi dam tshig rnams la bzhugs/ /rgyu dang mi rgyu 'jig rten ma lus bzhengs su</text></item>
<item><p>300b.5</p><section></section><text>gsol/ /khyod ni rnal 'byor ma tshogs dang bas yongs su bskor/ /khyod ni mchog thob pa yis sems ni bde bas khyab/ /der ni rgyu dang mi rgyu'i 'jig rten thams cad sbyong / /snying rje'i thugs kyis sems can byang chub rnam rtog mdzod/ /dpal ldan khrag 'thung rdo rje yis ni dgyes</text></item>
<item><p>300b.6</p><section></section><text>pa yis/ /sgyu mar bslus rdo rje dag la rab tu 'jug /ces pas so/ /de nas pad+ma'i snod kyi bdud rtsi lnga po man ngag ci lta bas sbyangs la gtor bar bya'o/ /dkyil 'khor gyi lha dang gtso bor bcas pa bdud rtsi des ngoms shing bde bas tshim par bsgoms la so sor rim pas</text></item>
<item><p>300b.7</p><section></section><text>dkyil 'khor gyi bdag po'i sngags nas brtsams te lha thams cad kyi sngags bzlas la de rnams yongs su dgyes par bya'o/ /de nas sngags pas yod par gyur na byang chub kyi sgrub pa po skye bo gzhan dag 'jug pa bzlog pa'i phyir dkyil 'khor du bkod la phyir 'gro bar bya ste/ </text></item>
<item><p>301a.1</p><section></section><text>rnga ma dkar po dang 'phan dang rgyal mtshan dang ba dan dang bcas pa glu dang gar dang rol mo'i sgra la sogs pa'i sa phyogs su stan bde ba la 'dug ste mdun du zangs mo che'i nang du khur ba la sogs pa nya dang sha dang zan dang zho dang 'o ma dang sbrang rtsi dang chang dang sA li dang til</text></item>
<item><p>301a.2</p><section></section><text>gyis bsres pa dang / sna tshogs pa'i bza' bca' dang btung ba dang bldag pa dang gzhib pa'i rdzas kyis gang bar mar me lnga dang / bdud rtsi dang mchod rdzas dang gdugs dang rgyal mtshan dang mar me'i phreng ba ste/ rdzas gzhan gyis kyang dgang bar bya'o/ /med par gyur na ni zan dang chu</text></item>
<item><p>301a.3</p><section></section><text>tsam gyis thams cad gang bar mos par byas la/ mdun na gnas pa'i gtor ma la blta zhing de la cho ga bzhin du 'bar ba la sogs pa dang ye shes lnga'i bdag nyid kyis rim pas sbyang bar bya'o/ /de la rim pa ni 'di yin te bar snang la hUM yig las skyes pa'i rdo rje sngon po rtse mo gyen</text></item>
<item><p>301a.4</p><section></section><text>du bltas ba bsgoms la/ de'i 'og tu a yig las skyes pa'i thod pa dmar po kha gyen du phyogs pa'o/ /thod pa de'i dbus su oM gyis byin gyis brlabs pa'i bdud rtsi lnga'i gzugs su gyur par gtor ma blta'o/ /de nas rdo rje dang thod pa mnyam par sbyor ba las mi byung</text></item>
<item><p>301a.5</p><section></section><text>ste me long ye shes dang / des gdungs pa ni mnyam pa nyid kyi ye shes dang gdungs pas zhu zhing 'od 'bar ba ni so sor rtog pa'i ye shes dang / ye shes kyi rang bzhin dang nyi ma'i dkyil 'khor du byas pa ni bya ba nan tan gyi ye shes te/ de'i 'od zer gyis phyogs bcu'i 'jig</text></item>
<item><p>301a.6</p><section></section><text>rten gyi khams na rnam par bzhugs pa'i de bzhin gshegs pa ma lus pa'i gzugs bltas la/ 'od zer de nyid kyis de'i ye shes kyi sa bon las ye shes kyi bdud rtsi blangs nas bdud rtsi de nyid blugs shing ro mnyam par byas pa ni chos kyi dbyings shin tu rnam par dag pa'i ye</text></item>
<item><p>301a.7</p><section></section><text>shes te/ 'di de ye shes lngas sbyangs la bdud rtsi'i mchog tu bya zhing yi ge gsum gyis byin gyis brlab par bya'o/ /de nas mdun gyi nam mkha'i phyogs su chos 'byung gi nang du chud pa'i pad+ma dmar po 'dab ma brgyad pa bsgoms la/ de'i shar phyogs la sogs pa'i 'dab ma la</text></item>
<item><p>301b.1</p><section></section><text>rim pa ji lta ba bzhin du dbang po dang / gshin rje dang chu lha dang rnam thos so/ /dbang ldan la sogs pa'i mtshams kyi 'dab ma la dbang po dang me lha dang bden bral dang rlung lha ste/ hU~M yig las skyes shing mdog nag po zhal gcig pa lag na rdo rje dang dril bus sbrel ba rang dang 'dra ba'i rig ma</text></item>
<item><p>301b.2</p><section></section><text>la 'khyud pa g.yas brkyang bas gnas pa mi bskyod pa'i cod pan can bsgom par bya'o/ /chos 'byung gi nang brgyad po de'i steng du nyi zla tshangs pa la sogs pa'i ltar ldan pa/ rgyal chen bzhi'i ris dang ldan pa gsum cu rtsa gsum dang / 'thab bral dang / dga' ldan dang / 'phrul</text></item>
<item><p>301b.3</p><section></section><text>dga' dang / gzhan 'phrul dbang byed do/ /'dod pa na spyod pa dang ldan pa'o/ /tshangs pa 'khor dang / tshangs pa mdun na 'don dang / tshangs pa chen po ste/ bsam gtan dang po dang ldan pa dang / 'od chung dang tshad med 'od dang / 'od gsal te/ bsam gtan gnyis par skyes pa</text></item>
<item><p>301b.4</p><section></section><text>dang / dge chung dang / tshad med dge dang / dge rgyas te/ bsam gtan gsum par skyes pa dang / sprin med 'od dang / bsod nams skyes dang / 'bras bu che dang / mi che ba dang / mi gdung ba dang / shin tu mthong dang / gya nom snang ba dang / 'og min na gnas pa ste/ bsam gtan bzhi pa</text></item>
<item><p>301b.5</p><section></section><text>las skyes pa gzugs na spyod pa dang ldan pa'o/ /bde ba can gyi 'jig rten gyi khams na gnas pa dang / 'od zer can gyi 'jig rten gyi khams na gnas pa dang ldan pa ste/ aM yig las skyes pa sku mdog dkar po/ rdo rje dang dril bu 'dzin pa 'khor dang bcas pa rang dang 'dra ba'i rig</text></item>
<item><p>301b.6</p><section></section><text>ma dang ldan pa/ g.yas brkyang bas gnas pa rnam par snang mdzad kyi cod pan can bsgom par bya'o/ /de'i 'og chos 'byung gi nang du ni mtha' yas dang / ba su ka dang / ta k+Sha ka dang / kar ko Ta dang / pad+ma dang / pad+ma chen po dang / dung skyong dang / rigs ldan la sogs pa'i klu</text></item>
<item><p>301b.7</p><section></section><text>dang thag bzangs ris dang / ba li dang / pra ha dang / rnam par snang mdzad la sogs pa'i lha ma yin chen po ni sa 'og na gnas pa'o/ /sa'i lha yang 'khor dang bcas pa'o/ /yang sos dang / thig nag dang bsdus 'joms dang / ngu 'bod dang / ngu 'bod chen po dang tsha ba dang / </text></item>
<item><p>302a.1</p><section></section><text>rab tu tsha ba dang / mnar med pa'i ming can te tsha ba'i dmyal ba na rab tu gnas pa tsha ba dang ldan pa dang / chu bur can dang / chu bur rdol ba can dang / so thams thams dang / a chu zer ba dang / ut+pal dang / pad+ma dang / pad+ma chen po dang zhes bya ba grang ba na gnas</text></item>
<item><p>302a.2</p><section></section><text>pa'i dmyal ba dang chu dang skam dang / rlung gi phyogs dang ri bo la sogs pa so so na gnas pa'i sems can dmyal ba'i ris su skyes pa kha dog dmar po rdo rje dang dril bu 'dzin pa rang dang 'dra ba'i shes rab la 'khyud pa/ g.yas brkyang bas gnas pa 'od dpag med pa'i cod pan</text></item>
<item><p>302a.3</p><section></section><text>can bsgom par bya'o/ /de nas rdo rje slob dpon gos rnam par bkra ba dang thor tshugs dang / me tog dang / rna bar ut+pa la dang / rna cha dang / mgul rgyan dang do shal dang dpung rgyan dang / rkang gdub dang sor gdub la sogs pa'i rgyan gyis brgyan pa shar la sogs pa'i phyogs mtshams su</text></item>
<item><p>302a.4</p><section></section><text>dris nye bar byugs pa'i bi d+hi ka brgyad kyi dbus su chos 'byung la gnas pa'i lha ste/ shar dang dbang ldan dag gi mtshams su dris nye bar byugs la bi d+hi ka ni chos 'byung gi steng na gnas pa ste/ nub dang bden bral dag gi bar gyi bi d+hi ka la ni chos 'byung gi 'og na gnas pa'i</text></item>
<item><p>302a.5</p><section></section><text>lha'o/ /yang na rang dang nye ba ji bzhin du rim pas dkar mo la sogs pa bkug ste/ gzhug pa dang / bcing ba dang / dbang du byas la/ bsang gtor la sogs pa yang byin la gtor ma la sngags kyis byin gyis brlab par bya ste/ de la 'di ni gtor ma byin gyis brlab pa'i</text></item>
<item><p>302a.6</p><section></section><text>sngags so/ /oM in+da/ dza ma dza la/ dza k+kha b+hU ta/ bA h+ni/ bA u rak+kha/ tsand/ sudz+dza/ mA da/ pa p+pa tA laM/ pA tA la/ aSh+Ta sap+pa swA hA/ i daM ba liM/ b+hu ny+dza/ dziM g+hA phu l+la/ d+hU pa/ mAM sa/ piM ga/ a m+b+ha sa p+pa ka dz+dza sA d+ha/ kha n+ti/ khu ni/ phe Da gA da/ oM a kA ro mu khaM sarba d+harmA</text></item>
<item><p>302a.7</p><section></section><text>NAM/ A d+ya nu t+pa n+na twA ta/ oM AHhU~M phaT swA hA/ de nas de rnams kyi lce la hU~M yig dkar po las skyes pa'i rdo rje phra zhing mdzes pa bsam par bya ste/ spro ba'i sbyor bas de'i rang bzhin du lce byas la/ de nas langs te rnga la sogs pa'i sgras de la mngon du phyogs shing rim pa ji</text></item>
<item><p>302b.1</p><section></section><text>lta ba bzhin du khur pa'i khu ba la sogs pa thal mos lan gsum gyi bar du gtong zhing bdud rtsi'i mchog tu gyur pa'i gtor ma des de dag tshim par bya'o/ /de ltar na phyogs skyong la sogs pa la gtor ma phul bas/ de rnams kyis nye bar spyad de dga' ba dang ldan pas sgrub pa po</text></item>
<item><p>302b.2</p><section></section><text>la mngon par mos pa'i dngos grub ster zhing phyogs par bsgoms la/ yang 'thor 'thung la sogs pa phul te mchod pa rnam pa lngas mchod la tshigs su bcad pa gnyis kyis bstod cing / thod pa na gnas pa'i bdud rtsi myangs la bzod par gsol te/ oM khyed kyis sems can</text></item>
<item><p>302b.3</p><section></section><text>don kun mdzad/ /rjes su mthun pa'i dngos grub stsol/ /sangs rgyas yul du gshegs nas kyang / /slar yang byon par mdzad du gsol/ /oM AHhU~M badzra muHzhes bya ba 'dis gshegs su gsol bar bya'o/ /gshegs nas kyang de rnams rab tu dga' ba'i yid dang ldan</text></item>
<item><p>302b.4</p><section></section><text>pas rang rang gi gnas su shes par blta'o/ /gtor ma'i cho ga'o/ /de nas slob dpon rdo rje dang dril bu 'dzin pa'i sngags pas rdo rje dang dril bu lag tu bzung ste/ g.yas brkyang ba'i go 'phang gis gnas la/ kye rdo rje phyag gnyis pa'i rnal 'byor dang ldan pas me tog sngon</text></item>
<item><p>302b.5</p><section></section><text>po'i phreng ba blangs la/ hU~M hU~M gi sgra brjod par bya ba dang / hi hi'i rnam par 'jigs pa'i ngang tshul dang rdo rje'i go 'phang dang rdo rje'i gar gyi shugs kyis dkyil 'khor du zhugs la dril bu dkrol zhing bskor ba gsum byas la/ dman pa dang stong pa'i nyes pa zhi bar bya ba'i phyir</text></item>
<item><p>302b.6</p><section></section><text>dkyil 'khor la bltas la/ me tog gi phreng ba sngon po bcom ldan 'das la phul te/ slar gar gyi sbyor bas blangs la/ rang gi spyi bor bcings te/ dkyil 'khor la mchod pa chen pos mchod par bya'o/ /ko sha tas kar kartsu re/ /mar dang sbrang rtsir sbyar ba yi/ /dkyil</text></item>
<item><p>302b.7</p><section></section><text>'khor mdun du spos rnams ni/ /rtag par dgyes mdzad dgod par bya/ /srog dang kun dur gla ba dang / /rgya mo las ni 'byung ba rnams/ /rin chen rgyal po dgyes pa'i spos/ /bu ram gyis sbyar lho yi char/ /pa pa ti skra pra ba ga /sa de dri dang sa tir byas/ /'od dpag med ni dgyes</text></item>
<item><p>303a.1</p><section></section><text>pa'i spos/ /kha shar gyis sbyar rgyab tu bzhug /tsan+dan gnyis dang ga bur dang / gla ba sen mo sa la ki/ don yod grub pa dgyes pa'i spos/ /mar gyis sbyar la g.yon du bzhag /dpal du ma mi bskyod kha che dang / /pha li ni dang rgya mtsho skyes/ /dpal ldan khrag</text></item>
<item><p>303a.2</p><section></section><text>'thung dgyes pa'i spos/ /kha ra yis sbyar rang mdun dgod/ /bo la gla ba sa rdzi dbang / /ko si a sreg 'dab mnyam pa/ /til mar gyi bsgos mar me ni/ /'od ldan mtshams su dgod par bya/ /gal te 'du ba tshogs pa yod na dkyil 'khor las mi ring bar bsnyen bkur</text></item>
<item><p>303a.3</p><section></section><text>dang gus pa sngon du song bas shar phyogs kyi char ni bcom ldan 'das ma shes rab kyi pha rol tu phyin pa gdon par bya'o/ /lhor ni rin po che'i tog go/ /nub tu ni sdong po brgyan pa'i mdo sde'o/ /byang du zla ba'i sgron ma'i mdo sde'o/ /gar la sogs pa dang pheg rdob pa yang</text></item>
<item><p>303a.4</p><section></section><text>phyogs bzhir bya'o/ /de nas yang me tog bzang po sna tshogs pa la oM badzra puSh+pe AH hU~M swA hA/ zhes bya ba'i sngags 'dis bcom ldan 'das la dbul bar bya'o/ /oM badzra d+hU pe AH hU~M swA hA/ zhes bya ba 'dis lhan cig skyes pa yang dag par sbyar ba'i spos so/ /oM</text></item>
<item><p>303a.5</p><section></section><text>badzra dI pe AH hU~M swA hA/ zhes bya ba 'dis bskol ba'i til mar me'i rtse mo'i snang ba'o/ /oM d+h+wa~M d+h+wa~M badzra ne bi d+ye AH hU~M swA hA/ zhes bya ba 'dis sa li dri zhim po'i lha bshos so/ /gzhan yang mchod pa'i rdzas ni hU~M yig las bskyed pa byas la yi ge gsum gyis phul la</text></item>
<item><p>303a.6</p><section></section><text>bstod pa dang bdud rtsi myang bar bya'o/ /de nas cho ga dman pa dang stong pa yongs su rdzogs par bya ba'i phyir dkyil 'khor la sngar phyag 'tshal ba'am/ yang na mos pas las thams cad pa'i thab khung du rgyas pa'i sbyin sreg bya ste/ dkyil 'khor gyi lho phyogs sam/ shar</text></item>
<item><p>303a.7</p><section></section><text>phyogs kyi char sa ser po la zheng du khru gang gi tshad tsam brkos la zhabs su ni sor bcu gnyis te/ rdo rje phreng bas bskor zhing dbus su ni bid+hi ka'i mtshan ma gnas shing ring thung sor brgyad pa gtso bo'i mtshan ma byin gyis brlabs pa'i dbus su ste/ steng du sor bzhi pa'i</text></item>
<item><p>303b.1</p><section></section><text>bar mtshams bor la zheng dang dpangs su ni sor bzhi pa pad+ma rgyas pa'i rnam pa lta bu la phyogs rnams su ni rdo rje rtse lnga pas mtshan cing mtshams su ni rdo rje rtse gsum pas bskor zhing khru gang tsam gyi thab khung gis dang ldan pa'i thab khung byas las ser pos byug cing / dkyil 'khor</text></item>
<item><p>303b.2</p><section></section><text>gyis yang lci bas nye bar byugs la/ yang de gnyi ga dri ser po dang bdud rtsi lnga bsres pas nye bar byug pa byas la/ me tog bzang po khra bo'am/ me tog ser pos dus gsum du dgram par bya'o/ /de nas thab khung shis pa de la nang la ni lo ma'am/ sha la'i bar ni'am chu</text></item>
<item><p>303b.3</p><section></section><text>shing gi lo ma'am gos phra mos kun nas gdab par bya'o/ /'byor par ma gyur na/ rdul tshon gyis thab khung bri bar bya'o/ /de nas khrus dang dri zhim pos yan lag dang gos khra bos brgyan pa dang / me tog gi phreng ba dang thor tshugs dang yid rab tu dga' bas bstan bzang po la 'dug</text></item>
<item><p>303b.4</p><section></section><text>pa'am/ rgyal po'i rol pas bsrung ba'i bzlas pa byas la kha byang du phyogs pa'am kha shar du phyogs pas ji srid mngon par 'dod pa rgyas par gyur pa de srid du sngags pas dga' ba dang ldan pas rgyas pa'i sbyin sreg bya'o/ /de nas mdun du bdud rtsi lnga dang chur bsres pas maN+Dal</text></item>
<item><p>303b.5</p><section></section><text>byas la/ me tog gi gcal yang bkram ste/ g.yon gyi char yang many+dzi la sogs pa gser ram dngul lam zangs sam rdo shing ngam sa'i rang bzhin nam dung ngam nya phyis sam ba r+Na pu ta la sogs pa legs par bkrus la bdugs te snod gsum bzhag la/ de dag tu</text></item>
<item><p>303b.6</p><section></section><text>zho dang til dang bi ta'i dris ji ltar brjod pa bzhin du 'jug ngogs kyi chus dgang bar bya'o/ /de nas dang po'i snod kyi chu la oM gyi mtha' can las thams cad pa'i sngags kyis lan bdun gyi bar du bsngags so/ /snod gnyis pa'i chu la ni yi ge gsum gyi bar du tshud pa'i rang</text></item>
<item><p>303b.7</p><section></section><text>gi lha'i sngags oM gyi mtha' can gyis lan bdun gyi bar du bsngags par bya'o/ /de nas mdun du ma ny+dzi gnyis la bzed zhal gnyis kyi snod bzhag la snga ma bzhin du dgod par bya'o/ /g.yas kyi phyogs su bud shing la mngar gsum dang ldan pa dang / zan bzang po'i changs</text></item>
<item><p>304a.1</p><section></section><text>pa la zho mar dang sbrang rtsir ldan pa til nag po dang so ba dang mar du ldan pa/ sa ha'i me tog dang bil ba'i 'bras bu dang sA lu dang 'bras thug po che dang so ba dang / nas dang 'gro dang rgyal po sran ma dang / sran ma ma sha dang pad+ma dang nA ga ge sar dang kar ni ka dang / me tog</text></item>
<item><p>304a.2</p><section></section><text>dmar po la sogs pa'i bsreg rdzas la las thams cad pa'i chus btab la dgod par bya'o/ /de nas bgegs nye bar zhi bar bya ba'i phyir/ gtor ma byin la lha'i rnal 'byor du byas pa'i rnal 'byor pas mchod sbyin gyi shing las byung ba'i thab khung nas 'bus ma zos pa'i bud shing</text></item>
<item><p>304a.3</p><section></section><text>blangs la/ dge 'dun gyi tshang bang ngam/ nor bu las byung ba'am rgyal po'i tshang bang nas me chen po'i me blangs la/ snod gtsang mar bzhag la 'o ma dang ldan pa'i bud shing skam pos sbar la/ de nas de'i yi ger gsum gyis bus la las thams cad pa'i chu la ku sha'i bsang sbrel gyi rtse mo</text></item>
<item><p>304a.4</p><section></section><text>nas bzung la lan gsum gyi bar du bskor zhing gtor te/ thab khung gi dbus su shing skam po'i tshal bu'am rtswa skam po dang bcas pas gzhug par bya'o/ /de nas oM dz+wa la dz+wa la hUM zhes bya ba'i sngags bzlas la rlung g.yab kyis sbar bar bya zhing / rigs kyi snying pos lan bdun</text></item>
<item><p>304a.5</p><section></section><text>gyi bar du bsngags pa'i mar gyis blugs la sbar bar bya'o/ /de nas oM i me ku shA shu b+hA di bya ba pu tra brah+ma ba bi Te Na bud+d+ha d+harma saM ha ra kAHbr-i thi bi ra saM badzra ta gar+b+ha a big+h+NAM ma ma shAn+tiM ku ru ban+d+ya oM badzra satwa AH'dis lan bdun gyi bar du bsngags pa'i ku sha rtsa ba nas bton cing</text></item>
<item><p>304a.6</p><section></section><text>gsar pa dri mas ma gos pa ma chad pa tha dad pa ma yin pa srin gyis so btab pa ma yin pa shin tu ring ba ma yin pas bskor bar bya'o/ /bi d+hi ka'i shar du kha blta zhing sbyin pa dang gshin rje nas nub tu kha blta ba dang / byang du rtse mo bstan la/ me nas shar du rtse mo bstan par bya'o/ /</text></item>
<item><p>304a.7</p><section></section><text>de nas rang gi lha'i sa bon las thab khung bskyed la de nas me 'bar ba de'i dbus su re pha dang bcas pa'i dkyil 'khor zur gsum pa dang po mchog gi thugs kyi gzugs la/ oM yongs su gyur pa'i pad+ma la gnas pa'i yi ge hUM las skyes pa kha dog ser po dbu skra'i thor tshugs can</text></item>
<item><p>304b.1</p><section></section><text>g.yas na bgrang phreng dang mi 'jigs pa/ phyag g.yon na spyi blugs dang dbyug pa 'dzin pa/ gsus pa 'phyang ba na bza' ser po can tshangs sku dang ldan pa/ /'od zer ser zhing gdan ser po la sems dpa'i skyil mo krung gis bzhugs pa'i me lha rnam par bsgoms la/ </text></item>
<item><p>304b.2</p><section></section><text>nam mkha' la yang ye shes sems dpa' bltas la sngags 'don zhing spyan drang bar bya ste/ oM a gan ye ma hA te dza sarba kA mA r+tha pra sA d+ha kA/ ka ru Na kr-i t+sa twa a r+tha a smi na san+ni hi to b+ha ba zhes bya bas so/ /de nas ye shes kyi me lha spyan drangs te/ de nyid gsum gyi dbus su chud</text></item>
<item><p>304b.3</p><section></section><text>pa'i Tak+ki'i sngags kyis/ mdun gyi nam mkha'i phyogs su pad+ma'i gdan la dgod cing de dang lhan cig lhag pa'i bgegs hU~M yig gis bskrad la/ chu snod dang po las ku sha'i gtsang bsrel gyis dang po'i bzed zhal du bsang gtor lan gsum dbul lo/ /de nas mtheb</text></item>
<item><p>304b.4</p><section></section><text>mdzub gnyis kyis snod gnyis pa na gnas pa nas me tog dang bcas pa'i chu blugs la de bzhin du 'thor 'thung lan gsum dbul bar bya'o/ /de nas oM dzaH hU~M ba~M hoH/ khaM raM pra ba ra sa t+kA ra a r+g+haM pra tIts+tsha swA hA zhes bya ba'i sngags brjod la rdo rje rtse mo kha phye nas chu snod gsum pa</text></item>
<item><p>304b.5</p><section></section><text>nas snod gnyis par mchod yon lan gsum gyi bar du dbul bar bya'o/ /de nas oM ni ri ti hU~M khaM pra ba ra sa t+kA ra pA d+yaM pra tIts+tsha swA hA/ zhes bya ba 'dis de na gnas pa'i chu nyid las mtheb mdzub sbyar bas me tog dang bcas pa blangs te de bzhin du dal bas lan gsum gyi bar du</text></item>
<item><p>304b.6</p><section></section><text>zhabs la dbul bar bya'o/ /de nas oM a gan ye A d+yi byA di byA bi ShA bi ShA ma hA shri ye ha b+h+yA ka byA ba ha nA ya swA hA/ zhes bya ba'i sngags kyis de bkug la dam tshig gi me la gzhug pa dang bcing ba dang dbang du bya ba dang / 'di'i mig dang lus la sogs pa byin gyis brlab pa dang / </text></item>
<item><p>304b.7</p><section></section><text>dbang yang bya ste/ yang bsang gtor la sogs pa dang cho ga'i rjes su 'jug pa sngar brjod pa'i sngags nyid kyis mchod pa rnam pa lngas mchod la yang dag par grub pa'i me la mngon par bstod par bya'o/ /de'i rjes la gser ram zangs sam mchod sbyin gyi shing las byas</text></item>
<item><p>305a.1</p><section></section><text>pa skyes bu'i mtheb sor gyi tshad dang ldan pa ste/ sor nyi shu bzhi pa chang zungs la rdo rjes mtshan pa rnal 'byor dbyug pa'i steng du ni sor bzhi pa la gru bzhi pa zabs su sor gnyis brus pa dang po mchog gi rdo rjes mtshan pa gung mo'i tshad kyis ro 'bab pa'i bug</text></item>
<item><p>305a.2</p><section></section><text>pa dang ldan pa/ de'i mchu nas 'og tu sor bzhi pa la dbus su rtse mor thug pa dang bcas pa ste/ rtse gsum pa'i rdo rje'o/ /rtse gsum rdo rje'i dbus su pad+ma'i 'dab ma'i rnam pa'o/ /dbyug pa'i 'og tu ni sor drug pa'i rdo rje rin po ches mtshan pa'i blugs gzar te/ de dang</text></item>
<item><p>305a.3</p><section></section><text>rjes su mthun pa'i dbyug pa la rdo rje rin po che dang / rgyar ni sor gnyis pa pad+ma'i 'dab ma'i rnam pa la zabs su sor gang tsam brkos la dbus su rdo rje mchog gi rdo rjes mtshan pa'i dgang gzar/ de'i kha la ni rang gi lha'i sa bon dang me'i khar yang raM yig bkod la pus mo'i</text></item>
<item><p>305a.4</p><section></section><text>nang nas lag pa kha gyen du bltas te/ lag pa g.yon pas mar gyis bkang ba'i blugs gzar blangs la lag pa g.yas pa kha sbub ste blugs gzar la bskyon pa'i dgang gzar blangs te/ de'i blugs gzar mar gyis bkang la oM a g+na ye/ oM a mu kaM s+ya pu Sh+TiM ku ru oM/ </text></item>
<item><p>305a.5</p><section></section><text>zhes bya ba'i sngags kyis bsreg rdzas la bsregs pas me lha'i kha cung zhig dbye ba'o/ /de nas dgang gzar dang blugs gzar du bcas pa bskor ba byas la/ oM na maHsa man+ta bud+d+hA nAM/ a g+na ye oM a mu kaM s+ya pu Sh+TiM ku ru oM zhes brjod la rdzogs pa'i sreg pa bya'o/ /</text></item>
<item><p>305a.6</p><section></section><text>de nas sngags pas mnyam par gzhag pas me'i kha dog dang dri dang sgra'i rnam pas me'i mtshan nyid dge ba dang mi dge ba'i ltas brtag par bya ste/ me ni rtse gcig 'bar ba yis/ /sbyor ba thams cad byed par 'gyur/ /g.yo ba med pas mnyam 'bar la/ /rtse gnyis pa ni</text></item>
<item><p>305a.7</p><section></section><text>'bring por shes/ /gal te 'bar ba rtse bzhi la/ /legs par mnyam nas mthong na ni/ /de na rtag tu sa rnams kyi/ /rgya mtsho bzhi yi ska rags so/ /kun da zla mtshungs snum pa yi/ /bai DU R+Ya gzugs bzang po'i 'od/ /du ba med cing dri bral me/ /nad med rigs rgyud</text></item>
<item><p>305b.1</p><section></section><text>'phel bar byed/ /chu shal nor bu dang mtshungs pa'i/ /kha ba yi ni rnam pa 'dra/ /bu ya ra ga lta bu yis/ /sdig pa 'phrog cing dngos grub ste/ /lham bu chu shel dbang po'i gzhu/ /glog dang byu ru dang mtshungs la/ /gser sbyangs in+d+ra nI la dang / /nyi 'od rgyal srid longs</text></item>
<item><p>305b.2</p><section></section><text>spyod ster/ /tsam pa 'dam skyes ut+pal si/ /ma la ti dris bsil dang ldan/ /ga pur a ru Na yi dri/ /rig pa'i gnas kyi bdag po gter/ /glang chen rta dang khyu mchog sgra/ /dur ba keng gi la yi sgra/ /yul 'jug dus kyi sbyin sreg gis/ /dgra rnam 'joms shing</text></item>
<item><p>305b.3</p><section></section><text>rnam par rgyal/ /pi wang gling bu me dang 'ga'/ /pad+ma dud dang ka ha'i sgra/ /shin tu zab cing shin tu snum/ /sgra med mes ni bde ba ster/ /dpal byed gdugs dang dung dang pad/ /rtse mo gsum po dag gi tshul/ /rgyal mtshan rnga yab rdo rje mchog/ /klu drung rta dang glang po'i</text></item>
<item><p>305b.4</p><section></section><text>tshul/ /mar bsreg dgang gzar rnam pa dang / /gdan bzang nyi ma'i rnam pa dang / /sgra med g.yas nas skor byed cing / /gong bu gcig pas don chen ster/ /dge ba yi ni mtshan nyid do/ /g.yo zhing mngon du phyogs shing 'bar/ /rtse gsum pa la du bar bcas/ /'khor</text></item>
<item><p>305b.5</p><section></section><text>zhing me stag 'phro bar bcas/ /lus ngag yid la nad rnams byed/ /gang zhig hom mkhan bsreg pa'i tshul/ /me lce rtse gsum ltag pa 'dra/ /me lce chad cing 'od zer bral/ /langs na de yis 'chi ba ste/ /me gang myur du g.yo byed cing / /myur du dgod cing ni Sh+Tha ra/ /</text></item>
<item><p>305b.6</p><section></section><text>g.yon nas myur du 'thor byed cing / /myur du sa la reg par byed/ /'di ni shing mdzer thig le gnag /rigs rgyud nyams shing 'khu bar smra/ /rgyal po'i bzhon par nyams pa'am/ /yang na de yi dpon po 'chi/ /mdog bral du ba sprin nag dang / /sngo bsangs mdog dang shin</text></item>
<item><p>305b.7</p><section></section><text>tu bsres/ /rtsub dang pa la sa dmar 'dra/ /'dod pa'i don ni nyams par byed/ /de yang rnyang dri dri ma ngan/ /chu skyes srog chags dri dang ldan/ /rdul dang byi la ma he dang / ce spyang gtum pa dri yi cha/ /bya rog sbrul gyi dri dag gam/ /bshang ba du ma'i dri dang ldan/ /gal te 'di</text></item>
<item><p>306a.1</p><section></section><text>'dra'i mer gyur na/ /gtso bo rgud par smra bar byed/ /tsa ta tsa ta'i sgra la sogs/ /'ur 'ur zhes pa'i sgra dang ldan/ /'tsheg 'tsheg sgra yi rang bzhin nam/ /rdo rje sgra yis nor nyams byed/ /ral gri'i rtse mor zur 'dra dang / /rnga mo ba lang mgo dang mtshungs/ /</text></item>
<item><p>306a.2</p><section></section><text>gang 'di 'jigs pa'i rnam pa ste/ /gal te sbyin sreg 'di brjod na/ /mi dge ba yi mtshan nyid do/ /de ltar shes par byas nas gal te sngags pas mi dge ba'i ltas mthong ba de lta na ni las thams cad pa'i chus lan bdun gtor zhing / las thams cad pa'i sngags kyis sbyangs</text></item>
<item><p>306a.3</p><section></section><text>la bsrungs te/ mar gyis bsregs pas lan bdun bsreg par bya zhing / /yang snga ma bzhin du bskor bar bya'o/ /de ltar bgegs med par byas nas yang me la bsreg rdzas dang mar dgang gzar dang blugs gzar gang ba gcig gam gsum mam lan bdun du 'byor tshad kyis</text></item>
<item><p>306a.4</p><section></section><text>blugs gzar dgang gzar ldan pas dbul bar bya ste/ oM na maHzhes bya ba'i sngags kyis so/ /de nas blugs gzar gyis mar gyi sreg blugs gsum mam bdun bsregs la/ pa la sha dang / u dum+WA ra dang / a mra dang / ka ta m+ba dang / ka sma R+Ya dang / a shwa t+tha dang / pa</text></item>
<item><p>306a.5</p><section></section><text>la k+Sha dang / n+ya gro d+ha la sogs pa'i yam shing gi shing 'o ma can las skyes pa'i shing sar pa lo ma gnyis dang bcas pa mnyam par bcad pa dbus kyi cha nas lag pas bzung nas rtse mo gnyis mnyam par gshibs la bdud rtsi dang dri ser po'i chus bkrus la zho dang 'o ma dang mar la rtse mo gnyis bsnyugs te/ ming</text></item>
<item><p>306a.6</p><section></section><text>med dang mthe bos bzung la yam shing rtse gcig pas bsreg par bya'o/ /yang na seng ldeng dang nyi ma'i shing dang pa la k+Sha dang / pi pi ling dang / a pasma na dang / pa la sha dang / u du m+WA ra dang / b+ha ta dang / be kaM ka ta dang / a mra dang / sA li dang / kha lce las skyes pa shin tu gsar zhing drang la</text></item>
<item><p>306a.7</p><section></section><text>lo ma dang bcas pa'i yam shing phyogs drang po nas rang rang gi sngags kyis bsreg par bya'o/ /ya yo can dang skra 'dab can dang bral ba rtse mo nyams pa dang / pags pa dang bral ba dang ring ba dang thung ba dang sbom pa dang phra ba dang / yo ba dang rtse mo khrag dang srin gyis zos pa dang / srog</text></item>
<item><p>306b.1</p><section></section><text>chags dang bcas pa ni spang bar bya'o/ /de'i rjes la yam shing gis bsreg pa'i me la mar dang mar khu ma nyams pa dang khre dang so ba dang dUr ba dang ku sha la sogs pa'i bsreg rdzas gzhan bsreg par bya ba sngags brjod la bsreg par bya ste/ sngags so so'i mtha' ru oM</text></item>
<item><p>306b.2</p><section></section><text>che ge mo rgyas par gyis shig /oM zhes bskul ba'i sngags kyis dor bar bya'o/ /de la sngags kyi tshig ni oM badzrA ya dzA ya swA hA/ u dum+WA ra'i'o/ /oM bo d+hi br-i k+ShA ya swA hA/ a shwat+tha'i'o/ /oM badzra la tA ya swA hA/ pa la k+Sha'i'o/ /oM badzra ku be rA ya swA hA/ n+ya gro d+ha la</text></item>
<item><p>306b.3</p><section></section><text>sogs pa'i 'o ma can gyi'o/ /oM sa hA gA hA ya swA hA/ /a mra'i'o/ /de ltar na gzhan la yang ste/ oM sarba pA paM da ha na badzrA ya sarba pA baM da ha swA hA/ til la sogs pa'i'o/ /oM badzra puSh+Ta ye swA hA/ ma nyams pa'i khre la sogs pa'i'o/ /oM sarba saM ba de swA hA/ so ba</text></item>
<item><p>306b.4</p><section></section><text>dang bza' ba mchog gi'o/ /oM badzra A yu She swA hA/ dUr ba'i'o/ /oM a pra ti ha tA ya swA hA/ ku sha'i'o/ /badzra bi dzA ya swA hA/ so ba'i'o/ /oM ma hA be+e gA ya swA hA/ nas kyi'o/ /oM ma hA ba lA ya swA hA/ /sran ma'i'o/ /oM badzra g+ha sma rI swA hA/ gro'i'o/ /rdzas gzhan la yang hU~M gi de kho na nyid gsum</text></item>
<item><p>306b.5</p><section></section><text>las skyes pa rnams kyis so/ /de la gal te yod na 'du ba'i rdzas de thams cad ni me lha'i zhal du dbul lo/ /ku sha la sogs pa'i bsreg rdzas ni 'od kyi dkyil 'khor la'o/ /bza' ba dang btung ba la sogs pa ni phyag tu'o/ /me tog ni spyi bor ro/ /spos ni 'bar ba la'o/ /</text></item>
<item><p>306b.6</p><section></section><text>dri ni snying gar ro/ /bsang tor ni sku dang zhabs dag la'o/ /mar me dang mchod yon dang lha bshos ni mdun du'o/ /dgang gzar dang blugs gzar med par gyur na lag pa'i mtheb mdzub kyi sbyor bas bsreg rdzas thams cad bsreg par bya'o/ /de la sor mo lnga'i sbyor bas ni</text></item>
<item><p>306b.7</p><section></section><text>rdzogs pa'i sreg blugs so/ /gung mo dang ming med dang mthe bo'i sbyor ba cig shos kyis sreg blugs sbyin par bya'o/ /de nas me lha la mthor 'thung la sogs pa byin la/ me de de bzhin gshegs pa thams cad kyi ye shes kyi mer gyur pas chos kyi dbyings su gyur pa la/ </text></item>
<item><p>307a.1</p><section></section><text>shes rab kyi pha rol tu phyin pa'i rang bzhin las ma lus pa'i gnas 'jig rten las 'das pa'i mer bltas la/ /de'i snying ga'i pad+ma nyi ma'i dkyil 'khor gyi gdan la rang gi lha'i sa bon grub pa mtshan ma dang sa bon las yongs su gyur pa las dkyil 'khor gyi</text></item>
<item><p>307a.2</p><section></section><text>lha mo dang dkyil 'khor gyi bdag por bcas pa de bzhin gshegs pa thams cad kyi ngo bo dpal kye rdo rjer bsgoms la/ ye shes kyi dkyil 'khor yang spyan drangs la mdun gyi nam mkha'i phyogs su dgod par bya'o/ /oM e h+ye hi b+ha ga wAn ni ha b+ha ga t+yaM/ sa ma ye na tsa a n+d+ha di kaM tsa/ </text></item>
<item><p>307a.3</p><section></section><text>pra ti tse daM me zhes bya ba'i sngags kyis so/ /de nas bgegs bskrad pa la sogs pa bya zhing 'thor 'thung dang bsang gtor la sogs pa phul la/ /dzaHhUM baM hoH/ zhes bya ba 'dis dgug pa dang gzhug pa dang bcing ba dang dbang du byas la/ ye shes kyi 'khor lo dang dam tshig gi</text></item>
<item><p>307a.4</p><section></section><text>'khor lo gnyis lhan cig tu gyur cing chu dang 'o ma lta bur blta'o/ /de nas dkyil 'khor de'i lus dang mig la sogs pa rnam par sbyang ba dang dbang bskur ba yang byas la/ slar yang bsang gtor dang 'thor 'thung la sogs pa dang mchod pa dang bstod pa'i bar gyis cho ga byas</text></item>
<item><p>307a.5</p><section></section><text>la/ lce la hU~M yig bstims te/ rang rang gi sngags kyis cig shos kyi sreg blugs kyang sngon bzhin du phul la/ yo byad thams cad kyi rdzas bsres la/ sreg blugs gcig gam gsum mam bdun nam nyi shu rtsa gcig gam brgya rtsa brgyad dam stong phrag brgya ji ltar rnyed pa snga ma</text></item>
<item><p>307a.6</p><section></section><text>bzhin du 'bul lo/ /de nas yang bsreg rdzas thams cad lha rnams kyi ljags la legs par lhung bar mos par bya'o/ /dbang gi dus su ni yon phul la slob ma rnams kyi lag pa g.yon pa'i mthe bo so so nas gzung la rang ngam gzhan gyis sreg blugs gsum mam bdun byin la yod</text></item>
<item><p>307a.7</p><section></section><text>par gyur na/ rgyal po sa'i bdag po dang dge 'dun dang lha mo dang phyogs skyong ba dang / bdag nyid rgyas par bya ba'i don du sreg blugs bsreg par bya'o/ /de ltar ci rnyed pa'i sbyin sreg byas la mthar ni rigs kyi snying po gsum mam bdun nam nyi shu rtsa gcig tu mar gyi sreg</text></item>
<item><p>307b.1</p><section></section><text>blugs kyis nye bar sbar bar bya'o/ /de nas rdzogs pa'i sreg blugs phul la 'thor 'thung dang phye ma dang bral ba'i ta m+bo la dang / gos la sogs pa phul la mchod pa dang bstod pa byas la/ de nas lha de dag thams cad la tsan+dan la sogs pa dang mar la sogs pa'i rdzas kyis</text></item>
<item><p>307b.2</p><section></section><text>dga' zhing mgu nas rang gi lus kyi sprin spros pas rin po che dang bdud rtsis gang ba'i bum pa lag na bzung ste/ bsgrub bya la dbang bskur zhing rdo rje'i lus su byas la de'i khang pa yang rin po che du mas yongs su gang bar bsgoms la ral gri la sogs pa'i dngos grub kyang bskyed cing / </text></item>
<item><p>307b.3</p><section></section><text>rang gi lus kyi sprin rang nyid la yang dag par 'dus par blta'o/ /de nas sngags pas me tog gi thal mo sbyar la mnyam par gzhag ste lus btud la dman pa dang stong pa'i skyon zhi bar bya ba'i phyir dang / mngon par 'dod pa'i dngos grub kyi phyir mkhyen cing bzod par gsol bar bya ste/ </text></item>
<item><p>307b.4</p><section></section><text>bcom ldan bdag la nus med pas/ /ma 'byor pa dang ma rig dang / /dman pa'am ni lhag pa ste/ /gang bgyis de khyod bzod par gsol/ /zhes bya bas so/ /de nas badzra satwa zhes lan gsum brjod par bya'o/ /oM khyed kyis 'gro ba'i don kun mdzad/ /rjes su mthun pa'i</text></item>
<item><p>307b.5</p><section></section><text>dngos grub stsol/ /sangs rgyas yul du gshegs nas ni/ /slar yang byon par mdzad du gsol/ /oM AHhU~M badzra maHzhes brjod la rang gi 'dod pa'i lha'i dkyil 'khor gshegs su gsol bar bya'o/ /de nas thab khung dang me lha sngon bzhin du bsang gtor dang 'thor 'thung</text></item>
<item><p>307b.6</p><section></section><text>la sogs pa phul te mngon par mchod la/ rim pa bzhin du yo byad lhag ma bsreg par bya'o/ /de nas rdzogs pa'i sreg blugs phul la/ /bsang gtor la sogs pa yang phul te/ /tam+po la dang gos la sogs pa'i mchod pa yang byas la/ dril bu yang dkrol zhing bstod</text></item>
<item><p>307b.7</p><section></section><text>par bya'o/ /de nas 'dod pa'i dngos grub kyi phyir gsol zhing bzod pa phul nas badzra satwa zhes lan gsum bskul la/ swA n+wa n+tse ba pa rA r+tha ny+tsa sA d+hi taM gats+tsha/ ha bya b+hu ka a ga mi Sh+wA pi ya thA kA lA+e/ /sarba sid+d+hi ku ru shwa mi zhes bya ba'i sngags kyis me lha gshegs su gsol</text></item>
<item><p>308a.1</p><section></section><text>lo/ /de nas me nang du snod legs par bkrus par bsreg rdzas kyi lhag ma mar dang 'o ma dang sbrang rtsi dang sha kha rar ldan pa'i thug pa bsdus te bskol la/ gnyen 'dab rnams la yang cung zad sbyin par bya'o/ /de'i rjes la yi ge brgya pa'i sngags lan bdun brjod la dge</text></item>
<item><p>308a.2</p><section></section><text>ba yang bla na med pa yang dag par rdzogs pa'i byang chub tu yongs su bsngos la ldang bar bya'o/ /de la 'di ni yi ge brgya pa'i sngags so/ /oM badzra satwa sa ma ya/ ma nu pA la ya/ badzra satwa twe no pa tiSh+Tha dr-i D+ho me b+ha ba/ su to Sh+yo me b+ha ba/ su po Sh+yo me b+ha ba/ a nu rak+to me b+h+ya ba/ sarba sid+d+hi m+me</text></item>
<item><p>308a.3</p><section></section><text>pra yats+tsha sarba karma su tsa me tsi t+taM shre yaHku ru hUM/ ha ha ha ha ho/ b+ha ga wAn sarba ta thA ga ta badzra mA me mu ny+tsa badzrI b+ha ba ma hA sa ma ya satwa AH/ 'dir zhar la 'ongs pa'i dbang gis zhi ba la sogs pa'i sbyin sreg gi cho ga brjod par bya'o/ /de la nad dang gnod pa dang skar mda' ltung ba'i</text></item>
<item><p>308a.4</p><section></section><text>gnod pa dang bgegs dang nyon mongs pa dang sdig pas zin pa'i bdag gam gzhan rnams zhi bar bya ba'i phyir dang / mngon par shes pa dang thar pa bsgrub pa'i phyir yang zhi ba'i sbyin sreg bya'o/ /de la dkyil 'khor gyi shar phyogs su dkar po la rgyar khru gang brko zhing zabs su ni sor</text></item>
<item><p>308a.5</p><section></section><text>bcu gnyis te/ dbus su ni pad+ma 'dab ma brgyad pa sor bcu drug pa la gnas pa'i rdo rje rtse mo lnga pa sor brgyad pa rtse mo shar du bstan pa'o/ /steng du ni sor bzhi pa'i bar bzhag pa rgya dang dpangs su yang sor bzhi pa'i bi d+hi kas bskor ba'i thab khung zlum po byas la 'jim pa dkar pos byug</text></item>
<item><p>308a.6</p><section></section><text>cing dkyil 'khor gyi sa la lci bas kyang nye bar byugs la/ yang de gnyi ga tsan+dan dkar po'i dri bdud rtsi lnga dang bcas pas byug cing me tog dkar po bzang pos kyang mngon par gtor bar bya'o/ /rdul tshon gyis kyang thab khung bya'o/ /gser la sogs pa'i snod du dri dkar po dang nas dang 'o</text></item>
<item><p>308a.7</p><section></section><text>ma dang bcas pa'i chus bkang la swA hA'i mtha' can gyi sngags kyis sngar bzhin bzla bar bya'o/ /'o ma can gyi shing ngam 'brog gi lci ba'i bud shing dang zho mar dang sbrang rtsi dang 'o ma dang nas dang til dang lA dzA dang pri yang ku dang tsan+dan dang 'bras sA lu'i zan dang dUr ba sngon po dang / me</text></item>
<item><p>308b.1</p><section></section><text>tog dkar po grus pa dang ke sa ra'i me tog dang / a mra'i lo ma dang nir ya ba la sogs pa'i dri zhim po rnams kyang bsreg cing pa la sha la sogs pa sor bcu gnyis pa la sbom pa ma yin pa mtheb mdzub kyi tshad tsam rtse mo'i cha bdud rtsi dang dri dkar po dang chus spang bar bya zhing / sbrang</text></item>
<item><p>308b.2</p><section></section><text>rtsi dang 'o ma dang mar la rtse mo gnyis bsnyugs la/ lhag ma ni sngar gsungs pa'i yam shing gi mtshan nyid do/ /mchod sbyin gyi shing las byung ba 'am nor bu las byung ba'am tha mal pa'am bram ze'i me blangs la me sbar zhing / me lha sku mdog dkar po na bza' dkar po mnabs pa</text></item>
<item><p>308b.3</p><section></section><text>thor tshugs dkar po la me tog dkar po dang ldan zhing byams pa dang snying rje dang ldan pa/ pad+ma'i gdan la bzhugs shing zhal byang ngam shar du phyogs shing yid zhi ba ste/ nya'i tshes gcig nas brtsams te sngags pa sngar langs te/ sngags thams cad kyi mthar ni swA hA a mu ka s+ya</text></item>
<item><p>308b.4</p><section></section><text>shI n+taM ku ru swA hA/ zhes yang dag par bskul zhing sngags rab tu bton te zhi ba'i sbyin sreg bya'o/ /de nas mar dang bdud rtsi la sogs pa'i rdzas kyis dga' zhing mgu nas lha rnams rang gi lus kyis sprin gyi tshogs spros te/ ye shes kyi chus gang ba'i rin po che'i bum pa bsnams</text></item>
<item><p>308b.5</p><section></section><text>pa rnams kyis bsgrub bya dbang bskur zhing mi 'dod pa'i nad la sogs pa bor nas/ mngon par 'dod pa'i dngos grub bsgrubs te rang gi lus kyi sprin rang nyid la 'dus shing / rnam par gnas te bya ba byas par blta'o/ /zhi ba'i sbyin sreg gi cho ga'o/ /ral gri dang 'khor lo</text></item>
<item><p>308b.6</p><section></section><text>dang mda' dang rin po che dang pad+ma dang gter chen po dang bcud dang bcud len dang rgyal srid la sogs pa bsgrub par bya ba'i phyir ni bdag tha mal pa'am pha rol tha mal pas zla ba nya nas brtsams te rgyas pa'i sbyin sreg bya'o/ /de la dkyil 'khor gyi lho phyogs su sa gzhi ser po la</text></item>
<item><p>308b.7</p><section></section><text>khru do ba thabs su ni khru gang ba khyer gyi bar la sor brgyad dpangs su yang sor brgyad pa'i be d+hi kas bskor ba la/ dbus na 'khor lo rtsibs brgyad pa la rdo rje rin po che dang ldan pa/ rin po che zur brgyad pa lta bu'am/ zur bzhi pa lta bur brkos la thab khung byas te sa mdog ser</text></item>
<item><p>309a.1</p><section></section><text>po dang dri dang bdud rtsis thab khung dang de'i sa phyogs nye bar byugs la/ me tog ser po'am me tog khra bo dgram par bya'o/ /bud shing ni 'brog gi lci ba ma gtogs par sngar brjod pa nyid kyi 'bras bu dang bcas pa'o/ /lhag ma ni las thams cad pa'i cho</text></item>
<item><p>309a.2</p><section></section><text>gar gsungs pa bzhin no/ /rgyas pa'i sbyin sreg gi cho ga'o/ /bsad pa dang skam pa dang bskrad pa dang sdang ba dang rengs pa dang rmongs pa dang lus skems pa la sogs pa'i las bsgrub par bya ba'i phyir mngon spyod kyi sbyin sreg bya ste/ de la dkyil 'khor gyi byang phyogs su rtsub cing skam</text></item>
<item><p>309a.3</p><section></section><text>pa'i nam mkha' lta bu'i sa gzhi nag po la sor nyi shu pa zabs su sor bcu pa dbus su ni rtse gsum pa'i rtse mor sor brgyad pa'i rdo rjes byin gyis brlabs pa/ steng du sor gsum por la zhed dang dpangs su ni sor gsum pa kha khyer gzhol bas bskor ba'i bi d+hi ka'am mgo byang du bltas</text></item>
<item><p>309a.4</p><section></section><text>pa'i zur gsum nag po'i thab khung byas la/ sa bdag dang dur khrod kyi thal ba dang bong bu dang rnga mo la sogs pa'i lci ba ji snyed pas byugs la dri mi zhim pa dang / me tog sngon po dang dmar po dang so ba'i 'bru la sogs pas dgram par bya'o/ /de la sngar brjod pa'i snod du dri ngan pa'i</text></item>
<item><p>309a.5</p><section></section><text>chu dang ko tra ba dang / mi dang ba lang dang bong bu'i chu me tog dang bcas pa la sngags yi ge phaT kyi mtha' yis sngar bzhin du yongs su bzlas la g.yas kyi char yongs su gzhag par bya'o/ /yungs kar ser po dang 'bru mar tshan de dang me tog dang tshwa dang ske tshe dang / dur khrod kyi</text></item>
<item><p>309a.6</p><section></section><text>thal ba dang / rkang pa'i rdul dang nim pa'i lo ma dang bong bu dang rnga mo la sogs pa'i lci ba dang skra dang brdungs la/ bya rog la sogs pa rnams kyi dang byi la'i gcin rtug dang / tsher ma dang / gseg ma dang rus pa'i phye ma dang khrag so ru dang sha dang dug dang khrag dang ske tshe dang smyo ba'i 'dab</text></item>
<item><p>309a.7</p><section></section><text>ma'i khu bas sbyar la/ las thams cad pa'i sngags kyis bzlas pa'i chu dang / thal ba dang bsnun pa dang sol ba dang dug la sogs pa dang bsres la rdzas 'di rnams kyis dgra'i sprul pa'i gzugs brnyan byas la bsreg rdzas bya'o/ /mi tshil gyi mar me yang g.yon gyi</text></item>
<item><p>309b.1</p><section></section><text>char bzhag go/ /bud shing ni tsha ba dang tsher ma can dang / kha ba dang / dring ba dang shing las skyes pa'am/ yang na dur gyi shing ngam bong bu dang rnga mo'i lci ba skam po'o/ /nim pa dang seng ldeng dang ko b+hi d+ha dang b+ha la ta ka dang ma da na'i shing las skyes pa'am/ tsha ba dang tsher ma dang bcas pa'am/ </text></item>
<item><p>309b.2</p><section></section><text>kha ba'i shing las skyes pa'am dur khrod kyi shing las skyes pa rtsa ba'i cha nas bcad la yam shing bya ste/ sor bcu pa la me tog dang bcas pa rtse mo rno ba 'bru mar tshan de la rtse mo gnyis bsnyug go/ /dur khrod kyi mi rus las skyes pa'am/ /dur khrod kyi shing las skyes pa'am/ </text></item>
<item><p>309b.3</p><section></section><text>rdo las byung ba'am/ gdol ba'i khyim nas byung ba'i me yis so/ /kha dog nag po skra gyen du 'bar ba/ mig dmar ba mche ba gtsigs pa gdong khro gnyer dang bcas pa/ khro la 'jigs su rung ba/ gsus pa 'phyang ba/ bong thung ba gos nag po gyon pa/ mchod phyir thogs</text></item>
<item><p>309b.4</p><section></section><text>pa dang ldan pa/ 'bar zhing kha gdangs pa'i me lha'o/ /khro zhing gos sngon po bgos pa'i thor tshugs me tog dang ldan pa/ gos dang khrag dang chus brlan par byas shing khengs pa'i mig can/ khro gnyer gyi gdong dang ldan pa rkang pa g.yon pas g.yas pa mnan pa/ so</text></item>
<item><p>309b.5</p><section></section><text>yis so la mnan cing stan dang bral te bsgrub bya'i gzugs brnyan gyi lto ba la tsog bur 'dug pa'am/ khro bo'i skyil krung bcings la kha lho ru blta zhing snying rje'i khros pas dkon mchog gsum la gnod pa'i dgra bzlog par bya ba'i phyir mar ngo gang yang rung ba nas brtsams te/ </text></item>
<item><p>309b.6</p><section></section><text>nyin phyed dam mtshan phyed na khro ba nyid kyis tshad mar byas te/ pus mo gnyis las phyi rol tu lag pa byas la lag pa g.yos pas mtshon rnon po blangs te/ bsreg bya la bcad cing bcad cing lag pa g.yon gyis sdigs mdzub byas te/ phaT a mu ka s+ya a b+hi tsa raM ku ru phaT</text></item>
<item><p>309b.7</p><section></section><text>ces pa'i sngags brjod la bsreg par bya ste/ mngon spyod kyi sbyin sreg bya ste/ sdang ba la ni khyad par du bskul ba'i mtshams su/ oM dzrIM swA hA/ hU~M a mu kaM bi de sha ya/ bskrad pa la ni oM khaM swA hA/ hU~M a mu ka u ts+tsha tra na ya hU~M/ rengs pa dang rmongs pa dag la ni oM hU~M hU~M swA hA/ </text></item>
<item><p>310a.1</p><section></section><text>bau ShaT a mu kaM s+t+waM m+b+ha ya mo ha ya bau Sha Ta/ bsad pa la ni oM g+hu swA hA/ phaT a mu kaM mA ra ya phaT/ de ltar gzhan la yang ngo / /sbyin sreg gi lha dgyes te rang gi snying ga'i sa bon las khro bo spros te rdo rje zhags pa dang me mdag gi char gyis bsgrub bya</text></item>
<item><p>310a.2</p><section></section><text>la bkang zhing mtshon cha du mas btab cing srog dang bral te bde bar gshegs pa nyid la sbyar nas spros pa rnams bdag nyid la bsdus par blta'o/ /'di ni mngon spyod kyi sbyin sreg gi cho ga'o/ /lha dang klu dang gnod sbyin dang dri za dang lha ma yin dang nam mkha' lding dang mi'am ci dang</text></item>
<item><p>310a.3</p><section></section><text>bud med kyi dkyil 'khor dang bcas pa dang mi'i dbang po la sogs pa rnams dbang du bya ba dang dgug pa'i phyir dbang gi sbyin sreg gam dgug pa'i sbyin sreg bya ste/ de la dkyil 'khor gyi shar phyogs sam dgug pa la ni nub nyid du ste/ sa phyogs dmar po b+ha ga'i rnam pa'am</text></item>
<item><p>310a.4</p><section></section><text>zla ba phyed pa'i rnam pa la dbus su rdo rje pad+mas byin gyis brlabs pa'o/ /dgug pa la ni dbus su rdo rje rtse gcig pa'i rnam pa'i rdo rje lcags kyus byin gyis brlabs pa ste/ de gnyis ka yang zhi ba'i thab khu ba ltar brko zhing kha khyer la sogs pa'i tshad dang ldan pa'i thab khung byas</text></item>
<item><p>310a.5</p><section></section><text>te/ sa dmar po dang dris nye bar bskus la me tog dmar pos kyang brgyan cing chu shing la sogs pa'i 'dab mas kyang dgab par bya'o/ /sngar brjod pa'i snod na gnas pa'i chu dang me tog dmar po dang drir ldan pa la yi ge ho'i mtha'i sngags kyis g.yon phyogs su bzla'o/ /dgug</text></item>
<item><p>310a.6</p><section></section><text>pa la ni g.yas phyogs su gzhag par bya zhing pri yang khu dang tsam pa ka dang puN+Da rI ka dang nA ga ge sar dang ke sa la dang ku tsa la dang a sho ka ste/ nags las byung ba'i lo ma dang bcas pa sor lnga pa zhi ba'i skabs su gsungs pa'i skyon dang bral ba'i yam shing ngo / /skyur ba'i 'bras bu</text></item>
<item><p>310a.7</p><section></section><text>dang ut+pa la dmar po dang me tog dmar po'i 'bras bu ste/ gzhan yang rang rang gi brtag pa las gsungs pa'i bsreg rdzas ni g.yas su'o/ /dgug pa la ni de dag nyid g.yon du ste/ lcags kyu'i rnam pa'i tsher ma dang gzhag par bya'o/ /nim pa dang sgyur ba'i shing las skyes pa dang gzhan yang me tog</text></item>
<item><p>310b.1</p><section></section><text>tu bcas pa'i bud shing ni dbang la'o/ /dgug pa la ni tsher ma dang bcas pa'i bud shing ngo / /me ni smad 'tshong ma'i khyim mam smad 'tshod ma ma yin pa gar mkhan gyi rigs kyi khyim gyi me'o/ /dgug pa la ni gar mkhan gyi shul lam lam po che'i me'o/ /kha dog dmar po'i 'od dang</text></item>
<item><p>310b.2</p><section></section><text>ldan pa'i me lha gdan dang bcas pa gos dmar po gyon pa mchod phyir thogs pa dang ldan pa'o/ /gos dmar po gyon cing cod pan la me tog gis dkris la/ khro bo'i nga rgyal spangs la chags pa'i yid kyis rdo rje skyil mo krung gis 'dug ste/ kha nub tu phyogs pas so/ /dgug pa la ni</text></item>
<item><p>310b.3</p><section></section><text>cung zhing sngags pas kha gyen du bltas la/ oM a swA hA/ oM a mu kaM ba shiM ku ru hoH/ oM hU~M swA hA/ dza a mu kaM A kA R+Sha ya dzaHzhes pa'i sngags brjod la/ nam phyed na dbang gi sbyin sreg gam/ dgug pa'i sbyin sreg go/ /sbyin sreg gis lha mgu nas rang gi lus kyis sprin spro ste/ /me tog</text></item>
<item><p>310b.4</p><section></section><text>nag po dang dmar po kha bye ba las byas pa'i gzhu rna drung du bkang pa ut+pala'i sdong bu mda' yis bsgrub bya'i snying gar bsnun te dbang du byed pa dang dgug pa la ni ut+pal dmar po'i sdong bu'i zhags pas bcings shing me tog dmar po las byas pa'i lcags kyus snying gnas bzung ste bkug</text></item>
<item><p>310b.5</p><section></section><text>nas sgrub po'i rkang pa'i drung du gdab par byas nas rang gi lus kyi sprin rang nyid las 'dus par bsgom par bya'o/ /dbang dang dgug pa'i sbyin sreg gi cho ga'o/ /las thams cad pa'i sbyin sreg ni ji ltar grags pa'i las rkyang bas bya'o/ /de la yang gsungs pa'o/ /'dis tshe 'phel</text></item>
<item><p>310b.6</p><section></section><text>bar bya ba'i phyir mar la bsnyugs pa'i dUr ba dang bcas pa bsreg par bya zhing bsrung ba'i don du ni de bzhin du til mar la bsnyugs te ku shas bsreg par bya zhing / rang 'dod pa'i lha bsgom par bya'o/ /sngags kyi mthar ni ji ltar yang dag par bskul ba'i tshig dang / rdzas dang</text></item>
<item><p>310b.7</p><section></section><text>bya ba dang bsgom pa dang sngags dang / sa bon la sogs pa'i khyad par yang sngon dang sngon du 'brang bas sbyang bar bya'o/ /de ltar na ji lta ba bzhin gyi tshes dang dus dang ji ltar skabs yod pa'am/ de la mos pas ji srid du mngon par 'dod pa'i zhi ba la sogs par gyur pa de srid du</text></item>
<item><p>311a.1</p><section></section><text>sbyin sreg bya'o/ /de yang / tha mal gnas la rgyas pa bya/ /nad kun la ni zhi ba ste/ /sdang ba kun la gsad bya zhing / /bdag gi don 'dod dbang gis bya/ /zhes gsungs so/ /de nas phyi'i sbyin sreg byas pa'i sngags pas rdzas dang bdag</text></item>
<item><p>311a.2</p><section></section><text>dang lha rnams rnam par dag pa'i sgo nas bsam par bya zhing byams pa dang bzod pa dang brtson 'grus dang stong pa nyid dmigs par bya zhing / kun rdzob kyi bden pa dang don dam pa'i bden pa dang kun 'byung gi bden pa la dgod par bya'o/ /nyan thos dang rang sangs rgyas dang</text></item>
<item><p>311a.3</p><section></section><text>theg pa chen po dang lam dman pa dang 'bring dang lhag pas rnam par grol ba'i khyad par gyis sangs rgyas kyi go 'phang 'grub par bya'o/ /de yang / phyir ni rnam pa gsum ldan te/ /gnas gsum po la gsum gnas na/ /haM gi las rnams gsum po ni/ /'grub par</text></item>
<item><p>311a.4</p><section></section><text>de bzhin gshegs pas gsungs/ /haM gi las ni mi shes par/ /gang dag gzhan du byed pa ni/ /sngags kyi ye shes spangs pa yis/ /rmongs pas 'bras bu thob pa med/ /ces gsungs so/ /de ltar mngon par 'dod pa'i dngos grub kyi phyir sgrub pa po rnams la yun</text></item>
<item><p>311a.5</p><section></section><text>mi ring ba nyid kyis 'grub par 'gyur te/ slar yang myur du goms par bya ba'i phyir 'di ltar bsam par bya ste/ 'di ltar skabs su sbyin sreg thams cad la ni gang 'di dag sa dang thab khung ku sha dang me tog dang bsreg rdzas dang snod dang chu dang bzang zhal blugs gzar dang dgang gzar dang</text></item>
<item><p>311a.6</p><section></section><text>yam ging dang bud shing dang me lha dang 'dod pa'i lha dang dkyil 'khor mchod pa'i bdag nyid la sogs pa thams cad ni rang bzhin gyis yongs su dag cing chos kyi dbyings kyi rang bzhin du gyur pa'o zhes nges par bya'o/ /haM yig yan lag 'bras skyes pa/ /de las gzhan dag</text></item>
<item><p>311a.7</p><section></section><text>bshad pa ni/ /ma brjod na yang bdag nyid kyis/ /mkhas pas shes par byas te gzung / /sa gzhi zhing sa 'phel bar byed/ /thab kyis khyim ni 'phel byed cing / /mar gyis thams cad 'byor bar byed/ /yam shing gis ni gzi byin bskyed/ /shing gis lhag par</text></item>
<item><p>311b.1</p><section></section><text>dpa' bar byed/ /ku shas srung ba thams cad byed/ /dkar pos sa gzhi zhi bar byed/ /khre yis rgyas par byed par brjod/ /til gyis sdig pa 'phrog par rigs/ /so bas nor dang so pa 'dren/ /sran mas stobs ni che bar byed/ /nas byin pas ni rlung gi shugs/ /</text></item>
<item><p>311b.2</p><section></section><text>'dar ba yis ni tshe 'phel byed/ /gro yis nad rnams nyams pa dang / /sbrang rtsi 'o mas shes rab ste/ /zho zan bde ba thams cad ster/ /'dod pa'i lha dang me yis ni/ /de bzhin 'dod pa'i dngos grub ste/ /lhag mas las kyi rjes mthun par/ /zho sogs las ni byed par</text></item>
<item><p>311b.3</p><section></section><text>shes/ /blugs gzar shes rab gong ma thabs/ /de nyid sbyor ba gnyis med bsgom/ /de nas rnam par byung ba'i mar/ /ye shes chen po'i bdud rtsir byed/ /bdag dag rgyu dang mi rgyu dang / /me lha de yis tshim par bya/ /de ltar gang zhig sbyin sreg byed/ /de ni 'dod pa'i</text></item>
<item><p>311b.4</p><section></section><text>snod du gyur/ /sbyin sreg gi cho ga'o/ /de ltar sbyin sreg gi cho ga byas nas dkyil 'khor du 'jug par bya ste/ de nas lha'i 'khor lo la mngon sum bzhin du bltas la/ sngar gsungs pa'i cho gas dkyil 'khor la yang dag par mchod pa dang bstod pa dang / bdud rtsi</text></item>
<item><p>311b.5</p><section></section><text>myang ba la sogs pa byas nas bzla bar bya'o/ /de nas slob ma rnams la dbang sogs bsdu bar 'dod pa'i sngags pas rigs kyi gtso bo la bla ma byas te/ 'chad par 'gyur ba'i slob ma gzhug pa'i cho gas bdag nyid dang por dkyil 'khor du 'jug pa'i bdag nyid kyis/ </text></item>
<item><p>311b.6</p><section></section><text>rigs kyi bdag pos dbang mtha' dag gi bar rdzogs par byas la/ de nas 'di ltar las thams cad dang rjes su gnang ba thob nas dkyil 'khor du slob ma gzhug pa'i don du zag pa med pa'i bde ba chen po rdo rje 'dzin pa'i rang bzhin de kho na nyid kyi gzugs brnyan lta bu'i</text></item>
<item><p>311b.7</p><section></section><text>chos thams cad kyi bdag nyid gnyis su med pa'i ye shes kyi lus dkyil 'khor gyi 'khor lo'i rang bzhin dang bden pa dang dran par bya ba'i phyir dga' bas tshigs su bcad pa 'di nyan du gzhug go/ /nam mkha'i las byung mtshan ldan phyir/ /gdod ma med pa'i</text></item>
<item><p>312a.1</p><section></section><text>gter gyi mchog /sems dpa'i rdo rje chen po'i dngos/ /dpal ldan kye rdor sogs bdag sgrubs/ /dngos grub chen po kun gyi mchog /dbang phyug chen po lhag pa'i lha/ /rdo rje 'dzin pa kun gyi rgyal/ /don dam mi 'gyur bdag la sgrubs/ /skyon</text></item>
<item><p>312a.2</p><section></section><text>rnams kun dang bral ba ste/ /'dod chags kun gyis rjes chags khyod/ /'dod chags che la dgyes chen po/ /bcom ldan bdag la de nyid sgrubs/ /shin tu dag pa rnams kyi mchog /gdod ma nas grol de bzhin gshegs/ /kun du bzang po kun gyi mchog /byang chub</text></item>
<item><p>312a.3</p><section></section><text>sems dpa' bdag la sgrubs/ /dngos grub chen po kun gyi mchog /dbang phyug che mchog phyag rgya ni/ /dngos grub rdo rje mthar thug pa/ /rdo rje snying po'i bdag por gyur/ /sems can kun gyi yid khyab pa'o/ /sems can kun gyi snying la gnas/ /sems can kun gyi yid</text></item>
<item><p>312a.4</p><section></section><text>nyid ni/ /'dod mchog dam tshig rnams kyi mchog /bden pa gang gis ye shes te/ /shes rab thabs dag dkyil 'khor la/ /bden pa de yis mgon po bdag /khyod kyis 'dod pa yongs su rdzogs/ /chos rnams gzugs brnyan lta bu ste/ /dag cing dang la rnyog pa med/ /</text></item>
<item><p>312a.5</p><section></section><text>gzung du med cing brjod du med/ /rgyu dang las las mnyam par byung / /de nyid las byas de bzhin nyid/ /ces bya ba'i bden pas/ /gzugs brnyan gsal por dri med par/ /de nas dkyil 'khor nas byung ba'i slob dpon gyi zhabs gnyis la dkyil 'khor sngon du 'gro bas</text></item>
<item><p>312a.6</p><section></section><text>phyag 'tshal la/ /drang bar bya ba'i phyir slob mas gsol ba gdab par bya ba ni 'di ltar gsol ba gdab par bya'o/ /'khor lo phyir mi ldog pa'i dbang / /mgon pos bdag la stsal nas ni/ /dkyil 'khor lha yi de nyid dang / /slob dpon las kyang gsung du gsol/ /sangs</text></item>
<item><p>312a.7</p><section></section><text>rgyas kun gyi dam tshig rnams/ /sdom pa gsang ba rnams kyi mchog /sems can rnams kyi don gyi rgyus/ /bdag ni rtag tu slob dpon gyur/ /de nas 'di ltar gsol ba btab nas bla mas dkyil 'khor gyi bdag po la gsol ba btab par bya ste/ bdag che ge mo ming 'di zhes/ /byang chub sems</text></item>
<item><p>312b.1</p><section></section><text>ni gzung ba la/ /dam tshig sdom par ldan par ni/ /gsang ba'i dkyil 'khor 'di ru 'tshal/ /zhes bya bas so/ /de nas slob dpon gyis brjod par bya ste/ gsang ba chen po'i rigs dag pa/ /gsang chen yongs su gzung ba yi/ /bdag nyid chen po khyod 'dod dam/ /'chal</text></item>
<item><p>312b.2</p><section></section><text>zhes slob mas kyang brjod par bya'o/ /de nas slob dpon gyis lus la khrus dang dri zhim po dang me tog gi phreng ba dang gos dmar po cod pan dang bcas pa la gdong pa gos dmar pos bkab la yon phul te/ a khaM bI ra hU~M/ zhes bya ba'i sngags kyis me tog gi phreng ba bzung la/ las</text></item>
<item><p>312b.3</p><section></section><text>thams cad pa'i sngags bzlas pa'i bum pa'i chus gtor la/ slob ma 'dod pa'i lha'i gzugs la mig dang lus la sogs pa byin gyis brlabs par rnam par bsams nas/ yol bas bcad pa byas nas dkyil 'khor du gzhug par bya ba'i phyir kye snying du sdug pa khyod su yin zhes</text></item>
<item><p>312b.4</p><section></section><text>dri bar bya'o/ /des kyang skal bzang snying du sdug pa bdag go zhes brjod par bya'o/ /de nas bla mas kyang me tog la sogs pas yang dag par mchod de/ de yi ge hU~M gis shar sgor gzhag par bya'o/ /de nas 'di'i snying gar oM yo ga tsit+ta ut+pa da ya mi zhes bya ba'i sngags</text></item>
<item><p>312b.5</p><section></section><text>kyis rnal 'byor du sems bskyed do/ /oM su ra tes ma ya s+t+waM ho sid+d+hi badzra ya tha su khaM zhes bya ba 'dis snying gar me tog dang bcas pa'i rdo rje gzhag par bya'o/ /de nas 'di la de bzhin gshegs pa thams cad kyis de ring khyod byin gyis brlab par 'gyur ro/ /khyod kyis 'di</text></item>
<item><p>312b.6</p><section></section><text>de bzhin gshegs pa thams cad kyi mchog gi gsang chen gyi dkyil 'khor du ma zhugs pa rnams la brjod par mi bya zhing / gzhan dad pa med pa rnams la brjod par mi bya'o/ /de nas las thams cad pa'i sngags sam/ Tak+ka'i sngags kyis slob ma drangs la/ a khaM bI ra</text></item>
<item><p>312b.7</p><section></section><text>hU~M zhes bya ba'i sngags kyis yol ba'i nang du bcug la slob dpon dang dkyil 'khor la phyag byas nas slob mas 'di skad brjod par bya'o/ /oM de bzhin gshegs pa thams cad kyi bsnyen bkur gyi phyir bdag nyid dbul bar bgyi'o/ /oM slob dpon rnams kyi bsnyen bkur</text></item>
<item><p>313a.1</p><section></section><text>gyi phyir bdag nyid dbul bar bgyi'o/ /oM sems can rnams kyi bsnyen bkur gyi phyir bdag nyid dbul bar bgyi'o zhes bya bas so/ /de nas 'di skad ces brjod par bya'o/ /deng 'dir khyod de bzhin gshegs pa thams cad kyi rigs su zhugs</text></item>
<item><p>313a.2</p><section></section><text>kyis de bas na ngas kyang rdo rje ye shes bskyed par bya ste/ ye shes gang gis de bzhin gshegs pa thams cad kyi dngos grub kyang thob na dngos grub gzhan lta smos kyang ci dgos/ /khyod kyis 'di ni dkyil 'khor ma mthong ba'i sngon du brjod par mi bya'o/ /des dam tshig nyams</text></item>
<item><p>313a.3</p><section></section><text>par gyur ta re zhes bya bas so/ /de nas slob ma'i spyi bor rdo rje bkod la/ 'di de rdo rje dam tshig ste/ /gal te khyod kyis tshul 'di ni/ /'ga' zhig drung du bzlas gyur na/ /mgo bo dag ni gshegs par byed/ /ces bya bas so/ /de nas snying gar rdo rje bkod la/ /oM rdo rje</text></item>
<item><p>313a.4</p><section></section><text>sems dpa' nyid kyang ni/ /de ring khyod kyi snying la gnas/ /gal te khyod ni smra byed na/ /skad cig de la 'bigs par 'gyur/ /zhes bya ba 'dis mnas bsgags la/ /bdud rtsi lnga dang bsres pa'i dri zhim po'i chus yi ge gsum gyis byin gyis brlabs la/ oM badzra ma ho da</text></item>
<item><p>313a.5</p><section></section><text>ka zhes bya ba 'dis lan bdun bzlas te/ 'di de dmyal ba'i chu yin te/ /dam tshig 'das na sreg par byed/ /dam tshig bsrungs na dngos grub ster/ /rdo rje bdud rtsi'i chu 'thung shig /ces brjod la blud par bya'o/ /de nas slob ma dam bcas pa brtan par bya ba'i phyir 'di skad</text></item>
<item><p>313a.6</p><section></section><text>brjod par bya'o/ /deng nas bzung steng ni khyod kyi phyag na rdo rje ste/ /gang nga yis brjod pa 'di dag khyod kyis bya zhing / nga la khyod kyis brnyas par yang mi bya'o/ /nyam nga ba ma spangs par 'chi ba'i dus byas te dmyal bar ltung bar gyur ta re zhes bya bas so/ /de nas sarba ta thA ga</text></item>
<item><p>313a.7</p><section></section><text>ta shwA d+hi tiSh+ThA na ta ma badzra swA hA/ zhes brjod du bcug la de'i snying gar sa'i dkyil 'khor la~M yig las skyes pa gru bzhi pa ser po zur bzhir rdo rje rtse gsum pa'i yi ge hU~M gis byin gyis brlabs pa bsgom par bya'o/ /mgrin par ni chu'i dkyil 'khor ba~M yig las skyes pa</text></item>
<item><p>313b.1</p><section></section><text>zlum po dkar ba bum pas mtshan pa/ a'i yi ges byin gyis brlabs pa bsgom par bya'o/ /de nas spyi bor rlung gi dkyil 'khor yaM yig las skyes pa gzhu'i rnam pa nag po/ /mtha' gnyis su dar dpyangs g.yo bas mtshan pa dbus su ha~M gis byin gyis brlabs</text></item>
<item><p>313b.2</p><section></section><text>pa bsam zhing / rkang mthil gnyis su dz+dza yig yang dag par 'bar ba bsam par bya'o/ /de nas de'i 'og tu rlung gi dkyil 'khor gyi steng du ra~M yig las skyes pa'i me'i dkyil 'khor kha dog dmar po zur gsum pa bsgom par byas la des snang bar byas te/ dril bu</text></item>
<item><p>313b.3</p><section></section><text>dkrol la A be+e sha ya s+t+waM b+ha ya ra ra ra ra/ tsa la ya tsa la ya/ hU~M a dz+haiMHzhes bya ba'i sngags kyis bskul la ji srid du babs kyi bar du dbab par bya'o/ /yang na slob ma'i rkang pa'i 'og tu rlung gi dkyil 'khor las sa bon gyis byin gyis brlabs pa bsgoms la/ des de bskul bar bsgom par bya'o/ /de</text></item>
<item><p>313b.4</p><section></section><text>nas yang drag po'i gar dang bcas pas dril bu dkrol zhing / oM li le li le hU~M zhes bya ba'i sngags babs kyi bar du brjod la/ de babs par rig nas kyang 'dod chags rdo rjer bsams la de'i lce la AHyig dmar po bsgoms la/ rdo rje smros shig ces brjod par</text></item>
<item><p>313b.5</p><section></section><text>bya'o/ /de nas de babs pa la brtan par bya ba'i phyir tiSh+Tha badzra zhes brjod par bya'o/ /de ltar dris pa dang dge ba dang mi dge ba smra bar 'gyur ro/ /de nas oM tiSh+Tha badzra sa ma ya pra ti sa li te hU~M hU~M ho ho swA hA/ zhes bya ba'i sngags kyis babs pa brtan par bya zhing / </text></item>
<item><p>313b.6</p><section></section><text>tshigs su bcad pa 'dis bden pa'i byin rlabs bdar bar bya'o/ /yang dag dkyil 'khor 'di ru ni/ /bdag gis slob ma rab gzhug pas/ /lha rnams kyi ni rim pa ni/ /ji ltar bsod nams de ltar 'gyur/ /'di yis dngos grub ci 'gyur ba/ /de yi rigs ni snod</text></item>
<item><p>313b.7</p><section></section><text>yin te/ /gang 'di'i bsod nams rjes mthun pa/ /de 'dra'i dkyil 'khor dag tu 'gyur/ /zhes bya bas so/ /de nas de'i mig gis ci mthong zhes dri bar bya'o/ /des brjod pa'i dkar po dang / ser po dang / dmar po dang / nag po'i dkyil 'khor gyi snang bas zhi ba dang</text></item>
<item><p>314a.1</p><section></section><text>rgyas pa dang dbang dang mngon spyod kyi dngos grub tu 'os pa de la rim pas brjod par bya'o/ /de nas gzung ba'i me tog gi phreng ba yi ge hU~M gis 'phangs la/ pra tIts+tsha ho zhes brjod par bya'o/ /de nas dngos grub dman pa dang mchog me tog lhung ba lhas</text></item>
<item><p>314a.2</p><section></section><text>mtshon par bya'o/ /lha rnams kyi ni khyad par las/ /de bzhin gnas la gus pa yi/ /sangs rgyas la lhung me tog de/ /dbu snyan gtsug tor dbu skra na/ /dngos grub phyag rgya cher gsungs te/ /sngags la mngon par sbyar nas 'gyur/ /spyan dang zhal gyi phyogs cha na/ /</text></item>
<item><p>314a.3</p><section></section><text>sngags kyi dngos grub dag tu gsungs/ /sku yi stod du dngos grub mchog /sku smad na ni 'bring du bshad/ /'og char dngos grub tha ma ste/ /mchog ni byang chub ces su bshad/ /'bring gis dbang phyug dngos grub ste/ /tha ma yis ni nor rnams grub/ /'di yis rim pa</text></item>
<item><p>314a.4</p><section></section><text>thams cad ni/ /bdag med ma rnams la yang nges/ /gzhan du lha rnams gdan la ni/ /dngos grub gsum gyi rnam par ston/ /ji ltar bor ba'i me tog de/ /gzugs brnyan las ni ring lhung na/ /de yi dngos grub ring bar 'gyur/ /nye ba nyid na 'dir 'gyur te/ /sngags pa rnams</text></item>
<item><p>314a.5</p><section></section><text>la phan pa'am/ /phan 'dogs rab tu 'dzin pa ste/ /de yi spyod yul lhung gyur na/ /de ni de yi rigs su shes/ /'phangs pa'i me tog phreng ba de/ /gal te bar du lhung gyur na/ /gang la nye gyur phreng ba de/ /de ni de yi rigs su ston/ /gal te maN+Dal 'das na ni/ /gal te de ni</text></item>
<item><p>314a.6</p><section></section><text>ltung gyur na/ /de yi dngos grub gzhan 'gyur te/ /'di yis dad pa bcos ma'o/ /gal te rgya la phreng ba de/ /phreng ba re khAr lhung gyur na/ /zhi byas slar yang phreng ba ni/ /de ni nan tan gyis gtor bya/ /slar yang de la nye gyur na/ /blo ldan gyis ni slar mi dor/ /de la dngos grub</text></item>
<item><p>314a.7</p><section></section><text>thob pa min/ /gar yang nges med blo ldan kye/ /gnyis kyi bar du mnyam pa dang / /phyir lhung ba la 'bras bu med/ /zhi byas slar yang blo ldan gyis/ /phreng ba de ni dor bar bya/ /thig gi rnam par shes pa nyid/ /gzhan med rtag par snying po lhung / /de yi spyod yul de shes nyid/ /</text></item>
<item><p>314b.1</p><section></section><text>phred ba ru ni rab tu grags/ /de la sogs pa rnam pa yis/ /gal te yang dag ldang ma yin/ /slar yang phreng ba 'phang bar bya/ /de ltar gsum yin spang bar bya/ /me tog dor ba'o/ /de nas me tog lhung ba las lha shes par bya ste/ slar yang 'phangs pa'i me tog blangs te blangs</text></item>
<item><p>314b.2</p><section></section><text>nas kyang / /'di ni mnyes shing stobs po che/ /zhes brjod la slob ma'i spyi bor bcing bar bya'o/ /phreng ba'i dbang ngo / /de nas slob ma'i mig dag la yi ge oM 'bar ba dang ldan par bsgoms la/ oM de ring rdo rje sems dpa' nyid/ /mig rnams 'byed pa rnams kyi mchog// </text></item>
<item><p>314b.3</p><section></section><text>rdo rje'i mig ni bla med par/ /mig rnams thams cad dbye bar bya/ /zhes brjod la gdong bcings pa bkrol la/ /kye rdo rje'i mthong ba brjod par bya ba ni so so'i lha rnams kyi ming dang / dkyil 'khor gyi bdag po'i ming sngon du 'gro ba nas brtsams te/ dkyil 'khor bstan par bya'o/ /</text></item>
<item><p>314b.4</p><section></section><text>de nas bla ma dgyes nas slob ma la 'di skad brjod par bya'o/ /deng nas dad pa bskyed byos la/ /dkyil 'khor 'di ni blta bar bya'o/ /khyod ni sangs rgyas rigs su skyes/ /rig pa'i sngags ni byin gyis brlabs/ /grub pa'i rnal 'byor de dag dang / /'byor pa thams cad</text></item>
<item><p>314b.5</p><section></section><text>mngon du gyur/ /dngos grub rgyus ni dam tshig skyongs/ /sngags kyi dngos la 'bad ldan gyis/ /de nas slob mas kyang bla ma'i zhabs ngag la btung de 'di skad brjod par bya'o/ /oM badzra maN+Da la ma hA maN+Da la pra ti ho\u0f85haM/ /oM yo ga maN+Dal ma hA maN+DalaM/ /dar si ho\u0f85haM/ </text></item>
<item><p>314b.6</p><section></section><text>oM gu h+ya maN+Dal ma hA maN+Dal Da k+Shi ho\u0f85haM/ zhes bya bas so/ /slob ma gzhug pa'i cho ga'o// //de nas bla ma dang slob ma'i dge ba spel bar bya ba'i phyir bkra shis kyi tshigs su bcad pa gsum blang bar bya'o/ /bkra shis dam pa gang zhig sems can ma lus phan zhing mos</text></item>
<item><p>314b.7</p><section></section><text>pa yis/ /dpal ldan khrag 'thung skyon rnams mang po rnam par sel mdzad pa/ /rig pa'i yan lag chags pa'i bde ba'i bdag nyid legs nyams pa'i/ /dbang rnams mchog la yang ni des ni bkra shis gyur par shog /bkra shis gang zhig lha dang mi dang lha ma yin</text></item>
<item><p>315a.1</p><section></section><text>gyis mchod/ /ltag na med pa'i chos rnams dag ni de yis gsungs pa dang / /'jig rten gsum po rnams su bdag med par ni rnam bshad pa/ /dbang rnams mchog la yang ni des ni bkra shis gyur par shog /bkra shis gang zhig mchog gi chos rnams rtag</text></item>
<item><p>315a.2</p><section></section><text>par 'dzin mdzad pa'i/ /lha yi tshogs ni rgyal ba'i sras po'i tshogs kyi bdag /bkra shis bzang po sems can phan 'dogs mdzad pa rnam pa bzhi/ /dbang rnams mchog la yang ni des ni bkra shis gyur par shog /de nas/ byang chub rdo rje sangs rgyas rnams/ /ji ltar che</text></item>
<item><p>315a.3</p><section></section><text>ba'i chen po gsal/ /bdag la drang ba'i don du ni/ /nam mkha' rdo rje la sogs stsol/ /zhes bya ba 'dis gsol ba btab pa dang / slob ma pad+ma la sogs pa'i gdan la 'dug cing / mi bskyod pa'i gzugs su bsams la/ /de bzhin gshegs pa thams cad dpal kye</text></item>
<item><p>315a.4</p><section></section><text>rdo rje'i gzugs dang ldan pas ye shes kyi chus gang ba'i rin po che'i bum pa bsnams nas dbang bskur bar rnam par bsams la/ rdo rje rin chen dbang bskur ni/ khams gsum kun gyis phyag byas pa/ /gsang ba gsum las mnyam byung ba/ /sangs rgyas rnams kyis</text></item>
<item><p>315a.5</p><section></section><text>bdag la stsol/ /zhes brjod la/ khu tshur gyi chu dang bcas pa'i rdo rje blangs la/ oM badzra a b+hi Shiny+tsa/ zhes brjod la 'khor los sgyur ba ltar dbang bskur bar bya'o/ /de la 'di ni dbang bskur ba'i rim pa ste/ dang po rnam rgyal bum pa'i chus/ /de'i 'og gau rI sogs bum</text></item>
<item><p>315a.6</p><section></section><text>chus/ /de 'og sbos mo sogs bum chus/ /chos kyi dbyings shin tu rnam par dag pa'i ye shes kyi ngo bo chu'i dbang zhes bya'o/ /de nas slob ma rin chen rgyal po'i gzugs su bsgoms la/ rang gi lha dang ldan pa'i gser la sogs pa las byas pa'i cod pan sngar brjod pa'i</text></item>
<item><p>315a.7</p><section></section><text>sngags kyis spyi bor bzhag la phyogs bcu na de bzhin gshegs pa'i rigs kyi bdag po'i gzugs kyi cod pan la zhugs par bsgoms la sngar bzhin du dbang bskur bar bsgom mo/ /mnyam pa nyid kyi ye shes kyi bdag nyid kyi cod pan gyi dbang zhes bya'o/ /de nas 'od</text></item>
<item><p>315b.1</p><section></section><text>dpag med kyi gzugs su de bsgoms la rdo rje'i rtse mo nas blangs te/ sangs rgyas rdo rje'i dbang gis ni/ /de ring khyod la dbang bskur gyis/ /'di de sangs rgyas thams cad nyid/ /dngos grub phyir ni rdo rje long / /zhes brjod la rdo rjes snying ga dang spyi gtsug dang mgrin pa rnams su</text></item>
<item><p>315b.2</p><section></section><text>reg par bya ste/ lag pa rnams su byin la sngar bzhin du dbang bskur bar bya'o/ /so sor kun du rtog pa'i ye shes kyi bdag nyid rdo rje'i dbang zhes bya'o/ /de nas don yod grub pa'i gzugs su rnam par bsgoms la/ dril bu lag pa g.yon par byin la rdo rje dang dril bur</text></item>
<item><p>315b.3</p><section></section><text>ldan pa'i lag pa gnyis 'khyud pa'i tshul dbyer med pa'i rnam pa la oM badzra a d+hi ba d+hi s+t+wAM a b+hi Shiny+tsa mi/ tiSh+Tha badzra sa ma ya staM zhes brjod la dbang bskur bar bya'o/ /bya ba nan tan gyi ye shes kyi bdag nyid dril bu'i dbang zhes bya ba'o/ /de nas de rnam par snang mdzad kyi</text></item>
<item><p>315b.4</p><section></section><text>gzugs su bsams la rdo rje dang dril bu spyi bor bzhag ste/ oM badzra satwa s+t+waM a b+hi Shiny+tsa mi/ badzra nA ma a b+hi She ka ta zhes brjod la/ kye dpal che ge mo rdo rje zhes bya ba'i rnam grangs 'dis rigs dang rjes su mthun pa nyid kyi tshul gyis 'khor los sgyur pa'i ming gi</text></item>
<item><p>315b.5</p><section></section><text>dbang bskur bar bya'o/ /'di ni me long lta bu'i ye shes kyi ngo bo nyid ming gi dbang zhes bya'o/ /dbang 'di rnams kyis ni sngags kyi rgyud nyan pa dang bshad pa dang sgrub pa la dbang du byas par 'gyur ro/ /de nyid kho na rig pa'i dbang gi ye shes rigs rnam pa lnga po de'i</text></item>
<item><p>315b.6</p><section></section><text>phyir dbang lnga zhes bya'o/ /gang gang snang ba de de rnams/ /de ni he ru ka dngos nyid/ /phal pa gang ni dag pa'i chos/ /sangs rgyas ye shes kyang de yin/ /rig pa'i dbang spyis byang chub nges par thob pa yin gyis/ khyad par gyi yang dag par rdzogs pa'i byang chub pa</text></item>
<item><p>315b.7</p><section></section><text>ma yin no/ /de bas nan tan gyis yang dag par rdzogs pa'i byang chub nges par thob par bya ba'i phyir slob dpon gyi dbang gi don du gnyer ba spyi'i sdom pa bzung zhing slob dpon gyi sdom pa bzung ba la brtul zhugs sbyin par bya'i gzhan du na lhung bstan pa dang dbugs</text></item>
<item><p>316a.1</p><section></section><text>'byin pa ma yin te/ de gnyis kyis ni phyir mi ldog pa'i sa la rab tu gnas pa'i phyir te/ bdag ni lung bstan to/ /bdag ni dbugs 'byin pa thob po zhes mos pa'i stobs kyis 'bad pa med pa'i nges pa thob pa'o/ /snod kyi bye brag mthong nas brtul zhugs</text></item>
<item><p>316a.2</p><section></section><text>ster ba ltar lung bstan pa dang / dbugs dbyung ba yang de kho na rig pas mi sbyin no/ /zhes gzhan dag na re'o/ /brgya la de bzhin du rjes su gnang ba yang byin nas sems can thams cad ces bya ba'i tshigs su bcad pa lnga po 'dis zhes ni gzhan dag na re'o/ /de nas gzhan</text></item>
<item><p>316a.3</p><section></section><text>yang rang gi lha'i phyag rgya bslabs la/ rtsa ba'i sngags sam snying po'i sngags brgya rtsa brgyad bzlas la slob ma de la sbyin par bya'o/ /nga yis khyod la bcom ldan sbyin/ /'dir ni nye bar gyur pa yin/ /zhes smra bar bya'o/ /nga yis khyod ni bcom ldan gzung / /bdag</text></item>
<item><p>316a.4</p><section></section><text>la nye ba ru ni gyur/ /zhes slob mas kyang brjod par bya'o/ /de nas bla mas khyod kyis sngags dang phyag rgya 'di dkyil 'khor ma mthong ba 'ga' zhig gi drung du smra bar mi bya'o/ /gleng gzhi des khyod dmyal bar gyur ta re zhes slob ma la brjod par bya'o/ /rig pa'i dbang gi tsho</text></item>
<item><p>316a.5</p><section></section><text>ga'o/ /de nas rig pa'i dbang dang slob dpon gyi sdom pa 'dzin pas phyag 'tshal te yon phul la/ byang chub rdo rjes sangs rgyas rnams/ /ji ltar che ba'i chen po gsal/ /bdag la'ang drang ba'i don du ni/ /nam mkha' rdo rje la sogs stsol/ /zhes bya ba'i gsol ba</text></item>
<item><p>316a.6</p><section></section><text>'di dang ldan pas sgo na gnas pa gzhug par bya zhing pad+ma 'dab ma brgyad pa bris la de'i steng du bzhag ste/ rang 'dod lha'i rnal 'byor gyis slob ma nam mkha' la gzhag la/ rang gi snying ga'i 'od zer las kha nas bton pa'i de bzhin gshegs pa thams cad dpal he ru ka'i</text></item>
<item><p>316a.7</p><section></section><text>gzugs dang ldan pas mchod pa rnam pa lnga dang gdugs dang rgyal mtshan dang ba dan dang rol mo dang bkra shis kyi glu dang ldan pas phyag na rin po che'i bum pa nas ye shes kyi chu gnas pas dbang bskur bar rnam par bsgom par bya ste/ rdo rje chen po'i dbang bskur ni/ /khams</text></item>
<item><p>316b.1</p><section></section><text>gsum gyis ni phyag byas pa/ /gsang ba gsum las mnyam byung ba/ /sangs rgyas kun gyi gsal gyur to/ /zhes brjod la pad+ma'i snod la gnas pa'i chus dbang bskur bar bya'o/ /de nas 'di la dkyil 'khor gyi de nyid dang lha'i de nyid dang / slob dpon gyis yongs su spyad pa yang</text></item>
<item><p>316b.2</p><section></section><text>brjod par bya ste/ de la shin tu rnam par dag pa'i ting nge 'dzin gyi snying po sdud pa'i phyir longs spyod rdzogs skus dkyil 'khor bsdus so/ /sems yang dag par bslang ba rnam par dag pas ni khang bu brtsegs pa'o/ /tshad las mnyam par bgrod pa nyid kyi phyir gru bzhi'o/ /byams</text></item>
<item><p>316b.3</p><section></section><text>pa chen po dang snying rje chen po dang dga' ba dang / btang snyoms rnam par dag pas ni thig bzhi'o/ /chos rjes su dran pa'i sbyor bas ni thig skud do/ /'jig tshogs la lta ba dang / mthar 'dzin par lta ba mchog tu 'dzin pa dang / tshul khrims dang brtul zhugs mchog tu</text></item>
<item><p>316b.4</p><section></section><text>'dzin pa'i lta ba las grol zhing ye shes rnam par dag pas ni thig 'debs pa dang / sdom pa dang / sems can gyi don byed pa dang / dge ba'i chos sdud pa dang / sdom pa'i tshul khrims rnam par dag pas ni rgyan du mas brgyan pa'o/ /dad pa dang brtson 'grus dang / </text></item>
<item><p>316b.5</p><section></section><text>dran pa dang ting nge 'dzin dang / shes rab kyi dbang pos ni sems kyi rnam grangs rnam pa lnga'o/ /sdig pa mi dge ba skyes pa rnams 'joms par brtson pa ni shar gyi rta babs so/ /ma skyes pa rnams mi skyed pa'i phyir so sor rtog pa ni nub kyi rta babs so/ /skyes pa rnams gnas</text></item>
<item><p>316b.6</p><section></section><text>par bya ba'i phyir rab tu brtson pa ni byang gi rta babs so/ /yang dag par spong ba bzhi rnam par dag pa'i rta babs bzhi'o/ /lus dang tshor ba dang sems dang / chos zhes bya ba dran pa nye bar gzhag pas ni stegs bu bzhi'o/ /bzod pa dang chos dang / don dang sngags dang / </text></item>
<item><p>316b.7</p><section></section><text>gzungs rnam par dag pas ni bi d+hi ka la rnam par gnas pa'i glu dang gar la sogs pa'i mchod pas sbrel pa'i lha mo'i tshogs so/ /stong pa nyid rnam par thar pa'i sgo ni shar gyi sgo'o/ /mtshan ma med pa rnam par thar pa'i sgo ni lho'i sgo'o/ /smon pa med pa rnam par thar</text></item>
<item><p>317a.1</p><section></section><text>pa'i sgo ni nub kyi sgo'o/ /mngon par 'dus ma byas pa rnam par thar pa'i sgo ni byang gi sgo'o/ /'dun pa'i rdzu 'phrul gyi rkang pa ni shar gyi ya phubs so/ /brtson 'grus kyi rdzu 'phrul gyi rkang pa ni lho'i sgo'o/ /sems kyi rdzu 'phrul gyi rkang pa ni nub kyi sgo'o/ /dpyod</text></item>
<item><p>317a.2</p><section></section><text>pa'i rdzu 'phrul gyi rkang pa ni byang gi sgo'o/ /thugs rjes brlan cing bsod nams dang ye shes kyi tshogs yongs su rdzogs pa ni bum pa gang ba'o/ /dran pa dang chos rnam par 'byed pa dang dga' ba dang / shin tu sbyangs pa dang ting nge 'dzin dang brtson 'grus dang / btang snyoms dang</text></item>
<item><p>317a.3</p><section></section><text>zhes bya ba byang chub kyi yan lag bdun rnam par dag pas ni me tog gi phreng ba'o/ /sgrib pa thams cad rnam par grol zhing ting nge 'dzin dang shes rab yang dag par 'dus pa de bzhin gshegs pa'i lam gyi ye shes ni rnga yab po/ /nyon mongs pa'i sa bon la bton nas nyon mongs</text></item>
<item><p>317a.4</p><section></section><text>pa rnam par 'joms pa ni do shal lo/ /nyon mongs pa'i sa bon nye bar bcom nas nyon mongs pa rnams phyed pa ni do shal phyed pa'o/ /me long la sogs pa'i ye shes kyis ni me long ngo / /'gro ba thams cad dbyer med par brjod pas der gnas pa'i nyon mongs pas rjes su ma</text></item>
<item><p>317a.5</p><section></section><text>gos pa'i phyir pad+ma'o/ /sems can rnams mnyam par 'byung ba'i phyir byang chub kyi sems rang bzhin gyis 'od gsal ba'i rnam par dag pas ni zla ba'o/ /rdo rje lta bu'i ting nge 'dzin las skyes pa'i shes rab ye shes ni nyi ma'i dkyil 'khor ro/ /gzugs la sogs pa</text></item>
<item><p>317a.6</p><section></section><text>las phyin ci ma log pa'i phyir gong na med cing mtha' las 'das pa'i yon tan no/ /chos kyi dbyings shin tu rnam par dag pa'i rgyu mthun pa'i phyir mchod pa rnam pa lnga'o/ /ngo tsha shes pa dang khrel yod pas ni na bza'o/ /gdul bya la bskyod pa'i dam pa'i chos mdo'i</text></item>
<item><p>317a.7</p><section></section><text>sde dang / dbyangs kyis bsnyad pa'i sde dang lung du bstan pa'i sde dang tshigs su bcad pa'i sde dang ched du brjod pa'i sde dang de lta bu byung ba'i sde dang / shin tu rgyas pa'i sde dang rmad du byung ba'i sde ste/ lta ba'i yan lag dgu'i tshig thams cad na gnas pa'i phyir/ ba dan</text></item>
<item><p>317b.1</p><section></section><text>sna tshogs pa'i rtse mo na dril bu la rlung gis bskyod pa'i sgra'o/ /sha dang lha dang shes rab dang chos dang / sangs rgyas kyi spyan gyi lta ba rnam par dag pas ni tshon sna lnga'o/ /bdag med ma'i dkyil 'khor la yang de bzhin te/ 'on kyang khyad par ni 'di yang dag pa'i lta ba dang / yang</text></item>
<item><p>317b.2</p><section></section><text>dag pa'i rtog pa dang / ngag dang las kyi mtha' dang / 'tsho ba dang rtsol ba dang / dran pa dang ting nge 'dzin dang 'du shes pa ste/ 'phags pa'i lam yan lag brgyad pa rnam par dag pas ni ka ba brgyad do/ /sangs rgyas thams cad kyis thams cad du thogs pa med par rdo rje</text></item>
<item><p>317b.3</p><section></section><text>theg pa'i chos kyi 'khor lo bskor ba ka ba brgyad kyi steng rdo rje phreng bas sbrel pa'o/ /'jig rten gyi khams thams cad bdag med par bsdus pas ni dur khrod brgyad do/ /dkyil 'khor gyi de kho na nyid ces bya'o/ /gzugs kyi skye mched kyi lus su gyur pa la so sor rtog pa ni dkar</text></item>
<item><p>317b.4</p><section></section><text>mo'o/ /sgra'i skye mched kyi sems su gyur pa la so sor rtog pa'i ngo bo ni chom rkun ma'o/ /dri'i skye mched dag tu gyur pa la so sor rtog pa'i ngo bo ni ro langs ma'o/ /ro'i skye mched ye shes su gyur pa la so sor rtog pa'i ngo bo ni g+ha sma rI'o/ /sa'i khams lus kyi de kho na nyid kyi ye</text></item>
<item><p>317b.5</p><section></section><text>shes kyi ngo bo ni puk+ka sI'o/ /chu'i khams sems kyi de kho na nyid ye shes kyi ngo bo ni ri khrod ma'o/ /me'i khams ngag gi de kho na nyid kyi ye shes kyi ngo bo ni tsaN+Da lI'o/ /rlung gi khams ye shes kyi yang dag pa'i ye shes kyi ngo bo ni Dom+bi nI'o/ /ji ltar brjod pa'i yang dag pa'i ye</text></item>
<item><p>317b.6</p><section></section><text>shes kyi 'bras bu ni rdo rje 'chang chen po'i go 'phang gong na med pa'i byang chub dpal kye rdo rje'o/ /bdag med ma'i dkyil 'khor la ni reg pa'i skye mched dang shes rab kyi dbang po'i ngo bo nyid ni sa spyod ma'o/ /chos kyi skye mched dang dad pa dang / /brtson 'grus dang dran pa dang / </text></item>
<item><p>317b.7</p><section></section><text>ting nge 'dzin dang shes rab dang stobs kyi ngo bo ni mkha' spyod ma'o/ /dad pa'i dbang po'i ngo bo ni sa 'og gnas ma'o/ /brtson 'grus kyi dbang po'i ngo bo ni chom rkun ma'o/ /dran pa'i dbang po'i ngo bo ni ro langs ma'o/ /ting nge 'dzin gyi dpong po'i ngo bo ni g+ha sma rI'o/ rab</text></item>
<item><p>318a.1</p><section></section><text>tu dga' ba dang dri ma med pa dang / 'od byed pa'i sa'i ngo bo ni puk+ka sI'o/ /mngon du gyur pa'i sa'i ngo bo ni ri khrod ma'o/ /ring du song ba dang mi g.yo ba'i ngo bo ni tsaN+Da lI'o/ /legs pa'i blo gros dang chos kyi sprin gyi ngo bo ni Dom+bi nI'o/ /gzugs kyi phung po dang</text></item>
<item><p>318a.2</p><section></section><text>mig gi skye mched dang gti mug chen po dang / sangs rgyas kyi sa dang / me long lta bu'i ye shes kyi ngo bo ni rdo rje ma'o/ /tshor ba'i phung po dang sna'i skye mched dang nga rgyal chen po dang / sangs rgyas kyi sa dang / mnyam pa nyid kyi ye shes kyi ngo bo nyid ni gsang ba'i dkar mo'o/ /</text></item>
<item><p>318a.3</p><section></section><text>'du shes kyi phung po dang / lce'i skye mched dang / 'dod chags chen po dang / sangs rgyas kyi sa dang / so sor rtog pa'i ye shes kyi ngo bo nyid ni chu'i rnal 'byor ma'o/ /'du byed kyi phung po dang lus kyi skye mched dang / phrag dog chen po dang / sangs rgyas kyi sa dang / </text></item>
<item><p>318a.4</p><section></section><text>bya ba nan tan gyi ye shes kyi ngo bo ni rdo rje mkha' 'gro ma'o/ /rnam par shes pa'i phung po dang / yid kyi skye mched dang / zhe sdang chen po dang / sangs rgyas kyi sa dang / chos kyi dbyings shin tu rnam par dag pa'i ngo bo ni bdag med ma'o/ /lha'i de kho na nyid ces bya ba'o/ /</text></item>
<item><p>318a.5</p><section></section><text>phyi dang nang dang sa sbyang ba la sogs pa dang slob dpon gyis yongs su sbyang ba yang ngo / /de nas dam tshig gsum dang ldan pas rdo rje'i brtul zhugs sbyin par bya ste/ hUM yig las skyes rdo rje ni/ /'di de sangs rgyas thams cad nyid/ /rdo rje sems dpa'i phyag na gnas/ /</text></item>
<item><p>318a.6</p><section></section><text>phyag na rdo rje'i brtul zhugs brtan/ /khyod kyis kyang ni rtag par zung / /zhes brjod la 'dzin du gzhug go/ /slob mas kyang oM sarba ta thA ga ta sid+d+hi badzra sa ma ya tiSh+Tha e Sha s+t+waM d+ha ra ya mi ba ho/ /hi hi hi hi hUM zhes brjod la rdo rje gzung bar bya'o/ /rdo rje brtul zhugs zhes</text></item>
<item><p>318a.7</p><section></section><text>bya'o/ /de nas bla mas/ sems dpa' thog ma tha ma med/ /rdo rje sems dpa' dga' ba che/ /kun du bzang po kun gyi bdag /rdo rje snying po bdag po'i gtso/ /zhes bya ba'i de kho na nyid 'dis slob ma rdo rje 'dzin du gzhug go/ /rdo rje'i brtul zhugs dang rdo rje'i dam</text></item>
<item><p>318b.1</p><section></section><text>tshig go/ /de'i rjes a yig las skyes pa'i dril bu/ /'di de sangs rgyas thams cad kyi/ /shes rab dbyangs kyi rjes 'gror brjod/ /rgyal ba byang chub mchog gi gzhung / /khyod kyis kyang ni rtag tu zungs/ /zhes bya bas 'dis 'dzin du gzhug cing / /srid pa rang bzhin gyis</text></item>
<item><p>318b.2</p><section></section><text>dag phyir/ /rang bzhin gyis ni 'byung bar byed/ /sems can rang bzhin gyis dag pas/ /dam pa'i srid pa dag tu byed/ /ces bya ba 'dis dril bu'i de nyid kyis slob mas kyang bzung la de dkrol bar bya'o/ /rdo rje brtul zhugs dang dril bu'i dam tshig go/ /de nas rang 'dod lha'i phyag rgya</text></item>
<item><p>318b.3</p><section></section><text>ste/ /yid kyi sku ni brtan pa khyod/ /phyag rgya mngon par rtogs par mdzod/ /thams cad du ni brtan pa gang / /des na phyag rgya zhes su brjod/ /ces bya ba 'dis bslab par bya'o/ /slob mas kyang bla ma'i ngag gis rang gi lha nyid kyi phyag rgya bsgoms la/ de nyid</text></item>
<item><p>318b.4</p><section></section><text>phyag rgya'i mngon par rtogs pa zhes bya ba 'dis byin gyis brlab par bya'o/ /rdo rje'i brtul zhugs dang / phyag rgya'i mngon par rtogs pa ste dam tshig gsum dang ldan pa'i rdo rje'i brtul zhugs so/ /de nas bdag nyid sangs rgyas kyi gzugs su rnam par bsgoms la/ </text></item>
<item><p>318b.5</p><section></section><text>khu tshur g.yon pas chos gos kyi grwa nas bzung la snying gar bzhag ste/ mchog sbyin pa'i phyag rgya chen po g.yas brkyang bas mngon par phyogs la/ oM 'dir ning yis lung bstan bya/ /khyod ni bde gshegs rdo rje sems/ /srid pa yongs su grub pa'i phyir/ /srid pa'i</text></item>
<item><p>318b.6</p><section></section><text>ngan 'gro las gdon bya/ /he shrI a mu kaM badzra nA ma sid+d+h+ya b+hur b+hu ba swaH/ zhes brjod la lung bstan par bya'o/ /phyag rgya chen po brkyang ba 'dis gang lung bstan pa de la de bzhin gshegs pa thams cad dang byang chub sems dpa' rnams kyis mgrin gcig tu bla na med pa</text></item>
<item><p>318b.7</p><section></section><text>yang dag par rdzogs pa'i byang chub tu lung ston to/ /'di kho na rdo rje 'dzin pa rnams kyi phyag rgya dang sngags dang byin gyi rlabs so zhes brjod par bya'o/ /lung bstan pa zhes bya ba'o/ /de nas dam tshig gsum dang ldan pa'i dbugs 'byin pa sbyin par bya ste/ gsang chen</text></item>
<item><p>319a.1</p><section></section><text>dkyil 'khor dam pa la/ /mthong nas mchog tu rab tu zhugs/ /sdig pa kun las rnam par grol/ /khyod ni de ring legs gnas nyid/ /gang phyir bde chen ma dor na/ /slar yang khyod ni mi 'chi 'gyur/ /khyod ni mthong ba med pa ru/ /su la yang 'jigs</text></item>
<item><p>319a.2</p><section></section><text>med spyad par gyis/ /srid pa shin tu grub pa'i phyir/ /khyod srid sdug bsngal mtsho las thar/ /srid pa shin tu bsnun bya'i phyir/ /bstan pa'i mchog tu yang dag 'byung / /dngos grub dam tshig sdom pa ste/ /'di ni khyod kyis rtag tu zungs/ /rtag pa mchog rnams dag pa'i</text></item>
<item><p>319a.3</p><section></section><text>bka'/ /sangs rgyas kun gyis mnyam par gsungs/ /byang chub sems ni spang mi bya/ /gang zhig rdo rje'i phyag rgya ste/ /gang zhig bltas pa tsam gyis kyang / /sangs rgyas nyid du gdon mi za/ /dam pa'i chos ni spong ba dang / /dor ba nam yang mi bya'o/ /mi shes pa</text></item>
<item><p>319a.4</p><section></section><text>yi rmongs pa yis/ /rtag par bsgrags par byas gyur na/ /bdag nyid kyis ni bdag nyid spangs/ /bka' thub kyis ni gdung mi bya/ /ji ltar bde ba bder bzung ste/ /ma 'ongs pa na 'di 'tshang rgya/ /rdo rje dril bu phyag rgya yang / /dor ba nam yang mi bya'o/ /slob</text></item>
<item><p>319a.5</p><section></section><text>dpon la ni brnyas mi bya/ /'di ni sangs rgyas kun dang mnyam/ /bla ma sangs rgyas kun dang mnyam/ /slob dpon 'di la brnyas na ni/ /sangs rgyas thams cad la brnyas yin/ /de ni rtag tu sdug bsngal thob/ /yams dad 'tshe ba nad rnams dang / /gdon dang rims</text></item>
<item><p>319a.6</p><section></section><text>dang dug rnams dang / /bgegs dang log 'dren mi bzad pas/ /bsad nas sems can dmyal bar 'gro/ /de bas 'bad pa thams cad kyis/ /rdo rje slob dpon bla ma che/ /dge ba rab tu mi spyoms pas/ /nam yang smad par mi bya'o/ /bla ma la ni gus bcas yon/ /rjes</text></item>
<item><p>319a.7</p><section></section><text>su mthun par dbul ba bya/ /des ni rims sogs gdung ba rnams/ /phyir zhing 'byung bar mi 'gyur ro/ /rtag par rang gi dam tshig bsgrub/ /rtag par de bzhin gshegs pa mchod/ /rtag par bla ma la yang dbul/ /bla ma sangs rgyas kun dang mnyam/ /de phyin</text></item>
<item><p>319b.1</p><section></section><text>sangs rgyas thams cad la/ /rtag par byin pa nyid du 'gyur/ /de byin bsod nams tshogs yin te/ /tshogs la dngos grub mchog tu 'gyur/ /de ring khyod kyis skye 'bras bcas/ /gang 'dir rab tu zhugs pa nyid/ /lha dang dam tshig mtshungs par ni/ /gnas par gyur bar the</text></item>
<item><p>319b.2</p><section></section><text>tshom med/ /sangs rgyas rdo rje 'dzin rnams kyis/ /khyod ni de ring dbang bskur te/ /khams gsum pa yi rgyal po che/ /khyod kyis rgyal po'i gtso bor gnas/ /de ring bdud las rnam par rgyal/ /grong khyer mchog tu rnam par zhugs/ /de ring sangs rgyas thob par 'gyur</text></item>
<item><p>319b.3</p><section></section><text>'dir ni som nyi mi bya'o/ /mi bzad rang gi dam tshig bde ster bza' ba dang / /rdo rje la ni yid kyis rab tu dad par gyis/ /'gro ba myur du bde ba de ni rdo rje sems/ /rab mnyam rtag par khyod ni de ring zhugs par gyur/ /slob ma gus shing mnyes gshin pa/ /bla ma'i zhabs</text></item>
<item><p>319b.4</p><section></section><text>gnyis btud byas nas/ /gtso bos ji ltar bka' stsal pa/ /gsungs shig de ltar bdag gis bgyi/ /'di dag ni dbugs dbyung ba sbyin pa'o/ /de nas de'i rjes su gnang ba sbyin par bya ste/ /de la dang por rang gi gtso bo'i rnal 'byor dang ldan pas gser gyi thur ma la</text></item>
<item><p>319b.5</p><section></section><text>bzlas pa byas nas sbyin zhing 'di skad ces brjod par bya'o/ /sman pa'i rgyal pos thur ma yis/ /'jig rten rab rib bsal ba ltar/ /khyod kyis mi shes ling tog ni/ /mnyes gshin rgyal bas bsal bar mdzad/ /oM badzra nai tra a pa ha ra ba tra laM hrIH slob ma'i mig</text></item>
<item><p>319b.6</p><section></section><text>gnyis la yi ge praM bsgoms la bzla bar bya'o/ /de nas me long bstan la chos kyi mtshan nyid brjod par bya ste/ /chos rnam gzugs brnyan dag dang mtshungs/ /dag cing dang la rnyog ba bral/ /gzung du med cing brjod du med/ /rgyu dang las las mnyam par byung / /rang</text></item>
<item><p>319b.7</p><section></section><text>bzhin med cing gnas dang bral/ /chos rnams de ltar nges shes nas/ /sems can don ni mtshungs med gyis/ /khyod ni 'dren pa rnams su skye/ /zhes bya ba gsungs so/ /de nas mtha'i dbyangs yig las skyes pa'i dril bu dkrol la sbyin par bya ste/ thams cad</text></item>
<item><p>320a.1</p><section></section><text>nam mkha'i mtshan nyid de/ /nam mkha' la yang mtshan nyid med/ /nam mkha' dang mnyam sbyor ba las/ /mchog gi mnyam pa nyid gsal lo/ /zhes bya bas so/ /de nas yi ge hos gzhu byin te 'di skad ces brjod do/ /sarba ta thA ga ta a nu rA ga ya swA hA/ /zhes bya bas so/ /</text></item>
<item><p>320a.2</p><section></section><text>phyogs bzhir mda' bzhi 'phang bar bya'o/ /gcig ni steng du 'phang zhing 'og tu yang ngo / /oM badzra satwa zhes bya ba 'dis me long blangs la 'di skad ces brjod par bya'o/ /me long dang mtshungs rdo rje ma/ /dag cing dang la rtog pa med/ /sangs rgyas kun gyi bdag po</text></item>
<item><p>320a.3</p><section></section><text>mchog /de ni mnyes gshin snying la gnas/ /gang 'di de bzhin gshegs pa thams cad kyi bdag po'i byang chub kyi sems 'dir mos par bya'o/ /de nas oM badzra he tu maM zhes bya bas rkang pa gnyis kyi 'og tu 'khor lo'o/ /oM badzra b+ta Sha raM zhes bya bas lag pa g.yas</text></item>
<item><p>320a.4</p><section></section><text>su ni dung dang g.yon du glegs bam ste/ dbyangs yig dang pos dril bu bskyed la/ yang mtha'i dbyangs yig gis byin la 'di skad ces brjod par bya'o/ /deng nas bzung ste sems bskyed pa dang mtshungs pa tsam gyis 'di ltar chos kyi 'khor lo bskor bar bya'o/ /</text></item>
<item><p>320a.5</p><section></section><text>chos kyi dung ni bla med pa/ /kun nas des par sgrogs pa'o/ /de la 'dod pa'am yid gnyis min/ /dogs pa med pa'i sems kyis so/ /sngags spyod theg pa'i cho ga ni/ /'jig rten pa la rtag tu ston/ /de ltar byas gzo sangs rgyas rnams/ /nye bar phan</text></item>
<item><p>320a.6</p><section></section><text>gdags zhes su gsungs/ /de nas rdo rje 'dzin rnams kyis/ /khyed rnams kun du srung bar mdzad/ /yang rang gis sangs rgyas 'khor los bsgyur ba'i gzugs ji lta bar dmigs la/ 'jig rten ma lus thams cad du/ /sems can rnams la phan pa'i phyir/ /</text></item>
<item><p>320a.7</p><section></section><text>ji ltar sna tshogs 'dul ba yi/ /chos kyi 'khor lo bskor bar gyis/ /de bzhin du rdo rje dang rin po che dang pad+ma dang / /las kyi 'khor lo bskor bar gyis/ /tshigs su bcad pa lngas rjes su gnang ba sbyin par bya'o/ /'di ni rjes su gnang ba sbyin pa'o/ /brtul</text></item>
<item><p>320b.1</p><section></section><text>zhugs dang rjes su gnang ba sbyin pa la thug pa de ni zhi ba'i mthar yang sbyin par bya'o/ /de nas slob ma yongs brtags la/ /rigs kyi rig pa kun byas shing / /lag gdub srung bas bzlas byas la/ /lag g.yas la ni bcing bar bya/ /spyi bro gdugs ni gzung bya</text></item>
<item><p>320b.2</p><section></section><text>zhing / /bskor ba dag ni byas nas kyang / /dkyil 'khor sgo ru thal sbyar la/ /gdugs dang bcas pa lhung bar bya/ /slob ma la ni 'di brjod bya/ /rgyud ni 'dzin par gyur pa'o/ /slob dpon gyis ni gdugs gsal ba/ /de yis snying la 'jug bsgo ba/ /da ni</text></item>
<item><p>320b.3</p><section></section><text>dkyil 'khor slob dpon 'gyur/ /sngags dang rgyud kyang 'dzin par 'gyur/ /sangs rgyas byang chub sems dpar bcas/ /lha rnams kyis ni gsung yang yin/ /sems can rnams ni bskyab pa'i phyir/ /khyed kyis dkyil 'khor cho ga yis/ /rgyud dang</text></item>
<item><p>320b.4</p><section></section><text>sbyar te sgrub pa pos/ /nan tan gyis ni bri bar bya/ /de nas rang gi sngags brgya rtsa brgyad bzlas la/ /nga yis khyod la bcom ldan byin/ /'dir ni yang dag nye bar 'gyur/ /zhes bya ba 'dis slob ma la sbyin par bya'o/ /slob mas kyang bzung la/ /bcom ldan khyod la</text></item>
<item><p>320b.5</p><section></section><text>bdag gis ni/ /zhes bya ba 'dis bzung la bzla bar bya'o/ /de nas rang gi lha nyid kyi phyag rgya bzhi brlabs la brjod par bya ste/ khyod kyis sngags sam phyag rgya 'di ni gzhan dag mi shes pa rnams la nam yang lan cig tsam yang brjod cing bstan par mi bya'o/ /</text></item>
<item><p>320b.6</p><section></section><text>de ci'i phyir zhe na/ de bzhin du sems can de ni dkyil 'khor ma mthong bar gyur pas/ /phyag rgya dang dkyil 'khor sbyor ba'i 'bras bu thob pa ni yid gnyis thob par gyur nas nyam nga ba ma spangs par 'chi ba'i dus byas nas dmyal bar 'gro bar gyur ter/ /khyod kyang gzhi</text></item>
<item><p>320b.7</p><section></section><text>des dmyal bar 'gro bar 'gyur ro/ /spyi'i slob dpon gyi dbang ngo / /khyad par ni/ /shes rab bcu drug lon pa la/ /log pa dag gis mnyam par 'khyud/ /rdo rje dril bu'i sbyor bas ni/ /slob dpon gyi ni bskur bar 'dod/ /'jig rten las 'das pa'i slob dpon gyi dbang</text></item>
<item><p>321a.1</p><section></section><text>zhes bya'o/ /slob dpon gyi dbang kho na phyir mi ldog pa'i dbang rdo rje 'dzin pa chen po'i dbang zhes kyang brjod do/ /'jig rten pa dang 'jig rten las 'das pa'i slob dpon gyi dbang zhes bya'o/ /rig pa'i dbang dang slob dpon gyi dbang ni bum pa'i dbang zhes</text></item>
<item><p>321a.2</p><section></section><text>brjod de/ nor bu'i bum pa la mngon par dbang bskur ba'i phyir ro/ /sku rnam par dag pa'i mtshan nyid sprul pa'i ngo bo bum pa'i dbang zhes bya'o/ /slob dpon mchog ni dbang phyug ste/ /slob dpon dbang bskur yang dag sbyin/ /dam tshig bzang po nges par byin/ /rmad du byung</text></item>
<item><p>321a.3</p><section></section><text>ba'i sdom pa'i mchog /glang po mi sogs ba lang sogs/ /mtha' sogs kyi yang bza' bar bya/ /kye yi rdo rje'i dngos grub rgyus/ /bdud rtsi lnga ni de bzhin bza'/ /srog chags kyang ni khyod kyis gzhom/ /mi bden pa yang smra bar bya/ /khyod kyis ma byin par yang long / /</text></item>
<item><p>321a.4</p><section></section><text>gzhan gyis bud med bsten par gyis/ /srog ni sems zhes brjod pa ste/ /sems gcig srog chags gsod pa'o/ /'jig rten bla med bsgral zhes pa/ /brdzun du yang ni smras pa'i sgras/ /btsun mo'i khu ba ma byin par/ /rab mdzes gzhan gyi bud med de/ /dam</text></item>
<item><p>321a.5</p><section></section><text>tshig de nyid yang dag par/ /rdzogs sangs rgyas kyis yang dag bstan/ /bza' chen khyod kyis bskyab pa ste/ /sdom pa la ni bsgom par dka'/ /zhes so/ /de nas mchod pa lnga po ni/ /yul rnams kyi yang khyad par gyis/ /bla ma'i kun du sgrub pa po/ /cho gas slob ma</text></item>
<item><p>321a.6</p><section></section><text>mchod par bya/ /dam tshig la sogs sbyin pa'o/ /de nas slob mas tshogs kyi 'khor lo byas la/ /de'i 'og tu bla ma la rig ma brgyad dbul bar bya ste/ /skyed mdzad ma dang sring mo dang / /bu mo dang ni tsha mo dang / /de bzhin zhang po'i chung ma dang / /sru mo dang ni sgyug mo</text></item>
<item><p>321a.7</p><section></section><text>dang / /de bzhin pa yi sring mo de/ /rig ma brgyad du yang dag grags/ /de ni lha mo brgyad kyi dngos/ /sgrub por dngos grub ster ba'o/ /de rnams med na de bzhin gshegs pa lnga'i rigs las skyes pa rdo rje ma la sogs pa'i rig ma dbul bar bya'o/ /gar mtshos</text></item>
<item><p>321b.1</p><section></section><text>ma rigs ngan ma/ /de bzhin gtum mo bram ze mo/ /de bzhin gshegs pa'i rigs las skyes/ /rig ma lnga zhes nye bar brjod/ /zhen cing 'khyud pa'i 'o yis ni/ /de nas de mchod rnal 'byor pas/ /bo l+la ka k+ko la sbyor bas/ /de rnams dang ni rol par bya/ /der ni chang yang</text></item>
<item><p>321b.2</p><section></section><text>blud bya zhing / /sA li las skyes stobs bza' bya/ /btung ba dang ni bza' ba dang / /de bzhin slar yang mtshon par bya/ /phyi nang thun tshod gnyis pa la/ /slob ma der ni gzhug par bya/ /mig ni gos kyis bkab byas la/ /'khor lo der ni gzhug par bya/ /sA lu las</text></item>
<item><p>321b.3</p><section></section><text>skyes btsos sbyar ba'i/ /slob ma tshim par bza' bar byos/ /der ni chang yang btung bar byos/ /rnal 'byor ma yang mchod par bya/ /dum bu gcig pa'i thod chen po/ /chang gis rab tu bkang byas la/ /skal chen po ston la dbul zhing / /rjes la phyag byas rang nyid</text></item>
<item><p>321b.4</p><section></section><text>btung / /sbyin pa'ang de nyid rang gis so/ /de bzhin du ni sgrub pa pos/ /yang nas yang du phyag kyang bya/ /ma'am sring mo yin pa dang / /sgyug mo dang ni tsha mo dang / /rnam par mi rtog sems kyis so/ /dngos grub yun mi ring bas thob/ /de nas slob dpon gyis 'dod</text></item>
<item><p>321b.5</p><section></section><text>yon lnga dang ldan pa'i rnal 'byor ma dang rnal 'byor gyi tshogs kyi rigs mchod pa lnga dang ldan pa/ glu dang rol mo'i sgra dang mchod pa dang ldan pa'i tshogs kyis dkyil 'khor bsdus la/ gos la sogs pa'i yol bas skye bo med par byas la/ bla re la sogs pa</text></item>
<item><p>321b.6</p><section></section><text>mthar thug pas bla re bres te/ rngams 'phyang zhing 'gan stan 'jam po la rgyab rten zung dang ldan zhing / bdug pas bdugs shing mar me sbar ba'i phyogs su nye bar 'dug ste/ rigs de rnams gang yang rung ba'am sgrub pa po la dga' ba/ skra bzang la mdzes pa'i</text></item>
<item><p>321b.7</p><section></section><text>bzhin can/ mig yangs pa mdog sngo bsangs la de kho na nyid kyi gzugs kyis mtshan pa/ lang tshos brgyan cing rigs dang ldan pa/ dad pa dang snying rje dang ldan pa la brtan pas rang gis dbang bskur la/ ting nge 'dzin gsum la mkhas pa/ gos bzang pos brgyan</text></item>
<item><p>322a.1</p><section></section><text>cing si h+la ga bur 'byung ba ste/ yang na gang yang rung ste ji ltar rnyed pa'i lo bcu gnyis pa'am/ lo bcu drug lon pa'i rig ma slob mas phul lo/ gos kyis brgyan pa me tog dang ldan pa yan lag gis yid 'phrog pa/ chags pas mdzes pa</text></item>
<item><p>322a.2</p><section></section><text>'di 'dra ba la pang du blangs te chags pa bskyed la 'khyud par bya'o/ /de nas rig ma dang bcas pa'i bla ma mthong nas mchod pa rnam pa lnga po dang / gdugs dang rgyal mtshan dang ba dan dang gos kyi rgyan dang chang la sogs pa dang sha la sogs pa'i mchod pa du mas de la</text></item>
<item><p>322a.3</p><section></section><text>yang dag par mchod la/ yan lag thams cad kyis phyag btsal la mngon par bstod par bya ste/ bcom ldan zhi ba chen po kye/ /rdo rje rnal 'byor gcig pa'i mchog /phyag rgya sgrub pa po mi phyed pa'i/ /rdo rje sbyor ba las 'byung ba'i/ /ji ltar bdag nyid che khyod</text></item>
<item><p>322a.4</p><section></section><text>kyis/ /bdag la 'ang de mdzod gtso bo kye/ /'khor ba yi ni 'dam tshogs su/ /bdag bying drongs la skyabs su gsol/ /zhes pa'o/ /de nas de'i mthar slob dpon dang rig ma dag so btab pa btung bar bya zhing / nu ma gnyis dang pad+ma la yang reg par bya ste/ </text></item>
<item><p>322a.5</p><section></section><text>rkang pa bkug la 'phyang mo la sogs pas gzhug pa'i bye brag gis ji srid du khu ba dang ldan par gyur pa de srid du 'di la kun du ru'i sbyor bas bsten par bya'o/ /grol ba'i dus kyi gnas skabs de ru/ kye bcom ldan 'das zhes bya ba la sogs pa'i tshigs su</text></item>
<item><p>322a.6</p><section></section><text>bcad pa 'dis bstod pa dang rang gi lha nyid kyi rnal 'byor mngon du byas la/ shes rab dang slob ma'i gdong bcings la/ de bzhin gshegs pa thams cad zhu bas gang ba zla ba dang nya ba dang mtshungs pa/ kun du ru'i sbyor ba las byung ba rdo rje nor bu'i nang na gnas pa/ </text></item>
<item><p>322a.7</p><section></section><text>mthe bong dang ming med gnyis kyis slob ma'i kha'i nam mkha' la dor la 'di skad brjod par bya'o/ /ji ltar 'das pa'i sangs rgyas kyis/ /byang chub sras rnams dbang bskur ltar/ /bdag gi gsang ba'i dbang gis ni/ /khyod kyi sems rgyud dbang bskur</text></item>
<item><p>322b.1</p><section></section><text>ro/ /zhes pas so/ /slob mas kyang a ho su kha zhes brjod la lto ba ru mid par bya'o/ /rig ma yang gos dang bral bar byas la/ /pad+ma'i gdan sbyor ba las skyes pa la slob ma'i khas de bzhin du lto bar mid de gnas par bya'o/ /ngag rnam par dag pa'i mtshan nyid</text></item>
<item><p>322b.2</p><section></section><text>dang longs spyod rdzogs pa'i sku'i rang bzhin gsang ba'i dbang zhes bya'o/ /de nas slob dpon dang slob ma dag shes rab ye shes kyi dbang len par 'dod na/ rig ma gcig gis gzhung ngam gzhan ma gcig la'ang rung de bzhin du sngar bzhin du kun du ru bya zhing / </text></item>
<item><p>322b.3</p><section></section><text>slob mas kyang rdzogs pa'i byang chub tu dus su sngar bzhin bstod pa byas la rgyal ba'i dbang gsol ba gdab par bya'o/ /de nas slob dpon langs la slob ma rmad du byung ba khro ba spangs pa phrag dog med pa mthong nas de la rig ma gtad par bya ste/ rjes su 'dren</text></item>
<item><p>322b.4</p><section></section><text>cing phan sems kyis/ /de nas ston pas bka' stsal pa/ lha mo dga' ster gnas ster ma/ /sna tshogs gzugs ma yid 'ong ma/ /sems dpa' chen pos 'di khyer la/ /kun du ru gyis rdo rje 'dzin/ /khyer cig khyer cig sems dpa' che/ /khyer la</text></item>
<item><p>322b.5</p><section></section><text>mchod pa dag tu gyis/ /skad cig dbye bas phye ba yi/ /dga' ba de nas skye gyur te/ /bde ba'i ye shes skad cig la/ /e baM rnam par rab tu bzhugs/ /dang po dga' ba tsam nyid de/ /gnyis pa la ni mchog dga' dang / /gsum pa dga' bral zhes su brjod/ /</text></item>
<item><p>322b.6</p><section></section><text>de bzhin bzhi pa lhan cig skyes/ dga' ba bde ba cung zad bde/ /mchog gi dga' ba de bas lhag /dga' ba bral la chags pa yin/ /lhan cig skyes pa lhag ma nyid/ /dang por reg par 'dod pa dang / /gnyis pa la ni bde bar 'dod/ /gsum pa chags pa</text></item>
<item><p>322b.7</p><section></section><text>nyams pa'i phyir/ /de phyir bzhi pa bsgom par bya/ /mchog gi dga' ba srid par brjod/ /mya ngan 'das pa'ang chags bral nyid/ /dbu ma dga' ba tsam nyid de/ /'di rnams spangs pa lhan cig skyes/ /sna tshogs dang ni rnam par smin/ /rnam nyid de bzhin mtshan</text></item>
<item><p>323a.1</p><section></section><text>nyid bral/ /skad cig bzhi po mnyam par phrad/ /de ltar rnal 'byor pas shes 'gyur/ /'khyud dang 'o byed la sogs pa/ /sna tshogs rnam pa sna tshogs bshad/ /rnam par smin pa de las bzlog/ /bde ba'i ye shes za ba nyid/ /bdag gis bde</text></item>
<item><p>323a.2</p><section></section><text>ba zos pa'o/ /gros ni rnam par nyed par brjod/ /mtshan nyid bral ba gsum las gzhan/ /chags dang chags bral rnam par spangs/ /sna tshogs dang po'i dga' ba nyid/ /rnam smin la ni mchog dga' nyid/ /rnam nyed dga' bral dga' ba nyid/ /lhan cig skyes</text></item>
<item><p>323a.3</p><section></section><text>dga' mtshan nyid bral/ /chags pa ma yin chags bral min/ /dbu mar dmigs par mi 'gyur ro/ /gsum po spangs pa kho na la/ /lhan cig skyes pa rdzogs par brjod/ /dga' ba gsum po rnam par spangs/ /de yang dga' ba dang por mtshon/ /mchog mtha' dga'</text></item>
<item><p>323a.4</p><section></section><text>bral dbu mar ni/ /stong las stong pa he ru ka/ /zhes so/ /grangs 'di'i rim pas gsungs te/ bskyed pa'i rim pas yang dga' bral gyi gnas su lhan cig skyes pa rtogs par bya'o/ /de nas rig mas kyang zhen pa lta bus sgrub pa po la rnam par bltas la/ 'di skad brjod par bya'o/ /dri chen dri chu bza' ba dang / /khrag</text></item>
<item><p>323a.5</p><section></section><text>dang khu ba de bzhin sha/ /rtag par bud med la gus mchog /mnyes gshin khyod kyis nus sam ci/ /b+ha ga'i pad+mar 'o byed pa/ /mnyes gshin ji ltar bde bar smros/ /de nas sgrub po bzhin 'dzum pas/ /'di skad ces ni brjod par bya/ /khu ba khrag la sogs bza' ba/ /ci</text></item>
<item><p>323a.6</p><section></section><text>phyir lha mo bdag mi spro/ /de bzhin b+ha gar 'o byed dang / /rtag par bud med la gus bgyid/ /de nas dgyes shing gos dang bral bar byas shing / gur gum dang / gla ba dang / ga bur dang / tsan+dan la sogs pa'i dri bzang pos byugs la gnas su me tog bzang pos brgyan la/ </text></item>
<item><p>323a.7</p><section></section><text>tsog pur 'dug la rang gi mtshan ma nye bar bstan la/ 'di skad ces brjod par bya'o/ /e ma bdag pad rin chen ni/ /bde ba thams cad yang dag gnas/ /gang zhig cho ga bzhin du bsten/ /bdag ni de yi mdun du gnas/ /rdzogs sangs rgyas</text></item>
<item><p>323b.1</p><section></section><text>bsten la sogs dang / /ji ltar pad+mar bya ba gyis/ /bde chen rgyal po 'di nyid ni/ /de bzhin du ni rnam par gnas/ /b+ha ny+dza mo k+Sha ho zhes bya bas so/ /de nas sgrub pa pos bla ma'i man ngag gis sa bon dang mtshan ma yongs su gyur pas bdag med ma'i gzugs su de rnam par bsams</text></item>
<item><p>323b.2</p><section></section><text>la/ /de'i snying ga dang / spyi gtsug dang / mgrin pa rnams su/ hU~M oM AH'i yi ge blta bar bya'o/ /de nas pad+ma dang rdo rje sbyang bar bya ste/ oM pad+ma su kha d+ha ra/ ma hA rA ga/ /su kha n+da/ tsa tu rA nan+da/ b+ha ga bi shwa/ hU~M hU~M hU~M/ ka R+YaM ku ru Sh+wa me/ oM badzra ma hA dwe Sha/ tsa tu rA nan+da/ dA ya ka/ /kha</text></item>
<item><p>323b.3</p><section></section><text>ga mu kha e ka ra swa na tha/ hU~M hU~M hU~M/ ka R+YaM ku ru Sh+wa me zhes bya ba 'dis so/ /de'i rjes la dga' ba dang bcas shing zhen pa'i mig gis de la blta bar bya zhing 'khyud pa dang 'o dang bcas pas pad+ma'i nang na gnas pa'i bdag med ma'i rang bzhin gyis rtsa gsum la sor mo'am lces rtse bar</text></item>
<item><p>323b.4</p><section></section><text>byas la/ ji srid du gnyi ga'i khu ba de srid du bsten par bya'o/ /de la yang kun du bltas nas brtsams te/ tshogs kyi lam dang / mthong ba dang sgom pa dang / khyad par dang / mthar phyin pa dang / bar chad med pa'i lam ste/ yang dag par rdzogs pa'i byang chub ni brda'i sgo nas bla</text></item>
<item><p>323b.5</p><section></section><text>ma'i man ngag gis rig par bya'o/ /byang chub kyi sems rdo rje nor bu'i rtse mo la gnas pa ni byang chub kyi sems bde ba chen po lhan cig skyes pa/ bde ba chen po dbang po thams cad 'phel ba 'gags pa/ yul na mi gnas pa dmigs pa med pa'i dbang gis so sor nges pa'i</text></item>
<item><p>323b.6</p><section></section><text>yul 'phel ba don dam pa'i lhan cig pa'i dpe'i tshul/ gang zhig nyams su myong bar gyur pa de ni man ngag goms pa'i dbang gis btsir ba'i cho gas rlung rnam par rgyal ba'am/ phyi'i srung bas ji ltar nus pas brtan par byas la/ don dam pa lhan cig skyes pa dmigs</text></item>
<item><p>323b.7</p><section></section><text>par bya ba'i phyir mtshon par bya'o/ /yang gsungs pa/ byang chub sems ni rnam spangs nas/ /ji srid ma byas rnal 'byor pas/ /de srid rgyun mi 'chad pa thob/ /dga' skyes bde ba ci zhig spros/ /bde ba thams cad kyi ni ste/ /byang chub sems ni lhung gyur na/ /rnam shes</text></item>
<item><p>324a.1</p><section></section><text>phung bo brgyal ba'i phyir/ /smod med dngos grub gnas 'ongs/ /zhes so/ /sbyor ba de ni mnyam byung ba'i/ /mkhas pas ga phur spangs mi bya/ /de nas lag gis blang mi bya/ /thod pa dung gis ma yin te/ /bdud rtsi lce yis blang byas nas/ /rgyas dang stobs</text></item>
<item><p>324a.2</p><section></section><text>ni nges par byed/ /de nas langs te blo ldan gyis/ /bla ma'i zhabs la btud par bya/ /mchog tu dga' ba yang dag thob/ /sna tshogs spangs pa'i skad cig la/ /ston pas smras pa sems dpa' che/ /bde ba chen po rnam par zung / /ji srid byang chub bar du ni/ /sems can</text></item>
<item><p>324a.3</p><section></section><text>don gyi rdo rje 'dzin/ /zhi dang rgyas pa la sogs pa/ /'di yis kun du 'grub par 'gyur/ /'byung ba lnga yi rang bzhin las/ /kun du ru la lnga ru 'gyur/ /dga' ba chen po gcig nyid las/ /dbye ba lnga ru 'gro bar 'gyur/ /po la ka kau la sbyor bas/ /reg pas sra ba'i</text></item>
<item><p>324a.4</p><section></section><text>bag chags nyid/ /sra ba gti mug chos kyi phyir/ /gti mug rnam par snang mdzad brjod/ /gang phyir byang chub sems gang nyid/ /gsher ba chu yi khams su brjod/ /chu ni mi bskyod gzugs kyi phyir/ /zhe sdang 'dren pa mi bskyod pa/ /gnyis bskyod pa yis sbyor ba las/ /drod</text></item>
<item><p>324a.5</p><section></section><text>ni rtag tu skye bar 'gyur/ /'dod chags dpag med rdo rje ni/ /ka k+ko lar ni gang zhig sems/ /de ni rlung gi rang bzhin can/ /phrag dog don yod grub pa yin/ /bde ba'i 'dod chags khrag tu 'gyur/ /dga' ba nam mkha'i mtshan nyid de/ /nam mkha'i ser sna rdo rjer</text></item>
<item><p>324a.6</p><section></section><text>'gyur/ /ser sna nam mkha' las byung nyid/ /sems ni chen po gcig nyid la/ /lnga yi gzugs kyis rnam par mtshon/ /rigs ni lnga po de nyid las/ /stong phrag du ma skyes pa nyid/ /de phyir 'di dag rang bzhin gcig /bde chen mchog tu rtag pa nyid/ /'di nyid ye shes</text></item>
<item><p>324a.7</p><section></section><text>chen po nyid/ /rtog pa thams cad rnam par spangs/ /gnyis dang gnyis su med pa'i tshul/ /dngos dang dngos med bdag nyid gtso/ /thabs dang shes rab shin tu 'dres/ /chags dang chags bral rnam par 'dres/ /de nyid srog chags rnams kyi srog/ /de nyid yi ge dam pa</text></item>
<item><p>324b.1</p><section></section><text>nyid/ /brtan dang g.yo ba khyab nas gnas/ /sgyu ma'i gzugs can nyid du 'dod/ /dkyil 'khor 'khor lo'i thabs kyis ni/ /rtag tu nges par 'gro bar 'gyur/ /yang na bdag nyid thams cad de/ /yang na kun gyis rnam par spangs/ /de yang dga' bral dang por mtshon/ /dga' ba</text></item>
<item><p>324b.2</p><section></section><text>gsum po rnam par spangs/ /ye shes 'di ni ches phra zhing / /rdo rje nam mkha'i dkyil dang mtshungs/ /zhi ba thar nyer 'dod chags skyes/ /khyed rang yang ni de yi pha/ /zhes so/ /thugs rnam par dag pa'i mtshan nyid chos kyi dbyings kyi ngo bo nyid shes rab ye shes kyi dbang zhes bya'o/ /yang</text></item>
<item><p>324b.3</p><section></section><text>dbang gnyis po 'di la ni de kho na nyid med par gyur na/ bsgoms pas bkug pa'i grogs kyis sbyor bas so/ /'dir ni 'di skad gsungs par gyur te/ slob dpon gsang ba shes rab dang / /bzhi pa de yang de bzhin te/ /dga' ba la sogs rim pa yis/ /'di bzhi grangs bzhin</text></item>
<item><p>324b.4</p><section></section><text>bskur bar shes/ /zhes so/ /de la yang dbang bzhi pa zhes ji ltar yin te/ /kye rdo rje'i rgyud las dbang rnam pa gsum zhes 'dod do/ /bzhi pa slar yang de bzhin no/ /zhes pa ni gsum pa las gzhan pa ni phreng ba dang chu la sogs pa ste/ dbang gi mtha' ni de kho na nyid bsdus pa la sogs</text></item>
<item><p>324b.5</p><section></section><text>pa'i gzhung des bsdus nas smras te/ gang 'di ltar rdo rje'i rigs kyi le'u las dbang rnam pa bzhi brjod pa ji ltar 'dod pa bzhin 'gyur te/ de ltar na ni dbang rnam pa bzhi po ni shes rab ye shes las mngon nas mos par sbyor ro/ /de bzhin da yang dgod pas dag pa slob dpon du 'dod</text></item>
<item><p>324b.6</p><section></section><text>cing / blta ba de bzhin gsang ba ste/ /lag pas 'khyud pas shes rab bo/ /de yang der ni gnyis gnyis so/ /zhes so/ /'di'i don ni gang shes rab dang lhan cig tu dga' ba dang / dgod pa la sogs pa de bzhin gshegs pa thams cad mchod pa'i gzugs slob dpon gyi phyir</text></item>
<item><p>324b.7</p><section></section><text>de ni slob dpon gyi dbang ngo / /gang shes rab la dga' ba dang bcas pas pad+ma la blta ba de ni gsang ba la brten pa'i phyir gsang ba'i dbang ngo / /gang yang shes rab la 'khyud nas shes rab la brten pa dang bas pa'i phyir/ shes rab kyi dbang ngo / /gang slar gnyis kyis 'byor ba las</text></item>
<item><p>325a.1</p><section></section><text>thun mong ba dang mchog gi de kho na nyid nye bar mtshon pa dang bcas pa gnyis su med pa'i ye shes de ni bzhi pa zhes su 'dod do/ /gzhan ni 'di ltar so sor 'dod de/ le'u dang po las 'di ltar thams cad du bzhi'o zhes zer ba'i phyir ro/ /la la ni mngon pa ni mi phyed pa'i mos</text></item>
<item><p>325a.2</p><section></section><text>pa'i sbyor ba ste/ de bas na sems kyi dbang de nyid las rnam pa gnyis kyi dbye bas dbang bzhi par bstan par bya'o/ /de bzhin du yang shes rab kyi yan lag la 'dus shing lhan cig skyes pa'i bde ba chen po gang bsten par byas pa'i mtshan nyid de ni shes rab kyi shes rab la brten pa'i phyir</text></item>
<item><p>325a.3</p><section></section><text>shes rab ye shes kyi dbang zhes bya'o/ /gang mnyam par gzhag pa'i yid kyis lhan cig skyes pa'i bde ba chen po'i sbyor ba 'di ni dam tshig 'di dang 'dra bar 'di yang bsgom par bya ba ni lhan cig skyes pa dam pa'i sbyor ba de ni thams cad du paN+Di ta chen po dpal zhi ba rin chen 'byung gnas zhabs kyis</text></item>
<item><p>325a.4</p><section></section><text>'di gsal bar gsungs so/ /lhan cig skyes pa dam pa'i sbyor ba'o/ /lhan cig sbyor ba dam pa'i sbyor ba'i TI kA lhan cig skyes mdzes zhes bya ba bdag nyid kyis byas pa der yang bdag gi dbang gi don yang dag par bshad de/ 'dir gzhung rgyas pa'i 'jigs pas rgyas par ma byas so/ /'di dag</text></item>
<item><p>325a.5</p><section></section><text>thams cad kyang mnyam par gzhag pa'i bla mas shes rab ye shes kyi dbang gi dus su slob ma la bsnyad par bya ba yin no/ /sku gsung thugs rnam par dag pa'i mtshan nyid bde ba chen po'i ngo bo dbang bzhi pa zhes bya'o/ /ji ltar brjod pa'i mngon par dbang bskur gsum po ni nyan thos dang / rgyal</text></item>
<item><p>325a.6</p><section></section><text>po dang mu stegs dang / rtog ge skam po dang rmongs pa dang ma ning dang / rgan po dang / rang gi bu dang / dad pa med pa rnams la sbyin par mi bya'o/ /gzhan yang phreng ba dang tshul sogs pa'i mngon par dbang bskur ba gang su yang rung ba la tshig tsam gyis mi bya'o/ /'di ni dbang gi cho ga'o// //chos dang</text></item>
<item><p>325a.7</p><section></section><text>de bzhin bde gshegs glegs bam rdo rje dril bu dang / /rab gnas nam mkha'i khams dang mnyam par rjes su 'gro bar ni/ /don dam mgon po 'di ni 'jig rten pa yis mi shes pas/ /'jig rten rnams las phan par 'dod pas rab tu gnas par byed/ /sku gzugs mchod rten gtsug lag</text></item>
<item><p>325b.1</p><section></section><text>khang / /dam chos ras ris glegs bam dang / /bzang po tshad dang dman pa dang / /rdzogs pa bde ba'i rgyud ldan pa/ /de rigs de mtshan shes pa yis/ /rab gnas dag ni bya bar rigs/ /bsod nams mngon par 'phel byed dang / /yang ni rjes su yi rang nyid/ /gang du sku gzugs rdzogs</text></item>
<item><p>325b.2</p><section></section><text>pa nyid/ /ma mchod yun ring gnas pa ni/ /ji srid mchod par ma gyur pa/ /dge ba ma yin skyed par byed/ /dper na skyes bu gang zhig ni/ /rig pa'i mtshan nyid rnam spangs na/ /'jig rten kun gyis mchod mi byed/ /gzugs brnyan rnams kyang de bzhin 'gyur/ /gang gis rab gnas dag</text></item>
<item><p>325b.3</p><section></section><text>dang bral/ /de la phyag 'tshal mchod pa ni/ /dper na sngags bral sbyin sreg bzhin/ /bsreg rdzas 'bras med thal ba'o/ /de bzhin 'di ltar sngags med gnas/ /mchod ldan gang zhig mchod pa'o/ /de yi las kyi rnam smin gyis/ /skye ba kun du mchod 'os min/ /de la nyi ma bzang po dang / /rgyu skar</text></item>
<item><p>325b.4</p><section></section><text>bzang po dang gza'i sbyor ba dang ldan pa las khrus dang gtsang sbras dri bzang pos lus la byugs la rgyan bzang po dang / thor tshugs dang grogs bzang po dang bcas pas lag tu rdo rje dril bu bzung la yo byad yongs su bsogs te/ me tog bzang pos gtor ba'i stan 'jam po la nye bar 'dug cing / dkyil</text></item>
<item><p>325b.5</p><section></section><text>'khor gyi mchod pa dang ting nge 'dzin gsum byas la lha la mngon du phyogs pa gsum gyis rdo rje slob dpon rnams kun mchog dang ldan pa'i rjes su mthun pa mtshan ma dang / stan dang rten dang brten pa dang bcas pa'i dkyil 'khor snying gar sa bon dang mtshan mas byin gyis brlabs la rigs dang rjes su</text></item>
<item><p>325b.6</p><section></section><text>mthun pa'i cod pan la byin gyis brlabs pa dang ldan par bltas la nam mkha' la yang ye shes sems dpa'i dkyil 'khor rnam par bltas la/ bsang gtor la sogs pa byin la/ rang gi snying ga'i sa bon gyi 'od zer las spros pa'i mchod pa'i lha mo brgyad pos yang dag par mchod pa dang / bstod</text></item>
<item><p>325b.7</p><section></section><text>pa dang bdud rtsi myang bar bya'o/ /de nas me tog bzang pos thal mo sbyar te lus btud la/ oM sarba ta thA ga ta su la li ta bi lA sa na mi ste na mA mi haM b+ha ga bAn ti dzaH hU~M baM hoHpra tIts+tsha ku su mAny+dza li nA tha hoHsa ma ya s+t+waM sa ma ya s+t+waM sa ma ya s+t+waM zhes brjod la/ thal mo'i me tog dor bar bya'o/ /de nas pus mo g.yas pa'i lha ngas la</text></item>
<item><p>326a.1</p><section></section><text>btsugs la/ lag pa g.yas kyi spos kyis bdug par bya zhing / gtso bo dang gzhan yang sta gon la gnas par bya'o/ /bcom ldan che ge rdo rje mchog /rig pa'i rgyal po phyag 'tshal bstod/ /rdo rje bdag nyid rab gnas ni/ /mgon po bdag ni bgyid par 'tshal/ /</text></item>
<item><p>326a.2</p><section></section><text>slob ma rnams la skyabs pa dang / /khyed rnams la yang mchod pa'i phyir/ /bcom ldan bdag ni de la dang / /bka' drin dag ni mdzad par rigs/ /ji ltar rdzogs pa'i sangs rgyas rnams/ /dga' ldan du ni yang dag gnas/ /lha mo sgyu 'phrul lto ba der/ /de ru gnas nas 'di ru mdzad/ /mgon</text></item>
<item><p>326a.3</p><section></section><text>po rtag tu 'dir bzhugs la/ /gyur te me tog la sogs 'di/ /che ge mo yi byang chub sems/ /'phel ba'i phyir ni bzhes su gsol/ /zhes de ltar lan gsum sta gon la gnas par bya'o/ /mchod pa la sogs pa snga ma bzhin du bya'o/ /de nas phyi rol du 'khod de phyogs skyong rnams la gtor ma</text></item>
<item><p>326a.4</p><section></section><text>sbyin par bya'o/ /de nas nang du zhugs te las thams cad pa'i sngags kyis bzlas pa'i skud pa sum bsgril la mdud pa gsum dang ldan pa la/ so so 'brang mas lag pa g.yas pa la btags la/ las thams cad pa'i sngags kyis bzlas pa'i chu gtor la slob ma bsrung bar bya'o/ /bya ba thams cad</text></item>
<item><p>326a.5</p><section></section><text>kyis gso sbyong 'di dang ldan pa'i slob ma dang / lhan cig rgyu bar bya la/ 'di dag de yis brjod du gzhug ste/ sngags pas cung zad gang brjod pa/ /mchod pa la sogs cho ga yis/ /mchod sbyin che 'bras bskyed pa la/ /g.yo ni med pa dag tu byos/ /zhes pas so/ /de nas bgegs zhi bar bya ba'i phyir/ /rtsa ba'i</text></item>
<item><p>326a.6</p><section></section><text>sngags yongs su bzlas la nyal bar bya'o/ /'di ni rab tu gnas pa'i cho ga'o// //de nas nyi ma gzhan pa la ni ji ltar brjod pa'i mtshan nyid kyis sngags pas zhi ba'i gtor ma sbyin la/ lha la mngon par phyogs pas 'dug ste/ lha'i rnal 'byor byas la gzugs brnyan shar du bstan la/ gos ser po bskon te sngar</text></item>
<item><p>326a.7</p><section></section><text>gsungs pa'i mtshan nyid kyi rdzogs pa'i rnal 'byor gyis rdzogs par byas la rnam pa kun gyi mchog dang ldan pa la snying ga dang mgrin pa dang spyi bo rnams su hU~M dang AHdang oM gyi yi ge gsum gyis byin gyis brlabs pa khri zur bzhi pa gru bzhi'i tshad dpangs su khru do pa'i khri gtsang ma la yang dag par bkod de bya ba pa</text></item>
<item><p>326b.1</p><section></section><text>rnams kyis bya ba par bya'o/ /de nas khu tshur g.yas g.yon gyis nyungs kar ser po blangs la/ lugs su 'jug pa dang bzlog pas bskor la/ oM sarba pA paM da ha na badzra ya swA hA/ zhes bya ba 'dis lan gsum gyis bsngags la me la dor bar bya'o/ /de bzhin du sngags de nyid kyis chu la gtor bar bya'o/ /de nas</text></item>
<item><p>326b.2</p><section></section><text>kham por so ma btang ba dang zan changs kyis kyang bya ba par bya ste/ de'i rjes la oM sarba ta thA ga ta kA ya bi sho d+ha ne swA hA/ zhes bya bas lan bdun gyis bsngags pa'i 'di dang til mar dang dUr ba'i tshom bus rab tu gtor la phyi'o/ /'khar ba'i snod na gnas pas 'ba' do dang / u du m+bA ra dang / shi ri</text></item>
<item><p>326b.3</p><section></section><text>sha dang / a shwa d+tha dang / blag sha dang / ba ka la bya ba cing sa bon lngas byin gyis brlabs pa'i dri lngas bkru bar bya'o/ /phyi nas rgyal po mngon par dbang bskur ba'i sbyor bas gdugs dkar po 'dzin pa'i mi dang / bcas pas rgyal ba dang bkra shis kyi tshigs su bcad pas bstod par</text></item>
<item><p>326b.4</p><section></section><text>bya ste/ rnga'i sgra dang / dung gi sgra dang / bud med rnams kyi ca co'i sgra dang / glu snyan nye bar mtshan par byas pa'i dbang bskur ba'i cho ga dang de bzhin gshegs pa'i phyag na bsnams pa'i bum pas khrus kyi tshigs su bcad pa 'don cing khrus bya'o/ /tshigs su bcad pa ni/ ji ltar bltams pa tsam gyis ni</text></item>
<item><p>326b.5</p><section></section><text>de bzhin gshegs rnams khrus gsol ltar/ /lha yi chu ni dag pa yis/ /de bzhin bdag la khrus gsol cig /oM sarba ta thA ga ta a b+hi She ka tas ma ya shri ye hUM/ ri mo dang gleg bam la sogs pa ni me long la bkru bar bya'o/ /de bzhin du bkra shis kyi tshigs su bcad pa'i ched du brjod pa</text></item>
<item><p>326b.6</p><section></section><text>gdon par bya ste/ bkra shis gang zhig chos kyi skus bsngags pas/ /gcig dang du ma nyid ni rab spangs shing / /ngos gzung bral ba spros pa med pa yis/ /khyod kyis bkra shis des ni zhi bar mdzod/ /bkra shis gang zhig dpe byad mtshan nyid sogs/ /dbus bzhugs nyid 'khrungs kyis ni</text></item>
<item><p>326b.7</p><section></section><text>rnam par brgyan/ /longs spyod rdzogs sku chos gsung bzang po ste/ khyed kyis bkra shis des ni zhi bar mdzod/ /bkra shis gang zhig me bzhin 'bar ba ste/ /'od 'bar shin tu rab tu 'khor ba yi/ /sprul pa'i sku ni gzhan gyi don mdzad pa/ /khyed kyis bkra shis des ni zhi bar mdzod/ /ces bya ba</text></item>
<item><p>327a.1</p><section></section><text>ni bkra shis kyi tshigs su bcad pa'o/ /rim pa de ltar mngon par bkrus nas/ /gtsang la 'jam pa'i na bza' 'am/ /log pas chu med par byas te/ gur gum gyi lde gus gos gnyis la bskus la/ oM di byA bA sa me swA hA/ zhes bya ba'i sngags 'dis yongs su gsol</text></item>
<item><p>327a.2</p><section></section><text>bar bya'o/ /de nas oM badzra ga n+d+he AHhUM/ zhes bya bas 'dis ga bur dang gla ba dang si h+la dang / tsan+dan la sogs pa'i dris yod par gyur na mnyam par byugs par bya'o/ /oM badzra b+ha ra Sha bi b+hu Sha ne swA hA/ zhes bya bas rna cha dang mgul rgyan dang dpung rgyan dang lag gdub la sogs pa'i rgyan gyis</text></item>
<item><p>327a.3</p><section></section><text>brgyan pa bya'o/ /de nas oM badzra rat+na tra mi ti zhes bya ba'i sngags kyis spyi bor cod pan bcing bar bya'o/ /oM badzra satwa AHzhes bya bas me long bstan par bya'o/ /gser gyi rang bzhin gyi thur ma la/ oM badzra tsa k+Shu tsa k+Shu sa man+ta tsa k+Shu bi shod+ha ne swA hA/ zhes bya ba 'dis spyan phye bar bya'o/ /de nas go ro tsa</text></item>
<item><p>327a.4</p><section></section><text>na'i thig le phul la/ me tog dang spos dang mar me dang tam po la cung zad la las thams cad pa'i sngags kyis yang dag par bsrungs la/ yi ge hUM gis blangs te/ Ta k+kis sam srung ba'i sngags kyis dkyil 'khor du bcug la gcig tu dgod par bya'o/ /de nas dkyil 'khor bsgrub pa'i cho</text></item>
<item><p>327a.5</p><section></section><text>gas ye shes kyi dkyil 'khor ram ye shes sems dpa' bsgrubs la/ 'thor 'thur dang bsang gtor la sogs pa phul la/ zhal brgyad pa'i hU~M gi sgras de dang lhan cig lhags pa'i bgegs kyi rigs tshar gcad la/ dza hU~M baM hoHzhes bya ba 'dis bkug la grub pa'i sku gzugs la gzhug pa dang bcing ba</text></item>
<item><p>327a.6</p><section></section><text>dang dbang du byas la/ mig dang lus la sogs pa byin gyis brlab pa dang / dbang bskur ba byin la/ yang bsang gtor la sogs pa dbul lo/ /de nas me tog la sogs pa'i mchod pa sngags brjod la dbul bar bya ste/ chu dang thang las de bzhin skyes/ me tog dam pa 'di dag ni/ bdag gis</text></item>
<item><p>327a.7</p><section></section><text>gus pas dbul lags kyis/ /ci bde bar ni rab tu bzhes/ /lhan cig skyes sam sbyar las byung / /spos mchog dam pa 'di rnams ni/ /bdag gis gus pas dbul lags kyis/ /ci bde bar ni rab tu bzhes/ lhan cig skyes sam de bzhin sbyar/ /dri mchog dam pa 'di rnams ni/ /</text></item>
<item><p>327b.1</p><section></section><text>bdag gis gus pas dbul lags kyis/ /ci bde bar ni rab tu bzhes/ /mar me bzang 'bar mun pa 'phrog /shin tu snum pa'i sgron ma 'di/ /bdag gis dad pas dbul lags kyis/ /ci bde bar ni rab tu bzhes/ /bza' dang bca' bar yang dag ldan/ /kha dog dri dang ror ldan pa/ /lha bshos</text></item>
<item><p>327b.2</p><section></section><text>thams cad ldan pa ste/ /phul ba mnyam par rab tu bzhes/ /so so rang gi tshigs su bcad pa la sngags brjod par bya'o/ /de nas 'thor 'thung la sogs pa phul la/ 'dod yon lnga'i mchod pas kyang mchod la/ /bstod pa dang bdud rtsi myang bar bya'o/ /de nas sngags pas mnyam par gzhag ste/ </text></item>
<item><p>327b.3</p><section></section><text>thal mo sbyar ba dam pa de nyid las/ /nam mkha' las byung mtshan ldan phyir/ /zhes bya ba'i tshigs su bcad pa 'dis brjod la/ /yi ge brgya pa'i sngags lan bdun gyi bar du bzla bar bya'o/ /de nas brtan par bya ste/ sems can gyi don du gsol ba gdab par bya'o/ /mgon po ji ltar skal ldan</text></item>
<item><p>327b.4</p><section></section><text>par/ /sems can don ni rtag tu mdzod/ /sna tshogs gzugs ni bzung gyur te/ /'jig rten khams 'di thams cad du/ /zhes bya bas so/ /de nas sngon bzhin du phyi rol du gtor ma phul la/ bdud rtsis dgyes par byas te/ /yang dag par mchod la/ phyogs skyong gshegs su gsol bar</text></item>
<item><p>327b.5</p><section></section><text>bya'o/ /de nas rjes la dkyil 'khor du zhugs pa'i lha dang dkyil 'khor la phyag 'tshal zhing / bskor ba byas la/ cho ga dman pa bskang ba'i phyir sngon bzhin du rgyas pa'i sbyin sreg gi mthar yon bdag rgyas par bya ba'i phyir/ mthe bong g.yas pa lag pa g.yon pas bzung ste/ bsreg</text></item>
<item><p>327b.6</p><section></section><text>rdzas las lan gsum mam bdun sbyin pa'am sbyin du gzhug go/ /de nas bla mas slob ma la yon blang bar bya ste/ slob mas kyang dga' ba'i yid kyis rang gi 'byor ba dang rjes su mthun pa ste/ rgyan thams cad kyis brgyan pa'i bu mo dang / glang po dang rta dang shing rta dang / ba lang dang ma</text></item>
<item><p>327b.7</p><section></section><text>ma he la sogs pa dang / so ba dang gser dang / dngul dang zangs dang nor bu dang mu tig la sogs pa'i rdzas dang / lo thog phun sum tshogs pa'i zhing sa dang / khyim dang skyed mos tshal dang / kun dga' ra ba la sogs pa'am gnas rnams phul bas dgyes te/ slob dpon dam</text></item>
<item><p>328a.1</p><section></section><text>pa dang lha thams cad dgyes par 'gyur ro/ /dgyes pas ni 'dod pa'i dngos grub rnams su shes par bya'o/ /thams cad du bla ma dgyes par bya'o/ /de nas snod legs par bkrus par sreg blugs kyi lhag ma sbrang rtsi dang / 'o ma dang sha kha rar bsres pa'i</text></item>
<item><p>328a.2</p><section></section><text>thug pa bsgrubs la rang gi lha'i sngags kyis so/ /de'i rtse mo'i cha gser la sogs pa'i snod du bzhag la/ oM di byA naM sa mA d+hi d+h+yA naM pr-i Na ne swA hA/ zhes bya ba'i sngags 'dis lha la dbul bar bya'o/ /de nas dri gtsang khang brtsig pa ni shin tu gzob pas brtsigs la/ sku gzugs</text></item>
<item><p>328a.3</p><section></section><text>kyi sum cha'i tshad kyi stegs bu la sku gzugs shin tu bub pa ma yin pa dang / gyed pa ma yin pa dang / yo ba ma yin pas drang por legs par bkod la/ oM su pra tiSh+Tha badzra swA hA/ zhes bya ba 'dis bzhugs su gsol lo/ /de lta ma yin na ni nyes pa ster bar 'gyur ro/ /de nas sngon bzhin du</text></item>
<item><p>328a.4</p><section></section><text>bsang gtor la sogs pa phul la yang dag par mchod pa dang bstod pa dang / bdud rtsi myang ba la sogs pa dang / yi ge brgya pa'i sngags lan bdun bzlas la bzod par gsol bar bya ste/ lha dang de yi sras rnams dang / /rdzogs sangs bzod mdzad pa yi rigs/ /tshangs sogs lha yi tshogs</text></item>
<item><p>328a.5</p><section></section><text>rnams kyi/ /theg 'gyur cho ga'i bya ba la/ /kun du zhi dang bkra shis dang / /yon tan bdag nyid cher mdzad nas/ /sangs rgyas yul du gshegs nas ni/ /slar yang byon par mdzad du gsol/ /gang gis sku gzugs 'di la ni/ /bskal pa bskal pa brgyar bzhugs te/ /sa chu me dang rlung</text></item>
<item><p>328a.6</p><section></section><text>rnams kyi/ /lha rnams kyis ni bsrung bar mdzod/ /'di ni shin tu dgyes 'gyur te/ /dga' bas rang gi gnas gshegs la/ /slob dpon slob mar bcas pa dang / /bu dang tsha bo bsrung du gsol/ /zhes bya bas so/ /gzhan yang khyad par brjod par bya ste/ bris pa dang lugs ma la ji ltar brjod</text></item>
<item><p>328a.7</p><section></section><text>pa'i cho gas rab tu gnas par bya ste/ rje btsun gyi mchod rten yang khang bu brtsegs pa bskyed pa'i cho gas bskyed la sangs rgyas dang byang chub sems dpa' thams cad kyi gnas su bsgoms te/ sangs rgyas dang byang chub sems dpa' dang / rig sngags kyi lha ma lus pa spyan drangs la/ mchod</text></item>
<item><p>328b.1</p><section></section><text>rten gyi nang du gzhug pa dang bcing ba dang dbang du byas la bsang gtor la sogs pa phul te/ mngon par mchod pa dang bdud rtsi myang ba la sogs pa byas la/ oM su pra tiSh+Tha badzres swA hA/ oM hU~M hrI b+h+rUM dr-i D+ha tiSh+Tha zhes bya ba'i sngags kyi rab tu gnas par bya'o/ /lhag ma ni snga ma bzhin no/ /glegs</text></item>
<item><p>328b.2</p><section></section><text>bam ni 'di ltar rab tu gnas par bya ste/ yi ge dzr-IM yongs su gyur pa las glegs bam la 'od dpag tu med par bltas la/ de yongs su gyur pa las skyes pa'i yi ge'i chal bar bsgoms la/ oM hUM hrI d+h+waM zhes bya ba 'dis rab tu gnas par bya ste/ de bzhin gshegs pa thams cad dang / rdo rje</text></item>
<item><p>328b.3</p><section></section><text>'dzin pa thams cad kyis byin gyis brlabs par bsgom par bya'o/ /lhag ma ni snga ma bzhin no/ /gtsug lag khang la ni sangs rgyas dang byang chub sems dpa' thams cad dang / nyan thos dang rang sangs rgyas rnams bzhugs pa'i ting nge 'dzin gyi gnas chos kyi dbyings rgyas par oM hUM hrIHzhes bya ba'i</text></item>
<item><p>328b.4</p><section></section><text>sngags 'dis bskyed par bya'o/ /de nas lhag par gnas pa la sogs pa byas la/ gtor ma dang mchod pa la sogs pa phul te/ oM su pra tiSh+Tha badzre swA hA/ oM hUM hrIHb+h+rUM khaM dzr-Im b+ha ba dr-i D+ha teSh+Tha b+hu khaM zhes bya ba'i sngags kyis rab tu gnas par byas la/ sangs rgyas dang byang chub sems dpa' dang</text></item>
<item><p>328b.5</p><section></section><text>rdo rje 'dzin pa rnams kyis byin gyis brlabs te/ mi phyed pa'i rdo rje bzhin du rab tu gnas par bsgoms la/ bum pa thams cad kyi chus bkrus nas/ gtsug lag khang la oM badzrod ka a b+hi She ka na zhes bya ba'i sngags kyis bsang bar bya'o/ /de nas gtsug lag khang skyong ba'i nag po chen po</text></item>
<item><p>328b.6</p><section></section><text>blos bkug la gcig du gzhug pa dang / bcing pa dang dbang du byas la/ slob dpon phyag gnyis pa'i he badzra'i rnal 'byor dang ldan pas bka' sbyin par bya ste/ gtsug lag khang 'di gnas par du/ /sdig bral khyod kyis srung bar gyis/ /'phags pa'i dge 'dun bya ba dka'/ /bya ba</text></item>
<item><p>328b.7</p><section></section><text>rnams ni myur du sgrubs/ /zhes pas so/ /de ltar byas nas bla mas slob ma dga' ba dang bcas pas bod cing bshes drin bya'o/ /rab gnas mtshan ma ngan spangs pa/ /khyod kyis gsol gdab byas pa'o/ /de ni nga yis 'bad pas byas/ /ci bde bar ni mchod par gyis/ /zhes bya</text></item>
<item><p>329a.1</p><section></section><text>bas so/ /de nas sngags kyi lhag ma'i thug pa sbyin par bya'o/ /bde gshegs lhag ma 'di dag ni/ /sdig pa nyams pas bza' bar gyis/ /gzhan la ci thob pa cung zad sbyin par bya'o/ /de nas slob mas kyang mchod pa du mas lha rnams mchod la bskor ba gsum bya zhing</text></item>
<item><p>329a.2</p><section></section><text>phyag bya'o/ /de nas rang gi gnas su 'khod la dge slong dang dge slong ma dang / dge bsnyen dang dge bsnyen ma la sogs pa la gsol bar bya'o/ /gzhan yang mgon med cing phongs pa la nus tshad kyi ston mo sbyin par bya'o/ /de'i rjes la bzo bo dang slob dpon du bcas pa la ston mo gsol te/ /</text></item>
<item><p>329a.3</p><section></section><text>na bza' la sogs pa'i sbyin pas yongs su mnyes par byas la/ bzod pa gsol te gshegs su gsol lo/ /mtshan mo tshogs kyi 'khor lo byas la rol mo'i sgra chen po bya'o/ /de nas slob dpon dkyil 'khor du zhugs la mchod par bya ste/ lag pa g.yon pas spos kyi reng bu gzung zhing</text></item>
<item><p>329a.4</p><section></section><text>lag pa g.yas pas dril bu dkrol te bstod par bya zhing / yi ge gsum po muH'i mtha' can gyis gshegs su gsol lo/ /rdul tshon snod gtsang mar gzhag la 'dod pa rnams la cung zad sbyin te/ chu klung chen po la dor bar bya'o/ /dkyil 'khor gyis phyogs kyang / oM a kA ro mu khaM sa r+b+ba d+ha rmA</text></item>
<item><p>329a.5</p><section></section><text>NAM A d+ya nu t+pa n+na twA t+ta muHzhes bya ba'i sngags kyis lci bas byug par bya'o/ /de nas phyogs skyong la sogs pa la gtor ma rgya chen po sbyin par bya'o/ /gang gis dkyil 'khor 'di 'dra bas/ /dngos grub ji ltar 'dod par 'gyur/ /skye ba 'di'am pha rol du/ /de bas 'di dag ldan par bya/ /yang</text></item>
<item><p>329a.6</p><section></section><text>gsungs pa/ gdol pa smyig mkhan la sogs pa/ /gsod don don du sems pa ste/ /des kyang kye rdor shes pa na/ /'grub 'gyur 'di la the tshom med/ /ces pa'o/ /rtsig rmang dang ni rab gnas dang / /sbyin sreg dkyil 'khor nor gang ni/ /de rnams slob dpon dbang bar ni/ /rdo rje 'dzin pa</text></item>
<item><p>329a.7</p><section></section><text>rnams kyis gsungs/ /dpal ldan kye rdor rgyud las gsungs/ /gang zhig cho ga ma rdzogs pa/ /de rdzogs bya phyir spyi yis ni/ /rgyud gsungs cho gar brten pa yin/ /dpal ldan zhib bzang po'i zhabs kyi pad+ma las skyes bcud/ /yang dag man ngag rin chen bzang po'i mdzod ni myang byas nas/ /</text></item>
<item><p>329b.1</p><section></section><text>dpal ldan khrag 'thung 'byung ba'i dkyil 'khor rin po che 'di yis/ nyin mo'i 'byung gnas bdag ni skye bo'i bsil grib byed par 'dod/ /dpal ldan he ru ka 'byung dkyil 'khor legs par sbyar ba las/ /de yis skyon bsal dge ba bdag la rab tu gang skyes pa/ /de yis skye bo ma lus pa</text></item>
<item><p>329b.2</p><section></section><text>rnams nyon mongs rnam bral te/ /dpal ldan khrag 'thung zhabs pad lha dang lha min mis 'dud shog /dpal he ka 'byung ba zhes bya ba'i dkyil 'khor gyi cho ga /mkhas pa chen po nyin mo'i 'byung gnas zla ba'i zhabs kyis mdzad pa rdzogs so//[]@##/ /rgya gar</text></item>
<item><p>329b.3</p><section></section><text>skad du/ shrI he ru ko pa de sha nA ma swA d+hi Sh+ThA na kra ma/ bod skad du/ dpal he ru ka'i man ngag rang byin gyis brlab pa'i rim pa zhes bya ba/ dpal he ru ka la phyag 'tshal lo/ /dngos po ma yin dngos po'i ngo bo bral ba ma yin gcig min du ma ma yin gtso/ /thams cad zhi bar gyur</text></item>
<item><p>329b.4</p><section></section><text>cing nam mkha'i dkyil dang mtshungs pa dam pa phun sum tshogs pa'i gzhi/ /gos pa med cing 'gyur ba med pa spros pa dang bral so so rang gi rig pa mchog /bla med chos kyi bdag nyid zhi ba'i bde ba he ru ka dpal khyod kyis stsol gyur cig /shes rab lhan cig skyes pas 'khyud/ /dgyes rdor</text></item>
<item><p>329b.5</p><section></section><text>lhan skyes phyag 'tshal te/ /lhan cig skyes pa'i bdag nyid mchog /he ru ka dpal man ngag bshad/ /dpal ldan o D+ya na gnas las byung / /bla ma brgyud pa las 'ongs pa/ /rnal 'byor chen mo'i snying po nyid/ /snying po mchog tu gsang ba nyon/ /de yang u dum+WA ra chen po'i me tog</text></item>
<item><p>329b.6</p><section></section><text>bzhin rnyed par dka' ba dang / dpag bsam gyi shing bzhin 'dod pa'i 'bras bu skyed par byed pa dang / mi'i dbang po bzhin bstan pas 'bras bu ster bar byed pa dang / gsang ba'i sngags kyang ngo / /rgya mtsho legs pa'i rlabs bzhin zab mo dang ldan pa dang / zla ba bzhin snang bar</text></item>
<item><p>329b.7</p><section></section><text>byed cing tshim par byed pa dang / nyi ma bzhin mun pa'i tshogs sel bar byed cing snying gi pad+ma rab tu sad par byed par rig nas 'di las dang ba bskyed par bya'o zhes bstan to/ /'dir dbang byas pa'i sngags pa blo dang ldan pa snying rje dang ldan pa mos pa brtan pa byang chub kyi sems brtan pa/ </text></item>
<item><p>330a.1</p><section></section><text>bla ma dam pa'i zhabs kyi pad+ma la shin tu yun ring du bsten pas snang ba thob pa/ tshogs bsags pa/ phyag rgya chen po'i dngos grub kun nas 'dod pas/ dben zhing nye bar 'tshe ba med pa rjes su mthun par dri ma med pa'i chu phun sum tshogs pa dang ldan pa/ </text></item>
<item><p>330a.2</p><section></section><text>me tog dang 'bras bu dang 'dab ma'i khur gyis lci ba'i mchog gi shing gis mdzes pa'i nags kyi phyogs sam/ ri'i phug gam chu klung gi ngogs sam/ rgya mtsho la sogs pa'am/ dur khrod dam shing gi rtsa ba'am/ lha'i gnas sam/ lha khang ngam/ yid du 'ong ba'i gnas su</text></item>
<item><p>330a.3</p><section></section><text>gnas par bya ste/ stan la 'dug nas gnas dang bdag dang rnal 'byor srung ba byas nas/ yod pa'i dngos po bdud rtsi lnga la sogs pas bsres pa'i chus dkyil 'khor byugs la me tog dgram pa byas te/ swa b+hA ba shud+d+haH sarba d+harmAH swa b+hA ba shud+d+ho\u0f85haM zhes brjod par bya'o/ /de</text></item>
<item><p>330a.4</p><section></section><text>nas mnyam par gzhag pas bdag nyid dpal he ru kar bsgom pa'am mos par bya'o/ /lte ba'i dkyil 'khor du rten gyi dkyil 'khor gyi bdag nyid skar ma'i bdag po dang / gshin rje'i bdag po'i dkyil 'khor kha sbyor mtha' skor mtshams med pa thabs dang shes rab kyi</text></item>
<item><p>330a.5</p><section></section><text>bdag nyid las spros pa'i 'od zer gyi phreng bas bskor ba'i rnam pa sna tshogs la sogs pa'i skad cig gi khyad par bsgom par bya'o/ /de'i dbus su brten pa'i dkyil 'khor gyi bdag nyid/ dang zhing zlum pa mu tig gi 'bras bu lta bu phyogs dang mtshams dang dbus kyi thig</text></item>
<item><p>330a.6</p><section></section><text>le dgu bsgom par bya ste/ de la lus kyi de kho na nyid la so sor rtog pa'i bdag nyid dkar mo'i rang bzhin ni shar gyi thig le'o/ /sems kyi de kho na nyid la so sor rtog pa'i bdag nyid chom rkun ma'i rang bzhin ni lho'i thig le'o/ /ngag gi de kho na nyid la so sor rtog pa'i bdag</text></item>
<item><p>330a.7</p><section></section><text>nyid ro langs ma'i rang bzhin ni nub kyi thig le'o/ /ye shes kyi de kho na nyid la so sor rtog pa'i bdag nyid za phod ma'i rang bzhin ni byang gi thig le'o/ /lus kyi de kho na nyid kyi yang dag pa'i ye shes kyi bdag nyid sbos mo'i rang bzhin ni dbang ldan gyi thig le'o/ /sems</text></item>
<item><p>330b.1</p><section></section><text>kyi de kho na nyid kyi yang dag pa'i ye shes kyi bdag nyid ri khrod ma'i rang bzhin ni me'i thig le'o/ /ngag gi de kho na nyid kyi yang dag pa'i ye shes kyi bdag nyid gtum mo'i rang bzhin ni bden bral gyi thig le'o/ /ye shes kyi de kho na nyid yang dag pa'i ye shes kyi bdag nyid</text></item>
<item><p>330b.2</p><section></section><text>g.yung mo'i rang bzhin ni rlung gi thig le'o/ /thig le brgyad po 'di rnams kyang las kyi rang bzhin du bsgom par bya'o/ /dbus kyi thig le dgu pa'i 'bras bu'i ngo bo yang dag par rdzogs pa'i byang chub kyi rang bzhin dpal he ru ka'i bdag nyid du bsgom par bya'o/ /de</text></item>
<item><p>330b.3</p><section></section><text>nas go rims bzhin phyogs mtshams kyi thig le bskul bas gser 'gyur mkhan gyis lcags brgyad gser du grub pa bzhin phyogs mtshams brgyad kyi thig le thim par yun ring du bsam par bya'o/ /de nas de las spros pa'i 'od zer gyi ri mos bde ba chen po na gnas</text></item>
<item><p>330b.4</p><section></section><text>pa'i de bzhin gshegs pa thams cad bskul bar bya'o/ /bskul bas de zhu zhing bdud rtsir gyur pas thig le'i ngo bo bcom ldan 'das de dbang bskur bar bya'o/ /de yang shes rab kyi chags pa gyen du song ba de ni gur gum gyi char dang / gang gzhom du med pa'i sgra tsam de ni rnga'i sgra</text></item>
<item><p>330b.5</p><section></section><text>dang / spyan la sogs pa'i glu yang yin no/ /gang yang dbang bskur ba'i lhan cig skyes pa'i ye shes phyogs bcu'i dngos po thams cad la spros pa des tshim pa ni mchod pa'o/ /de nyid sna tshogs pa'i bdag nyid du byed pa ni bstod pa ste/ dam par gyur pa'i yon tan</text></item>
<item><p>330b.6</p><section></section><text>gsal bar byed pa'i bstod pa'o/ /de kho na nyid de'i bdag nyid du byas pa'i rang rig pa'i ngo bo nyid nyams su myong ba ni bdud rtsi myang ba'o/ /de nyid yang dang yang du brjod pa ni sngags bzlas pa'o/ /de ltar shes nas bcom ldan 'das de dga' ba'i tshogs kyi rten mchog gi mya ngan</text></item>
<item><p>330b.7</p><section></section><text>las 'das pa'i ngo bo gus pa dang rgyun mi 'chad par goms pa'i sbyor bas mngon du bya'o/ /de mngon du byas pas nyon mongs pa thams cad spang ba dang / mngon par shes pa la sogs pa yon tan thams cad mngon du byed pa dang / yang dag par rdzogs pa'i byang chub tu 'gro</text></item>
<item><p>331a.1</p><section></section><text>bar 'gyur ro/ /de dag ni he ru ka'i man ngag las nang gi bdag nyid kyi thig le he ru ka'i dkyil 'khor bsgom pa'i cho ga ste dang po'o// //de nas snga ma bzhin bsam gtan gyi gnas su zhugs la/ gnas dang bdag la sogs pa'i phun sum tshogs pa dang ldan pa</text></item>
<item><p>331a.2</p><section></section><text>gnas dang bdag dang rnal 'byor srung ba'i cho ga byas la bya ba byas pa'i sngags pas bde ba'i stan la 'dug ste/ sprul par brjod pa rgyal ba'i gnas su chu skyes rgya mtsho'i 'dab ma'i lte ba la mchog gi thabs dang shes rab kyi rang bzhin bdud las rgyal ba dang / ri dgas kyis</text></item>
<item><p>331a.3</p><section></section><text>mtshan pa'i dkyil 'khor mtha' skor mtshams med pa bsgom mo/ /de'i nang dbus kyi phyogs su yungs kar phra mo dang zhing dag pa shel lta bu bde ba chen po'i bdag nyid dpa' bo chen po ye shes kyi thig le'i ngo bo dpal he ru ka bsam par bya'o/ /de nas de las langs pa dkar zhing</text></item>
<item><p>331a.4</p><section></section><text>dri ma med pa pad+ma'i rtsa ba'i skud pa lta bu 'od zer gyi ri mor zla ba'i dbus nas byung ste/ zla nyi kha sbyar dkris pa gsum gyis yang dag par dkris par gnas par bsgom par bya'o/ /zla ba'i steng du dkris pa gsum gyi phyed la yi ge bcu drug so sor brgyus pa blta bar bya'o/ /de</text></item>
<item><p>331a.5</p><section></section><text>la dbus kyi dkris pa phyed la a la sogs pa'o/ /g.yon ngos [(]gyi [,]kyi [)]dkris pa phyed pa nga nya spangs pa'i ka la sogs pa da yig gi mthar thug pa'o/ /g.yas ngos kyi dkris pa'i phyed la ha yig la sogs pa sha k+Sha yig gi mthar thug pa bsgom par bya'o/ /de nas bcom ldan 'das</text></item>
<item><p>331a.6</p><section></section><text>de bstan par bsgoms pas bsgom pa yongs su smin pa thob par mos par bya'o/ /de nyid las gnyis pa shin tu phra ba'i 'od zer ri mo 'bar zhing gcig tu 'bar ba gnas par bsam par bya'o/ /de nas de'i nus pas 'dzag pa'i bdud rtsi'i chu rgyun gyis gang ba'i byang chub sems kyi thig</text></item>
<item><p>331a.7</p><section></section><text>le'i ngo bo de bsam par bya'o/ /'od zer gyi ri mo bsil bar gyur pa de de nyid zhugs par blta bar bya'o/ /de nas bcom ldan 'das de la nges par sems kyi 'jug pa sems brtan pa ma thob kyi bar du bsgom par bya'o/ /de yang brtan pa'i mtshan ma nye bar mtshon par bya'o/ /</text></item>
<item><p>331b.1</text></item>
<item><p>331b.2</p><section></section><text>las/ /thig le gsal ba snang ba che/ /sna tshogs snang bar blta bar bya/ /'gro ba rnams ni gsal bar mthong / /ting nge 'dzin ni thams cad de'i/ /dngos grub legs par mngon du gyur/ /nges par ting nge 'dzin thob pas/ /byang chub chen po nye ba yin/ /de dag ni dpal he ru ka'i man ngag</text></item>
<item><p>331b.3</p><section></section><text>las dpal bo chen po ye shes kyi thig le bsgom pa'i cho ga ste gnyis pa'o// //de nas snga ma bzhin du bsam gtan gyi gnas su stan la 'dug nas/ las dang bya ba thams cad byas pa'i sngags pas yid mnyam par gzhag pas lte ba'i rtsa bar 'byung ba bzhi bsdus pa'i ngo bo rig byed kyi</text></item>
<item><p>331b.4</p><section></section><text>'dab ma'i chu skyes kyi lte ba la sna tshogs rdo rje rtse lnga pa bsgom par bya'o/ /de yang me long lta bu'i ye shes kyi bdag nyid rtag pa'i rang bzhin dkar po ni shar gyi rtse mo'o/ /mnyam pa nyid kyi ye shes kyi bdag nyid rin chen rgyal po'i rang bzhin gser gyi mdog ni lho'i rtse mo'o/ /so sor rtog pa'i</text></item>
<item><p>331b.5</p><section></section><text>ye shes kyi bdag nyid snang ba mtha' yas kyi rang bzhin dmar po ni nub kyi rtse mo'o/ /bya ba grub pa'i ye shes kyi bdag nyid don yod grub pa'i rang bzhin marga ta'i nor bu ni byang gi rtse mo'o/ /shin tu rnam par dag pa'i chos kyi dbyings kyi ye shes kyi bdag nyid mi bskyod pa'i rang bzhin nag po ni</text></item>
<item><p>331b.6</p><section></section><text>dbus kyi mu khyud du bsam par bya'o/ /de nas de'i dbus su shin tu rnam par dag pa'i chos kyi dbyings kyi ngo bo rdo rje 'dzin pa'i rang bzhin rdo rje rtse lnga par bsgoms nas/ de'i dbus kyi rtse mo'i steng du dang po mchog gi snying po'i ngo bo de nyid gsum ro gcig pa'i ngo bo drag po bsgom par bya'o/ /</text></item>
<item><p>331b.7</p><section></section><text>de nas de'i snying por gyur pa dpal he ru ka'i rang bzhin bde ba chen po'i bdag nyid zla ba'i dkyil 'khor lta bu bdud rtsi'i bdag nyid 'od zer gyi tshogs kyis phyogs dang nam mkha' thams cad khyab pa/ zlum zhing dri ma med pa cha dang bral ba mu tig gi 'bras bu lta bu'i thig le bsgom pa ni ji</text></item>
<item><p>332a.1</p><section></section><text>srid sems brtan pa'i bar du bsgom par bya'o/ /sems brtan pa'i mtshan ma nye bar mtshan nas de nas bslangs nas gzhan rnams su dgod par bya'o/ /de la mig tu de bkod pas lha'i mig skye ba'o/ /rna ba dag gis lha'i rna ba dang skad thams cad shes pa'o/ /</text></item>
<item><p>332a.2</p><section></section><text>sna dag gis ni lha'i sna'o/ /lce yis ro dang ro mchog dang lha'i gsung ngo / /pags pas lha'i lus so/ /de bzhin du mgo bos lus 'pho ba dang / mi snang bar byed pa dang / dus gsum shes so/ /mgrin pas snyan ngag mkhan dang / smra nus pa dang / rang dang gzhan gyi grub pa'i</text></item>
<item><p>332a.3</p><section></section><text>mtha' shes pa'o/ /snying gas mngon par shes pa thams cad do/ /lte bas sems can thams cad kyi don byed par bzod pa nyid dang / thams cad shes pa'o/ /de ltar sems brtan pa ma thob par gyur pas yon tan mtha' dag gi rin po che sangs rgyas nyid thob par 'gyur ro/ /de dag</text></item>
<item><p>332a.4</p><section></section><text>ni he ru ka'i man ngag las de bzhin gshegs pa thams cad kyi snying po sgom pa'i cho ga ste gsum pa'o// //de nas sngags pa cho ga bzhin bsam gtan gyi gnas su bde ba'i stan la 'dug ste/ shin tu rnam par dag pa'i sngags brjod nas bdag nyid dpal he ru kar mos par bya'o/ /'khor</text></item>
<item><p>332a.5</p><section></section><text>lo gru bzhi'i bdag po ste 'jig rten mtha' dag chos kyi sku'i bdag nyid 'bar ba yun ring du bsgom par bya'o/ /de nas snying po'i gnas su hUM gi sgra tsam bskyod pas ye shes kyi rgya mtsho rlabs chen po bsnun te/ chang 'thungs nas myos cing skyugs pa ltar mgo med rtsa'i chu rlung las bdud</text></item>
<item><p>332a.6</p><section></section><text>rtsi'i chu'i dbang bskur ba dang / 'thungs pa'i hUM bsgom par bya'o/ /de las byung ba'i bde ba chen po'i bdag nyid mchog gi bdud rtsir gyur pa 'od zer gyi phreng ba spros pas phyogs dang nam mkha' thams cad snang bar byed pa/ grub pa'i gser 'gyur rtsis bsnun pa bzhin 'jig rten</text></item>
<item><p>332a.7</p><section></section><text>gsum blta bar bya'o/ /rang gi sems kyang de dang tha mi dad pa gnyis su med par gyur pa dmigs pa med pa bsgom pa ni ji srid brtan par 'gyur gyi bar ro/ /de ltar bsgom pa'i rnal 'byor pas sangs rgyas kyi yon tan stobs bcu dang / mi 'jigs pa bzhi la sogs pa mngon du byed par 'gyur ro/ /yon</text></item>
<item><p>332b.1</p><section></section><text>tan gyi tshogs mngon du gyur pa des dpal he ru ka nyid yang dag par thob pa yin no/ /he ru ka nyid thob pa nyid kyis 'gro ba thams cad kyi don byed par nus pa yin no/ /'gro ba thams cad kyi don byas pas khams gsum du gtogs pa'i 'jig rten pa rnams kyis mchog tu gus pas mchod pa</text></item>
<item><p>332b.2</p><section></section><text>yin no/ /de dag ni dpal he ru ka'i man ngag las chos kyi yi ge bsgom pa'i cho ga ste bzhi pa'o// //de nas ji skad gsungs pa'i mtshan nyid dang ldan pa'i sngags pas snga ma bzhin bsam gtan gyi gnas su zhugs la/ rjes su mthun pa'i stan la 'dug ste/ rjes su mthun pa'i bya ba</text></item>
<item><p>332b.3</p><section></section><text>thams cad byas la/ yid mnyam par gzhag pas bdag nyid dpal he ru kar mos par bya'o/ /chos kyi 'khor lor sa'i khams kyi rang bzhin rig byed kyi chu skyes bsgom par bya'o/ /de nas de'i dbus su chu'i khams kyi rang bzhin sman gyi gtso bor bsgom par bya'o/ /de'i steng du me'i</text></item>
<item><p>332b.4</p><section></section><text>khams kyi rang bzhin nyin mo'i dbang phyug bsam par bya'o/ /de nas de dag mtha' skor mtshams med pa'i nang du rlung gi khams kyi rang bzhin nor bu ste/ dbang chen sngon po phra mo'i thur ma ltar ring po ma yin pa gyen du langs pa'i 'od zer gyi ri mo snang ba'o/ /de'i steng du nam mkha'i</text></item>
<item><p>332b.5</p><section></section><text>khams kyi rang bzhin chos kyi sku'i ngo bo nyid bde ba chen po'i rang bzhin rdo rje 'dzin pa chen po'i snying po'i bdag nyid/ dpal he ru ka'i rang bzhin bde ba spros pa'i rgyun gyis srid pa mtha' dag khyab par byed pa/ mchog tu gsang ba'i ngo bo shin tu dang ba'i mu tig gi 'bras bu lta bu'i thig le</text></item>
<item><p>332b.6</p><section></section><text>phra mo blta bar bya'o/ /der yid gtad pa'i sngags pas ji srid sems brtan par 'gyur ba de srid du blta bar bya'o/ /sems brtan par gyur pa'i mtshan ma snga ma bzhin du mtshon par bya'o/ /gang gi tshe sems brtan pa yin pa de'i tshe thig le de yan lag gzhan la dgod par</text></item>
<item><p>332b.7</p><section></section><text>bya'o/ /de la mdzod spur bkod pa de nyi ma bzhin srid pa snang bar byed pa dang / nyon mongs pa'i 'dam yang skam par byed do/ /dpral bas ni phyi dang nang du bcas pa'i mun pa'i phung po 'joms par byed pa dang / dge ba'i 'bras bu yang yongs su gso bar byed do/ /de'i steng gi skar ma</text></item>
<item><p>333a.1</p><section></section><text>bzhin du spros te nam mkha' 'gengs par byed do/ /lce yis ji srid 'dod pa de srid 'phel bar 'gyur ro/ /dpung pa'i rtsa bas lag pa'o/ /mgo bos lus thams cad do/ /mang du smra ba ci dgos/ gang du 'di gnas pa de 'phel bar 'gyur ste/ rim gyis rdo rje</text></item>
<item><p>333a.2</p><section></section><text>'dzin pa nyid 'byung bar 'gyur ro/ /de dag ni dpal he ru ka'i man ngag las 'byung ba lnga'i snying po de kho na nyid kyi thig le bsgom pa'i cho ga ste lnga pa'o// //de nas mnyam par gzhag pa'i sngags pas snga ma bzhin bsam gtan gyi khang par bde ba'i stan la 'dug ste/ bya bar</text></item>
<item><p>333a.3</p><section></section><text>'os pa la sogs pa byas nas bdag nyid dpal he ru kar mos par bya'o/ /sprul pa'i 'khor lo la A li kA li yongs su gyur pa'i ri bong can dang nyi ma kha sbyor ba'i dbus su chos kyi sgo aM las byung ba bdag med ma'i rang bzhin mchog gi shes rab kyi bdag nyid chos kyi dbyings kyi</text></item>
<item><p>333a.4</p><section></section><text>ngo bo yongs su rdzogs pa'i zla ba'i dkyil 'khor bsgom par bya'o/ /de'i dbus su sa las gzhan pa dbyangs yig bcu drug pa la bskyon bzla ba phyed dang thig les brgyan pa/ dbang sngon chen po'i nor bu lta bu dpal he ru ka'i rang bzhin mchog gi thabs kyi ngo bo chos kyi dbyings la</text></item>
<item><p>333a.5</p><section></section><text>dmigs pa'i bdag nyid sgrib pa thams cad 'bigs par byed pa 'bar ba bsgom par bya'o/ /de nas de'i 'od zer gyi lcags kyus bkug pa'i phyogs bcu'i 'jig rten gyi khams na gnas pa'i rnal 'byor ma thams cad zla ba'i dkyil 'khor du gzhug par bya'o/ /de bzhin</text></item>
<item><p>333a.6</p><section></section><text>gshegs pa thams cad dpal he ru ka'i rnam pas de'i steng na gnas pa ji skad gsungs pa'i yi ge la thim par bya'o/ /de nas gdan dang sa bon de dag rjes su chags pa dang / kun du chags par bsams nas chos rnam par dpyad pa'i sgo nas nges par rnam par dpyad par</text></item>
<item><p>333a.7</p><section></section><text>bya'o/ /gal te bdag gis gdan dang sa bon la sogs pa 'di dag gzung ba dang 'dzin par snang ba ni bdag gi sems tsam ste rang gi sems las gzhan du snang ba ma rig pa'i phyir gdan sa bon las gzhug par bya'o/ /de nas sems tsam de yang don dam par gsal ba tsam</text></item>
<item><p>333b.1</p><section></section><text>gnyis su med pa rnam pa'i dbye ba brdzun pa nyid kyis don dam pa mthong ba la nub pa'i phyir yi ge thig ler nub par bya'o/ de yang rtog pa med pa bde ba chen po'i rang bzhin ji srid 'dod par bsgoms la/ phyogs bcu'i dngos po thams cad du spro bar bya'o/ /spros nas sna</text></item>
<item><p>333b.2</p><section></section><text>tshogs de'i bdag nyid du bya ste/ de'i bdag nyid du byas pa yang snang ba med pa gsal ba tsam gnyis su med pa nam mkha' bzhin ro mnyam pa mtha' yas pa/ de bzhin nyid du ro gcig pa gsang ba dpe las byung ba'i lhan cig skyes pa bde ba'i ngo bo de la yid dga' ba'i sngags</text></item>
<item><p>333b.3</p><section></section><text>pas ji srid nus pa de srid blta bar bya'o/ /de dag ni dpal he ru ka'i man ngag las thabs shes rab gnyis su med pa'i thig le bsgom pa'i cho ga ste drug pa'o// //de nas snga ma bzhin bsam gtan gyi gnas su bde ba'i stan la 'dug ste/ bya ba byas pa'i rnal 'byor pa</text></item>
<item><p>333b.4</p><section></section><text>bdag nyid dpal he ru kar mos par bya'o/ /sprul pa'i 'khor lo'i dbus su gnas pa'i zla ba'i dkyil 'khor la yi ge mchog las byung ba ba thag phra mo ltar phra ba/ lhan cig skyes pa shes rab kyi ngo bo 'od zer gyi ri mo 'bar ba bzhin du bsgom par bya'o/ /de nas de rin po</text></item>
<item><p>333b.5</p><section></section><text>che pad+ma rA ga'i 'od zer gyi ri mo bzhin chags pa dang bcas pas/ 'dod can ma bzhin chags pa dang bcas pa 'dod pa can gyi lus la skyes pa chags pa'i rlung btang bas mthong ba rjes su chags pa blta bar bya'o/ /de nas bde ba'i gnas na gnas pa yang thabs chen po'i ngo bo snying po chen</text></item>
<item><p>333b.6</p><section></section><text>po'i bdag nyid 'dod pa can dang 'dod pa can ma nye bar gnas pa las rjes su chags shing 'dod par blta bar bya'o/ /chags ma thag tu nye bar 'gro bas de dang rjes su mthun pa'i yan lag thams cad dang / de'i yan lag thams cad 'khyud pa bzhin 'dod pa can dang</text></item>
<item><p>333b.7</p><section></section><text>'dod pa can ma blta bar bya'o/ /de'i rjes la sbu gu'i 'khrul 'khor phra mo nas 'o ma'i rgyun bzhin du rgyu ba dang / rlung med cing g.yo ba med pa'i spos kyi reng bu'i du ba'i ri mo bzhin steng 'og tu gnas pa dang / skar ma'i bdag po'i 'od zer bzhin mun pa'i tshogs mtha'</text></item>
<item><p>334a.1</p><section></section><text>dag 'joms par byed pa/ gdung pa ma lus pa rab tu zhi bar byed cing tshim par byed pa/ bde ba chen po'i ngo bo bdud rtsi'i 'od zer phreng ba spros pa'i bdag nyid du byas te/ 'jig rten mtha' dag snang ba'i ngo bo mdzes pa'i dga' ba'i tshogs can/ bla na med pa'i</text></item>
<item><p>334a.2</p><section></section><text>mya ngan las 'das pa'i grong khyer du 'jug pa'i sgo glegs byed pa gsal zhing khyad par du gyur pa'i lde kyog gi rtse mo bzhin thabs chen po thams cad kyi mchog la sngags pas yid gtad pas/ ji srid sems brtan pa yin pa de srid bsgom par bya'o/ /de la sems brtan par gyur pas/ </text></item>
<item><p>334a.3</p><section></section><text>snang ba la sogs pa mthong ba skye bar 'gyur ro/ /de mthong nas ting nge 'dzin thams cad dang / dngos grub thams cad dang / yon tan thams cad mngon du byed par 'gyur ro/ /de dag ni dpal he ru ka'i man ngag las thabs dang shes rab gnyis su med pa la sems 'dzin pa bsgom pa'i cho ga ste</text></item>
<item><p>334a.4</p><section></section><text>bdun pa'o// //de nas sngar bsngags pa'i mtshan nyid dang ldan pa'i sngags pas bde ba'i stan la 'dug ste/ sngar gyi cho ga ma lus pa'i bya ba byas nas bdag nyid dpal he ru ka'i bdag nyid du mos par bya'o/ /chos kyi 'khor lo la 'byung ba bzhis bsdus pa'i ngo bo mchog gi thar pa chen po'i grong khyer gyi</text></item>
<item><p>334a.5</p><section></section><text>rang bzhin zla ba dang nyi ma mnyam par sbyar ba bsgom par bya'o/ /de'i dbus su shes rab chen po'i ngo bo chos kyi sku'i bdag nyid bdag med ma'i rang bzhin yi ge mchog la 'khyud par gnas pa thabs chen po'i ngo bo longs spyod rdzogs sku'i bdag nyid dpal he ru ka'i rang bzhin hUM yig bsgom par bya'o/ /de nas</text></item>
<item><p>334a.6</p><section></section><text>phan tshun du chags pa chen po las shes rab dang bcas par zhu bar gyur pa las bde byed kyi khu ba bzhin thig le'i ngo bor song nas rtog pa med pa'i ting nge 'dzin la snyoms par zhugs pa'i gnas skabs de blta bar bya'o/ /de nas de las byung ba byams pa la sogs pa yun ring du bsgom pa rgyu mthun</text></item>
<item><p>334a.7</p><section></section><text>pa'i ngo bo sa la sogs pa'i khams kyi rang bzhin spos mo la sogs pa'i rnal 'byor ma'i ngo bo dbang ldan la sogs pa'i grwa bzhir gnas pa'i paM yig la sogs pa'i yi ge bzhi blta bar bya'o/ /de las rim gyis spros pa'i 'od zer gyi ri mo rnams kyis gru bzhis bskul ba'i ngo bos sems</text></item>
<item><p>334b.1</p><section></section><text>sad par byed pa skul bar byed par bsam par bya'o/ /de nas de'i nus pas sad pa'i thig le'i ngo bo bcom ldan 'das spros nas reg nas zhu ba'i thig le'i ngo bo thob nas rim gyis der nub par bsgom par bya'o/ /de nas chos thams cad kyi rten bde ba chen po'i bdag nyid gnyis su med pa mtha'</text></item>
<item><p>334b.2</p><section></section><text>yas pa nam mkha' lta bu'i ro gcig pa gsal ba can bsgoms te don dam par mngon du bya'o/ /mngon du byas nas kyang phyogs bcu'i dngos po thams cad du spro bar bya'o/ /spros nas sna tshogs de'i bdag nyid du bya'o/ /lhag ma ni snga ma snga ma'i rjes su 'brangs nas bsgom par bya'o/ /de dag ni</text></item>
<item><p>334b.3</p><section></section><text>dpal he ru ka'i man ngag las thig le sad par byed pa bsgom pa'i cho ga ste brgyad pa'o// //de nas cho ga bzhin du sngags pas ji skad gsungs pa'i bsam gtan gyi gnas su stan la 'dug ste tshogs bsags pas bdag nyid rten dang brten pa'i dkyil 'khor du mos par bya'o/ /de la gang</text></item>
<item><p>334b.4</p><section></section><text>bdag gi lus 'di nyid de'i rten gyi dkyil 'khor 'byung ba chen po bzhi'i ngo bo thar pa chen po'i gnas kyi rang bzhin gzhal yas khang ngo / /gang ye shes dang bcas pa'i rtsa'i 'khor lo de brten pa'i dkyil 'khor dang bcas pa'i dkyil 'khor gyi bdag po ste/ de la gang bdag gi lus la</text></item>
<item><p>334b.5</p><section></section><text>gnas pa rtog pa thams cad spangs pa/ rtsa ba'i 'khor lo mtha' dag la khyab par byed pa/ lhan cig skyes pa gnyis kyi bdag nyid bde ba chen po'i ngo bo ye shes chen po ste/ bcom ldan 'das dpal he ru ka'i chos kyi sku'o/ /gang yang bdag la byang chub sems 'bab pa 'di rdo rje ma la</text></item>
<item><p>334b.6</p><section></section><text>sogs pa rnal 'byor ma bco lnga'i rang bzhin/ spyi gtsug bo l+la go ri la sogs pa gnas la rtsa sum cu rtsa gnyis po de ni longs spyod rdzogs pa'i sku'o/ /gang 'di sen mo dang so nas khams dang lte ba'i khams 'bab pa de sprul pa'i sku'o/ /gang ji skad gsungs pa de rnams kyi rten dang brten</text></item>
<item><p>334b.7</p><section></section><text>pa'i dkyil 'khor gyi chos nyid de bzhin nyid gnyis kyis stong pa nyid don dam pa de bde ba chen po'i sku zhes bya bar mos par bya'o/ /sems brtan par byed cing sems brtan par gyur pas yang dag pa ji lta ba bzhin rab tu shes par 'gyur ro/ /yang dag pa ji lta ba bzhin yongs su shes pas</text></item>
<item><p>335a.1</p><section></section><text>sku bzhi myur du thob pas dpal he ru ka 'byung bar 'gyur ro/ /de dag ni dpal he ru ka'i man ngag las/ ye shes dang bcas pa'i rtsa'i 'khor lo mngon par byang chub pa bsgom pa'i cho ga ste dgu pa'o// //de nas mnyam par bzhag pa'i sngags pas snga ma bzhin bsam</text></item>
<item><p>335a.2</p><section></section><text>gtan gyi gnas su bde ba'i stan la 'dug ste/ srung ba dang mchod pa la sogs pa'i cho ga byas pa dang bdag nyid dpal he ru kar mos par byas la/ sna rtser blta zhing lus drang por gyur pas skad cig tsam gyis rtsa sbyong bar byed par gnas par bya'o/ /de nas thabs dang shes rab kyi bdag</text></item>
<item><p>335a.3</p><section></section><text>nyid med pa dang / dpal he ru ka'i rang bzhin te steng 'og tu gnas pa gtsub shing dang gtsub gtan dag gi rlung gang las yang dag par sbyong ba stong pa nyid dang / snying rje tha mi dad pa byang chub sems kyi ngo bo mchog gi ye shes kyi 'od zer bskyed nas man ngag bzhin du sbar bar bya'o/ /'bar</text></item>
<item><p>335a.4</p><section></section><text>ba des phung po'i bud shing dang / dngos po thams cad kyi rtsa dang 'khri shing dang lcug mthal bar byas nas sna tshogs de'i bdag nyid du byas so/ /sna tshogs de'i bdag nyid du byas pa dang / bdag gi sems tsam du mos par bya'o/ /sems tsam yang gsal ba tsam mtha' yas pa gnyis su</text></item>
<item><p>335a.5</p><section></section><text>med pa'i bde ba chen po'i ngo bo nam mkha' dri ma med par blta bar bya'o/ /de ltar goms pa'i rnal 'byor pas rim gyis 'khor bar bcings pa'i ngo bo snying gi mdud pa phug cing bcad pas som nyi thams cad med cing / sdig pa thams cad dang 'ching ba dang nyon mongs pa thams cad kyi rnam par rtog pa yongs su</text></item>
<item><p>335a.6</p><section></section><text>zad par byed do/ /phun sum tshogs pa thams cad 'byung ba dang / 'jig rten dang 'jig rten las 'das pa'i dngos grub nyid dang / sangs rgyas dang / rdo rje 'dzin pa nyid thob par 'gyur ro/ /de dag ni dpal he ru ka'i man ngag las rlung gi kha sbyor ye shes kyi 'od zer bsgom pa'i cho ga ste bcu pa'o// // </text></item>
<item><p>335a.7</p><section></section><text>de nas ji skad gsungs pa'i mtshan nyid dang ldan pa'i sngags pas bsam gtan gyi gnas su bde ba'i stan la 'dug ste/ snga ma bzhin du srung ba dang / maN+Dal dang mchod pa'i cho ga byas nas/ dag pa'i sngags brjod nas/ bdag nyid bdag med ma'i mgrin pa nas 'khyud pa'i dpal he ru kar bsgom par bya'o/ /</text></item>
<item><p>335b.1</p><section></section><text>de nas rang gi snying gar nyi ma dang zla ba kha sbyar ba'i nang du hUM yig dbang sngon lta bu spro ba dang bsdu ba'i lus bsams nas/ bdag med ma'i snying gar yi ge mchog blta bar bya'o/ /de nas bcom ldan 'das ma de chags pa chen pos zhu bar gyur te/ rang gi snying gar zhugs par bsgoms la bdag nyid</text></item>
<item><p>335b.2</p><section></section><text>kyang de nas zhu ste/ shin tu grub pa'i gser 'gyur rtsi bzhin sa bon gyi yi ge la zhugs par bsam par bya'o/ /de nas de'i nus pa nyid kyis zla ba dang nyi ma dag lhan cig sa bon gyi yi ge'i ngo bo/ /bdag nyid thig le'i ngo bor gyur pa ni 'od gsal ba mchog gi bdud rtsir gyur pa bde ba chen po ro gcig pa</text></item>
<item><p>335b.3</p><section></section><text>bsgom par bya ste/ rim gyis shin tu snyam zhing zhen pa'i 'od zer bdun pa bzhin 'bar ba spros pas rgya che zhing khyad par du 'phags pa'i bde ba'i 'od zer gyi rgyun gyis 'jig rten mtha' dag mnyam par byas shing lhun gyis grub pa bsam par bya'o/ /de ltar gus pas rgyun mi 'chad par bsgoms pas</text></item>
<item><p>335b.4</p><section></section><text>rnal 'byor pa phyag rgya chen po'i dngos grub mngon du byed par 'gyur ro/ /de dag ni dpal he ru ka'i man ngag las/ thabs shes rab gnyis su med pa'i thig le bsgom pa'i cho ga ste bcu gcig pa'o// //de nas yid mnyam par gzhag pa'i sngags pas bsam gtan gyi gnas su 'dug ste/ bya bar 'os</text></item>
<item><p>335b.5</p><section></section><text>pa mtha' dag byas nas bdag nyid dpal he ru kar mos par byas la/ sna rtser lta zhing brang du dpung ba gnyis bsnol la/ mgrin pa bskum nas lce gyen du bkug ste/ rkan gyi dkyil du 'khor bar bya'o/ /de nas des reg pa las byung ba'i chu rgyun mthun pa'i 'bras bu sprul pa'i sku skyed par byed pa/ bum</text></item>
<item><p>335b.6</p><section></section><text>pa'i dbang gi rang bzhin gyis bsdus pa'o/ /de yang cung zad zhugs pa des gsang ba'i gnas na gnas pa'i lce chung bskul bar bya'o/ /de nas de las 'dzog pa'i bdud rtsi'i thig le'u tshogs rnam par smin pa'i 'bras bu'i ngo bo longs spyod rdzogs pa'i sku thob par byed pa/ gsang ba'i dbang gi rang bzhin</text></item>
<item><p>335b.7</p><section></section><text>myang bar bya'o/ /de'i rjes la de nyid ring du zhugs pas gsang ba'i gnas su rang byung ba ni mchod rten te/ chos kyi dbyings kyi ngo bo de bzhin nyid kyi bdag nyid des 'khyud pa yun ring du gnas par bya'o/ /de nas de dang sbyang ba lhan cig skyes pa'i bde ba skyes bu'i ngo bo chos kyi skur ster bar byed</text></item>
<item><p>336a.1</p><section></section><text>pa/ /shes rab ye shes kyi dbang gis rang bzhin yongs su gzung bar bya'o/ /de nas de'i lus dang yan lag thams cad dang / phyogs bcu'i dngos po rnams su spros te/ sna tshogs de'i bdag nyid du bya'o/ /de'i bdag nyid du byas pa de yang 'di dag bdag gi sems tsam zhes</text></item>
<item><p>336a.2</p><section></section><text>bya bar bsam par bya'o/ /sems tsam de yang gnyis med pa/ mtha' yas pa/ gsal ba tsam/ snang ba med pa/ nam mkha' lta bu/ ro mnyam pa/ bde ba chen po'i bdag nyid dri ma med pa'i 'bras bu'i ngo bo/ /bde ba chen po sku skyed par byed pa/ dbang bzhi pa'i rang bzhin de dag nyid kyi ngo bor yid</text></item>
<item><p>336a.3</p><section></section><text>la bya'o/ /de ltar goms pas myur du phyag rgya chen po'i dngos grub nye ba yin no/ /de dag ni dpal he ru ka'i man ngag las lce chung dang sbyor ba las byung ba bdud rtsis dbang bskur ba'i cho ga ste bcu gnyis pa'o// //de nas sngar gsungs pa'i mtshan nyid dang ldan pa'i sngags pas bsam gtan gyi</text></item>
<item><p>336a.4</p><section></section><text>khang par bde ba'i stan la 'dug nas/ srung ba dang mchod pa la sogs pa'i cho ga byas nas/ /bdag nyid dpal he ru kar mos par bya'o/ /de nas sprul pa'i rtsibs la chu skyes kyi lte bar gnas pa mchog gi yi ge'i ngo bo bcom ldan 'das ma bdag med ma thig le'i ngo bo nam mkha'i khams</text></item>
<item><p>336a.5</p><section></section><text>kyi 'od zer las ri mo gsum ni brkyang ma la sogs pa'i rtsa gsum gyi gzugs sbyor ba'i rjes su chags pas gsal bar blta'o/ /de nas bde ba chen por gnas pa yang mgo med kyi ngo bo bcom ldan 'das dpal he ru kas 'dod can ma la rjes su chags pa spros pa'i ri mo gsum gyi</text></item>
<item><p>336a.6</p><section></section><text>ngo bo rtsom pa dang / so sor rtog pa dang / dpyod pa'i stobs las thig le bzhi'i gzugs can/ sbyor ba dang / dngos dang / yongs su gcod pa dang / don dam pa'i bde ba byed par bsam par bya'o/ /de ltar nyi ma re re 'am/ thun mtshams so so'am/ skabs ji lta bar gus pas yid</text></item>
<item><p>336a.7</p><section></section><text>mnyam par gzhag pas ji srid sems brtan pa thob pa de srid bsgom par bya'o/ /snga ma bzhin snang ba la sogs pa mthong nas sems brtan pa thob par shes par bya'o/ /brtan pa thob pa yod na mngon par 'dod pa'i dngos grub 'byung ngo / /de dag ni dpal he ru ka'i man ngag las byung</text></item>
<item><p>336b.1</p><section></section><text>ba'i thig le bzhi bsgom pa'i cho ga ste bcu gsum pa'o// //de nas yid g.yeng ba med pa'i sngags pa bsam gtan gyi gnas su zhugs te/ bsrung ba dang mchod pa la sogs pa'i cho ga byas pas/ bde ba'i stan la 'dug nas rdo rje'i gur dang / ra ba dang / sa gzhi'i dbus su gyur pa'i</text></item>
<item><p>336b.2</p><section></section><text>chos 'byung la dur khrod brgyad kyis bskor ba/ khyad par du gyur pa'i sna tshogs pad+ma'i lte bar gnas pa/ sna tshogs rdo rje'i lte bar 'byung ba bzhi yongs su gyur pa'i gzhal yas khang bsam par bya'o/ /de nas de'i dbus su pad+ma dmar po 'dab ma brgyad la gnas pa/ rnal 'byor ma brgyad</text></item>
<item><p>336b.3</p><section></section><text>kyis yongs su bskor ba/ bdud bzhi'i snying gar nyi ma'i gdan la skyil krung phyed pa'i gar gyis bsgyings pa/ bdag med mas mgul na 'khyud pa/ zhal dang phyag dang / kha dog dang mtshan ma la sogs pa rnams kyis sgrub pa'i thabs las gsungs pa'i mtshan nyid dang ldan pa/ dga' ba'i</text></item>
<item><p>336b.4</p><section></section><text>tshogs kyis mdzes pa/ bdag nyid dpal he ru kar bsgom par bya'o/ /de nas rang gi snying ga'i sngags kyi phreng ba'i sgo nas/ de bzhin gshegs pa thams cad rnal 'byor ma'i dkyil 'khor gyi rnam par 'byung ba'i lam nas phyung ste/ phyogs thams cad dang nam mkha' rnams su spro bar</text></item>
<item><p>336b.5</p><section></section><text>bya'o/ /spros pa des kyang 'jig rten pa mtha' dag rdzogs pa'i sangs rgyas su bya ste/ shin tu grub pa'i rnal 'byor ma rnams kyis lhan cig ro mnyam par gyur pa bsdus nas 'jug pa'i lam nas de nyid du zhugs te nub par bya'o/ /de'i rjes la rdo rje gur rdo rje ra ba la'o/ /rdo rje ra ba chos 'byung ngo / /</text></item>
<item><p>336b.6</p><section></section><text>chos 'byung dur khrod la'o/ /dur khrod sna tshogs pad+ma'i 'dab ma la'o/ /sna tshogs pad+ma'i 'dab ma sna tshogs rdo rje la'o/ /sna tshogs rdo rje gzhal yas khang la'o/ /gzhal yas khang rnal 'byor ma rnams la'o/ /rnal 'byor ma rnams pad+ma dmar po 'dab ma brgyad la'o/ /pad+ma dmar po 'dab ma brgyad de</text></item>
<item><p>336b.7</p><section></section><text>bdud bzhi la'o/ /bdud bzhi nyi ma'i gdan la thim par bsam par bya'o/ /de nas de'i nus pa chags pa chen po'i ngo bos rig pa zhu bar gyur pa rig ma dang bcas pa'i dpal he ru ka shin tu dkar zhing mkhregs pa maN+Dal gyi rnam par gnas pa blta bar bya'i/ /de nas yongs su gyur pas srin po'i yi ge ma sbos mos</text></item>
<item><p>337a.1</p><section></section><text>brgyan pa/ zla ba phyed pa dang / thig le'i nA das mnan pa 'bar ba bsgom par bya'o/ /de nyi ma'i gdan la bzhugs par bsam par bya'o/ /de nas dbyangs yig drug pa'i 'og ma'o/ /sa las gzhan pa zla ba phyed pa la'o/ /zla ba phyed pa thig le'o/ /thig le sgra tsam la'o/ /sgra tsam thim par</text></item>
<item><p>337a.2</p><section></section><text>bsams nas de yang skra'i rtse mo brgya dang stong gi char 'gyur ba de bsam par bya'o/ /de yang rim gyis mi dmigs pa'i ngo bo thob nas bsam gyis mi khyab par brjod du med pa/ spros pa med pa/ bsgyur du med pa/ bde ba chen po ro gcig pa/ gnyis su med pa/ mtha' yas pa/ lhun gyis grub pa ji srid sems</text></item>
<item><p>337a.3</p><section></section><text>brtan par gyur par bsam par bya'o/ /sems brtan pas dngos grub thams cad mngon du byed par 'gyur ro/ /de dag ni dpal he ru ka'i man ngag las shin tu phra ba las bsgom pa'i cho ga ste bcu bzhi pa'o// //de nas mnyam par gzhag pa'i sngags pas bsam gtan gyi gnas su bde ba'i stan</text></item>
<item><p>337a.4</p><section></section><text>la 'dug ste/ dga' bo'i sngags brjod nas bdag nyid dpal he ru kar mos par bya'o/ /de nas chos kyi dbyings kyi ngo bo la ni rig ma ste khu tshur gyi pad+ma nga / chos kyi dbyings la dmigs pa'i ye shes kyi bdag nyid rdo rje'i rtse mos der zhugs par bsgom par bya'o/ /bsgom pa yongs su smin pa'i</text></item>
<item><p>337a.5</p><section></section><text>dus su man ngag ji lta ba bzhin mnan pa las byung ba'i stobs kyis/ don dam pa dri ma med pa'i 'bras bu'i ngo bo/ chos dang longs spyod rdzogs pa'i sku'i rang bzhin nam mkha' dang zla ba lta bu mngon du byed do/ /mngon du byed nas yang phyogs thams cad dngos po thams cad du spros te/ sna tshogs de'i bdag</text></item>
<item><p>337a.6</p><section></section><text>nyid du byas pa de yang 'di dag bdag gi sems tsam mo zhes bsam par bya'o/ /rang gi sems tsam yang nam mkha' lta bu gnyis su med pa brjod du med pa/ ro mnyam pa/ bsam gyis mi khyab pa/ gos pa med pa/ bde ba chen po ro gcig pa/ lhun gyis grub par bsgom par bya'o/ /de ltar grub</text></item>
<item><p>337a.7</p><section></section><text>pas rgyun mi 'chad par bsgoms nas kun du bzang po nyid tshe 'di nyid la 'byung bar 'gyur ro/ /de dag ni dpal he ru ka'i man ngag yas rang gi lan lag gnyis sbyor ba las byung ba'i lhan cig skyes pa'i bsgom pa'i cho ga ste bco lnga pa'o// //de nas rjes su mthun pa'i bsam gtan gyi gnas</text></item>
<item><p>337b.1</p><section></section><text>su bde ba'i stan la 'dug ste rjes su mthun par byed pas gnas pa yid g.yeng ba med pa'i sngags pas/ mgrin pa'i phyag rgya'i rtsa'i sgo'i mtsho skyes la/ dpung pa'i thabs kyis lag pa'i mthe bo'i yal ga rdo rje rtse mos man ngag ji lta ba bzhin brten pas don dam pa yid la byas te gnas par bya'o/ /</text></item>
<item><p>337b.2</p><section></section><text>de nas rnal 'byor gyi stobs las byung ba bde ba chen po'i ngo bo/ /chos kyi sku'i bdag nyid mtshan ma med pa/ gzhi med pa spros pa med pa/ gsal zhing ro gcig pa mngon du byas nas phyogs thams cad dang nam mkha'i ngos dang dngos po thams cad du spro ste/ de'i bdag nyid du'o/ /lhag ma ni snga ma bzhin no/ /gal</text></item>
<item><p>337b.3</p><section></section><text>te yang gang gi tshe rnal 'byor pa dkyil 'khor gyi 'khor lo la sogs pa'am/ 'jig rten gyi khams la sogs pa mngon sum bzhin du byed par 'dod pa de'i tshe de la dmigs nas yid mnyam par gzhag pas gnas na/ 'dis nges par mngon sum ltar de mthong ngo / /da lta de ltar byas te gnas na</text></item>
<item><p>337b.4</p><section></section><text>btung bar 'dod pas btung ba'o/ /bza' bar 'dod pas bza' ba'o/ /mang du smras pas ci zhig bya/ /mngon sum du gang 'dod pa de byed do/ /de dag ni dpal he ru ka'i man ngag las/ thabs dang shes rab las byung ba'i ye shes la sogs pa bsgom pa'i cho ga ste bcu drug pa'o// //de nas</text></item>
<item><p>337b.5</p><section></section><text>yid mnyam par gzhag pa'i sngags pa dben zhing nye bar 'che ba med pa yid du 'ong ba'i gnas su bde ba'i stan la 'dug ste/ pra kr-i ti pa ri shu d+d+ha sarba d+ha rmAHpra kr-i ti pra ri shu d+d+ho\u0f85haM zhes brjod pas bdag nyid dpal he ru kar mos par bya'o/ /sems kyis gang yang rung ba bdag med mar mos pa byas</text></item>
<item><p>337b.6</p><section></section><text>la de'i gzugs blta ba dang nu ma la reg pa dang / sgra nyan pa dang / ma mchu'i ro myang ba dang / lus su gtogs pa'i dri bsnams pa'o/ /de rnams sgyu ma lta bur brtags nas/ de dang lhan cig skyes pa'i dga' ba de tshogs kyi lam gyis bsdus pa rtsom pa nyid du mtshon par bya'o/ /gang de'i dam du 'khyud pa yas</text></item>
<item><p>337b.7</p><section></section><text>blangs pa gang yang nu ma sra ba la sogs pa sa'i khams kyi rang bzhin reg bya shes pa'i dmigs par gyur pa snang ba phyi'i don la ma dmigs par sems gzhan du 'jug pa med pa shes pa lhan cig skyes pa'i dga' ba des/ drod la sogs pa nges par 'byed pas bsdus pa de ma thag tu mtshon par bya'o// </text></item>
<item><p>338a.1</p><section></section><text>de nas de nyid kyi nam mkha'i khams la dmigs par 'gyur bar shin tu rnam par dag pa'i chos kyi dbyings kyi ngo bo nam mkha' lta bu stong pa nyid la dmigs pas byed pa dbyer mi byed pa'i yang dag pa'i ye shes kyi rang bzhin rgyal mtshan ni mthong ba'i chos kyi dbyings mthong ba'i bdag</text></item>
<item><p>338a.2</p><section></section><text>nyid zag pa med pa lam gyi rang bzhin thams cad du 'gro ba'i chos kyi dbyings rtogs pa'i mtshan nyid gzhug par bya'o/ /de nas de dag tha dad pa de la dmigs par 'gyur ba chu'i khams kyi rang bzhin zhe sdang chen po mi bskyod pa'i bdag nyid rnam par smin pa chung ngu zhu ba mtshon par bya ba dang sgra'i</text></item>
<item><p>338a.3</p><section></section><text>khams kyi rang bzhin dga' ba chung ngu'i mtshan nyid de dang lhan cig skyes pa'i dga' ba mtshon par bya'o/ /de nas nam mkha'i khams su rdo rje yang dang yang du bcug par byas shing so sor rtog pa ni zag pa med pa'i sgom pa'i lam gyi rang bzhin rnam par smin pa'i 'bras bu de'i stobs las byung ba/ </text></item>
<item><p>338a.4</p><section></section><text>me'i khams kyi rang bzhin 'dod chags chen po snang ba mtha' yas kyi ngo bo dri ma dang bral ba nyid mtshon par bya ba dang / ro'i bdag nyid dang / mchog dga' 'bring po'i mtshan nyid de dang lhan cig skyes dga' de nye bar mtshon par bya'o/ /de nyid kyi gnas skabs thabs shes rab snyoms par zhugs</text></item>
<item><p>338a.5</p><section></section><text>pa las byung ba'i bde ba rig pa sems khengs shing spro ba nga rgyal dang rgyags pa rin chen 'byung ldan gyi rang bzhin khyad par gyi lam gyis bsdus pa nye bar mtshon par bya'o/ /de'i rjes la thabs shes gnyis su med par snang ba/ rnam par smin pa chen po las byung ba chen po'i mchog tu dga' ba gti mug la sogs</text></item>
<item><p>338a.6</p><section></section><text>pa'i rgyu ba ro mnyam par gyur pa/ shin tu rnam par dag pa'i chos kyi dbyings la dmigs pa/ mchog gi bde ba'i rtsol ba bsgrub bya mngon du byed pa'i lam gyi mtshan nyid/ mthar byin pa'i lam bsdus pa mtshon par bya'o/ /de yang de la rdo rje rin po che'i rtser byang chub kyis stong par byed pa/ rlung gi khams byang chub kyi</text></item>
<item><p>338a.7</p><section></section><text>sems g.yo ba la dmigs pa'i reg bya shes pa/ 'dod pa'i bstan bcos kyi rtsol bas mi 'jug pa rdo rje nyid du bsgrub bya mngon du byed pa'i las can gtong bar byed pa'i rten par tshad med pa'i 'bras bu mngon du 'jug par byed pa/ 'dod chags la sogs pa ro mnyam pa'i rang gi ngo bo/ /rang gi reg bya nyams su myong ba'i</text></item>
<item><p>338b.1</p><section></section><text>mtshan nyid chen po mchog dga'i rang bzhin 'dod pa dang / phrag dog chen po dang don yod grub pa'i rang bzhin mtshon par bya ba dang / reg bya'i rang bzhin de dang lhan cig skyes pa'i dga' ba nye bar mtshon par bya'o/ /de nas de ltar gti mug la sogs pa dang / de'i bag chags kyi gnyen por gyur pa ni tshogs dang / sbyor ba dang / </text></item>
<item><p>338b.2</p><section></section><text>mthong ba dang bsgom pa'i lam gyis bsdus pa/ mos pas spyod pa dang / lhag pa'i bsam pa rnam par dag pa dang / rnam par smin pa dang / sgrib pa thams cad spangs pa'i sar gyur pa sku gnyis thob pa'i rgyu mtshan rnam pa sna tshogs pa'i khyad par ci rigs pa mtshon par bya'o/ /nges par rnal 'byor pas myur du ye shes lngas</text></item>
<item><p>338b.3</p><section></section><text>bsdus pa sku gnyis 'thob bo/ /yan lag mchog dang 'das pa'i nor bur gnas pa'i byang chub kyi sems longs spyod rdzogs pa'i sku'i bdag nyid dpal he ru ka'i rang bzhin man ngag gis mnan pa'i cho ga'am/ rlung rnam par rgyal ba goms pa'i cho ga 'am/ phyi rol gyis gzung ba'am/ pa Ta yig la sogs pa bsgom</text></item>
<item><p>338b.4</p><section></section><text>nus pa ji lta ba bzhin gzung bar bya'o/ /de dang lhan cig skyes pa bdag dang gzhan du dbye ba'i snang ba dang bral ba/ mchog gi bde ba chen po tsam gnyis med du snang ba rtsol ba thams cad nub pa dag gi rtog pa 'das pa'i ngo bo/ rang rig pa mthar phyin pa nam mkha' lta bu/ bde ba yang dag par rig pa rnal 'byor ma'i 'khor lo'i</text></item>
<item><p>338b.5</p><section></section><text>bdag nyid bdag med ma'i rang bzhin chos kyi sku'i mtshan nyid don dam pa mngon du bya'o/ /mngon du gyur pa de yang lus dang yan lag thams cad la khyab par bya'o/ /lus dang yan lag thams cad la khyab pa yang rim gyis goms par brtan pa dang g.yo ba mtha' dang dngos po thams cad la spros nas sna tshogs de'i</text></item>
<item><p>338b.6</p><section></section><text>bdag nyid du bya'o/ /de'i bdag nyid du byas ba yang sna tshogs pa de las gzhan pa'i snang ba'i ngo bo 'gags pas/ de nyid bde ba chen po bla ma'i man ngag las yang dang yang du mchod par bya'o/ /mchod pa yang de nas rang gi sems tsam nyid du mos par bya'o/ /rang gi sems tsam yang / gsal ba tsam bde ba chen po</text></item>
<item><p>338b.7</p><section></section><text>mtha' yas pa nam mkha' lta bu ro mnyam pa'i gos pa med pa ji srid nus pa de srid du blta bar bya'o/ /yang na kA li bsdus pa'i ngo bo thabs kyi bdag nyid dpal he ru ka'i rang bzhin longs spyod rdzogs pa'i sku'i ngo bo chos kyi 'khor lor chos kyi yi ge bsgom par bya'o/ /A li bsdus pa'i ngo bo shes rab kyi bdag nyid bdag med</text></item>
<item><p>339a.1</p><section></section><text>ma'i rang bzhin chos kyi sku'i ngo bo sprul pa'i 'khor lor chos kyi sku bsgom bar bya'o/ /de nas de rang gi gnas nas shes rab ma dang lhan cig 'ongs te/ rin po che'i ri'i rtse mor 'dzegs nas chags pas zhu ba'i thig le ngo bo thob par bsgom par bya'o/ /bla ma'i man ngag las brten pa de khyer nas don dam pa</text></item>
<item><p>339a.2</p><section></section><text>mngon du bya'o/ /lhag ma ni snga ma bzhin no/ /langs nas yang dngos po thams cad bde ba chen po'i bdag nyid chos kyi sku'i ngo bor mos par bya'o/ /yang mnyam par gzhag pa'i sbyor ba dang / yang mnyam par langs pa'i sbyor ba g.yeng ba med pas bya'o/ /de ltar rnal 'byor gnyis kyis chu bo'i rgyun dang / mar me</text></item>
<item><p>339a.3</p><section></section><text>'bar pa'i rgyun bzhin rnal 'byor pas nyin dang mtshan du gnas par bya'o/ /de ltar goms pa'i rnal 'byor pas bsod nams chung yang myur ba nyid du phyag rgya chen po'i dngos grub 'byung bar 'gyur ro/ /de yang 'dod nas 'og tu 'jug cing steng du 'byung ba dang / rtsig pa'i ngos dang / ri'i ngos la 'gro ba dang / chu'i</text></item>
<item><p>339a.4</p><section></section><text>sting du gnas pa dang nyams pa dang / char gyis nyon mongs pa med pa dang / rlung gis gnod pa med pa dang / me'i phung pos mi'i tshig pa dang / nam mkha' la 'phags pa dang / bdag dang gzhan gyi sems shes pa dang / 'jig rten gsum lus gcig tu gyur pa dang / bdag dang gzhan gyi dngos po rtogs pas khams</text></item>
<item><p>339a.5</p><section></section><text>gsum gyi gnod pa med par blta bar bya'o/ /de dag ni dpal he ru ka'i man ngag las lhan cig skyes pa'i cho ga ste bcu bdun pa'o// //de nas 'dir dbang du byas pa'i sngags pas bsam gtan gyi gnas su bde ba'i stan la gnas nas bdag nyid dpal he ru kar mos par bya'o/ /de nas rdo rje ra ba dang rdo rje'i</text></item>
<item><p>339a.6</p><section></section><text>gur gyi dbus su gyur pa chos 'byung gi nang dur khrod brgyad kyis bskor ba'i gzhal yas khang gi dbus su pad+ma dang nyi ma'i dkyil 'khor la bdud bzhi po gong nas gong du bkan pa'i snying gar nyi ma la gnas par bdag nyid blta bar bya'o/ /snying gar nyi ma la gnas pa'i thong bar gtum po'i 'od zer la rang</text></item>
<item><p>339a.7</p><section></section><text>ge sems nyid dpal he ru ka'i thugs dbang sngon chen po lta bu'i drag por lta bar bya'o/ /de nas de'i rnam pa'i sems kyis rnal 'byor ma'i dkyil 'khor thams cad kyi lha'i de kho na nyid du brtag par bya'o/ /snying ga'i sngags kyi 'od zer gyi phreng ba spros pa zhes bya ba snang ba thob pa'i ting nge 'dzin to/ /'od zer gyi phreng</text></item>
<item><p>339b.1</p><section></section><text>ba des rnal 'byor ma'i 'khor lo mtha' dag la khyab pa de nam mkha'i ngos la blta ba zhes bya ba snang ba mched pa'i ting nge 'dzin to/ /de nas rnal 'byor ma'i dkyil 'khor de nyid 'di dag thams cad sems nyid pas sems la gzhug par bya'o zhes bya ba sngags la dmigs pa ste de kho na nyid kyi don la phyogs</text></item>
<item><p>339b.2</p><section></section><text>gcig pa'i ting nge 'dzin to/ /de nas sems de yang sems ma yin te/ gzung ba med pas 'dzin pa med pa zhes bya ba sems la dmigs pa ste bar chad med pa'i ting nge 'dzin to/ /de'i rjes la sngags yongs su gyur pa las dpal he ru ka'i sgrub thabs las gsungs pa'i mtshan nyid du bdag nyid bsgom par bya'o zhes bya ba ni man ngag la</text></item>
<item><p>339b.3</p><section></section><text>dmigs pa ste de ltar goms pa'i rnal 'byor pa dpal he ru ka'i byang chub bo/ /de nas rang gi byang chub rnam par dpyad par bya ste/ gang sems de lus dang ngag dang sems lha'i rnam par snang ba de thams cad skye ba med pa nam mkha' lta bu ni bdag med ma zhes bya ba'i byang chub rags pa'o/ /de nas man ngag ji</text></item>
<item><p>339b.4</p><section></section><text>lta ba bzhin lte ba dang snying ga dang mgrin pa dang mgo bo'i 'khor lo bzhi byin gyis brlab pa bsgom par bya'o/ /snying gar thod pa'i nang du nyi ma la gnas pa'i sa bon gyi thig ler hUM yig phra mo yongs su gyur pa las sran ma phyed tsam shin tu dkar ba nang dmar ba'i thod pa'i dum bu bsam par bya'o/ /mtshan ma de nyid</text></item>
<item><p>339b.5</p><section></section><text>sprin spros pas rgyu ba dang mi rgyu ba sna tshogs mtshan ma med pa de'i bdag nyid du bya'o/ /sna tshogs de yang gong bur byas la shin tu phra ba'i nyi ma'i dkyil 'khor gyi rnam pas mtshan ma phra mo la bsdu bar bya'o/ /de la nyi ma'i dkyil 'khor la mchog tu phra ba'i bcom ldan 'das dpal he ru ka'i sa bon bsam par bya'o/ /de dag</text></item>
<item><p>339b.6</p><section></section><text>ni ting nge 'dzin byang chub dang yang dag par sbyor ba sngags kyis brtag pa'i byang chub phra ba'o/ /de nas dga' ba'i mchod pa rnam pa gsum ste/ sngags kyi dam tshig dang dam tshig gi dkyil 'khor dang byang chub dam tshig ces bya'o/ /de la mtshan ma med pa phra mo las de bzhin gshegs pa thams cad dkar mo la sogs pa'i rnal</text></item>
<item><p>339b.7</p><section></section><text>'byor ma'i mtshan ma'i gzugs nam mkha'i ngos la khyab par spro ba zhes bya ba sngags kyi dam tshig go/ /de bsdus te gdan phra mo'i gzugs su bdag med ma la bcug nas/ de'i steng du dpal he ru ka'i gzugs sa bon de nyid rjes su chags pa dang / kun du chags pa'o/ /de yang rjes su chags pa dang / kun du chags par bsgom</text></item>
<item><p>340a.1</p><section></section><text>par bya zhes bya ba ni dam tshig gi dkyil 'khor ro/ /de nas lha mo de las rnal 'byor ma mtha' dag gi lus kyi sprin spros nas de nyid du bsdu bar bya'o/ /der gnas pa'i sngags kyi yi ge las de bzhin gshegs pa thams cad kyi sprin spros pa de nyid dpal he ru ka'i rnam par bsdu ba zhes bya ba ni byang chub</text></item>
<item><p>340a.2</p><section></section><text>dam tshig go/ /de nas thams cad bsdu ste bde ba chen po'i bdag nyid chos kyi dbyings kyi ngo bo/ /don dam pa gnyis su med pa gsal bar ro gcig pa/ spros pa'i 'od zer gyi phreng bas nam mkha' ma lus par khyab pa shin tu phra ba'i thig le tsam blta bar bya'o/ /de dag ni dpal he ru ka'i man ngag las</text></item>
<item><p>340a.3</p><section></section><text>shin tu phra ba'i sa bon dang thig le bsgom pa'i cho ga ste bco brgyad pa'o// //de nas bsam gtan gyi gnas su bde ba'i stan la 'dug ste/ sngags pas skad cig la rdo rje ra ba dang gur la sogs pa nas bdud kyi snying gar nyi ma'i dkyil 'khor gyi mthar bsgoms la/ de'i steng du hUM yig bsgom par bya'o/ /de nas 'od zer gyi phreng</text></item>
<item><p>340a.4</p><section></section><text>ba spros pas rnal 'byor ma'i dkyil 'khor gyi nam mkha'i ngos khyab pa de nyid du bsdu bar bya'o/ /de bsdus pa las byung ba'i bcom ldan 'das dpal he ru ka'i sngags gsungs pa'i mtshan nyid 'khor lo bzhis byin gyis brlabs pa'i sku kha dog lnga'i 'od zer gyi sgo las spros pa rnal 'byor ma'i dkyil 'khor gyi 'khor lo</text></item>
<item><p>340a.5</p><section></section><text>rnams de bzhin gshegs pa'i sprin gyis nam mkha'i ngos g.yogs par bdag nyid blta bar bya'o/ /de nas 'byung ba lngas bsdus pa nam mkha'i khams bsgom par bya zhing de'i rjes la rab tu zhugs shing / 'byung ba la dbang po lngas bsdus pa'i rgyal mtshan bsam par bya'o/ /de'i nor bu'i nang du chos kyi dbyings kyi bdag nyid nyi ma'i</text></item>
<item><p>340a.6</p><section></section><text>dkyil 'khor la gnas pa'i hUM yig bsgom par bya'o/ /de'i rjes la rig bya dang rig pa tha mi dad pa'i sbyor bas hUM yig dang de'i gdan tha mi dad par bstan par bya'o/ /de nas hUM yig gi rang gi gdan las nyi ma dang zla ba'i dkyil 'khor gyi rnam pa gzugs dang / sgra dang / dri dag ro dang / reg bya rim bzhin spros te/ nor bu'i bu gnas bton</text></item>
<item><p>340a.7</p><section></section><text>la pad+ma'i lte ba'i nang du dbus dang shar dang lho dang nub dang byang gi cha la dgod par bya'o/ /de nas rang nyid las a A i I u U'i sngags kyi yi ge'i rnam pa bdag med ma dang rdo rje ma dang / dkar mo dang / chu'i rnal 'byor ma dang / rdo rje mkha' 'gro ma rnams rim gyis spros te gdan la dgod par bya'o/ /de nas de bzhin gshegs pa lnga</text></item>
<item><p>340b.1</p><section></section><text>bdag med ma la sogs pa'i rnam pa mtha' yas pa rang gi rig pa dang lhan cig phyogs rnams su 'ongs te/ rang gi sa bon la zhugs par blta bar bya'o/ /de ltar dkyil 'khor lnga'i bdag nyid ji srid 'dod par bsgoms la/ hUM gi gdan la a la sogs pa'i gdan dang / hUM yig la a yig la sogs pa bsdu bar bya'o/ </text></item>
<item><p>340b.2</p><section></section><text>de nas hUM yig las nag po dang dmar po dang / ser po dang ljang gu'i kha dog gri gug dang cang te'u dang / rus sbal dang / sbrul spros la/ pad+ma'i lte ba'i nang du dbus dang grwa gsum gyi cha la dgod par zhes bya ba rtog pa dang dpyod pa zhes bya ba bsam gtan dang po'o/ /de nas hUM yig nyid ga~M tsa~M ba~M g+ha~M ba~M sha~M la~M Da~M rnam par dag pa'i rang bzhin</text></item>
<item><p>340b.3</p><section></section><text>spros te/ mtshan ma bzhi'i lte bar bkod pa dga' ba zhes bya ba bsam gtan gnyis pa'o/ /de nas sbrul gyi mgo bo'i dbus gaM la sogs pa las bsdus pa las byung ba dri ma med pa mu tig gi 'bras bu lta bu'i thig le phra mo blta bar bde ba chen po zhes bya ba bsam gtan gsum pa'o/ /de nas gri gug la sogs pa bzhi bsdus pa las</text></item>
<item><p>340b.4</p><section></section><text>byung ba sems kyi thig le bde ba'i thig le'i dbus su bsam pa ni sems rtse gcig ces bya ba bsam gtan bzhi pa'o/ /de nas gdan dang ldan pa'i hUM yig gdon te/ bde ba'i thig le'i dbus su yungs kar phra mo'i rin po che'i gong bu'i sbyor ba bskyed par bya'o/ /oM d+harma d+hA tu swa b+hA wa A t+ma ko\u0f85haM zhes bya bas byin gyis brlab par</text></item>
<item><p>340b.5</p><section></section><text>bya'o/ /de nas rin po che de gyen du bteg ste/ sna'i rtse mor bkod la bsgom par bya'o/ /de nas rang gi snying ga'i thig le la rin po che phra mo phab la bsgom par bya'o/ /de'i rjes la hUM yig la bde ba chen po'i yi ge gzhug cing / longs spyod kyi yi ge yang gzhug par bya'o/ /de nas sprul pa'i yi ge gzhug cing / hUM yig de yang rin po che</text></item>
<item><p>340b.6</p><section></section><text>phra mo la gzhug par bya'o/ /rin po che phra mo de yang sku bzhi ro gcig pa gsang ba'i ngo bo/ bde ba chen po'i bdag nyid ji srid brtan pa de srid du blta bar bya'o/ /sems brtan par gyur pa yang mtshan ma las nye bar mtshon de rin po che chen po las mtshan ma spro bar bya'o/ /de la rin chen chen po rdo rje nor bur phab la/ de las byung ba 'od</text></item>
<item><p>340b.7</p><section></section><text>zer gyi thig le pad+ma'i nang gri gug phra mo sprul te/ spros pa'i sbyor bas lus khyab par byas la/ de las byung bas nam mkha'i ngos g.yogs pa de blta bar bya'o/ /de bzhin du cang te'u dang / rus sbal dang / sbrul dang / seng ge dang / dge slong dang 'khor lo dang / rdo rje spro bar bya'o/ /de nas rin po che chen po de nyid las byung ba'i 'od zer gyi</text></item>
<item><p>341a.1</p><section></section><text>thig les mtshan ma brgyad po de nyid kyi dbus su bcom ldan 'das kyi mtshan ma dang / lhag ma ni phyogs mtshams su sprul la de snga ma bzhin spro bar bya'o/ /spros pa de rnams sna tshogs gcig tu gyur nas nam mkha'i ngos las khyab pa'i 'od zer gyi dkyil 'khor snying gar nyi ma gyen du bteg la rin chen phra</text></item>
<item><p>341a.2</p><section></section><text>mo'i dbus su bcom ldan 'das kyi gdan rnam par bsdus te ring du bsgom par bya'o/ /de ltar bsgoms pas rnal 'byor pa'i sngags snga mar gsungs pa'i yon tan dang / dngos grub mngon du byed par 'gyur ro/ /de dag ni dpal he ru ka'i man ngag las rnam pa sna tshogs pa sbyor ba bsgom pa'i cho ga ste bcu dgu pa'o// // </text></item>
<item><p>341a.3</p><section></section><text>de nas mnyam par gzhag pa'i sngags pas bde ba'i stan la 'dug ste/ sems la sems gzung ba bsgom par bya'o/ /sems las phyi rol du sems kyi gzung ba'i don du cung zad yod pa ma yin te/ gcig dang du ma'i rang bzhin dang bral ba'i phyir ro/ /gzung ba med pas de la ltos pa'i 'dzin pa'i sems kyang</text></item>
<item><p>341a.4</p><section></section><text>med do/ /de'i phyir gnyis med pa dngos po dang dngos po med pa dang bral ba la dmigs pa sna tshogs gnyis med pa/ stong pa rnam pa thams cad kyi mchog dang ldan pa'i mtshan nyid sems tsam rgyu'i dgyes pa rdo rje'i rang bzhin bsgom par bya'o/ /de nas de nyid bsgom par bya ste/ gang sngon po dang / ser po la sogs pa'i</text></item>
<item><p>341a.5</p><section></section><text>rnam pa de phyi dang nang gi dngos por med pa ste/ gcig dang du ma'i rang bzhin dang bral ba'i phyir snga ma bzhin no/ /thog ma med pa nas ma rig pa'i bag chags kyi stobs kyis dkrugs pa/ byis pa rnams kyis blo med pa'i rnam pa de dang des 'ba' zhig pa snang ba'o/ /rnam pa de rgyu mtshan du byas/ dmigs par byas nas/ </text></item>
<item><p>341a.6</p><section></section><text>'jig rten pa rnams gnyis su brtag pa dang / gnyis su gzung ba thams cad don med pa'i rgyur gyur pa 'jug pa/ ji srid 'di'i rnam par snang ba de srid don dam pa mthong ba ma yin te/ rab rib can gyis skra shad dang sbrang bu la sogs pas stong pa bzhin mthong ba rnams skra shad la sogs pas stong pa bzhin bsams la ming</text></item>
<item><p>341a.7</p><section></section><text>thams cad dang mtshan ma thams cad yongs su spang bar bya'o/ /de nas chos thams cad la dmigs te brjod du med cing snang ba med pa'i ting nge 'dzin la gnas nas sngar gyi sbyor ba'i bag chags kyi stobs las lhun gyis grub pa mngon par 'du byed pa med pa/ spros pa thams cad nub pa/ rtog pa med pa/ snang ba med pa/ chos thams cad</text></item>
<item><p>341b.1</p><section></section><text>kyi stong pa nyid mthong ba'i bdag nyid 'ba' zhig pa mtha' yas pa ston ka'i nyi ma dang nam mkha' lta bu/ 'jig rten las 'das pa'i ye shes/ don dam pa can byang chub kyi sems sgrib pa thams cad kyi gnyen po'i lam gyi mtshan nyid shes rab chen po dang snying rje chen po ro gcig pa dpal he ru ka'i rang bzhin bskyed par bya'o/ /</text></item>
<item><p>341b.2</p><section></section><text>gnyen po des kun gzhi rnam par shes pa la yod pa'i kun nas nyon mongs pa thams cad kyi sa bon gyi bag chags zad par byas pas/ gnas dang lus dang longs spyod du snang ba'i rnam par shes pa 'gog par byed do/ /de nas kun gzhi'i rnam par shes pa de yongs su spangs nas zag pa med pa'i dbyings kyi mtshan nyid chos</text></item>
<item><p>341b.3</p><section></section><text>kyi rang gi ngo bo 'bras bur gyur pas dpal he ru ka mngon du byed cing / de'i stobs kyis longs spyod rdzogs pa dang sprul pa'i sku yang mngon du byed do/ /yang bsgom pa 'dis bsgom pa thams cad rnam par dag pa'i ngo bo 'bad nas bsgoms na myur du mchog tu bde ba'i byang chub 'thob po/ /gal te bsgom pha 'dis myur du</text></item>
<item><p>341b.4</p><section></section><text>mchog gi bde ba yang dag par rdzogs pa'i byang chub thob na/ gzhan he ru ka dang / rnal 'byor ma'i gzhal yas khang dang mtshan ma dang sa bon dang / zla ba phyed dang sgra tsam la sogs pa phyin ci log gi mtshan nyid ci dgos she na/ dgos pa yod de de 'di ltar gal te rnam par shes pa tsam bsgom par bya ba yin na 'jig rten pa'i ting nge</text></item>
<item><p>341b.5</p><section></section><text>'dzin tsam thob ste/ rnam shes mtha' yas skye mched bzhin no/ /de nas stong pa nyid rgya cher bsgom par bya ba yin na/ mya ngan las 'das pa tsam yin zhing yang dag par rdzogs pa'i byang chub ma yin te/ sangs rgyas kyi chos kyi yan lag med pa'i phyir ro/ /de nas yang lha dang sngags dang sa bon dang thig le dang sgra tsam gyi bdag nyid bsgom</text></item>
<item><p>341b.6</p><section></section><text>par bya ba yin no/ /de kho nas kyang sangs rgyas nyid ma yin te/ yan lag stong pa'i phyir ro/ /de nas yang lha rnams kyi de kho na nyid bsgom par bya ba yin na/ lha la sogs pa ma yin te/ de bzhin du yang bskal pa grangs med pa mang pos sangs rgyas nyid 'thob kyi myur bar ma yin no/ /de'i phyir gnyis ga bsgom pa yin na shin tu mdzes</text></item>
<item><p>341b.7</p><section></section><text>pa'i phyir dang / byin rlabs kyi khyad par las shin tu myur bar bla na med pa yang dag par rdzogs pa'i byang chub 'thob po/ /de'i phyir rnam pa dang bcas pa bsgoms nas rnam pa med pa bsgom par bya'o/ /gang gi phyir rnam pa med pa bsgoms nas ye shes kyi tshogs kyi ngo bo yin pa de'i phyir gtsor chos kyi sku 'thob po/ /rnam pa dang bcas pa</text></item>
<item><p>342a.1</p><section></section><text>bsgoms pas kyang bsod nams kyi tshogs kyi ngo bo/ /gtso bo ma yin pa'i longs spyod rdzogs pa dang / sprul pa'i sku 'thob bo/ /de ltar tshogs gnyis kyis sku gsum thob par byed pa'i bdag nyid byang chub thob par byed pa yin gyi gcig gis ni ma yin no/ /de'i phyir rdzogs pa'i byang chub</text></item>
<item><p>342a.2</p><section></section><text>thob pas gzhan gyi yid la byed pas gzhan gyi don la yid brtson pas 'bad de tshogs gnyis rdzogs par bya'o/ /de dag ni dpal he ru ka'i man ngag las rnam par dag pa bsgom pa'i cho ga ste nyi shu pa'o// //mkhas kyang rang gi blo mi rig /he ru ka dpal man ngag la/ /nga rgyal por nas de yi phyir/ /'bad pas</text></item>
<item><p>342a.3</p><section></section><text>de shes gus par bya/ /las ni mtha' dag por byas la/ /cho gas bla ma dam pa mchod/ /kun mkhyen ye shes ngo bo de/ /bla ma dgyes pas ster bar byed/ /man ngag rin chen thob pa las/ /rang byin brlabs nas rnal 'byor che/ /nges par dgyes pa 'di nyid de/ /bla ma dgyes la byang chub thob/ /de phyir bla ma nyid ni rgyal ba ste/ /'dir</text></item>
<item><p>342a.4</p><section></section><text>ni rdo rje 'dzin pa chos dbyings mchog /bla ma rnams kyis legs spyod las/ /dgyes par mi 'gyur ci yang med/ /gang 'dir las dang por byed pas/ /'dod pa'i lha la des mchod bya/ /sbyin sreg las dang tshes dang ni/ /gza' skar nges par byas la dbye/ /rnal 'byor yid mthar phyin pas ni/ /mchod bsgom bzlas pa nges pa med/ /tshes sbyor</text></item>
<item><p>342a.5</p><section></section><text>gza' skar dbye ba dang / /phan par byed pa'i blo yang med/ /sbyor ba gang mchod bsam gtan te/ /de bzlas me yi mchod pa ste/ /de ni nges dang sbyor ba de/ /de nyid tshes sogs dbye ba'o/ /de phyir rnal 'byor mngon dga' bya/ /rgyun mi 'chad par bkur sti bya/ /bla ma'i zhabs kyi pad+ma la/ /gus pa chen po rtag tu bya/ /he ru ka dpal man ngag byas/ /</text></item>
<item><p>342a.6</p><section></section><text>gang zhig bdag dge las byung ba/ /man ngag rin chen rnyed pa des/ /'gro ba he ru kar 'gyur shog/ /dpal he ru ka'i man ngag ces bya ba rang byin gyis brlab pa rdzogs so// //bla ma'i man ngag rnyed pa de/ /'khrul bas 'jigs nas bdag 'dir bris/ /de la skyes bu yon tan can/ /sngags rig pas ni bzod par rigs/ /dpal 'jam dpal</text></item>
<item><p>342a.7</p><section></section><text>dbyangs kyis byin gyis brlabs pa mkhas pa chen po slob dpon dpal bzang po zhabs kyi pad+ma'i rdul la gus pa dpal ting nge 'dzin rdo rjes mdzad pa'o// //bal po'i paN+Di ta dang / bod kyi lo tsA ba dge slong shes rab ye shes dang / dpyal se tse bsod nams rgyal mtshan gyis bsgyur// //</text></item>
</text>