<?xml version="1.0" encoding="UTF-8"?>
<text>
<item><p>1b1</p><section></section><text>@##/ /rnal 'byor spyod pa'i sa rnam par gtan la dbab pa bsdu ba/ bam po dang po/ /gsung gi mnga' bdag 'jam dpal gzhon nur gyur pa dang / 'phags pa byams pa la</text></item>
<item><p>1b2</p><section></section><text>phyag 'tshal lo/ /sa rnams ni bshad zin to/ /'di man chad ni sa de dag nyid kyi rnam par gtan la dbab pa la mkhas pa brjod par bya ste/ rnam par gtan la dbab pa la mkhas pa de la brten</text></item>
<item><p>1b3</p><section></section><text>nas thams cad kyi dris pa lan gdab pa la mkhas par 'gyur ro/ /rnam par shes pa'i tshogs lnga dang ldan pa dang yid kyi sa'i rnam par gtan la dbab pa ni sa bon gyi gnas kun gzhi rnam par shes pa</text></item>
<item><p>1b4</p><section></section><text>zhes gang smos pa'o/ /de'i yod pa nyid dang rab tu dbye ba ni ma bstan te/ ci'i phyir ma bstan pa dang / ji ltar na de yod pa nyid dang / rab tu dbye ba rig par bya zhe na/ de ni bcom ldan 'das kyis gsang</text></item>
<item><p>1b5</p><section></section><text>ste bstan cing / rnam par gzhag pa yin pas na/ de'i phyir ma bstan te/ bcom ldan 'das kyis ji skad du/ len pa'i rnam par shes pa zab cing phra/ /sa bon thams cad chu bo'i klung ltar 'bab/ /</text></item>
<item><p>2a1</p><section></section><text>bdag tu rtog par gyur na mi rung zhes/ /byis pa rnams la ngas ni de ma bstan/ /ces gsungs pa lta bu'o/ /sdom ni/ len dang dang po gsal ba dang / /sa bon las dang lus tshor dang / /sems med snyoms par</text></item>
<item><p>2a2</p><section></section><text>'jug pa dang / /de bzhin 'chi 'pho mi rung 'gyur/ /kun gzhi rnam par shes pa yod pa nyid ni/ rnam pa brgyad kyis khong du chud par bya ste/ 'di lta ste/ kun gzhi rnam par shes pa med na gnas len pa mi srid pa dang / dang po</text></item>
<item><p>2a3</p><section></section><text>'jug pa mi srid pa dang / gsal bar 'jug pa mi srid pa dang / sa bon nyid mi srid pa dang / las mi srid pa dang / lus kyi tshor ba mi srid pa dang / sems med pa'i snyoms par 'jug pa mi srid pa dang / rnam par shes pa'i 'chi 'pho mi</text></item>
<item><p>2a4</p><section></section><text>srid pas so/ /ci'i phyir gnas len pa mi rung zhe na/ smras pa/ rgyu rnam pa lnga ste/ 'di lta ste/ kun gzhi rnam par shes pa ni sngon gyi las mngon par 'dus byas pa'i rgyu las byung ba yin la/ mig la sogs pa 'jug pa'i rnam par shes pa</text></item>
<item><p>2a5</p><section></section><text>rnams ni da ltar byung ba'i rkyen gyi rgyu las byung ba yin te/ ji skad du rnam par shes pa rnams ni dbang po dang / yul dang / yid la byed pa'i dbang gis 'byung bar 'gyur ro zhes rgya cher bstan pa lta bu ste/ de ni rgyu dang po'o/ /gzhan yang</text></item>
<item><p>2b1</p><section></section><text>rnam par shes pa'i tshogs drug po dag ni/ dge ba dang mi dge bar snang ste/ de ni rgyu gnyis pa'o/ /gzhan yang rnam par shes pa'i tshogs drug po dag la ni/ lung du ma bstan pa rnam par smin par bsdus pa'i rigs gang yin pa de mi dmigs te/ de ni rgyu gsum pa'o/ /gzhan</text></item>
<item><p>2b2</p><section></section><text>yang rnam par shes pa'i tshogs drug po dag ni gnas nges pa las 'byung ste/ de la rnam par shes pa gnas gang dang gang nas 'byung ba de nyid kyis de zin par 'gyur gyi/ lhag ma rnams kyis zin par mi 'gyur bas mi rung ngo / /zin par yang mi rung ste rnam par shes pa dang bral ba'i phyir</text></item>
<item><p>2b3</p><section></section><text>te/ de ni rgyu bzhi pa'o/ /gzhan yang yang dang yang gnas len pa'i skyon du thal bar 'gyur te/ 'di ltar mig gi rnam par shes pa ni lan 'ga' 'byung zhing lan 'ga' mi 'byung la/ lhag ma rnams kyang de dang 'dra ste/ de ni rgyu lnga pa'o/ /de ltar na sngon gyi las dang da ltar byung ba'i</text></item>
<item><p>2b4</p><section></section><text>rkyen gyi rgyu las byung ba dang / dge ba dang mi dge ba yin pa dang / rigs de mi dmigs pa dang / gnas nges pa dang / yang dang yang len pa'i skyon du 'gyur ba'i phyir mi rung ngo / /ci'i phyir dang po 'jug cing 'byung ba mi rung zhe na/ gal te la la 'di skad ces gal te kun gzhi rnam</text></item>
<item><p>2b5</p><section></section><text>par shes pa yod na de'i phyir rnam par shes pa gnyis cig car 'byung bar 'gyur ro zhes zer na/ de la 'di skad ces brjod par bya ste/ de ni nyes pa med pa kho na las khyod nyid nyes par 'du shes par zad de 'di ltar rnam par shes pa ni gnyis cig car 'byung ba kho nar 'gyur ro/ /de ci'i</text></item>
<item><p>2b6</p><section></section><text>phyir zhe na/ 'di ltar la la cig car lta bar 'dod pa dang cig car rnam par shes par bya ba'i bar du 'dod pa la/ dang po rnam par shes pa gang yang rung ba 'jug par 'gyur ba mi rung ste/ 'di ltar de la yid la byed pa dang dbang po dang / yul yang bye brag med pa'i phyir ro/ /ci'i</text></item>
<item><p>2b7</p><section></section><text>phyir rnam par shes pa ci gcar 'byung ba med na/ yid kyi rnam par shes pa mig la sogs pa'i rnam par shes pa dang lhan cig dang / mjug thogs su 'byung ba gsal bar mi rung zhe na/ 'di ltar gang gi tshe/ 'das pa'i dus na nyams su myong ba'i yul rjes su dran pa de'i tshe/</text></item>
<item><p>3a1</p><section></section><text>na ni yid kyi rnam par shes pa'i 'jug pa gsal ba ma yin la/ da ltar byung ba'i yul la ni yid kyi 'jug pa de ltar mi gsal ba ma yin pas/ de'i phyir cig car 'byung ba'am yid kyi rnam par shes pa gsal ba ma yin par rigs so/ /ci'i phyir rnam par shes pa'i</text></item>
<item><p>3a2</p><section></section><text>tshogs drug po dag gcig gi sa bon nyid gcig yin par mi srid ce na/ 'di ltar dge ba'i mjug thogs su mi dge ba dang / mi dge ba'i mjug thogs su dge ba dang / gnyi ga'i mjug thogs su lung du mi bstan pa dang / khams ngan pa'i mjug thogs</text></item>
<item><p>3a3</p><section></section><text>su khams bar ma dang / khams bar ma'i mjug thogs su khams bzang po pa dang / de bzhin du khams bzang po pa'i mjug thogs su khams ngan pa pa'i bar dang / zag pa dang bcas pa'i mjug thogs su zag pa med pa dang / zag pa med pa'i mjug thogs su zag pa dang bcas</text></item>
<item><p>3a4</p><section></section><text>pa dang / 'jig rten pa'i mjug thogs su 'jig rten las 'das pa dang / 'jig rten las 'das pa'i mjug thogs su 'jig rten pa'i sems 'byung la de dag ni da ltar sa bon nyid du mi rung ba'i phyir dang / sems kyi rgyud yun ring por rgyun chad kyang / yun ring pos 'byung bar 'gyur</text></item>
<item><p>3a5</p><section></section><text>bas de'i phyir yang mi rung ngo / /ci'i phyir rnam par shes pa cig car 'byung bar med na las mi srid ce na/ 'di ltar las ni mdor bsdu na rnam pa bzhi ste/ snod rnam par rig pa dang / gnas rnam par rig pa dang / bdag go snyam du rnam par rig pa dang / yul rnam par rig pa'o/</text></item>
<item><p>3a6</p><section></section><text>de ltar rnam par rig pa de dag thams cad ni skad cig la cig car 'byung bar snang la/ rnam par shes pa gcig gi skad cig gcig la ni las shin tu tha dad pa de lta bu de dag mi rung ba'i phyir ro/ /ci'i phyir kun gzhi rnam par shes pa med na lus kyi tshor ba mi rung zhe na/ 'di ltar tshul</text></item>
<item><p>3a7</p><section></section><text>bzhin nam tshul bzhin ma yin pa sems par byed pa dang / rjes su rtogs par byed pa'am/ sems mnyam par gzhag pa'am / sems mnyam par ma bzhag pa gcig cig gi lus la tshor ba rnam pa du ma rnam pa mang po sna tshogs gang dag 'byung ba de dag mi 'byung ba'i rigs na snang ste/</text></item>
<item><p>3b1</p><section></section><text>de'i phyir yang kun gzhi rnam par shes pa yod do / /ci'i phyir kun gzhi rnam par shes pa med na sems med pa'i snyoms par 'jug pa mi srid ce na/ 'di ltar 'du shes med pa la snyoms par zhugs pa'am/ 'gog pa la snyoms par zhugs pa'i rnam par shes pa lus dang bral ba</text></item>
<item><p>3b2</p><section></section><text>kho nar 'gyur zhing ma bral bar mi 'gyur bas/ de'i phyir shi ba kho nar 'gyur ba zhig na bcom ldan 'das kyis ji skad du/ de'i rnam par shes pa ni lus dang bral ba ma yin no zhes gsungs pa'i phyir ro/ /ci'i phyir kun gzhi rnam par shes pa med na 'chi 'pho mi rung zhe na/ 'di</text></item>
<item><p>3b3</p><section></section><text>ltar 'chi 'pho ba'i tshe'i rnam par shes pas lus ro stod dam/ ro smad du drod yal bar byed cing spong la yid kyi rnam par shes pa ni nam yang mi 'byung ba ma yin pas/ de'i phyir lus len par byed pa'i kun gzhi rnam par shes pa kho na dang bral bas lus kyi drod yal ba dang / lus la</text></item>
<item><p>3b4</p><section></section><text>tshor ba med par snang bar zad kyi/ yid kyi rnam par shes pa dang bral bas ni ma yin te/ de'i phyir yang mi rung ngo / /sdom ni/ dmigs dang mtshungs par ldan pa dang / /gcig gi rkyen nyid gcig yin dang / /lhan cig dngos pos 'jug pa dang / /kun nas nyon mongs ldog pa yin//</text></item>
<item><p>3b5</p><section></section><text>mdor bsdu na kun gzhi rnam par shes pa'i 'jug pa ni rnam pa bzhis rnam par bzhag la/ ldog pa ni rnam pa gcig gis rnam par gzhag par rig par bya ste/ 'di lta ste/ dmigs pas 'jug pa rnam par gzhag pa dang / mtshungs par ldan pas 'jug pa rnam par gzhag pa dang /</text></item>
<item><p>3b6</p><section></section><text>gcig gi rkyen nyid gcig yin pas 'jug pa rnam par gzhag pa dang / lhan cig gi dngos pos 'jug pa rnam par gzhag pa ste/ rnam pa bzhi po de dag gis ni 'jug pa rnam par gzhag la/ kun nas nyon mongs pa ldog pa rnam par gzhag pas ni ldog pa rnam par gzhag par rig</text></item>
<item><p>3b7</p><section></section><text>par bya'o/ /de la dmigs pas 'jug pa rnam par gzhag pa gang zhe na/ mdor bsdu na kun gzhi rnam par shes pa ni dmigs pa rnam pa gnyis kyis 'jug ste/ nang gi len pa rnam par rig pa dang / phyi rol gyi snod rnam pa yongs su ma chad pa rnam par rig pas so/ /de la nang gi len</text></item>
<item><p>4a1</p><section></section><text>pa ni kun brtags pa'i ngo bo nyid la mngon par zhen pa'i bag chags dang rten dang dbang po'i gzugs so/ /de yang gzugs can gyi khams na'o/ /gzugs can ma yin pa na ni bag chags len pa kho nar zad do/ /de la phyi rol gyi snod rnam pa yongs su ma bcad pa</text></item>
<item><p>4a2</p><section></section><text>rnam par rig pa ni kun gzhi rnam par shes pa nang gi len pa'i dmigs pa gang yin pa de nyid la brten nas/ rtag tu rgyun mi 'chad par 'jig rten dang snod kyi rgyun rnam par rig pa ste/ 'di lta ste/ dper na mar me 'bar ba ni snying po dang snum gyi rgyus ni nang du 'jug par 'gyur la/</text></item>
<item><p>4a3</p><section></section><text>phyi rol du ni 'od 'byung bar byed pa bzhin du nang gi len pa'i dmigs pa dang / phyi rol gyi dmigs pa 'di la yang kun gzhi rnam par shes pa'i tshul de dang 'dra bar blta bar bya'o/ /dmigs pa de ni 'jig rten gyi mkhas pa rnams kyis kyang yongs su gcad par dka' ba'i phyir phra</text></item>
<item><p>4a4</p><section></section><text>dra ba yin no/ /dmigs pa de ni rtag tu yod pa yin te/ lan 'ga' gzhan du 'gyur la/ lan 'ga' gzhan du 'gyur ba ma yin no/ /'on kyang dang po pa'i len pa'i skad cig la brten nas/ ji srid 'tsho'i bar du rnam par shes par rig pa ro gcig pas 'jug par 'gyur</text></item>
<item><p>4a5</p><section></section><text>ro/ kun gzhi rnam par shes pa de ni dmigs pa la skad cig pa yin par blta bar bya ste/ skad cig pa'i rgyun gyi rgyud kyis 'jug pa yin gyi/ gcig pa nyid ni ma yin no/ /kun gzhi rnam par shes pa de yang 'dod pa'i khams na ni rgyu chung ngu'i dmigs pa can du brjod</text></item>
<item><p>4a6</p><section></section><text>par bya'o/ /gzugs kyi khams na ni rgyu chen por gyur ba'i dmigs pa can no/ /gzugs med pa'i khams na nam mkha' mtha' yas skye mched dang / rnam shes mtha' yas skye mched na ni rgyu tshad med pa'i dmigs pa can no/ /ci yang med pa'i skye mched na ni rgyu phra ba'i</text></item>
<item><p>4a7</p><section></section><text>dmigs pa can no/ /'du shes med 'du shes med min skye mched na ni rgyu shin tu phra ba'i dmigs pa can du blta bar bya'o/ /de ltar na dmigs pa rnam pa gnyis rnam par rig pa dang / phra ba rnam par rig pa dang / 'dra ba rnam par rig pa dang / skad cig pa rnam par</text></item>
<item><p>4b1</p><section></section><text>rig pa dang / rgyu chung ngu'i dmigs pa rnam par rig pa dang / rgyu chen por gyur pa'i dmigs pa rnam par rig pa dang / rgyu tshad med pa'i dmigs pa rnam par rig pa dang / rgyu phra ba'i dmigs pa rnam par rig pa dang / rgyu shin tu phra ba'i dmigs pa rnam par rig pas</text></item>
<item><p>4b2</p><section></section><text>kyang kun gzhi rnam par shes pa dmigs pas 'jug pa rnam par gzhag par rig par bya'o/ /de la mtshungs par ldan pas 'jug pa rnam par gzhag pa gang zhe na/ 'di la kun gzhi rnam par shes pa mtshungs par ldan pas na sems dang mtshungs par ldan pa kun tu 'gro</text></item>
<item><p>4b3</p><section></section><text>ba lnga po yid la byed pa dang / reg pa dang / tshor ba dang / 'du shes dang / sems pa rnams dang mtshungs par ldan no/ /chos de dag kyang rnam par smin par bsdus pa dang / 'jig rten gyi mkhas pa rnams kyis kyang rtogs par dka' ba'i phyir phra ba dang / gtan du dmigs pa</text></item>
<item><p>4b4</p><section></section><text>gcig la mtshungs par 'jug pa yin no/ /sems las byung ba de dag las kyang kun gzhi rnam par shes pa dang mtshungs par ldan pa'i tshor ba gang yin pa de ni gcig tu sdug bsngal yang ma yin bde ba yang ma yin pa dang / lung du ma bstan pa yin no/ /de nyid kyis de</text></item>
<item><p>4b5</p><section></section><text>las gzhan pa'i sems las byung ba'i chos rnams kyang rnam par bshad pa yin no/ /de ltar na sems las byung ba kun tu 'gro ba dang mtshungs par ldan pa dang rnam par smin par rigs 'dra ba dang mtshungs par ldan pa dang / 'jug pa phra ba dang mtshungs par ldan pa dang /</text></item>
<item><p>4b6</p><section></section><text>dmigs pa gcig la mtshungs par 'jug pa dang mtshungs par ldan pa dang / sdug bsngal yang ma yin bde ba yang ma yin pa dang mtshungs par ldan pa dang / lung du ma bstan pa dang mtshungs par ldan pas kyang kun gzhi rnam par shes pa mtshungs par ldan pas 'jug pa rnam par</text></item>
<item><p>4b7</p><section></section><text>gzhag par rig par bya'o/ /de la gcig gi rkyen nyid gcig yin pas 'jug pa rnam par gzhag pa gang zhe na/ 'di la kun gzhi rnam par shes pa ni rnam pa gnyis kyis 'jug pa'i rnam par shes pa'i rkyen gyi bya ba byed de sa bon gyi dngos po dang rten byed pas so/ /de la sa bon gyi dngos</text></item>
<item><p>5a1</p><section></section><text>po ni 'jug pa'i rnam par shes pa dge ba dang mi dge ba dang lung du ma bstan pa 'byung bar 'gyur ba gang ci yang rung ste/ de dag thams cad ni kun gzhi rnam par shes pa'i sa bon dang ldan pa yin no/ /de la rten byed pa ni kun gzhi rnam par shes pas zin</text></item>
<item><p>5a2</p><section></section><text>pa'i dbang po gzugs can rnams la brten nas/ rnam par shes pa'i tshogs lnga po dag 'byung bar 'gyur gyi ma zin pa dag las ni ma yin no/ /rnam par shes pa'i tshogs lnga po dag gi gnas mig la sogs pa dang 'dra ba yid dang yid kyi rnam par shes pa'i gnas kun gzhi</text></item>
<item><p>5a3</p><section></section><text>rnam par shes pa yod na/ yid dang yid kyi rnam par shes pa yang 'byung bar 'gyur gyi med na ni ma yin no/ /de la 'jug pa'i rnam par shes pa ni rnam pa gnyis kyis kun gzhi rnam par shes pa'i rkyen gyi bya ba byed de/ tshe 'di la sa bon yongs su brtas par byed pa dang / tshe</text></item>
<item><p>5a4</p><section></section><text>phyi ma la de mngon par 'grub pa'i sa bon yongs su 'dzin pa skyed par byed pas so/ /de la tshe 'di la sa bon yongs su brtas par byed pa ni/ ji lta ji ltar kun gzhi rnam par shes pa la brten pa 'jug pa'i rnam par shes pa dge ba dang / mi dge ba dang / lung du ma bstan pa 'byung</text></item>
<item><p>5a5</p><section></section><text>bar 'gyur ba de lta de ltar rang gi rten la rten de dang lhan cig skye ba dang 'gag pas bag chags sgo bar byed do/ /rgyu de dang rkyen des na 'jug pa'i rnam par shes pa rnams kyang phyir zhing phyir zhing dge ba la sogs pa'i dngos pos shin tu brtas pa dang / shin tu sbyangs pa dang / shin tu</text></item>
<item><p>5a6</p><section></section><text>'od gsal ba dag tu 'byung bar 'gyur ro/ /de'i bag chags kyi rigs gzhan ni phyi ma la kun gzhi rnam par shes pa de dag nyid kyi rnam par smin pa yongs su 'dzin pa'i phyir 'jug par 'gyur ro/ /de ltar na sa bon gyi dngos po dang rten byed pa dang / sa bon yongs su brtas par</text></item>
<item><p>5a7</p><section></section><text>byed pa dang / sa bon yongs su 'dzin pas kyang kun gzhi rnam par shes pa dang / 'jug pa'i rnam par shes pa gcig gi rkyen nyid gcig yin pas 'jug pa rnam par gzhag par rig par bya'o/ /de la lhan cig gi dngos pos 'jug pa rnam par gzhag pa gang zhe na/ kun gzhi</text></item>
<item><p>5b1</p><section></section><text>rnam par shes pa ni res 'ga' ni 'jug pa'i rnam par shes pa gcig kho na dang lhan cig tu 'jug ste/ 'di lta ste yid dang ngo / /'di ltar ngar 'dzin pa dang / nga'o snyam pa'i nga rgyal dang / rlom pa'i rnam pa can gyi yid gang yin pa de ni sems yod pa dang / sems med pa'i</text></item>
<item><p>5b2</p><section></section><text>gnas skabs dag na yang dus rtag tu kun gzhi rnam par shes pa dang lhan cig 'byung zhing 'jug ste/ da ni kun gzhi rnam par shes pa la nga'o snyam pa dang / bdag go snyam du dmigs shing rlom pa'i rnam pa can yin no/ /res 'ga' ni yid dang yid kyi rnam par shes pa gnyis</text></item>
<item><p>5b3</p><section></section><text>dang lhan cig 'byung zhing 'jug go/ /res 'ga' ni rnam par shes pa'i tshogs lnga po dag las gang yang rung ba gcig dang gsum dang ngo / /res 'ga' ni rnam par shes pa'i tshogs lnga po dag las gnyis lhan cig 'byung ba dang bzhi dang ngo / /res 'ga' ni rnam par shes pa'i</text></item>
<item><p>5b4</p><section></section><text>tshogs lnga po lhan cig 'byung ba dang bdun char gyi bar dag dang / lhan cig 'byung zhing 'jug go/ /yid kyi rnam par shes pa de ni yid la brten pa zhes bya ste/ rgyu mtshan gyi yid ma 'gags na rnam par rig pa'i 'ching ba mi 'grol la/ 'gags na ni de 'grol ba'i phyir ro/</text></item>
<item><p>5b5</p><section></section><text>yid kyi rnam par shes pa de ni gzhan gyi yul la dmigs pa dang / rang gi yul la dmigs pa yin te/ de la gzhan gyi yul la dmigs pa ni rnam par shes pa'i tshogs lnga po dag gi yul la cig car ram/ cig car ma yin par dmigs pa gang yin pa'o/ /rang gi yul la</text></item>
<item><p>5b6</p><section></section><text>dmigs pa ni rnam par shes pa'i tshogs lnga po dag gi dmigs pa med par chos la dmigs nas 'byung ba gang yin pa'o/ /kun gzhi rnam par shes pa de yang res 'ga' ni bde ba dang / sdug bsngal ba dang / sdug bsngal yang ma yin bde ba yang ma yin pa'i tshor ba rnams dang</text></item>
<item><p>5b7</p><section></section><text>'dren mar 'jug ste/ 'jug pa'i rnam par shes pa la brten nas/ tshor ba gang dag yin pa de dag de la brten nas 'byung ba'i phyir ro/ /de la mi rnams dang 'dod pa na spyod pa'i lha rnams dang / dud 'gro dang / yi dwags kha cig gi nang na ni lhan cig skyes pa'i tshor ba sdug bsngal yang</text></item>
<item><p>6a1</p><section></section><text>ma yin bde ba yang ma yin pa de dang / 'jug pa'i rnam par shes pa'i tshogs kyi tshor ba bde ba'am/ sdug bsngal ba'am/ bde ba yang ma yin/ sdug bsngal ba yang ma yin pa de dag gi rgyun 'dren mar lhan cig tu 'byung zhing 'jug go/ / sems can</text></item>
<item><p>6a2</p><section></section><text>dmyal ba dag na ni sdug bsngal ba yang ma yin/ bde ba yang ma yin pa'i tshor ba zil gyis mnan te/ sdug bsngal gyi rgyun 'ba' zhig ma 'dres pa de nyid dang lhan cig 'byung zhing 'jug ste/ de yang zil gyis mnan pa'i phyir rtogs par dka' ba yin par blta'o / /sems can</text></item>
<item><p>6a3</p><section></section><text>dmyal ba dag na sdug bsngal dang ci lta ba de bzhin du bsam gtan gsum gyi sa pa'i lha rnams la ni bde bar dang ngo / /bsam gtan bzhi pa yan cad srid pa'i rtse mo'i bar dag la ni sdug bsngal yang ma yin bde ba yang ma yin pa dang ngo / /kun gzhi rnam par shes pa res 'ga' ni 'jug pa'i</text></item>
<item><p>6a4</p><section></section><text>rnam par shes par gtogs pa'i sems las byung ba'i chos dge ba dang mi dge ba dang / lung du ma bstan pa rnams dang lhan cig 'byung zhing 'jug ste/ de ltar na kun gzhi rnam par shes pa ni 'jug pa'i rnam par shes pa rnams dang yang lhan cig 'byung zhing 'jug go/ /glo bur gyi</text></item>
<item><p>6a5</p><section></section><text>tshor ba rnams dang / glo bur gyi chos dge ba dang / mi dge ba dang / lung du ma bstan pa rnams dang yang lhan cig 'byung zhing 'jug ste/ de ni de dag dang mtshungs par ldan pa yin par ni mi brjod do/ /de ci'i phyir zhe na/ dmigs pa mi mtshungs pa la 'jug pa'i phyir te/ 'di lta</text></item>
<item><p>6a6</p><section></section><text>ste/ dper na mig gi rnam par shes pa ni mig dang lhan cig 'byung yang de ni de dang mtshungs par ldan pa ma yin pa de bzhin du 'di la yang chos mtshungs pa 'gas tshul de bzhin du blta bar bya'o/ /'di lta ste/ dper na sems las byung ba'i chos sems las byung ba nyid bye brag med pa</text></item>
<item><p>6a7</p><section></section><text>rnams mtshan nyid sna tshogs yin pa'i phyir lhan cig gi dngos po 'jug pa la 'gal ba med pa de bzhin du/ kun gzhi rnam par shes pa dang / 'jug pa'i rnam par shes pa rnams kyang lhan cig gi dngos pos 'jug pa la 'gal ba med par rig par bya'o/ /'di lta ste dper na chu'i</text></item>
<item><p>6b1</p><section></section><text>rgyun dang chu rlabs rnams lhan cig gi dngos pos 'jug par 'gal ba med pa dang / me long gi dkyil 'khor gsal ba dang / gzugs brnyan rnams lhan cig gi dngos pos 'jug par 'gal ba med pa de bzhin du kun gzhi rnam par shes pa la yang 'jug pa'i rnam par shes pa</text></item>
<item><p>6b2</p><section></section><text>rnams lhan cig gi dngos pos 'jug par 'gal ba med par blta bar bya'o/ /'di lta ste/ dper na mig gi rnam par shes pas dngos po gcig la res 'ga' ni gzugs kyi rnam pa rigs gcig pa sna tshogs ma yin pa 'dzin par byed/ res 'ga' ni rnam pa sna tshogs du ma cig</text></item>
<item><p>6b3</p><section></section><text>car 'dzin par byed do/ /mig gi rnam par shes pas gzugs la ji lta ba bzhin du/ rna ba'i rnam par shes pas sgra dag dang / sna'i rnam par shes pas dri dag dang / lce'i rnam par shes pas ro dag la yang de bzhin pa dang / 'di lta ste/ dper na lus kyi rnam par shes pa'i reg</text></item>
<item><p>6b4</p><section></section><text>bya'i dngos po gcig la res 'ga' ni reg bya rigs gcig pa sna tshogs ma yin pa 'dzin par byed la/ res 'ga' ni rnam pa sna tshogs du ma cig car 'dzin par byed pa de bzhin du yid kyi rnam par shes pa'i rnam par rtog pas kyang gcig dang sna tshogs du ma 'dzin pa la 'gal ba med par</text></item>
<item><p>6b5</p><section></section><text>rig par bya'o/ /gang sngar bstan pa'i yid gang yin pa de ni dus rtag tu kun gzhi rnam par shes pa dang lhan cig 'byung zhing 'jug ste/ de ni yang dag par ma bcom gyi bar du dus rtag pa kho nar lhan cig skyes pa'i rang bzhin 'dra ba'i kun nas nyon mongs pa rnam pa bzhi po</text></item>
<item><p>6b6</p><section></section><text>'jig tshogs la lta ba'i kun nas nyon mongs pa dang / nga'o snyam pa'i nga rgyal gyi kun nas nyon mongs pa dang / bdag la chags pa'i kun nas nyon mongs pa dang / ma rig pa'i kun nas nyon mongs pa dang mtshungs par ldan pa yin par blta bar bya'o/ /kun nas nyon</text></item>
<item><p>6b7</p><section></section><text>mongs pa rnam pa bzhi po de dag kyang mnyam par zhag pa dang / mnyam par ma bzhag pa'i sa la dge ba la sogs pa dag la 'gal ba med par 'jug pa dang / bsgribs la lung du ma bstan pa yin par blta bar bya'o/ /de ltar na 'jug pa'i rnam par shes pa dang lhan</text></item>
<item><p>7a1</p><section></section><text>cig gi dngos po dang / tshor ba dang lhan cig gi dngos po dang / dge ba la sogs pa dang lhan cig gi dngos pos kyang kun gzhi rnam par shes pa lhan cig gi dngos pos 'jug par rnam par gzhag par rig par bya'o/ /kun nas nyon mongs pa ldog pa</text></item>
<item><p>7a2</p><section></section><text>rnam par gzhag pa gang zhe na kun gzhi rnam par shes pa ni/ mdor na kun nas nyon mongs pa thams cad kyi rtsa ba yin no/ /'di ltar de ni sems can gyi 'jig rten 'grub pa'i rtsa ba yin te/ dbang po rten dang bcas pa rnams dang / 'jug pa'i rnam par shes pa rnams skyed</text></item>
<item><p>7a3</p><section></section><text>par byed pa yin pa'i phyir ro/ /snod kyi 'jig rten 'grub pa'i rtsa ba yang yin te/ snod kyi 'jig rten skyed par byed pa yin pa'i phyir ro/ /gzhan yang sems can thams cad ni gcig gi dbang gcig yin pa'i phyir sems can phan tshun 'jug pa'i rtsa ba yang yin te/ 'di</text></item>
<item><p>7a4</p><section></section><text>ltar de las gzhan pa'i sems can gyi mthong ba la sogs pas bde ba dang / sdug bsngal la sogs pa nyams su myong bar mi 'gyur ba gang yin pa'i sems can de dag ni 'ga' yang med pa'i phyir ro/ /rnam grangs des na sems can gyi khams gang yin pa de ni</text></item>
<item><p>7a5</p><section></section><text>gcig gi dbang gcig yin par rig par bya'o/ /de ltar na kun gzhi rnam par shes pa de nyid ni sa bon thams cad pa yin pa'i phyir da ltar gyi dus na sdug bsngal gyi bden pa'i rang bzhin dang / ma 'ongs pa'i dus na sdug bsngal gyi bden pa skyed par byed pa dang / da ltar gyi</text></item>
<item><p>7a6</p><section></section><text>dus nyid ni kun 'byung ba'i bden pa skyed par byed pa'ang yin no/ /de ltar na sems can gyi 'jig rten 'grub par byed pa dang / snod kyi 'jig rten 'grub par byed pa dang / sdug bsngal gyi bden pa'i rang bzhin yin pa dang / ma 'ongs pa'i sdug bsngal gyi bden pa 'grub par</text></item>
<item><p>7a7</p><section></section><text>byed pa dang / de ltar gyi kun 'byung ba'i bden pa 'grub par byed pas kyang kun gzhi rnam par shes pa ni kun nas nyon mongs pa thams cad kyi rtsa ba yin par blta bar bya'o/ /kun gzhi rnam par shes pa thar pa'i cha dang mthun pa dang / nges par 'byed pa'i cha dang mthun pa'i</text></item>
<item><p>7b1</p><section></section><text>dge ba'i rtsa ba rnams kyi sa bon yongs su 'dzin pa gang yin pa de ni kun 'byung ba bden pa'i rgyu ma yin te/ thar pa la sogs pa'i cha dang mthun pa'i dge ba'i rtsa ba rnams ni 'jug pa dang 'gal ba nyid yin pa'i phyir ro/ /de byung na de las gzhan pa 'jig rten pa'i</text></item>
<item><p>7b2</p><section></section><text>dge ba'i rtsa ba rnams ni ches 'od gsal bar 'gyur zhing / des na de dag rang gi sa bon yongs su bzung ba la ches mthu dang ldan pa dang sa bon yongs su brtas pas bsgrub pa la ches stobs dang ldan par 'gyur ro/ /sa bon de las dge ba'i chos de dag kyang ches 'od gsal</text></item>
<item><p>7b3</p><section></section><text>par 'grub pa dang / phyi ma la yang rnam par smin pa ches sdug pa dang / ches 'dod pa 'grub par 'gyur ro/ /bcom ldan 'das kyis kyang kun gzhi rnam par shes pa sa bon thams cad pa 'di la dgongs nas mig gi khams dang / gzugs kyi khams dang / mig</text></item>
<item><p>7b4</p><section></section><text>gi rnam par shes pa'i khams dang / yid kyi khams dang / chos kyi khams dang / yid kyi rnam par shes pa'i khams kyi bar du gsungs te/ kun gzhi rnam par shes pa la khams sna tshogs yod pa'i phyir ro/ /mdo nyid las kyang kun gzhi rnam par shes pa la khams</text></item>
<item><p>7b5</p><section></section><text>du ma yod pa'i phyir ro/ /ji ltar dbang po'i tshogs kyi dpe mdzad pa lta bu'o/ /de ltar na kun nas nyon mongs pa'i rtsa ba kun gzhi rnam par shes pa de ni 'di ltar dge ba'i chos bsgoms pas rnam par ldog par rig par bya'o/ /dge ba'i chos bsgom pa de yang so so'i skye bo sems</text></item>
<item><p>7b6</p><section></section><text>gnas par bya ba'i phyir 'jug pa'i rnam par shes pa la dmigs pa'i yid la byed pas brtson par byed pa ni/ de'i dang por bden pa mngon par rtogs pa la 'jug par bya ba'i phyir bsgom ste/ bden pa ma mthong ba bden pa rnams la mig ma thob pas ni kun gzhi rnam par shes</text></item>
<item><p>7b7</p><section></section><text>pa sa bon thams cad pa yang rtogs par mi nus pa'i phyir ro/ /de de ltar zhugs shing nyan thos kyi yang dag pa nyid skyon med pa la zhugs sam/ byang chub sems dpa'i yang dag pa nyid skyon med pa la zhugs te chos thams cad kyi chos kyi dbyings rtogs par byed pa na/ kun gzhi</text></item>
<item><p>8a1</p><section></section><text>rnam par shes pa yang rtogs par byed de/ der kun nas nyon mongs pa thams cad la yang dag par 'dus par blta zhing / de nang gi so so'i bdag nyid la phyi rol gyi mtshan ma'i 'ching ba dang / nang gi gnas ngan len gyi 'ching bas bdag nyid</text></item>
<item><p>8a2</p><section></section><text>bcings pa rtogs par byed do/ /kun gzhi rnam par shes pa ni 'du byed kyi rnam par spros par bsdus pa de dag thams cad kyi khams pa yin pa'i phyir/ kun gzhi rnam par shes pa la gcig tu sdud pa dang / gcig tu spungs pa dang / gcig tu sogs par byed</text></item>
<item><p>8a3</p><section></section><text>de/ gcig tu bsags nas de bzhin nyid la dmigs pa'i shes pas kun tu brten cing goms par byas pa'i rgyus gnas 'gyur bar byed do/ /gnas 'gyur ma thag tu kun gzhi rnam par shes pa spangs par brjod par bya ste/ de spangs pa'i phyir kun nas nyon mongs pa</text></item>
<item><p>8a4</p><section></section><text>thams cad kyang spangs par brjod par bya'o/ /kun gzhi rnam par shes pa de'i gnas ni/ gnyen po dang / dgra bos bsgyur bar rig par bya'o/ /kun gzhi rnam par shes pa ni mi rtag pa dang / len pa dang bcas pa yin la/ gnas gyur pa ni rtag pa dang len pa med pa yin te/</text></item>
<item><p>8a5</p><section></section><text>de bzhin nyid la dmigs pa'i lam gyis bsgyur ba'i phyir ro/ /kun gzhi rnam par shes pa ni gnas ngan len dang ldan pa yin la gnas gyur pa ni gnas ngan len thams cad dang gtan bral ba yin no/ /kun gzhi rnam par shes pa ni nyon mongs pa rnams kyi 'jug pa'i rgyu dang lam</text></item>
<item><p>8a6</p><section></section><text>gyi 'jug pa'i rgyu ma yin la/ gnas gyur pa ni nyon mongs pa rnams kyi 'jug pa'i rgyu ma yin pa dang / lam du 'jug pa'i rgyu yin te/ gnas pa'i rgyu nyid yin pa dang / skyed pa'i rgyu nyid ma yin pa'i phyir ro/ /kun gzhi rnam par shes pa ni dge ba dang lung du ma bstan pa'i</text></item>
<item><p>8a7</p><section></section><text>chos rnams la dbang mi byed la/ gnas gyur pa ni dge ba dang lung du ma bstan pa'i chos thams cad la dbang byed pa'o/ /kun gzhi rnam par shes pa de'i spangs pa'i mtshan nyid ni de spangs ma thag tu len pa rnam pa gnyis spong ba dang / sprul pa lta bu'i lus kun tu gnas pa</text></item>
<item><p>8b1</p><section></section><text>ste/ phyi ma la sdug bsngal yang 'byung bar byed pa'i rgyu spangs pa'i phyir/ phyi ma la yang 'byung bar byed pa'i len pa spong ba dang / tshe 'di la kun nas nyon mongs pa'i rgyu thams cad spangs pa'i phyir tshe 'di'i kun nas nyon mongs pa'i gnas ngan len thams cad spong ba dang / gnas ngan len</text></item>
<item><p>8b2</p><section></section><text>thams cad dang bral zhing srog gi rkyen du gyur pa tsam kun tu gnas so/ /de yod na lus kyi mtha' pa dang / srog gi mthar pa'i tshor ba myong bar byed de/ de'i phyir mdo sde las kyang 'di na de'i tshor ba thams cad de tsam gyis na yongs su gtugs par 'gyur ro zhes rgya cher ji skad du</text></item>
<item><p>8b3</p><section></section><text>gsungs pa lta bu'o/ /de ltar na kun nas nyon mongs pa'i rtsa ba rnam par gzhag pa dang / 'jug pa dang / rtog pa dang / bsgom pa dang / yid la byed pa rnam par gzhag pa dang / gnas gyur pa rnam par gzhag pas kyang kun gzhi rnam par shes pa'i kun nas nyon mongs pa</text></item>
<item><p>8b4</p><section></section><text>rnam par ldog pa rnam par gzhag par rig par bya'o/ /de ltar na 'di ni sems dang yid dang rnam par shes pa rnam par gzhag pa'i tshul yang dag pa yin te/ de ltar khams gsum pa'i sems dang yid dang rnam par shes pa thams cad ji skad bstan pa'i tshul 'dis kun nas</text></item>
<item><p>8b5</p><section></section><text>nyon mongs pa'i tshul dang / rnam par byang ba'i tshul thams cad khong du chud par bya'o/ /sems dang yid dang rnam par shes pa'i tshul gzhan yongs su bstan pa gang yin pa de ni gdul ba'i rim pa nyid kyi phyir te/ 'di lta ste gdul ba byis pa'i shes rab can gyi dbang du</text></item>
<item><p>8b6</p><section></section><text>byas nas thabs sla bas 'jug par bya ba'i phyir ro/ /gang kun gzhi rnam par shes pa dang ldan pa de 'jug pa'i rnam par shes pa dang yang ldan la/ gang 'jug pa'i rnam par shes pa dang ldan pa de yang kun gzhi rnam par shes pa dang yang ldan pa yin nam zhe na/ mu bzhi ste/</text></item>
<item><p>8b7</p><section></section><text>kun gzhi rnam par shes pa dang ldan pa la 'jug pa'i rnam par shes pa dang mi ldan pa ni gnyid log pa sems med pa dang / brgyal bar gyur pa sems med pa dang / 'du shes med pa'i snyoms par 'jug pa dang / 'gog pa'i snyoms par 'jug pa la snyoms par zhugs</text></item>
<item><p>9a1</p><section></section><text>pa dang / 'du shes med pa'i sems can rnams kyi nang du skyes pa'o/ /'jug pa'i rnam par shes pa dang ldan la/ kun gzhi rnam par shes pa dang mi ldan pa ni sems yod pa'i gnas skabs na dgra bcom pa dang / rang sangs rgyas dang / phyir mi ldog</text></item>
<item><p>9a2</p><section></section><text>pa'i byang chub sems dpa' dang / de bzhin gshegs pa'o/ /gnyi ga dang ldan pa ni sems yod pa'i gnas skabs de las gzhan pa dag na'o/ /gnyi ga dang mi ldan pa ni dgra bcom pa dang / rang sangs rgyas dang / phyir mi ldog pa'i byang chub sems dpa' dang / de bzhin</text></item>
<item><p>9a3</p><section></section><text>gshegs pa 'gog pa la snyoms par zhugs pa dang / phung po'i lhag ma med pa'i mya ngan las 'das pa'i dbyings na'o/ /gang gi phyir nang dang phyi rol gyi chos thams cad ngo bo nyid so sor nges pa ni/ so so rang rang gi mtshan nyid la rnam par gnas pa yin na / 'o na ci'i phyir</text></item>
<item><p>9a4</p><section></section><text>khams bco brgyad po dag las rnam par shes pa'i khams drug po dag ni ngo bo nyid las rnam par gzhag la/ de las gzhan pa'i khams rnams ni gnas dang / dmigs pa dang / grogs las rnam par gzhag ce na/ rnam par shes pa'i khams drug po gang yin pa 'di dag</text></item>
<item><p>9a5</p><section></section><text>ni nyin mo dang mtshan mo de dang de dag 'das pa dang / skad cig de dang de dag 'das pa dang / thang cig dang / yud tsam de dang de dag 'das nas/ rgyu de dag dang rkyen de dag la brten te/ mig la sogs pa gnas rnams dang / gzugs la sogs pa dmigs pa rnams dang /</text></item>
<item><p>9a6</p><section></section><text>sems las byung ba grogs rnams kyis rnam pa du ma rnam pa mang po sna tshogs dag 'byung zhing / gnas gang dang gang nas 'byung ba de dang de'i ming 'thob bo/ /'di lta ste/ dper na me ni rgyu gang dang gang kho na la brten te 'bar ba de dang de'i grangs su 'gro ste/ rtswa dag dang shing</text></item>
<item><p>9a7</p><section></section><text>dag dang / lci ba dag dang / phub ma dag dang / sbur ma dag la brten te 'bar ba'i me ni rtswa'i me zhes bya ba nas/ rgyas par sbur ma'i me zhes bya ba'i bar gyi grangs su 'gro ba de bzhin du mig dang gzugs rnams la brten te/ rnam par shes pa 'byung ba ni mig gi rnam par</text></item>
<item><p>9b1</p><section></section><text>shes pa zhes bya ba'i grangs su 'gro ste/ de bzhin du rgyas par yid dang chos kyi bar la brten pa ni/ yid kyi rnam par shes pa zhes bya ba'i bar gyi grangs su 'gro bar rig par bya'o/ /de las gzhan pa mig la sogs pa'i khams rnams ni dang po ngo bo nyid gang kho nas</text></item>
<item><p>9b2</p><section></section><text>byung bar gyur pa'i ngo bo nyid de kho na dang 'dra bar 'byung ba gcig nas gcig tu brgyud pas gtan du rjes su 'jug par 'gyur ro/ /rnam par shes pa rigs gcig pa ni rgyu de dag dang rkyen de dag la brten te/ rnam pa tha dad pa'i ngo bo nyid du 'byung bas de'i phyir/ rnam</text></item>
<item><p>9b3</p><section></section><text>par shes pa'i khams rnams ni ngo bo nyid kho na las rnam par bzhag la de las gzhan pa'i khams rnams ni gnas dang dmigs pa dang grogs las rnam par gzhag go/ rnam par shes pa'i tshogs yongs su shes par bya ba las brtsams te/ dge slong sems rnam</text></item>
<item><p>9b4</p><section></section><text>par dag par bya ba la zhugs pas rnam pa dus sems yongs su shes par bya zhe na/ mdor bsdu na rnam par gsum gyis te/ kun nas nyon mongs pa las kun tu dga' ba dang / kun nas nyon mongs pa can gyi nyes dmigs dang / kun nas nyon mongs pa rnam par bzlog pa'i</text></item>
<item><p>9b5</p><section></section><text>thabs kyis so/ /ji ltar na dge slong sems rnam par dag par bya ba la zhugs pa/ kun nas nyon mongs pa la kun tu dga' ba las sems yongs su shes par byed ce na/ 'di na dge slong sems rnam par dag par bya ba la zhugs pa ni 'di snyam du sems te/ bdag gi</text></item>
<item><p>9b6</p><section></section><text>sems 'di ni yun ring po nas kun nas nyon mongs pa la mngon par dga' ba ste/ kun nas nyon mongs pa la kun tu dga' bas yang 'dod chags dang bcas pa nyid las rnam par bslang ste/ 'dod chags dang bral ba nyid la nges par sbyor bar byed pa na/ 'dod</text></item>
<item><p>9b7</p><section></section><text>chags dang bral ba nyid la nges par mi gnas shing mi dga' bar myur ba myur ba kho nar kun tu gyur cing / 'dod chags dang bcas pa kho na la 'jug par byed/ rnam par 'gro bar byed/ rjes su rgyug par byed do/ /'dod chags dang bcas pa nyid kyi ji lta ba</text></item>
<item><p>10a1</p><section></section><text>bzhin du zhe sdang dang bcas pa nyid dang / gti mug dang bcas pa nyid dang / zhum pa nyid dang / rgod pa nyid dang / nye bar ma zhi ba nyid dang / rnam par g.yengs pa nyid kyi bar yang de dang 'dra ste/ bag med par gnas pa las rnam par bslang nas/</text></item>
<item><p>10a2</p><section></section><text>rgyas par dge ba'i chos rnams rtag tu bsgom pa'i bar la nges par sbyor bar byed pa na/ dge ba'i chos rnams rtag tu bsgom pa la nges par mi gnas shing / mi dga' bar myur ba myur ba kho nar kun tu gyur cing / bag med pa la kun tu dga' ba'i bar kho na la</text></item>
<item><p>10a3</p><section></section><text>'jug par byed / rnam par 'gro bar byed / rjes su rgyug par byed do snyam du sems te/ dge slong sems rnam par dag par bya ba la zhugs pa ni de ltar kun nas nyon mongs pa la kun tu dga' ba las sems yongs su shes par byed do/ /dge slong sems rnam par</text></item>
<item><p>10a4</p><section></section><text>dag par bya ba la zhugs pas de ltar kun nas nyon mongs pa la kun tu dga' ba las rang gi sems yongs su shes par byas nas/ kun nas nyon mongs pa can gyi sems de nyid nyes dmigs las 'di ltar yongs su shes par byed do/ /bdag gi 'dod chags</text></item>
<item><p>10a5</p><section></section><text>dang bcas pa'i sems gang yin pa de ni bdag la gnod pa dang / gzhan dag la gnod pa dang / gnyi ga la gnod pa'i phyir 'jug pa dang / tshe 'di dang tshe phyi ma dang tshe 'di dang tshe phyi ma'i kha na ma tho ba skyed par byed pa dang / de dang de 'byung ba'i sems las byung</text></item>
<item><p>10a6</p><section></section><text>ba sdug bsngal ba dang / yid mi bde ba skye ba'i rkyen yang yin te/ 'dod chags dang bcas pa ji lta ba bzhin du bag med pa la mngon par dga' ba'i bar yang de bzhin du rig par bya'o zhes yongs su shes par byed cing / de 'di snyam du sems te/ 'dod chags</text></item>
<item><p>10a7</p><section></section><text>dang bcas pa'i sems dang / bag med pa la mngon par dga' ba'i bar gyi sems 'di ni nyes dmigs dang bcas pa'i phyir/ yams kyi nad dang bcas pa dang / gnod pa dang bcas pa dang / 'go ba'i nad dang bcas pa dang / 'khrug pa dang bcas pa yin no snyam</text></item>
<item><p>10b1</p><section></section><text>du sems so/ /des de ltar rang gi sems kun nas nyon mongs pa can de nyes dmigs las yongs su shes par byas nas kun nas nyon mongs pa rnam par ldog pa la mkhas pa las 'di ltar yongs su shes par byed de/ bdag ni de ltar rang gi sems kun nas nyon</text></item>
<item><p>10b2</p><section></section><text>mongs pa can nyes dmigs dang bcas pa yams kyi nad dang bcas pa/ gnod pa dang bcas pa/ 'go ba'i nad dang bcas pa/ 'khrug pa dang bcas pa 'di lta bu 'di'i dbang du 'gyur bar mi bya'i/ rang gi sems nyid la dbang bsgyur bar bya'o zhes rang gi</text></item>
<item><p>10b3</p><section></section><text>sems la dbang bsgyur bar bya ba dang / sems kyi dbang gis 'gyur bar mi bya bar rig nas/ so sor brtags shing so sor brtags te/ 'dod chags dang bcas pa'i sems de 'dod chags dang bcas pa nyid las rnam par bzlog nas/ 'dod chags</text></item>
<item><p>10b4</p><section></section><text>dang bral ba nyid la 'jog par byed/ dga' bar byed cing / de la de'i phan yon nye bar ston par yang byed do/ /de bzhin du bag med par gnas pa'i bar las rnam par bzlog nas/ dge ba'i chos rnams rtag tu bsgom pa la 'jog par byed/ dga' bar byed</text></item>
<item><p>10b5</p><section></section><text>cing de la de'i phan yon nye bar ston par yang byed do/ /de ltar zhugs shing de la mang du gnas pa de la de'i sems sngon kun nas nyon mongs pa la kun tu dga' ba yongs su smad pa gang yin pa de/ so sor brtag mi dgos par dge ba'i chos rnams rtag tu bsgom pa la rang nyid</text></item>
<item><p>10b6</p><section></section><text>mngon par dga' bar 'gyur ba de'i dus kyang yod de/ de'i skabs kyang yod par 'gyur ro/ /gang gi phyir dge slong sems rnam par dag par bya ba la zhugs pa de ltar rang gi sems kun nas nyon mongs pa la kun du dga' ba nyid la brten te/ dpe med par 'gyur ba nyid yang</text></item>
<item><p>10b7</p><section></section><text>dag pa ji lta ba bzhin du rab tu shes par byed pa ni/ de ltar nyes dmigs las kun nas nyon mongs pa can gyi sems la yang mkhas par gyur la/ de ltar kun nas nyon mongs pa can gyi sems rnam par ldog pa la yang mkhas par 'gyur ro/ /de ltar na dge slong sems</text></item>
<item><p>11a1</p><section></section><text>rnam par dag par bya ba la zhugs pa ni 'di lta ste/ zag pa rnams zad pas myur ba kho nar sems rnam par dag pa bla na med pa rjes su 'thob bo/ /sems la mkhas pa'i rnam grangs dang / sems rnam par ldog pa la mkhas pa'i rnam</text></item>
<item><p>11a2</p><section></section><text>grangs gzhan yang yod de/ sems la mkhas pa'i rnam grangs ni kun brtags pa'i ngo bo nyid las brtsams te rig par bya'o/ /sems rnam par ldog pa la mkhas pa'i rnam grangs ni gzhan gyi dbang gi ngo bo nyid las brtsams te rig par bya'o // //</text></item>
<item><p>11a3</p><section></section><text>bam po gnyis pa/ dge bas sems yongs su bsgos pa'i phan yon ni gnyis te/ 'bras bu'i dus na bde ba la reg pa nyid dang / rgyu'i dus na dbang bsgyur ba nyid do/ /sems rnyog pa can du 'gyur ba'i nyes pa ni gsum ste/ tshul bzhin ma yin pa yid la</text></item>
<item><p>11a4</p><section></section><text>byed pa'i nyes pa dang / bag la nyal gyi nyes pa dang / kun nas dkris pa'i nyes pa'o/ /bcom ldan 'das kyis sems kho na la legs par rab tu tshul bzhin du so sor brtag par bya'o zhes gang gsungs pa dang / dran pa nye bar gzhag pa dag las lus</text></item>
<item><p>11a5</p><section></section><text>la lus kyi rjes su lta zhing gnas so zhes bya ba nas/ chos rnams la chos kyi rjes su lta zhing gnas so zhes bya ba'i bar du gang gsungs pa de la dgongs pa gang yin zhe na/ smras pa/ der ni sems yongs su brtag pa kho na dran pa nye bar gzhag pa bzhis yongs su</text></item>
<item><p>11a6</p><section></section><text>bstan pa yin te/ sems kyi len pa yongs su brtag pa dang / sems kyi myong ba yongs su brtag pa dang / sems kyi rnam par rig pa yongs su brtag pa dang / sems kyi kun nas nyon mongs pa dang rnam par byang ba yongs su brtag pa ste/ de ltar na</text></item>
<item><p>11a7</p><section></section><text>len pa dang myong ba dang / dmigs pa rnam par rig pa dang / kun nas nyon mongs pa dang / rnam pa byang ba dang bzhis sems kho na yongs su brtag pa yin no/ /dge bas sems yongs su bsgos pa'i phan yon ni gnyis te zhes bya bas ni mdo las ngas ni 'di lta ste sems ni</text></item>
<item><p>11b1</p><section></section><text>ma bsgoms na mi mnyen zhing las su mi rung bar 'gyur la / bsgoms na mnyen zhing las su rung bar 'gyur ba de lta bu'i chos gcig kyang yang dag par rjes su ma mthong ngo zhes gsungs pa de'i don bstan pa yin no/ /sems rnyog pa can du 'gyur ba'i nyes pa ni</text></item>
<item><p>11b2</p><section></section><text>gsum ste zhes bya ba la sogs pa ni mdo las lhung bzed dang / me long dang / chu'i rdzing gi dpe gsungs pa dag dang ci rigs par sbyar ro/ /dge slong gnas pa gsum po/ rnam par thar pa la gnas pa dang / rnam par thar pa'i sgo la gnas pa dang / rnam par</text></item>
<item><p>11b3</p><section></section><text>thar pa'i sgo 'dren par byed pa'i chos la gnas pa ni sgrub pa rnam pa drug gis ston pa'i bstan pa bzhin byed pa yin te/ rgyun mi 'chad par bsgrub pa dang / legs par bzung zhing bsams pa la bsgrub pa dang / bsgoms pa las byung ba'i dge ba'i rtsa ba bskyed pa bsgrub</text></item>
<item><p>11b4</p><section></section><text>pa dang / de la ro myong bar mi byed cing bden pa rab tu 'byed pa bsgrub pa dang / de la mngon pa'i nga rgyal med par bsgrub pa dang / dad pas byin pa legs par yongs su longs spyod pa'i bsgrub pas so/ /sbyin pa ni gnyis te/ len pa po'i sbyin pa dang / sbyin pa po'i</text></item>
<item><p>11b5</p><section></section><text>sbyin pa'o/ /sbyin pa'i 'bras bu ni gnyis te/ longs spyod chen po nyid dang / de'i rgyu mthun pa longs spyod la mos pa'o/ /dge slong gnas pa gsum la gnas pa zhes bya ba la 'dir rnam par thar pa la gnas pa zhes bya ba ni mdo las 'chi ba med pa'i dbyings bsgrubs</text></item>
<item><p>11b6</p><section></section><text>te gnas so zhes gsungs pa'o/ /rnam par thar pa'i sgo la gnas pa zhes bya ba ni mdo las/ stong pa nyid dang / mtshan ma med pa dang / smon pa med pa'i dbyings la'o zhes gsungs pa'o/ /rnam par thar pa'i sgo 'dren par byed pa'i chos la gnas pa zhes bya ba ni mdo</text></item>
<item><p>11b7</p><section></section><text>las/ skyo ba dang ldan pa'i yid la byed pa sgom pa'o zhes gsungs pa'o/ /rgyun mi 'chad par bsgrub pa zhes bya ba la sogs pa bsgrub pa rnam pa drug gi mdo las btang ba med pa'i bsam gtan pa/ lhag mthong dang ldan pa/ khyim gyi stong pa rgyas par byed pa/</text></item>
<item><p>12a1</p><section></section><text>bdag gi don gyi rnal 'byor la brtson pa/ tshangs pa mtshungs par spyod pa la mkhas pa rnams kyis ma smad pa/ yul 'khor gyi bsod snyoms 'bras bu yod par longs spyod pa zhes gsungs pa'i tshig de dag gi don yongs su bstan to/ / sbyin</text></item>
<item><p>12a2</p><section></section><text>pa ni gnyis te/ len pa po'i sbyin pa dang / sbyin pa po'i sbyin pa'o zhes bya ba la sogs pa'i tshig gi don/ mdo las gal te sems can 'di dag gis ni sbyin pa'i 'bras bu dang / sbyin pa kun 'ged pa'i rnam par smin pa'i 'bras bu shes par gyur na ni/ da</text></item>
<item><p>12a3</p><section></section><text>ltar khams phyi ma khams tha ma gang yin pa de las kyang ma byin zhing ma bgos par za bar mi byed do zhes sbyin pa dang / sbyin pa kun 'ged pa gnyis kyi 'bras bu yod pa tha dad par gsungs par ston to/ /'thad pas bsgrub pa'i rigs pa las brtsams te/ gang</text></item>
<item><p>12a4</p><section></section><text>gis ma 'ongs pa'i 'du byed kyi mtshan nyid kyis med cing yod pa ma yin pa kho na las 'byung ngo zhes khong du chud par bya ba 'di la rigs pa brjod pa gang yin/ gal te ma 'ongs pa'i chos 'du byed kyi mtshan nyid kyis yod pa kho na las 'byung bar 'gyur na de 'pho zhing 'byung ste/</text></item>
<item><p>12a5</p><section></section><text>ma 'ongs pa'i dus kyi yul nas da ltar gyi dus kyi yul du 'pho zhing 'byung bar 'gyur ram/ 'chi 'pho dang 'byung ste/ ma 'ongs pa'i dus nas shi 'phos nas da ltar gyi dus su 'byung bar 'gyur ram/ brten nas 'byung ste ma 'ongs pa na de kho na bzhin du mi 'gyur bar</text></item>
<item><p>12a6</p><section></section><text>gnas la de la brten te gzhan kho na zhig da ltar gyi dus su 'byung bar 'gyur ram/ las dang bcas par 'byung ste ma 'ongs pa'i dus na las mi byed par gyur pa las/ da ltar gyi dus su las byed pa zhig 'byung bar 'gyur ram/ mtshan nyid rdzogs par 'byung</text></item>
<item><p>12a7</p><section></section><text>ste/ ma 'ongs pa'i dus na mtshan nyid ma rdzogs par gyur pa las da ltar gyi dus su mtshan nyid rdzogs pa zhig 'byung bar 'gyur ram/ mtshan nyid mi 'dra bar 'byung ste/ ma 'ongs pa'i dus na ma 'ongs pa'i dngos po dang / 'bras bu'i dngos po de gnyis kyi</text></item>
<item><p>12b1</p><section></section><text>mtshan nyid mi 'dra bar gyur la/ da ltar gyi dus su da ltar gyi dngos po dang 'bras bu'i dngos po de gnyis kyi mtshan nyid 'dra ba zhig 'byung bar 'gyur grang na/ yod pa de'i 'byung ba ni rnam pa drug po de dag thams cad kyis mi rung ngo / /de ci'i phyir zhe na/ yul na mi</text></item>
<item><p>12b2</p><section></section><text>gnas pa dang / phyogs na mi gnas pa la ni yul nas yul gzhan du 'pho ba med pa'i phyir dang / ma skyes pa dang ma byung ba la ni 'chi 'pho yang med pa'i phyir dang / de la brten te 'byung na de gzhan kho na zhig byung bar zad kyi ma 'ongs pa ma yin la/ ma 'ongs pa</text></item>
<item><p>12b3</p><section></section><text>de yang ma byung ba'i phyir dang / chos thams cad don dam par g.yo ba med pa nyid kyi phyir mtshan nyid las gzhan pa'i las mi dmigs te/ mtshan nyid tsam 'ba' zhig la 'dogs pa kho nar zad pa dang / gzhan pa nyid yin na yang ma 'ongs pa dang / da ltar byung</text></item>
<item><p>12b4</p><section></section><text>ba gnyis mtshan nyid mtshungs pas yod par 'dra ba bzhin du/ de ltar 'ba' zhig las dang bcas pa yin no zhes bya ba'i byed rgyu yang mi dmigs pa dang / las kyang ma byung ba las 'byung bar 'gyur ba'i phyir dang / bcom ldan 'das kyis ji skad du 'du byed</text></item>
<item><p>12b5</p><section></section><text>thams cad ni mi rtag pa dang / mi brtan pa yin no zhes legs par gsungs pa dang / legs par brjod pa gang yin pa de la yang 'du byed kyi las ni mi rtag pa nyid yin la/ 'du byed rnams ni don las rtag pa nyid yin no zhes yongs su bstan pa nyid kyis shin tu gnod</text></item>
<item><p>12b6</p><section></section><text>pa byas par 'gyur ba'i phyir dang / mtshan nyid gcig pa yin par 'dra ba las/ gal te mtshan nyid la cha tha dad pa yod par gyur na/ ci'i phyir mtshan nyid cha tha dad par 'gyur ba dang / mtshan nyid cha tha dad pa ma byung ba las byung na ni mtshan gzhi cha tha dad pa yang</text></item>
<item><p>12b7</p><section></section><text>ci'i phyir ma byung ba las byung bar mi 'gyur ba dang / ma 'ongs pa'i dngos po yang gzugs la sogs pa'i 'du byed kyi mtshan nyid las gud na mi dmigs pa dang / 'bras bu ma 'ongs shing med pa yang 'bras bu da ltar byung ba yin pa'i phyir ro/ /'thad pas</text></item>
<item><p>13a1</p><section></section><text>sgrub pa'i rigs pa las brtsams te/ gang gis ma 'ongs pa'i chos 'du byed kyi mtshan nyid kyis med cing / yod pa ma yin pa ma byung ba las 'byung bar khong du chud par bya ba 'di la rigs pa brjod pa ni de yin te/ ma 'ongs pa ni ji lta ba</text></item>
<item><p>13a2</p><section></section><text>de bzhin du 'das pa yang med par rigs pa brjod pa 'di nyid kyis ci rigs par khong du chud par bya'o/ /de las 'das pa'i 'du byed rnams gang zhe na/ rang gi bdag nyid kyis dngos po las zhigs shing rab tu nyams par gyur pa'i mtshan nyid gang yin</text></item>
<item><p>13a3</p><section></section><text>pa'o/ /da ltar byung ba'i 'du byed rnams gang zhe na/ rang gi bdag nyid kyi dngos po las ma zhigs shing ma nyams par skye ba tsam gyi dus na gnas pa'i mtshan nyid gang yin pa'o/ /ma 'ongs pa'i 'du byed rnams gang zhe na/ rgyu ni yod cing med pa ma yin la rang gi</text></item>
<item><p>13a4</p><section></section><text>mtshan nyid ma byung zhing bdag nyid ma thob pa gang yin pa'o/ /gal te ma 'ongs pa'i 'du byed rnams yod pa ma yin pa las 'byung bar 'gyur na/ nam mkha'i me tog dang / mo gsham gyi bu dang / ri bong gi rwa la sogs pa yang ci'i phyir mi 'byung zhe na/ 'di ltar de dag la</text></item>
<item><p>13a5</p><section></section><text>ni 'byung ba'i rgyu med kyi 'du byed thams cad la ni 'byung ba'i rgyu so sor nges pa yod pa'i phyir ro/ /gal te 'du byed thams cad la 'byung ba'i rgyu so sor nges pa yod pa kho na yin na/ ci'i phyir 'du byed thams cad cig car mgo mnyam kho nar 'byung bar mi 'gyur zhe na/ 'du byed rnams</text></item>
<item><p>13a6</p><section></section><text>ni rgyu yod kyang 'byung ba'i rkyen la ltos na 'byung bar 'gyur te/ 'du byed gang dang gang gi 'byung ba'i rkyen nye bar gnas par gyur pa'i 'du byed de dang de'i rgyu ni 'du byed de dang de mngon par 'grub par byed de/ de'i phyir 'du byed rnams la rgyu yod du zin kyang cig car mgo</text></item>
<item><p>13a7</p><section></section><text>mnyam du 'byung bar mi 'gyur ro/ /de la 'du byed rnams kyi rgyu ni gang dang / rkyen ni gang zhe na bcom ldan 'das kyis 'du byed rnams 'byung ba'i rkyen ni bzhi po 'di dag yin par gsungs te rgyu'i rkyen dang / mtshungs pa de ma thag pa'i rkyen dang /</text></item>
<item><p>13b1</p><section></section><text>dmigs pa'i rkyen dang / bdag po'i rkyen to/ /de la rgyu'i rkyen ni rgyu yang yin rkyen yang yin no/ /de las gzhan pa'i rkyen gsum po dag ni rkyen kho na yin te rgyu ni ma yin no/ /de la rgyu'i rkyen gang zhe na/ dbang po gzugs can rten dang bcas pa gang yin pa dang /</text></item>
<item><p>13b2</p><section></section><text>rnam par shes pa gang yin pa 'di gnyis ni mdor na sa bon thams cad pa zhes bya'o/ /dbang po gzugs can dang ldan pa ni/ dbang po gzugs can de dag dang / de las gzhan pa'i chos gzugs can rnams kyi sa bon kyang yin la sems dang sems las byung ba'i chos</text></item>
<item><p>13b3</p><section></section><text>thams cad kho na'i sa bon kyang yin no/ /rnam par shes pa dang ldan pa ni rnam par shes pa rnam pa thams cad po de'i sa bon yang yin la/ de las gzhan pa'i chos gzugs can ma yin pa rnams dang / dbang po gzugs can rnams kyi sa bon yang yin no/ /'byung ba chen po'i</text></item>
<item><p>13b4</p><section></section><text>gzugs ma gtogs pa/ de las gzhan pa'i chos gzugs can rnams ni rang gi sa bon dang ldan pa'i ngo bo nyid kho na yin par rig par bya'o/ /'byung ba chen po'i gzugs ni sa bon gnyis dang ldan pa yin te/ 'byung ba chen po'i sa bon dang / rgyur byas pa'i</text></item>
<item><p>13b5</p><section></section><text>gzugs kyi sa bon dang ngo / /de ltar na ji skad yongs su bsgrags pa'i chos rnams la/ de ltar sa bon gyi rgyu dang ldan pa ci rigs par rnam par gzhag pa gang yin pa de ni rgyu'i rkyen zhes bya'o/ /gal te dbang po gzugs can rang gi 'byung ba chen po dang bcas pa dag /</text></item>
<item><p>13b6</p><section></section><text>sems dang sems las byung ba'i chos rnams kyi sa bon dang ldan pa ma yin du zin na/ 'di na 'gog pa la snyoms par zhugs pa dang / 'du shes med pa la snyoms par zhugs pa dang / 'du shes med pa'i sems can lha rnams kyi nang du skyes pa'i rnam par shes pa phyis</text></item>
<item><p>13b7</p><section></section><text>yang 'byung bar mi 'gyur ba zhig na 'byung ste/ de lta bas na dbang po gzugs can sems dang sems las byung ba'i sa bon dang ldan pa la brten te 'byung bar rig par bya'o/ /gal te rnam par shes pa gzugs kyi sa bon dang ldan pa ma yin du zin na/ so so'i skye</text></item>
<item><p>14a1</p><section></section><text>bo gzugs med pa rnams su skyes pa tshe zad cing las zad nas de nas 'chi 'pho zhing yang 'og tu skye ba'i gzugs kyi sa bon med pas 'byung bar mi 'gyur ba zhig na 'byung ste/ de lta bas na gzugs kyi sa bon dang ldan pa'i rnam par shes pa de la brten nas</text></item>
<item><p>14a2</p><section></section><text>de'i gzugs 'byung bar rig par bya'o/ /so so'i skye bo 'jig rten pa'i lam gyi bsam gtan dang po la snyoms par zhugs shing skyes pa ni de las gzhan pa 'dod pa na spyod pa'i chos nyon mongs pa ca na de dag gi sa bon gang yin pa de ni nyams pa yin gyi/ yang dag par</text></item>
<item><p>14a3</p><section></section><text>bcom pa ni ma yin par rig par bya'o/ /de ci'i phyir zhe na/ 'di ltar so so'i skye bo de ni ting nge 'dzin de las yongs su nyams nas yang 'dod pa na spyod pa'i chos nyon mongs pa can rnams mngon du byed pa dang / bsam gtan dang po'i snyoms par 'jug pa de nas shi 'phos nas</text></item>
<item><p>14a4</p><section></section><text>yang 'dod pa'i khams su skye bar 'gyur ba'i phyir ro/ /de la sa bon nyams pa ni mdor bsdu na rnam pa gsum du rig par bya ste/ yongs su spong bas nyams pa dang / sun 'byin pas nyams pa dang / zhi gnas kyis nyams pa'o/ /de la yongs su spong bas nyams pa gang</text></item>
<item><p>14a5</p><section></section><text>zhe na/ 'di ltar 'di na la la khyim gyi 'dod pa'i longs spyod kyi yongs su spyod pa dag spong ba yang dag par blang ba len par byed cing de spong ba yang dag par blang ba de kun du sten par byed/ sgom par byed/ lan mang du byed de / de kun du bsten pa'i rgyu dang / bsgoms</text></item>
<item><p>14a6</p><section></section><text>pa'i rgyu dang / lan mang du byas pa'i rgyus 'dod pa'i longs spyod kyi yongs su spyod pa la sems mi 'jug mi dga' kun du mi gnas mos par mi byed cing de'i dbang dang / de la dmigs pa'i nyon mongs pa skyed par yang mi byed de/ de ni yongs su spong bas nyams pa zhes</text></item>
<item><p>14a7</p><section></section><text>bya'o/ /sun 'byin pas nyams pa gang zhe na/ 'di ltar 'di na la las nyes dmigs kyi 'du shes sam/ mi sdug pa'i 'du shes sam/ rnam par bsngos pa la sogs pa'i 'du shes sam/ tshul bzhin yid la byed pa gang yang rung bas 'dod pa de dag la/ de</text></item>
<item><p>14b1</p><section></section><text>'dod chags dang bral ba ma yin du zin kyang ji lta ji ltar mi mthun pa yin pa'i rgyus 'dod pa rnams la sems mi 'jug pa nas/ rgyas par mos par mi byed pa'i bar du de lta de ltar sun 'byin pa yin te/ de ni sun 'byin pas nyams pa zhes bya'o/ /zhi gnas kyis</text></item>
<item><p>14b2</p><section></section><text>nyams pa gang zhe na/ 'di ltar 'di na la la 'jig rten pa'i lam gyis 'dod pa'i 'dod chags dang bral ba'am/ gzugs kyi 'dod chags dang bral ba thob par byed cing / zhi gnas kyis nye bar bstan pa'i sems kyi rgyu dang ldan pa de'i sems 'dod pa dag gam/</text></item>
<item><p>14b3</p><section></section><text>gzugs dag la mi 'jug pa nas/ rgyas par mos par mi byed pa'i bar de ni zhi gnas kyis nyams pa zhes bya'o/ /'phags pa nyan thos 'jig rten las 'das pa'i lam gyis 'dod pa'i 'dod chags dang bral ba dang / khams gsum pa'i 'dod chags dang bral</text></item>
<item><p>14b4</p><section></section><text>ba'i bar thob pa ni de ltar des khams gsum na spyod pa'i chos nyon mongs pa can de dag thams cad kyi sa bon thams cad kyi thams cad du yang dag par bcom pa yin no/ /de ci'i phyir zhe na/ 'di ltar 'phags pa nyan thos de ni tshe 'di nyid la 'dod chags dang bral ba de las</text></item>
<item><p>14b5</p><section></section><text>yongs su nyams shing / sa 'og ma pha'i kun nas nyon mongs pa mngon du byed mi srid pa dang / sa gong ma dag tu skyes pa de nas shi 'phos nas yang sa 'og ma rnams su skye ba yang mi srid pa'i phyir ro/ /'di lta ste dper na/ 'bru nas la sogs pa'i sa bon nam</text></item>
<item><p>14b6</p><section></section><text>mkha' 'am/ sa gzhi skam por gzhag pa rnams ni mi skye yang sa bon nyid med pa ni ma yin no/ /de dag nyid mes kun du gdungs na thams cad kyi thams cad du sa bon nyid med pa bzhin du sa bon rnams kyi nyams pa dang yang dag par bcom pa 'di'i tshul yang de bzhin du rig par</text></item>
<item><p>14b7</p><section></section><text>bya'o/ /'phags pa nyan thos phung po'i lhag ma med pa'i mya ngan las 'das pa'i dbyings su yongs su mya ngan las ma 'das pa de'i dge ba dang / lung du ma bstan pa'i chos kyi sa bon gang yin pa de ni kun nas nyon mongs pa can gyi sa bon yang dag par bcom pa'i phyir nyams</text></item>
<item><p>15a1</p><section></section><text>pa yin pas des na phyi ma la rnam par smin pa mngon par 'grub par byed pa dang / rang nyid skye bar yang mi nus te/ de ltar na 'di lta ste/ grogs yang dag par bcom pas nyams pa 'di ni nyams pa gzhan bzhi pa yin par rig par bya'o/ /de la gang</text></item>
<item><p>15a2</p><section></section><text>zag 'ching ba mtha' dag dang ldan pa'i bde ba dang ldan pa'am/ sdug bsngal ba dang ldan pa'am/ sdug bsngal yang ma yin bde ba yang ma yin pa dang ldan pa'i sems gang dag 'byung ba de dag thams cad ni bde ba'i sa bon dang ldan pa dang / sdug bsngal ba'i sa bon dang ldan</text></item>
<item><p>15a3</p><section></section><text>pa dang / sdug bsngal yang ma yin bde ba yang ma yin pa de yang ma yin pa'i sa bon dang ldan pa yin no/ /de'i dge ba'am/ nyon mongs pa can nam/ lung du ma bstan pa'i sems gang dag 'byung ba de dag thams cad kyang dge ba'i sa bon dang ldan pa dang / nyon mongs pa</text></item>
<item><p>15a4</p><section></section><text>can gyi sa bon dang ldan pa dang / lung du ma bstan pa'i sa bon dang ldan pa yin no/ /gang zag slob pa 'ching ba ma tshang ba dang ldan pa'i 'jig rten pa'i dge ba'am/ nyon mongs pa can nam/ lung du ma bstan pa'i sems gang dag 'byung ba de dag thams cad</text></item>
<item><p>15a5</p><section></section><text>ni de'i sgom pas spang bar bya ba'i nyon mongs pa gang dag ma spangs pa de'i sa bon dang ldan pa yin te/ de las gzhan pa chos thams cad kyi sa bon dang ldan par 'byung ngo / /gang zag mi slob pa nyon mongs pa thams cad spangs pa'i 'jig rten pa'am/ 'jig rten</text></item>
<item><p>15a6</p><section></section><text>las 'das pa'i dge ba'am/ lung du ma bstan pa'i sems gang 'byung ba de ni de nyon mongs pa can gyi chos thams cad kyi sa bon dang mi ldan pas dge ba dang / lung du ma bstan pa'i chos thams cad kyi sa bon dang ldan par 'byung ste/ sa bon rnam par gzhag pa'i</text></item>
<item><p>15a7</p><section></section><text>tshul 'di ni kun gzhi rnam par shes pa rnam par ma bzhag pa la rig par bya'o/ /rnam par gzhag pa la ni mdor bsdu na de la chos thams cad kyi sa bon yod par rig par bya ste/ sa bon de dag ni ma spangs pa dang / spang bar bya ba ma yin pa'i chos de dag dang ci rigs</text></item>
<item><p>15b1</p><section></section><text>su ldan par rig par bya'o/ /bcom ldan 'das kyis ji skad du dge slong dag dgra bcom pa yang tshe 'di la lhag pa'i sems las byung ba bde bar gnas pa bzhi po de dag las gang yang rung ba las yongs su nyams par nga smra'o zhes gang gsungs pa de la/ gal</text></item>
<item><p>15b2</p><section></section><text>te de'i nyon mongs pa can gyi chos thams cad kyi sa bon dag yang dag par bcom na ni/ ji ltar de la sa 'og ma pa'i nyon mongs pa 'byung bar 'gyur/ gal te mi 'byung na ni ji ltar de yongs su nyams par 'gyur zhe na/ yongs su nyams pa ni gnyis po 'di dag</text></item>
<item><p>15b3</p><section></section><text>yin te/ spong ba'i yongs su nyams pa dang / gnas pa'i yongs su nyams pa'o/ /de la spong ba'i yongs su nyams pas ni so so'i skye bo kho na yongs su nyams par 'gyur ro/ /gnas pa'i yongs su nyams pas ni 'phags pa dang / so so'i skye bo yang yongs su</text></item>
<item><p>15b4</p><section></section><text>nyams par 'gyur ro/ /de la 'jig rten pa'i lam gyis nyon mongs pa spangs pa yang mngon du byed pa ni spong ba'i yongs su nyams pas yongs su nyams par 'gyur te/ gnas pa'i yongs su nyams pas yongs su nyams par 'gyur ba yang de yin no/ /'jig</text></item>
<item><p>15b5</p><section></section><text>rten las 'das pa'i lam gyis nyon mongs pa spangs nas/ de las gzhan pa'i 'phral gyi bya ba dag la rab tu chags pa'i blo can yid la mi byed pa'i rgyus de'i mjug thogs su tshe 'di la bde bar gnas pa la sngon gyi ji lta bar phyis kyang de bzhin du mngon du byed mi</text></item>
<item><p>15b6</p><section></section><text>nus la/ sa 'og ma pa'i nyon mongs pa ni mngon du mi byed pa gang yin pa de ni de lta na gnas pa'i yongs su nyams pas yongs su nyams par 'gyur ba yin gyi spong ba'i yongs su nyams pa ni ma yin no/ /gal te dgra bcom pa nyon mongs pa thams cad spangs pa'i</text></item>
<item><p>15b7</p><section></section><text>nyon mongs pa can gyi chos de dag thams cad kyi sa bon yang dag par ma bcom na ni/ ji ltar na de dgra bcom pa sems shin du rnam par grol ba dang zag pa zad par 'gyur/ gal te yang dag par bcom na ni de'i sems kyi rgyud nyon mongs pa can gyi chos thams cad kyi sa bon</text></item>
<item><p>16a1</p><section></section><text>med pa la tshul bzhin ma yin pa yid la byed pa tsam yang 'byung bar mi 'gyur na/ nyon mongs pa lta smos kyang ci dgos te/ de lta bas na 'jig rten las 'das pa'i lam gyis nyon mongs pa spangs pa la ni yongs su nyams pa med par khong du chud par</text></item>
<item><p>16a2</p><section></section><text>bya'o/ /de la mtshungs pa de ma thag pa'i rkyen gang zhe na/ sems dang sems las byung ba'i chos gang dag gi mjug thogs su sems dang sems las byung ba'i chos gang dag 'byung ba de dag ni/ de dag gi mtshungs pa de ma thag pa'i rkyen zhes bya'o/ /de la rnam</text></item>
<item><p>16a3</p><section></section><text>par shes pa drug po gang dag yin pa de dag ni rnam par shes pa drug po de dag mtshungs pa de ma thag pa'i rkyen yin te/ de dag ni yid la yid ces bya ba dang / yid kyi skye mched ces bya ba dang / yid kyi khams zhes bya bar yang gdags so/ /de la dmigs pa'i</text></item>
<item><p>16a4</p><section></section><text>rkyen gang zhe na/ gzugs la sogs pa yul lnga po dag ni rnam par shes pa'i tshogs lnga po dag gi dmigs pa'i rkyen yin no/ /nang dang phyi rol gyi skye mched bcu gnyis po thams cad ni yid kyi rnam par shes pa'i dmigs pa'i rkyen yin no/ /de la bdag po'i</text></item>
<item><p>16a5</p><section></section><text>rkyen gang zhe na/ mig la sogs pa'i skye mched lhan cig byung ba rnams ni mig gi rnam par shes pa la sogs pa'i bdag po'i rkyen yin no/ /rnam par shes pa rnams dmigs pa la gtod par byed pa'i yid la byed pa yang yin no/ /sems dang sems las byung</text></item>
<item><p>16a6</p><section></section><text>ba'i chos lhan cig byung ba rnams kyang gcig gi bdag po'i rkyen gcig yin pas bdag po'i rkyen yin no/ /dge ba dang mi dge ba'i las sngon du byas pa rnams kyang phyis 'bras bu 'dod pa dang mi 'dod pa gang rnam par smin par 'gyur ba'i bdag po'i rkyen yin no/ /</text></item>
<item><p>16a7</p><section></section><text>zhing dang lud dang chu la sogs pa ni lo thog mngon par 'grub pa'i bdag po'i rkyen yin no/ /bzo shes pa dang bzo'i las de dang de dag ni 'jig rten pa'i bzo dang las kyi gnas de dang de dag mngon par 'grub pa'i bdag po'i rkyen yin no/ /de la rgyu'i rkyen gang yin</text></item>
<item><p>16b1</p><section></section><text>pa de ni skyed pa'i rgyu nyid yin no/ /de las gzhan pa'i rkyen gsum po dag ni skye ba'i thabs kho na yin par rig par bya'o/ /de lta bas na 'du byed gang dang gang gi skye ba'i thabs nye bar gnas par gyur pa'i 'du byed kyi sa bon de dang de ni 'du byed de dang de mngon par 'grub</text></item>
<item><p>16b2</p><section></section><text>par byed de/ de'i phyir 'du byed thams cad ni cig car mgo mnyam du 'byung bar mi 'gyur ro/ /rkyen bzhi po de dag nyid la brten nas/ rgyu bcu po dag ni rnam par gzhag par rig par bya ste/ 'di lta ste/ byang chub sems dpa'i sa las bshad pa bzhin no/ /</text></item>
<item><p>16b3</p><section></section><text>bcom ldan 'das kyis yid ni 'das pa'i 'du byed rnams las kyang brten te 'byung la/ yid ni ma 'ongs pa'i 'du byed rnams las kyang brten te 'byung ngo zhes gang gsungs pa de la/ gal te 'das pa'i 'du byed rnams kyang med la ma 'ongs pa rnams kyang med na gang gi phyir</text></item>
<item><p>16b4</p><section></section><text>bcom ldan 'das kyis yid 'byung ngo zhes gsungs pa'i yid kyi dmigs pa gang yin/ gal te yid dngos po med pa kho na zhig la dmigs na ni de la bcom ldan 'das kyis legs par gsungs pa dang / legs par brjod pa gang yin pa 'di lta ste/ rnam par shes</text></item>
<item><p>16b5</p><section></section><text>pa ni gnyis la brten te 'byung ngo / /gnyis gang zhe na/ mig dang gzugs nas rgyas par yid dang chos kyi bar las so zhes bcom ldan 'das kyis legs par gsungs pa dang / legs par brjod pa de la ji ltar shin tu gnod par byas par mi 'gyur zhe na/ yid ni rnam</text></item>
<item><p>16b6</p><section></section><text>par shes pa'i tshogs lnga po dag gi spyod yul ma yin pa'i don gang yin pa 'dzin par byed de/ de la bcom ldan 'das kyis chos gdags par mdzad nas/ yid dang chos rnams la brten te/ yid kyi rnam par shes pa 'byung ngo zhes gsungs so/ /bcom ldan 'das</text></item>
<item><p>16b7</p><section></section><text>kyis dgongs pa de yang rgyu gang gis khong du chud par bya zhe na/ 'di ltar yid kyi rnam par shes pa ni 'das pa'i rnam par shes pa la dmigs pa yang yod/ ma 'ongs pa'i rnam par shes pa la dmigs pa yang yod mod kyi/ rnam par shes pa ni chos kyi skye mched</text></item>
<item><p>17a1</p><section></section><text>du gtogs pa ma yin no/ /gzhan yang yod pa yang yod pa'i don gyis rnam par gnas shing yod pa'i don 'dzin par byed la/ med pa yang med pa'i don gyis rnam par gnas shing med pa'i don 'dzin par byed pas/ de la yid kyi rnam par shes</text></item>
<item><p>17a2</p><section></section><text>pas ni yod pa yang don gang gis rnam par gnas pa'i don de nyid kyis rnam par shes par bya la/ med pa yang don gang gis rnam par gnas pa'i don de nyid kyis rnam par shes par bya'o/ /gal te de gnyi ga gnyi ga'i don gyi rnam par shes par mi byed na ni yid don</text></item>
<item><p>17a3</p><section></section><text>thams cad la dmigs pa dang / don thams cad 'dzin pa yin par mi 'gyur ro/ /gang de skad ces zer na/ des ni grub pa'i mtha' la yang shin du gnod pa byas par 'gyur te/ ji ltar na yod pa nyid med pa'o zhes brjod du ni tshul ma yin no/ /de lta bas na ji ltar</text></item>
<item><p>17a4</p><section></section><text>'das pa dang / ma 'ongs pa de dngos po med pa de bzhin du de la dmigs pa'i yid kyang med la/ dmigs pa yin par khong du chud par bya'o/ /gzhan yang 'di la gang gis med pa la dmigs pa'i yid kyi rnam par shes pa yod do zhes khong du chud par bya ba'i</text></item>
<item><p>17a5</p><section></section><text>rigs pa brjod pa yangs shing rgya che ba yang yod pa kho na yin te/ bcom ldan 'das kyis legs par gsungs pa dang / legs par brjod pa ji skad du nang ngam phyi rol lam/ lam gnyi ga la ma gtogs pa na bdag med do zhes gsungs pa gang yin pa de la/</text></item>
<item><p>17a6</p><section></section><text>bdag med pa nyid de ni 'dus byas kyis bsdus pa yang ma yin 'dus ma byas kyis bsdus pa yang ma yin mod kyi/ spyi'i mtshan nyid yongs su rtog pa rnams la de la dmigs pa'i rnam par shes pa mi 'byung ba yang ma yin te/ de ltar na 'di ni rigs pa brjod</text></item>
<item><p>17a7</p><section></section><text>pa dang po yin no/ /yang gzugs dang dri dang ro dang reg bya de lta de ltar byung ba rnams dang / yongs su gyur pa rnams dang / kun tu zhugs pa rnams la zas dang skom dang bzhon pa dang gos dang / rgyan dang khang khyim dang dmag dang nags tshal</text></item>
<item><p>17b1</p><section></section><text>la sogs pa 'dogs par byed pa'i zas dang skom la sogs pa de dag gzugs la sogs pa las gud na cung zad kyang med de/ de'i med pa nyid gang yin pa de yang 'dus byas kyis bsdus pa yang ma yin/ 'dus ma byas kyis bsdus pa yang ma yin/</text></item>
<item><p>17b2</p><section></section><text>mod kyi rang gi mtshan nyid yongs su rtog pa rnams la/ de la dmigs pa'i rnam par shes pa mi 'byung ba yang ma yin te/ de ltar na 'di ni rigs pa brjod pa gnyis pa yin no/ /yang na thams cad la skur ba 'debs pa'i log par lta ba ji skad du sbyin pa</text></item>
<item><p>17b3</p><section></section><text>med do/ /'dod pa med do/ /mchod sbyin med do zhes rgya cher sngar bstan pa lta bu gang yin pa de la/ gal te 'dod pa dang mchod sbyin la sogs pa med pa'i med pa nyid gang yin pa de yang dag par yod pa nyid yin na ni des na skyes bu gang zag de lta bur</text></item>
<item><p>17b4</p><section></section><text>lta ba de yang log par lta bar mi 'gyur te/ 'di ltar de ni yang dag par lta ba dang / yang dag par smra bar 'gyur ro/ /ci ste med na ni log par lta ba rnams kyi de la dmigs pa'i rnam par shes pa yang 'byung bar mi 'gyur ba zhig na 'byung ste/ de ltar na de</text></item>
<item><p>17b5</p><section></section><text>ni rigs pa brjod pa gsum pa yin no/ /yang 'du byed thams cad la rtag pa nyid dam brtan pa nyid dam ther zug pa nyid med de 'du byed thams cad la rtag pa nyid dam brtan pa nyid dam ther zug nyid de'i med pa nyid de gang yin pa de yang 'dus byas kyis bsdus pa yang ma yin/</text></item>
<item><p>17b6</p><section></section><text>'dus ma byas kyis bsdus pa yang ma yin mod kyi/ spyi'i mtshan nyid kyis yongs su rtog pa rnams la/ de la dmigs pa'i rnam par shes pa mi 'byung ba yang ma yin te/ gal te de la dmigs pa'i rnam par shes pa thams cad kyi thams cad du mi 'byung na</text></item>
<item><p>17b7</p><section></section><text>ni/ des na 'du byed thams cad la rtag pa nyid dam/ brtan pa nyid dam/ ther zug nyid med pa shes rab kyis yang dag pa ji lta ba bzhin du yang dag par rjes su ma mthong ba rnams la skyob dang 'dod chags dang bral ba dang rnam par grol ba mi skye ste / rnam par</text></item>
<item><p>18a1</p><section></section><text>grol ba med na ni len pa med par yongs su 'da' bar yang mi 'gyur bas/ de lta na sems can rnams kyi kun nas nyon mongs pa rnams ni gtan du rjes su 'brel par 'gyur ba zhig na mi 'gyur te/ de ltar na/ 'di ni rigs pa brjod pa bzhi pa</text></item>
<item><p>18a2</p><section></section><text>yin no/ /yang 'du byed ma 'ongs pa rnams kyi 'byung ba nyid kyang re zhig med na 'jig pa yod par lta ga la 'gyur/ yang 'phags pa nyan thos rnams 'du byed ma 'ongs pa rnams la 'byung ba dang / 'jig par rjes su lta zhing mi gnas pa yang ma yin te/ de ltar</text></item>
<item><p>18a3</p><section></section><text>na 'di ni rigs pa brjod pa lnga pa yin no/ /des na yid kyi rnam par shes pa med pa la dmigs pa ni yod pa kho nar khong du chud par bya ste/ rnam par shes pa med pa la dmigs pa rab tu 'grub pa'i rigs pa brjod pa ni de lta bu dang mthun pa gzhan yang yod par rig par</text></item>
<item><p>18a4</p><section></section><text>bya'o/ /bcom ldan 'das kyis las 'das pa ni yod de gal te las 'das pa med du zin na 'di na la las gnod pa dang bcas pa dang / gnod pa med pa'i tshor ba myong bar mi 'gyur ro zhes gang gsungs pa de la dgongs pa gang yin zhe na/ 'das pa'i tshe rabs rnams su</text></item>
<item><p>18a5</p><section></section><text>las dge ba dang mi dge ba bskyed cing 'gags pas phyi ma la 'bras bu 'dod pa dang mi 'dod pa mngon par 'grub par de'i sa bon gyis 'du byed kyi rgyun phyi ma phyi ma yongs su bzung zhing yongs su bsgos pa las dgongs nas/ bcom ldan 'das kyis las 'das pa yod do/</text></item>
<item><p>18a6</p><section></section><text>zhes yongs su bstan te/ de ltar mi mthun pa rgyur smra ba gang dag dbang phyug dang / brgya byin dang tshangs pa dang rang bzhin dang skyes bu gzhan la sogs pa las/ sems can rnams kyi dge ba dang mi dge ba 'byung bar lta zhing yongs su ston pa dag gi lugs</text></item>
<item><p>18a7</p><section></section><text>dgag pa dang / thams cad kyi thams cad du rgyu med par smra ba gang dag sems can rnams kyi dge ba dang / mi dge ba 'byung ba rgyu med par lta zhing yongs su ston pa gang dag yin pa de dag gi lugs dgag pa'i don gyi dbang gnyis gzigs pas yongs su bstan</text></item>
<item><p>18b1</p><section></section><text>to/ /bcom ldan 'das kyis 'du byed 'das pa rnams ni yod de/ 'phags pa nyan thos thos pa dang ldan pa ni de dag la mi lta bar gnas so/ /'du byed ma 'ongs pa rnams kyang yod de/ 'phags pa nyan thos thos pa dang ldan pa ni de dag la mngon par mi dga' bar</text></item>
<item><p>18b2</p><section></section><text>gnas so zhes gang gsungs pa de la dgongs pa gang yin zhe na/ 'du byed 'das pa rnams ni 'bras bu bskyed pa las yod la/ 'du byed ma 'ongs pa rnams ni rgyu yongs su 'dzin pa las yod do/ / 'di ltar da ltar gyi 'du byed rnams ni mtshan nyid gsum gyis rab tu phye</text></item>
<item><p>18b3</p><section></section><text>ba yin te/ 'das pa rnams kyi 'bras bu'i dngos po dang / ma 'ongs pa rnams kyi rgyu'i dngos po dang / rang gi mtshan nyid kyi rgyun mi 'chad pas so/ /de ltar na bcom ldan 'das kyis de yang gal te 'das pa dang ma 'ongs pa de 'du byed kyi mtshan nyid dang ldan pa kho nar 'gyur na</text></item>
<item><p>18b4</p><section></section><text>'das pa dang ma 'ongs pa'i dngos po de med do zhes mi bstan pa zhig na/ yongs su bstan pas na chos 'das pa dang ma 'ongs pa rnams la rdzas su mngon par zhen pa spang bar bya ba dang / ji ltar 'das pa dang ma 'ongs pa med pa de bzhin du da ltar byung ba yang med do zhes mngon par</text></item>
<item><p>18b5</p><section></section><text>zhen pa rnams kyi mngon par zhen pa de spang bar bya ba'i don gyi dbang de gnyis gzigs pas yongs su bstan to/ /bcom ldan 'das kyis khams 'das pa yang yod de/ khams ma 'ongs pa yang yod do zhes gang gsungs pa de la dgongs pa gang yin zhe na/ sa bon gyi</text></item>
<item><p>18b6</p><section></section><text>rgyun byung ba 'bras bu bskyed zin pa ni khams 'das pa zhes bya'o/ /sa bon gyi rgyun 'byung ba 'bras bu ma skyes pa ni khams ma 'ongs pa zhes bya'o/ /da ltar gyi sa bon gyi rgyun 'bras bu ma bskyed pa nyid ni khams da ltar byung ba zhes bya'o/ /'di la dgongs pa ni de yin par</text></item>
<item><p>18b7</p><section></section><text>rig par bya ste/ dge slong sa bon gyi rgyun la mkhas pa ni chos tshad med pa bdag nyid sna tshogs can de dang de dag gi khams la mkhas pa zhes bya'o/ /ci'i phyir gzugs la sogs pa 'du byed rnams las skye ba dang / rga ba dang / gnas pa dang / mi rtag pa nyid dag</text></item>
<item><p>19a1</p><section></section><text>rdzas gzhan du yod pa ma yin par khong du chud par bya zhe na/ re zhig 'du byed ma 'ongs pa nyid kyi yod pa nyid bkag pas skye ba'i rdzas su yod pa nyid kyang bkag pa kho nar rig par bya ste/ 'di ltar ma 'ongs pa'i skye ba ni med pa yin pas ji ltar gzhan skyed</text></item>
<item><p>19a2</p><section></section><text>par 'gyur la/ da ltar gyi skye bas ni da ltar gyi 'du byed skyed par mi nus pa'i phyir ro/ /gzhan yang skye ba zhes bya ba de'i rnam grangs ni mtshan nyid las 'di lta ste/ 'du byed rnams kyi mngon par 'grub pa dang / skye ba dang 'byung ba nyid ces bya ba de dag yin na/ rnam</text></item>
<item><p>19a3</p><section></section><text>grangs de dag las ma gtogs pa mtshan nyid bstan pa gzhan pa ni mi dmigs so/ /ji ltar 'du byed da ltar byung ba rnams nyid ni 'byung bar 'gyur ro zhes bya ba de ni mkhas pa mdzangs pas brjod par rigs pa'i tshul ma yin no/ /gang 'di skad ces 'di ltar 'du byed</text></item>
<item><p>19a4</p><section></section><text>rnams kyi skye ba skye'o zhes zer ba des ni don gyis na/ ji ltar 'du byed da ltar byung ba rnams nyid 'byung bar 'gyur ro zhes bya ba de nyid yongs su bstan par zad do/ /gzhan yang rang gi sa bon gyi rgyu so sor nges pa dang ldan pa'i chos thams cad la/ skyed par byed pa'i skye ba gzhan</text></item>
<item><p>19a5</p><section></section><text>brtags pas kyang ci zhig bya/ gzhan yang skye ba 'du byed rnams kyi mngon par 'grub pa tsam zhig gam/ 'on te mngon par 'grub pa'i rgyur 'gyur ba zhig yin/ re zhig gal te mngon par 'grub pa tsam zhig yin na ni/ skye ba 'du byed rnams mngon par 'grub par</text></item>
<item><p>19a6</p><section></section><text>byed pa yin te/ skye ba yod na mngon par 'grub par 'gyur ro zhes byar mi rung ngo / /gal te skye ba 'du byed rnams kyi mngon par 'grub pa'i rgyu yin na ni/ des na 'du byed gcig la mngon par 'grub par byed pa dang / mngon par 'grub pa'i skye ba gnyis 'byung bar 'gyur</text></item>
<item><p>19a7</p><section></section><text>te mi rung ngo / /skye ba ji lta ba bzhin du rga ba dang / gnas pa dang / mi rtag pa nyid dag kyang tshul de nyid kyis ci rigs par rig par bya ste/ de lta bas na skye ba la sogs pa yang 'du byed rnams la brtags pa'i yod pa yin par rig par bya'o/ /de la rgyu yod na rang gi</text></item>
<item><p>19b1</p><section></section><text>mtshan nyid sngon ma byung ba 'grub pa ni 'du byed rnams kyi skye ba zhes bya'o/ /snga ma las phyi ma gzhan nyid du gzhan du 'gyur ba nyid ni 'du byed rnams kyi rga ba zhes bya'o/ /skye ba'i dus tsam la gnas pa ni 'du byed rnams kyi gnas pa zhes bya ste/ de lta bas na skye ba'i</text></item>
<item><p>19b2</p><section></section><text>skad cig gi 'og tu 'jig pa'i skad cig ni 'du byed rnams kyi 'jig pa zhes bya'o/ /gal te 'dus byas la 'dus byas kyi mtshan nyid bzhi po skye ba dang / rga ba dang / gnas pa dang / 'jig pa 'di dag dmigs na ci'i phyir bcom ldan 'das kyis skye ba dang / 'jig</text></item>
<item><p>19b3</p><section></section><text>pa dang gnas pa las gzhan du 'gyur ba nyid dang gsum kho na gsungs she na/ 'du byed rnams ni dus gsum gyis rab tu phye ba yin te/ des na ma 'ongs pa'i dus na ma byung ba las 'byung bar 'gyur bas/ de'i phyir bcom ldan 'das kyis ma 'ongs pa'i dus la brten</text></item>
<item><p>19b4</p><section></section><text>te 'byung ba yang 'dus byas kyi mtshan nyid yin par gsungs so/ /byung ba rnams 'das pa'i dus su zhigs par gyur pas de'i phyir bcom ldan 'das kyis 'das pa'i dus la brten te zhigs pa yang 'dus byas kyi mtshan nyid yin par gsungs so/ /gnas pa</text></item>
<item><p>19b5</p><section></section><text>gang yin pa dang / gzhan du 'gyur ba nyid gang yin pa'i mtshan nyid gnyis ni da ltar gyi dus kyis rab tu phye ba yin te/ 'di ltar gnas pa yang da ltar gyi dus nyid na dmigs pa yin la/ snga ma las kyang phyi ma gzhan nyid du gyur pa nyid kyang da ltar gyi dus nyid na dmigs</text></item>
<item><p>19b6</p><section></section><text>pa yin pas/ de'i phyir bcom ldan 'das kyis da ltar byung ba'i dus la brten te/ gnas pa dang / gzhan du 'gyur ba nyid gcig tu bsdus nas 'dus byas kyi mtshan nyid yin par gsungs so/ /gang gi tshe 'phags pa nyan thos kyis 'dus byas kyi mtshan nyid</text></item>
<item><p>19b7</p><section></section><text>gsum dang ldan par yongs su brtag par byas pa'i tshe/ ci'i phyir 'phags pa nyan thos phung po rnams la 'byung ba dang 'jig pa kho nar rjes su lta zhing gnas so zhes gsungs la gnas pa dang gzhan du 'gyur ba nyid rjes su lta zhing gnas so zhes ma gsungs she na/ gang</text></item>
<item><p>20a1</p><section></section><text>gi phyir 'byung ba gang yin pa dang / gnas pa las gzhan du 'gyur ba nyid gang yin pa'i mtshan nyid de gnyi ga yang 'byung bas rab tu phye ba yin pas/ /de'i phyir mtshan nyid gnyis cha gcig tu mdzad de 'byung ba'i phyogs su rnam par bzhag</text></item>
<item><p>20a2</p><section></section><text>nas 'byung bar rjes su lta zhing gnas so zhes gsungs so/ /mtshan nyid gcig ni cha gnyis par rnam par gzhag nas 'jig par rjes su lta zhing gnas so zhes gsungs so/ /gzhan yang de ni mtshan nyid gang gis yid 'byung ba dang / 'dod chags dang bral ba</text></item>
<item><p>20a3</p><section></section><text>dang rnam par grol bar 'gyur ba'i mtshan nyid de nyid la yid la byed pas 'du byed rnams la mi rtag pa nyid du lta na skyo ba dang 'dod chags dang bral ba dang rnam par grol bar 'gyur bas de'i phyir mi rtag pa nyid kho na yid la byed do/ /mi rtag pa nyid kyang ma byung ba las 'byung bas</text></item>
<item><p>20a4</p><section></section><text>rab tu phye ba dang / byung nas kyang med par 'gyur bas rab tu phye ba yin te ma byung ba las 'byung ba ni 'byung ba yin la/ byung nas med par 'gyur ba ni 'jig pa yin no// //bam po gsum pa/ skye ba'i rab tu dbye ba yang rnam pa du ma yod par rig par bya ste/</text></item>
<item><p>20a5</p><section></section><text>'di lta ste skad cig gi skye ba dang / nyid mtshams sbyor ba'i skye ba dang / mngon par 'grub pa'i skye ba dang / sems rnam pa tha dad pa'i skye ba dang / mi 'dod pa'i skye ba dang / 'dod pa'i skye ba dang / ngan pa'i skye ba dang / bar ma'i skye ba dang / bzang po'i skye ba dang / bla na</text></item>
<item><p>20a6</p><section></section><text>yod pa'i skye ba dang / bla na med pa'i skye ba'o/ /de la 'du byed rnams kyi skad cig skad cig par skye ba ni skad cig gi skye ba zhes bya'o/ /kun du sbyor ba mtha' dag yod pa'am/ kun du sbyor ba ma tshang yang rung / sems can gyi ris de dang / de nas shi 'phos nas sems can rnams kyi</text></item>
<item><p>20a7</p><section></section><text>ris de dang der phung po mngon par 'grub pa ni nying mtshams sbyor ba'i skye ba zhes bya'o/ /thor bu dang gzhon nu la sogs pa'i gnas skabs dag nas rgas pa'i gnas skabs kyi bar du 'gyur ba ni mngon par 'grub pa'i skye ba zhes bya'o/ /dmigs pa de dang des nyin mtshan de dang de</text></item>
<item><p>20b1</p><section></section><text>dag 'das pa dang / skad cig dang thang cig yud tsam de dang de dag 'das pas sems bde ba dang mtshungs par ldan pa'am/ sdug bsngal ba dang mtshungs par ldan pa'am/ sdug bsngal yang ma yin bde ba ma yin pa dang mtshungs par ldan pa'am/ 'dod chags dang</text></item>
<item><p>20b2</p><section></section><text>bcas pa'am/ 'dod chags dang bral ba nas rgyas par shin tu rnam par grol ba'am/ rnam par ma grol ba'i bar gyi rnam pa du ma rnam pa mang po sna tshogs skye ba ni sems rnam pa tha dad pa'i skye ba zhes bya'o/ /ngan 'gro sems can dmyal ba rnams dang dud 'gro dang yi dwags</text></item>
<item><p>20b3</p><section></section><text>rnams su sdug bsngal skye ba gang yin pa de ni mi 'dod pa'i skye ba zhes bya'o/ /bde 'gro lha dang mi rnams su bde ba skye ba gang yin pa de ni 'dod pa'i skye ba zhes bya'o/ /'dod pa'i khams ngan par mngon par 'grub pa ni ngan pa'i skye ba zhes bya'o/ /gzugs kyi khams bar/</text></item>
<item><p>20b4</p><section></section><text>mar mngon par 'grub pa ni bar ma'i skye ba zhes bya'o/ /gzugs med pa'i khams bzang por mngon par 'grub pa ni bzang po'i skye ba zhes bya'o/ /gzhan yang mngal du 'jug pa dang po ni ngan pa'i skye ba zhes bya'o / /mngal du 'jug pa bar ma gnyis ni bar ma'i skye ba zhes bya'o / /</text></item>
<item><p>20b5</p><section></section><text>mngal du 'jug pa tha ma ni bzang po'i skye ba zhes bya'o / /rnam grangs gzhan yang nyon mongs pa can dang nyon mongs pa can gyi 'bras bu'i chos rnams kyi mngon par 'grub pa ni ngan pa'i skye ba zhes bya'o/ /dge ba dang dge ba'i 'bras bu can gyi chos rnams kyi mngon par 'grub</text></item>
<item><p>20b6</p><section></section><text>pa ni bzang po'i skye ba zhes bya'o/ /dge ba dang mi dge ba'i 'bras bu can gyi chos lung du ma bstan pa rnams ma gtogs pa lung du ma bstan pa'i chos rnams kyi mngon par 'grub pa ni bar ma'i skye ba zhes bya'o/ /khams su gtogs pa rnams kyi skye ba las brtsams te/ ci yang</text></item>
<item><p>20b7</p><section></section><text>med pa'i skye mched kyi bar du mngon par 'grub pa ni bla na yod pa'i skye ba zhes bya'o/ /'du shes med 'du shes med min gyi skye mched du mngon par 'grub pa ni bla na med pa'i skye ba zhes bya'o/ /skad cig ma'i rgyud mtshams sbyor bar gtogs pa rnams kyi skye ba las brtsams te/</text></item>
<item><p>21a1</p><section></section><text>dgra bcom pa'i 'chi ba tha ma'i char gtogs pa'i phung po rnams ma gtogs pa de las gzhan pa'i 'du byed gang ci yang rung bar mngon par 'grub pa de dag thams cad ni bla na yod pa'i skye ba zhes bya'o/ /rga ba'i rab tu dbye ba yang rnam pa du ma yod par</text></item>
<item><p>21a2</p><section></section><text>rig par bya ste/ 'di lta ste lus rga ba dang / sems rga ba dang / tshe rga ba dang / 'gyur ba rga ba dang / lus 'gyur ba rga ba'o/ /de la spyi cer du gyur pa dang / mgo skya ba la sogs pa rgyas par ji skad mdo las gsungs pa lta bu dag gis lus yongs su gyur pa ni lus rga</text></item>
<item><p>21a3</p><section></section><text>ba zhes bya'o/ /bde ba'i tshor ba dang mtshungs par ldan pa'i sems yongs su gyur nas sdug bsngal ba dang mtshungs par ldan par 'gyur ba dang / dge ba'i sems yongs su gyur nas nyon mongs pa can du 'gyur ba dang / 'dod pa'i don rnams la re ba dang ldan pa'i sems</text></item>
<item><p>21a4</p><section></section><text>yongs su gyur pa ni re ba 'bras bu med par gyur pa de ni sems rga ba zhes bya'o/ /nyin mtshan de dang de dag 'das pa dang skad cig dang thang cig dang yud tsam de dang de dag 'das pas tshe 'gribs pa'i rim gyis thams cad kyi thams cad du yongs su zad par gyur pa ni tshe rga ba zhes</text></item>
<item><p>21a5</p><section></section><text>bya'o/ /dbang phyug gi bdag po phun sum tshogs pa thams cad nyams pa dang / nad med pa dang / kha dog dang / stobs dang / brtas pa la sogs pa rnam par gyur pa ni 'gyur ba rga ba zhes bya'o/ /bde 'gror skyes shing legs par 'byor pa'i lus dag las shi 'phos</text></item>
<item><p>21a6</p><section></section><text>nas ngan 'gro ngan pa'i ris rnams su lus mngon par 'grub pa ni lus 'gyur ba rga ba zhes bya'o/ /gang la brten nas rga ba'i rnam pa ji skad bstan pa de dag thams cad 'byung bar 'gyur ba'i rga ba gcig pa yang yod de 'du byed rnams kyi skad cig skad cig la gzhan nyid du 'gyur</text></item>
<item><p>21a7</p><section></section><text>ba'i rga ba gang yin pa'o/ /gnas pa'i rab tu dbye ba yang rnam pa du ma yod par rig par bya ste/ 'di lta ste skad cig gnas pa dang / rgyun gnas pa dang / rkyen dang 'brel pas gnas pa dang / rnam par mi g.yeng bar gnas pa dang / lugs gnas pa'o/ /</text></item>
<item><p>21b1</p><section></section><text>de la 'du byed 'byung ba skye ba'i dus tsam la gnas pa ni skad cig gnas pa zhes bya'o/ /de dang der mngon par 'grub pa'i lus de dang de dag zas de dang de la brten nas tshe ji srid par gnas pa dang / phyi rol gyi snod kyi 'jig rten rnams bskal pa chen po'i mthar thug par</text></item>
<item><p>21b2</p><section></section><text>gnas pa ni rgyun gnas pa zhes bya'o/ /bde ba dang sdug bsngal ba dang bde ba yang ma yin sdug bsngal ba yang ma yin pa'i tshor ba rnams dang / dge ba dang mi dge ba dang lung du ma bstan pa'i chos rnams rang rang gi rkyen nye bar gnas na re zhig gnas pa ni rkyen dang /</text></item>
<item><p>21b3</p><section></section><text>'brel bas gnas pa zhes bya'o/ /sems mnyam par gzhag pa'i ting nge 'dzin mngon du gyur pa ni rnam par mi g.yeng bar gnas pa zhes bya'o/ /yul gzhan du grong dang grong rdal dang yul 'khor dang / rgyal po'i pho brang 'khor rnams dang / rgyal po bzhugs</text></item>
<item><p>21b4</p><section></section><text>sa dang / bskos pa 'du ba'i sa dang / bzo sbyangs kyi gnas rnams dang / lag rub byed pa dag dang / 'khor rnams la spyod tshul rnying pa dang bcas pa'i rjes su 'jug pa ni lugs gnas pa zhes bya'o/ /mi rtag pa nyid kyi rab tu dbye ba yang rnam pa du ma yod par rig</text></item>
<item><p>21b5</p><section></section><text>par bya ste/ 'di lta ste/ 'jig pa'i mi rtag pa nyid dang / skye ba'i mi rtag pa nyid dang / 'gyur ba'i mi rtag pa nyid dang / 'bral ba'i mi rtag pa nyid dang / 'byung bar 'gyur ba'i mi rtag pa nyid dang / byung zin pa'i mi rtag pa nyid do/ /de la 'du byed skyes pa rnams</text></item>
<item><p>21b6</p><section></section><text>'jig pa ni 'jig pa'i mi rtag pa nyid ces bya'o/ /'du byed rnams ma byung ba las 'byung ba ni skye ba'i mi rtag pa nyid ces bya'o/ /'du byed 'dod pa da ltar gyi dus su mi 'dra ba 'byung ba mngon du gyur pa thams cad ni 'du byed rnams kyi 'gyur ba'i mi rtag pa nyid ces bya'o/ /</text></item>
<item><p>21b7</p><section></section><text>yo byad sdug pa ma gyur pa rnams dang bral zhing de la dbang nyams pa ni 'bral ba'i mi rtag pa nyid ces bya'o/ /mi rtag pa nyid rnam pa bzhi po de dag nyid ma 'ongs pa'i dus na 'byung bar 'gyur ba'i mi rtag pa nyid ces bya'o/ /da ltar gyi dus na mngon du 'gyur ba ni byung zin pa'i</text></item>
<item><p>22a1</p><section></section><text>mi rtag pa nyid ces bya'o/ /de la 'dod pa las longs spyod pa bag med par gyur pa rnams ni 'gyur ba'i mi rtag pa nyid dang 'bral ba'i mi rtag pa nyid dang phrad de/ yid la byed pa na rgyas par mya ngan byed sgyid lug par byed kyang 'du byed rnams la skyo</text></item>
<item><p>22a2</p><section></section><text>bar ni mi 'gyur ro/ /gzhan mu stegs can dag ni mi rtag pa nyid de dag nyid shas cher yid la byed pa na skyo zhing 'dod pa las dben pa tsam la brten kyang 'du byed rnams kyi phyogs 'ga' las skyo bar 'gyur gyi gtan du ni ma yin no/ /'phags pa nyan thos ni mi</text></item>
<item><p>22a3</p><section></section><text>rtag pa nyid thams cad yongs su rdzogs par yid la byed cing 'du byed rnams las gtan skyo ba dang rnam par grol ba'i bar du yang 'gyur ro/ /'thob pa dang rnyed pa dang ldan pa gang zhe na/ mdor bsdu na 'byung ba'i rkyen gyis yongs su zin cing sa bon yongs su</text></item>
<item><p>22a4</p><section></section><text>brtas pa ni 'thob pa zhes bya ste/ rnam grangs des na 'thob pa yang btags pa'i yod pa yin par rig par bya'o/ /gal te 'thob pa rdzas su yod par gyur na/ de 'du byed rnams kyi 'byung ba'i rgyu'am/ yang na chos dang mi 'bral bar 'gyur ba'i rgyur 'gyur grang na/</text></item>
<item><p>22a5</p><section></section><text>gal te 'du byed rnams 'byung ba'i rgyur gyur na ni/ des na ji srid du chos de thob par ma gyur pa'i snga rol na de'i 'byung ba'i rgyu thob pa yang med pas nam yang 'byung bar mi 'gyur te/ de lta na de gtan mi 'thob pa nyid du 'gyur ro/ /gal te chos dang mi 'bral ba'i</text></item>
<item><p>22a6</p><section></section><text>rgyur 'gyur na ni des na dge ba dang mi dge ba dang lung du ma bstan pa'i chos de dag thams cad kyis thob pa mgo mnyam du yod pa'i / mi mthun pa de dag kyang mgo mnyam du kun 'byung bar 'gyur te/ de lta bas na gnyi ga yang mi rung ngo / /chos rnams kyi 'byung ba'i rgyu ni</text></item>
<item><p>22a7</p><section></section><text>so sor nges pa'i rkyen gyis rang gi sa bon yongs su zin pa'o/ /'bral ba'i rgyu ni rkyen gzhan mngon du gyur pas rkyen gzhan dang 'bral ba'o/ /de la rkyen bsgrub pa la dbang ba ni 'thob pa zhes gdags te/ dbang de la brten nas skyes bu gang zag de chos skyes nas</text></item>
<item><p>22b1</p><section></section><text>'gags pa gang dang gang mngon sum du bya bar 'dod pa de bskyed pa'i phyir myur ba myur ba kho nar rkyen sgrub par byed de/ de lta bas na de yang 'thob pa zhes bya'o/ /'thob pa de yang mdor bsdu na rnam pa gsum du rig par bya'o/ /sa bon dang ldan pa dang / dbang dang ldan</text></item>
<item><p>22b2</p><section></section><text>pa dang / kun du 'byung ba dang ldan pa'o/ /de la re zhig nyon mongs pa can dang / lung du ma bstan pa dang / skyes nas thob pa'i dge ba'i chos ma btsal bar kun tu 'byung ba gang dag yin pa de dag ni sa bon re zhig zhi gnas kyi nyams pas kyang nyams par ma byas la/</text></item>
<item><p>22b3</p><section></section><text>'phags pa'i lam gyis kyang yang dag par ma bcom pa dang / dge ba rnams kyi yang 'di lta ste/ dper na dge ba'i rtsa ba kun du bcad pa rnams kyi lhar log par lta bas nyams par ma byas pa gang yin pa de ni sa bon dang ldan pa zhes bya ste/ 'di ltar ji srid du</text></item>
<item><p>22b4</p><section></section><text>de'i sa bon de nyams par ma byas shing yang dag par ma bcom pa de srid du de nyon mongs pa can la sogs pa'i chos kun du 'byung ba'am/ kun du 'byung ba ma yin pa de dag dang ldan pa zhes bya ba'i phyir ro/ /dge ba'i chos mngon par 'du bya bas bskyed pa rnams dang lung du</text></item>
<item><p>22b5</p><section></section><text>ma bstan pa de dag kha cig gi 'byung ba'i rkyen gyis rgyu sa bon yongs su brtas pa yongs su zin pa ni dbang dang ldan pa zhes bya'o/ /da ltar gyi chos rnams mngon sum gyi dngos pos rang gi mtshan nyid kyis 'grub pa ni kun du 'byung ba dang ldan pa zhes bya'o/ /de la srog</text></item>
<item><p>22b6</p><section></section><text>gi dbang po gang zhe na sngon gyi las kyis de dang der lus mngon par grub pa gnas pa'i dus nges pa 'phangs pa ni tshe dang srog dang srog gi dbang po zhes bya'o/ /de yang rab tu dbye na nges pa dang / ma nges pa dang / rjes su 'jug pa dang / rjes su 'jug pa ma yin pa dang /</text></item>
<item><p>22b7</p><section></section><text>yun thung ba dang / yun ring ba dang / mthar thug pa dang / mthar thug pa ma yin pa dang / rang gis dbang bsgyur ba dang / rang gis dbang bsgyur ba ma yin pa ste/ de la 'dzam bu'i gling pa'i mi rnams kyi tshe ma gtogs pa de las gzhan pa'i skye ba'i gnas na ni tshe nges</text></item>
<item><p>23a1</p><section></section><text>pa yin no/ /'di na ni lan 'ga' ni yun ring ste dpag tu med do/ /lan 'ga' ni yun thung ngo / /byang gi sgra mi snyan dag na ni ji ltar tshe so sor nges pa bzhin du gtan du rjes su 'jug ste/ bar ma dor 'chi ba'i dus byed pa med pas rjes su 'jug</text></item>
<item><p>23a2</p><section></section><text>pa yin no/ /de las gzhan pa thams cad na ni rjes su 'jug pa ma yin no/ /'dzam bu'i gling na mi tshe lo bcu pa rnams kyi tshe ni yun thung ba yin no/ /dud 'gro kha cig gi yang de dang 'dra ste/ 'di ltar dud 'gro kha cig gi tshe ni nyin zhag gcig tu snang la/ kha cig</text></item>
<item><p>23a3</p><section></section><text>gi tshe ni nyin zhag gnyis dang / gsum dang bcu'i bar du snang ba'i phyir ro/ /'du shes med 'du shes med min skye mched du skyes pa'i sems can rnams kyi tshe ni bskal pa chen po brgyad khri thub pas yun ring po yin no/ /dgra bcom pa rnams dang / slob pa gang dag tshe</text></item>
<item><p>23a4</p><section></section><text>'di la yongs su mya ngan las 'das pa'i chos can rnams dang / so so'i skye bo'i srid pa thams gang dag yin pa dag gi tshe ni mthar thug pa yin no/ /de las gzhan pa dag gi mthar thug pa ma yin par rig par bya'o/ /dgra bcom pa dang de bzhin gshegs pa dang byang</text></item>
<item><p>23a5</p><section></section><text>chub sems dpa' gang dag tshe'i 'du byed gtong ba dang / spel bar spyod pa dag ni srog gi dbang po la rang gis dbang bsgyur ba yin no/ /de las gzhan pa dag ni rang gis dbang bsgyur ba ma yin par rig par bya'o/ /de la rigs mthun pa gang zhe na/ mdor bsdu na</text></item>
<item><p>23a6</p><section></section><text>skye ba'i gnas de dang der sems can khams mtshungs pa dang 'gro ba mtshungs pa dang / skye gnas mtshungs pa rnams kyi rigs dang na tshod dang / rang bzhin dang bong tshod mtshungs pa la sogs pa yan lag de dang des 'dra ba gang yin pa de ni ris mthun pa ste/ sems can</text></item>
<item><p>23a7</p><section></section><text>mthun pa zhes kyang bya'o/ /de la sems can gang dag khams mthun pa nyid kyis mthun pa yang yod de/ khams gcig tu skyes pa gang dag yin pa rnams so/ /'gro ba ris mthun pa nyid kyis mthun pa yang yod de/ 'gro ba gcig tu skyes pa gang dag yin pa</text></item>
<item><p>23b1</p><section></section><text>rnams so/ /skye gnas mthun pa nyid kyis mtshungs pa yang yod de/ skye gnas gcig tu mngon par 'grub pa gang dag yin pa rnams so/ /rigs mthun pa nyid kyis mthun pa yang yod de/ rigs gcig kho na la brten pa gang dag yin pa rnams so/ /</text></item>
<item><p>23b2</p><section></section><text>gang dag kha dog dang / chu zheng dang / sgra brjod pa dang / 'tsho ba mthun pa nyid kyis mthun pa dag kyang yod do/ /sems can gang dag yon tan dang skyon mthun pa nyid kyis mthun pa yang yod de/ 'di lta ste srog gcod pa rnams srog gcod pa dag dang mthun pa nas rgyas</text></item>
<item><p>23b3</p><section></section><text>par log par lta ba rnams log par lta ba dag dang mthun pa'i bar dang / srog gcod pa spangs pa rnams srog gcod pa spangs pa dag dang mthun pa nas/ rgyas par yang dag par lta ba rnams yang dag par lta ba dag dang mthun pa'i bar dang / rgyun du zhugs pa nas dgra</text></item>
<item><p>23b4</p><section></section><text>bcom pa dang rang sangs rgyas kyi bar dag dang / rgyun du zhugs pa la sogs pa dag dang mthun pa dang / byang chub sems dpa' rnams byang chub sems dpa' dag dang mthun pa dang / de bzhin gshegs pa rnams de bzhin gshegs pa dag dang mthun pa'o/ /de la so so'i skye</text></item>
<item><p>23b5</p><section></section><text>bo nyid gang zhe na/ khams gsum na spyod pa'i mthong bas spang bar bya ba'i chos kyi sa bon rnams yang dag par ma bcom pa tsam gang yin pa de ni so so'i skye bo nyid ces bya'o/ /de yang mdor bsdu na rnam pa bzhi ste/ yongs su mya ngan las mi 'da' ba'i chos can gyi</text></item>
<item><p>23b6</p><section></section><text>rigs kyis bsdus pa dang / nyan thos kyi rigs kyis bsdus pa dang / rang sangs rgyas kyi rigs dang ldan pa dang / de bzhin gshegs pa'i rigs dang ldan pa'o/ /de la tshogs pa gang zhe na/ chos de dang de dag skyed pa'i phyir gang dag rgyur gyur pa dang / gang dag rkyen du gyur pa</text></item>
<item><p>23b7</p><section></section><text>de dag thams cad gcig tu bsdus pa ni tshogs pa zhes bya ste/ de nyid lhan cig byed pa'i rgyu zhes kyang bya'o/ /de yang rab tu dbye ba na/ tshor ba rnams myong ba'i tshogs pa yang yod de/ 'di lta ste skye mched drug gi rkyen dang / gzugs la sogs pa'i rkyen dang /</text></item>
<item><p>24a1</p><section></section><text>yid la byed pa la sogs pa'i rkyen gyis reg pa dang / reg pa'i rkyen gyis tshor ba'o/ /yang srid pa mngon par 'grub pa'i tshogs pa yang yod de/ 'di lta ste ma rig pa'i rkyen gyis 'du byed rnams dang / tshor ba'i rkyen gyis sred pa dang / sred pa'i</text></item>
<item><p>24a2</p><section></section><text>rkyen gyis len pa nas rgyas par skye ba'i rkyen gyis rga shi'i bar dag go/ /skye mched drug gnas pa'i tshogs pa yang yod de/ 'di lta ste/ zas bzhi dang srog gi dbang po'o/ /bzo'i gnas rnams 'grub pa'i tshogs pa yang yod de/ 'di lta ste/ bzo shes pa dang /</text></item>
<item><p>24a3</p><section></section><text>de dang ldan pa'i las kyi yo byad dang skyes bu'i rtsal lo/ /rnam par dag pa'i tshogs pa yang yod de/ 'di lta ste/ bdag dang gzhan gyi 'byor ba la sogs pa khom pa bcu gnyis 'dus pa'o/ /brdar btags pa'i tshogs pa gzhan pa yang yod de/ 'di lta ste/</text></item>
<item><p>24a4</p><section></section><text>sems can rnams kyi blo gcig pa'i dbang du byas nas mi mthun pa med pa dang / mi 'thab pa dang / mi rtsod pa dang / mi 'phrod pa med pa pa'o / /de la ming gi tshogs rnams gang zhe na/ chos rnams kyi ngo bo nyid du 'dogs pa dang / rang gi mtshan nyid du 'dogs pa las brtsams</text></item>
<item><p>24a5</p><section></section><text>te/ rjes su tha snyad gdags pa'i phyir yongs su brtag pa nye bar bzung nas ming tsam du rnam par 'jog pa gang yin pa de dag ni ming gi tshogs rnams zhes bya'o/ /tshig gi tshogs rnams gang zhe na/ rang gi mtshan nyid du btags pa'i chos de dag nyid kyis bye brag tu 'dogs</text></item>
<item><p>24a6</p><section></section><text>pa las brtsams te/ yon tan dang skyon dang / kun nas nyon mongs pa dang rnam par byang ba'i spros pa rnam par 'jog pa ni tshig gi tshogs rnams zhes bya'o/ /yi ge'i tshogs rnams gang zhe na/ ming gi tshogs dang / tshig gi tshogs kyi brten gyi dngos por yi ge'i 'bru'i</text></item>
<item><p>24a7</p><section></section><text>tshogs rnams ni yi ge'i tshogs rnams zhes bya ste/ shes bya brjod par bya ba'i dngos po la/ thams cad las bsdus pa ni yi ge'o/ /'bring ni ming ngo / /rgyas pa ni tshig go/ /yi ge tsam la brten nas ni sgra tsam so sor rig par 'gyur gyi don ni 'ga' yang so sor rig par mi 'gyur ro/ /</text></item>
<item><p>24b1</p><section></section><text>ming la brten pas ni chos de dang de dag gi ngo bo nyid so sor rig pa dang sgra yang so sor rig par 'gyur gyi/ chos mang po rab tu rnam par 'byed pa so sor rig par ni mi 'gyur ro/ /tshig gi tshogs la brten pas ni thams cad so sor rig par bya'o/ /ming gi tshogs dang / tshig</text></item>
<item><p>24b2</p><section></section><text>gi tshogs dang / yi ge'i tshogs de dag kyang rig pa'i gnas lnga po nang gi rig pa dang / gtan tshigs kyi rig pa dang / sgra'i rig pa dang / gso ba'i rig pa dang / 'jig rten pa'i bzo dang las kyi gnas kyi rig pa dag las brtsams te yongs su brtags pa yin par</text></item>
<item><p>24b3</p><section></section><text>rig par bya'o/ /de la 'jug pa gang zhe na/ 'du byed rnams kyi rgyu dang 'bras bu'i rgyun mi 'chad pa ni 'jug pa zhes bya'o/ /'jug pa de yang sa bon gyi 'jug pa yang yod de/ 'di lta ste sa bon dang bcas pa'i chos mngon du ma gyur pa rnams kyi'o/ /dbang gi stobs kyis</text></item>
<item><p>24b4</p><section></section><text>'jug pa yang yod de/ 'di lta ste/ sa bon nyams par byas pa kun du spyod pa dang ldan pa rnams kyi'o/ /sa bon dang 'bras bu'i 'jug pa yang yod de/ 'di lta ste sa bon dang bcas pa dang sa bon nyams par ma byas pa kun du spyod pa dang ldan pa rnams kyi'o/ /ming</text></item>
<item><p>24b5</p><section></section><text>gi rgyun gyi 'jug pa yang yod de/ 'di lta ste phung po gzugs can ma yin pa bzhi po rnams kyi'o/ /gzugs kyi rgyun gyi 'jug pa yang yod de/ 'di lta ste nang dang phyi rol gyi skye mched gzugs can bcu dang / chos kyi skye mched du gtogs pa'i gzugs kyi'o/ /</text></item>
<item><p>24b6</p><section></section><text>'dod pa'i khams kyi rgyun gyi 'jug pa yang yod de/ 'di lta ste 'dod pa na spyod pa'i 'du byed rnams kyi'o/ /gzugs kyi khams kyi rgyun gyi 'jug pa yang yod de/ 'di lta ste gzugs na yod pa'i 'du byed rnams kyi'o/ /gzugs med pa'i khams kyi rgyun gyi 'jug pa</text></item>
<item><p>24b7</p><section></section><text>yang yod de/ 'di lta ste gzugs med pa na spyod pa'i 'du byed rnams kyi'o/ /bde ba'i rgyun gyi 'jug pa yang yod de/ 'di lta ste bde ba'i tshor ba rten dang bcas pa rnams kyi'o/ /sdug bsngal ba dang sdug bsngal ba yang ma yin/ bde ba yang ma yin pa'i rgyun gyi 'jug pa</text></item>
<item><p>25a1</p><section></section><text>yang de dang 'dra bar rig par bya'o/ /dge ba'i rgyun gyi 'jug pa yang yod de/ 'di lta ste 'du byed dge ba rnams kyi'o/ /mi dge ba'i rgyun gyi 'jug pa yang yod de/ 'di lta ste 'du byed mi dge ba rnams kyi'o/ /lung du ma bstan pa'i rgyun gyi</text></item>
<item><p>25a2</p><section></section><text>'jug pa yang yod de/ 'di lta ste 'du byed lung du ma bstan pa rnams kyi'o/ /mthun pa'i rgyun gyi 'jug pa yang yod de/ 'di lta ste rten cing 'brel par 'byung ba lugs su 'byung ba'i'o/ /mi mthun pa'i rgyun gyi 'jug pa yang yod de/ 'di lta ste/ rten cing</text></item>
<item><p>25a3</p><section></section><text>'brel par 'byung ba lugs su mi 'byung ba'i'o/ /de la so sor nges pa gang zhe na/ de bzhin gshegs pa rnams byung yang rung ma byung yang rung / thog ma med pa dang ldan pa'i dus nas bzung ste/ chos rnams kyi rgyu dang 'bras bu sna tshogs ma 'dres pa nyid kyi</text></item>
<item><p>25a4</p><section></section><text>chos nyid so sor nges pa'o/ /de la 'jug pa dang ldog pa so sor nges pa yang yod de/ 'di lta ste rten cing 'brel par 'byung ba lugs su 'byung ba dang / lugs su mi 'byung ba'i'o/ /chos thams cad so sor nges pa yang yod de/ 'di lta ste/ skye mched</text></item>
<item><p>25a5</p><section></section><text>bcu gnyis po rnams kyi de las gang na yang med de las lhag pa yang med pa'o/ /tshor ba so sor nges pa yang yod de/ 'di lta ste tshor ba gsum po dag gi de dag las gong na yang med la de las lhag pa yang med pa'o/ /gnas pa so sor nges pa yang yod de/ 'di lta ste</text></item>
<item><p>25a6</p><section></section><text>lus thams cad tshe ji srid pa dang / phyi rol gyi dngos po rnams bskal pa chen por gnas pa'o/ /bong tshod so sor nges pa yang yod de/ 'di lta ste sems can skye ba'i gnas gzugs can de dang de dag tu skyes pa rnams kyi lus kyi bong tshod dang / phyi rol gyi gling bzhi</text></item>
<item><p>25a7</p><section></section><text>ba rnams kyi tshad so sor nges pa'o/ /de la sbyor ba gang zhe na/ chos de dang de dag gi kun du tha snyad gdags pa dang / rnam par gzhag pa dang / so sor rtogs par bya ba'i thabs gang yin pa de ni sbyor ba zhes bya'o/ /rab tu dbye na rigs pa bzhi po 'di lta ste/ ltos</text></item>
<item><p>25b1</p><section></section><text>pa'i rigs pa dang / bya ba byed pa'i rigs pa dang / 'thad pas sgrub pa'i rigs pa dang / chos nyid kyi rigs pa dag ni sbyor ba zhes bya ste/ rigs pa de dag gi rab tu dbye ba ni 'di lta ste/ nyan thos kyi sa las 'byung ba bzhin du rig par bya'o/ /de la mgyogs pa</text></item>
<item><p>25b2</p><section></section><text>gang zhe na/ 'du byed rnams kyi 'byung ba dang / 'jig pa'i tshul gyis myur du 'gro zhing rgyu ba nyid ni mgyogs pa zhes bya'o/ /de la 'du byed rnams kyi 'jug pa'i mgyogs pa yang yod de/ 'di lta ste 'du byed rnams kyi myur du skye ba dang 'gag pa'o/ /sems can</text></item>
<item><p>25b3</p><section></section><text>sa la gnas pa rnams kyi rtul ba'i mgyogs pa yang yod de/ 'di lta ste mi dang glang po che dang rta la sogs pa'i'o/ /sems can bar snang la gnas pa rnams kyi mgyogs pa yang yod de/ 'di lta ste bya rnams dang / bar snang la gnas pa'i lha dang gnod sbyin la sogs</text></item>
<item><p>25b4</p><section></section><text>pa'i'o/ /sgra skad kyi mgyogs pa yang yod de/ 'di lta ste sgra 'byung ba'i'o/ /chu'i mgyogs pa yang yod de/ 'di lta ste chu klung gi rgyun la sogs pa'i 'bab pa nyid do/ /me'i mgyogs pa yang yod de/ 'di lta ste bsreg bya'i me'i 'gro ba nyid do/ /rlung gi</text></item>
<item><p>25b5</p><section></section><text>mgyogs pa yang yod de/ 'di lta ste rlung gi tshogs chen po'i rgyun gyi'o/ /shugs kyi mgyogs pa yang yod de/ 'di lta ste mda' dang / 'khor lo la sogs pa 'phangs pa'i'o/ /shes pa'i mgyogs pa yang yod de/ 'di lta ste rnal 'byor pa'i shes</text></item>
<item><p>25b6</p><section></section><text>rab myur ba nyid kyis shes bya rab tu 'byed pa nyid kyi'o/ /rdzu 'phrul gyi mgyogs pa yang yod de/ 'di lta ste rdzu 'phrul chen po dang ldan pa rdzu 'phrul gyis 'gro ba'i lus 'gro ba dang / yid mgyogs pa'o/ /de la go rims gang zhe na/ 'du byed kyi rgyud so so bdag</text></item>
<item><p>25b7</p><section></section><text>la re re nas go rims snga phyis 'jug pa gang yin pa de ni go rims zhes bya'o/ /de la 'jug pa'i go rims kyang yod de/ 'di lta ste/ /ma rig pa'i rkyen gyis 'du byed rnams zhes bya ba nas/ rgyas par skye ba'i rkyen gyis rga shi'i bar du'o/ /ldog pa'i</text></item>
<item><p>26a1</p><section></section><text>go rims kyang yod de/ 'di lta ste ma rig pa 'gags pas 'du byed rnams 'gag ces bya ba nas rgyas par skye ba 'gags pas rga shi 'gag pa'i bar du'o/ /khyim pa dang rab tu byung ba rnams kyi rgyu ba dang / gnas pa'i go rims kyang yong de/ 'di</text></item>
<item><p>26a2</p><section></section><text>lta ste/ nang par sngar ldang ba dang lus kyi byi dor bya ba dang / gos bgo ba dang / las kyi mtha' dag la 'jug pa dang / brtsal ba dang / khrus bya ba dang / byug pa bya ba dang / me tog phreng ba bcing ba dang / zas dang skom bsten pa dang / nyal ba ni khyim pa rnams kyi rgyu</text></item>
<item><p>26a3</p><section></section><text>ba dang gnas pa'i go rims yin no/ /sham thabs bgo ba dang / bsod snyoms kyi phyir grong du 'jug pa dang / mthar chags su rgyu ba dang / bsod snyoms blangs nas phyir 'byung ba dang / 'dug ste zas kyi bya ba bya ba dang / lag pa bsnyal zhing lhung bzed bkru ba dang /</text></item>
<item><p>26a4</p><section></section><text>nang du yang dag 'jog la 'dug pa dang / lung nod pa dang / kha ton dang tshul bzhin bsam par bya ba dang / nyin mo 'chag pa dang 'dug pa dag gis sgrib par 'gyur ba'i chos rnams las sems rnam par sbyang ba dang / mtshan mo'i gung thun la nyal ba la bsten pa dang / thun</text></item>
<item><p>26a5</p><section></section><text>tha ma la myur ba myur ba kho nar ldang ba dang / sham thabs bgo ba dang / lus kyi byi dor bya ba dang / de bzhin du dge 'dun la rgan rims kyis 'dud pa'i las bya ba dang / gnas su gnas pa dang / tshul bzhin nod pa dang / mal cha dang stan dang / gnas dang rnyed pa</text></item>
<item><p>26a6</p><section></section><text>nod pa dang / yongs su brim pa 'di ni rab tu byung ba'i phyogs la gnas pa rnams kyi rgyu ba dang gnas pa'i go rims yin no/ /mngon par 'grub pa'i go rims kyang yod de/ 'di lta ste byis pa dang gzhon nu la sogs pa'i gnas skabs brgyad po dag rim gyis 'byung</text></item>
<item><p>26a7</p><section></section><text>ba'o/ /mngon par rtogs pa'i go rims kyang yod de/ 'di lta ste sdug bsngal la sogs pa 'phags pa'i bden pa bzhi po dag rim gyis mngon par rtogs pa'o/ /snyoms par 'jug pa'i go rims kyang yod de/ 'di lta ste mthar gyis gnas pa'i snyoms par 'jug</text></item>
<item><p>26b1</p><section></section><text>pa dgu po dag la rim gyis snyoms par 'jug go/ /bslab pa'i go rims kyang yod de/ 'di lta ste lhag pa'i tshul khrims la brten pa'i go rims kyis lhag pa'i sems skye ba dang lhag pa'i sems la brten nas lhag pa'i shes rab skye ba'o/ /de la dus gang zhe na/</text></item>
<item><p>26b2</p><section></section><text>nyi ma 'char ba dang nub pa'i dbang du byas te dus yongs su chad pa dang / nye bar mtshon pa rnam par gzhag pa dang / 'du byed rnams kyi 'byung ba dang 'jig pa'i dbang du byas te/ dus yongs su chad pa dang nye bar mtshon pa'i rnam par gzhag pa ni 'di lta ste/ dus tshigs dang /</text></item>
<item><p>26b3</p><section></section><text>lo dang / zla ba dang / zla ba phyed dang / nyin mo dang / mtshan mo dang / skad cig dang / thad cig dang / yud tsam rnams dang / 'das pa dang ma 'ongs pa dang / da ltar byung ba rnams kyi dus zhes bya'o/ /de la rnam grangs gang zhe na/ rdzas tha dad pa dang bgrang pa'i tshad yongs su chad pa</text></item>
<item><p>26b4</p><section></section><text>dang / nye bar mtshon pa rnam par gzhag pa ni grangs zhes bya'o/ /de yang grangs gcig dang / grangs gnyis dang / de phan chad kyi grangs mang po dang / mthar thug pa'i grangs grangs med pa ste/ de phan chad bgrang ba thams cad kyi grangs su 'jug par mi 'gyur bas/ de'i phyir</text></item>
<item><p>26b5</p><section></section><text>mthar thug pa'i grangs zhes bya'o/ /de la sa bon gang zhe na/ sa bon ni 'du byed rnams las logs shig na rdzas gzhan med de/ 'du byed de ltar gyur pa dang / de ltar byung ba dang / de ltar gnas pa de dag nyid la sa bon zhes bya bar zad de/ 'bras bu zhes kyang bya'o/ /</text></item>
<item><p>26b6</p><section></section><text>'di la 'bras bu dang sa bon 'dres par yang mi lta ste/ de ci'i phyir zhe na/ 'du byed 'das pa dang ma 'ongs pa rnams las brtsams pa de ni 'bras bu zhes bya la/ 'du byed ma 'ongs pa rnams las brtsams pa de ni sa bon kho na zhes bya ste/ de ltar na sa bon gang las brtsams</text></item>
<item><p>26b7</p><section></section><text>pa 'bras bu ni de las brtsams pa ma yin la / 'bras bu gang las brtsams pa sa bon yang de las brtsams pa de ma yin pa'i phyir te/ de'i phyir sa bon dang 'bras bu 'dres par mi blta'o/ /'di lta ste dper na 'bras dang nas la sogs pa'i dngos po rnams kyi myu gu dang / sdong bu</text></item>
<item><p>27a1</p><section></section><text>dang / 'dab ma la sogs pa sa bon de dag ni de dag la nges par brtags shing / nges par brtags nas kyang de dag las logs shig na gnas gzhan mi dmigs te/ 'bras dang nas la sogs pa'i dngos po de ltar gyur pa dang / de ltar byung ba dang</text></item>
<item><p>27a2</p><section></section><text>de ltar gnas pa gang dag yin pa de dag la brten nas de dag 'byung bar 'gyur ba kho na bzhin du/ de la yang tshul de bzhin du rig par bya'o/ /nyon mongs pa can gyi chos kyi sa bon nyams par byas pa ni bshad zin na/ dge ba'i chos kyi sa bon nyams par byed pa gang zhe na/</text></item>
<item><p>27a3</p><section></section><text>dge ba dang mi mthun pa nyon mongs pa can gyi chos rtag tu byed pa dang / gus par byed pas ston pa ni nyams par byed pa dang po yin no/ /log par lta ba mchog tu 'dzin pa dang log par lta ba mang du byed pa ni nyams par byed pa gnyis pa yin te/ 'di lta ste/ dper na gzhan mu</text></item>
<item><p>27a4</p><section></section><text>stegs can dag gi lta bu'o/ /log par lta bas skur ba 'debs pa mang du byed pa ni nyams par byed pa gsum pa yin te/ 'di lta ste dper na dge ba'i rtsa ba yang dag par bcad pa rnams kyi lta bu'o/ /nyon mongs pa can gyi chos kyi sa bon yang dag par bcom pa ni nyams par</text></item>
<item><p>27a5</p><section></section><text>byed pa nyes pa brjod pa bzhi pa yin te snga ma bzhin no/ /sa bon de dag thams cad kyang gcig tu bsdus na rnam pa dgu yod par rig par bya'o/ /'bras bu bskyed pa dang / 'bras bu ma bskyed pa dang / 'bras bu nye bar gnas pa dang / 'bras bu nye bar mi gnas pa dang / chung ngu</text></item>
<item><p>27a6</p><section></section><text>dang / 'bring dang / chen po dang / nyams pa dang / nyams par ma byas pa'o/ /de la 'bras bu skyed pa gang yin pa de ni 'bras bu nye bar gnas pa yin no/ /'bras bu nye bar gnas pa gang yin pa de ni 'bras bu bskyed pa yin no/ /'bras bu ma bskyed pa gang yin pa de ni</text></item>
<item><p>27a7</p><section></section><text>'bras bu nye bar mi gnas pa yin no/ /'bras bu nye bar mi gnas pa gang yin pa de ni 'bras bu ma bskyed pa yin no/ /rang bzhin du gnas pa gang yin pa de ni chung ngu yin no/ /dge ba dang mi dge ba'i chos sgom pa mthar ma phyin pas shas cher gyur pa gang yin pa de ni 'bring yin</text></item>
<item><p>27b1</p><section></section><text>no/ /mthar phyin pas shas cher gyur pa gang yin pa de ni chen po yin no/ /nyams pa dang / nyams par ma byas pa ni snga ma bzhin du rig par bya'o/ /sa bon mdor bsdus pa'i rnam par gzhag pa yang brjod par bya ste/ sa bon mdor bsdus pa'i rnam par gzhag pa gang zhe na/</text></item>
<item><p>27b2</p><section></section><text>chos thams cad kyi kun brtags pa'i ngo bo nyid la mngon par zhen pa'i bag chags kun gzhi rnam par shes pa la yod pa gang yin pa ste/ bag chags de yang rdzas su yod pa dang / kun rdzob tu yod pa'o/ /de la kun rdzob tu yod pa ni chos de dag la gzhan dang gzhan ma yin pa'i</text></item>
<item><p>27b3</p><section></section><text>mtshan nyid du brjod par mi bya ba ste/ 'di lta ste dper na de bzhin nyid yin no/ /de yang kun du 'gro ba'i gnas ngan len yin par brjod par bya'o/ /gal te bag chags des sa bon thams cad bsdus pa / de yang kun du 'gro ba'i gnas ngan len zhes bya bar gyur na/ de ltar</text></item>
<item><p>27b4</p><section></section><text>na 'jig rten las 'das pa'i chos rnams skye ba'i sa bon gang yin/ de dag skye ba'i sa bon gyi dngos po gnas ngan len gyi rang bzhin can yin par ni mi rung ngo zhe na/ smras pa/ 'jig rten las 'das pa'i chos rnams ni de bzhin nyid la dmigs pa'i rkyen gyi sa bon dang ldan par skye ba'i</text></item>
<item><p>27b5</p><section></section><text>bag chags bsags pa'i sa bon dang ldan pa ni ma yin no/ /gal te bag chags bsags pa'i sa bon dang ldan par skye ba ma yin na/ de lta na ni ci'i phyir gang zag yongs su mya ngan las 'das pa'i chos can gyi rigs gsum rnam par gzhag pa dang / gang zag yongs su mya</text></item>
<item><p>27b6</p><section></section><text>ngan las mi 'da' ba'i chos can gyi rigs rnam par gzhag pa mdzad de/ 'di ltar thams cad la yang de bzhin nyid la dmigs pa'i rkyen yod pa'i phyir ro zhe na smras pa/ sgrib pa dang / sgrib pa med pa'i bye brag gi phyir te/ gang dag la de bzhin nyid la dmigs pa'i rkyen rtogs par</text></item>
<item><p>27b7</p><section></section><text>bya ba la gtan du sgrib pa'i sa bon yod pa de dag ni yongs su mya ngan las mi 'da' ba'i chos can gyi rigs dang ldan par rnam par gzhag la/ gang dag de lta ma yin pa de dag ni yongs su mya ngan las 'da' ba'i chos can gyi rigs dang ldan par rnam par gzhag go/ /gang dag</text></item>
<item><p>28a1</p><section></section><text>la de shes bya'i sgrib pa'i sa bon gtan du ba lus la zhen pa yod la/ nyon mongs pa'i sgrib pa'i sa bon ni med pa de dag las kha cig ni nyan thos kyi rigs can yin la/ kha cig ni rang sangs rgyas kyi rigs can yin par rnam par gzhag go/ /gang dag la</text></item>
<item><p>28a2</p><section></section><text>de lta ma yin pa de dag ni de bzhin gshegs pa'i rigs can yin par rnam par gzhag ste/ de'i phyir nyes pa med do/ /'jig rten las 'das pa'i chos skyes pa rnams kyi rjes su 'jug pa ni gnas gyur pa'i stobs bskyed pa las rig par bya ste/ de yang kun gzhi</text></item>
<item><p>28a3</p><section></section><text>rnam par shes pa'i gnyen por gyur pa dang / kun gzhi ma yin pa dang / zag pa med pa'i dbyings dang / spros pa med pa zhes bya'o// //bam po bzhi pa/ de la rnam par rig byed gang zhe na/ de ni mdor bsdu na rnam pa gsum ste/ nyon mongs pa can dang / dge</text></item>
<item><p>28a4</p><section></section><text>ba dang / lung du ma bstan pa'o/ /de la lus dang / ngag dang yid kyi las kyi lam mi dge ba bcu po ma spangs pa kun tu spyod pa'i dbang du byas te/ lus kyi las dang / ngag gi las rnam par rig par byed pa gang yin pa de ni nyon mongs pa can gyi rnam par rig byed ces bya'o/ /de</text></item>
<item><p>28a5</p><section></section><text>dag nyid yongs su spong ba yang dag par len par byed pa'i lus kyi las dang ngag gi las rnam par rig par byed pa gang yin pa de ni dge ba'i rnam par rig byed ces bya'o/ /spyod lam las byung ba'am/ bzo'i gnas las byung ba de kha cig gi lus kyi las dang ngag gi las</text></item>
<item><p>28a6</p><section></section><text>rnam par rig par byed pa gang yin pa de ni lung du ma bstan pa'i rnam par rig byed ces bya'o/ /gzhan la rnam par rig par mi byed cing rang sems skyed par byed la/ nang gi yid kyi rnam par rtog pas dge ba dang nyon mongs pa can dang / lung du ma bstan pa'i chos kun du</text></item>
<item><p>28a7</p><section></section><text>spyod pa las brtsams te/ tshig kyang mi smra ba gang yin pa de ni yid kyi rnam par rig byed ces bya'o/ /de la lus yul nas yul gzhan du 'byung ba tsam dang / de nyid na 'gyur ba 'byung ba tsam ni lus kyi rnam par rig byed do/ /ngag tsam ni ngag gi rnam par rig byed do/ /</text></item>
<item><p>28b1</p><section></section><text>de bzhin du sems mngon par 'du byed pa skyes pa'i sems pa tsam ni yid kyi rnam par rig byed do/ /de ci'i phyir zhe na/ 'du byed thams cad ni skad cig pa yin pa'i phyir yul nas yul gzhan du 'pho bar mi rigs pas/ 'du byed 'byung ba tsam ma gtogs par bya ba gzhan ni</text></item>
<item><p>28b2</p><section></section><text>mig dang rna ba dang / yid kyis kyang mi dmigs pa'i phyir te/ de lta bas na rnam par rig byed kyang brtags pa'i yod pa yin par khong du chud par bya'o/ /de la sdom pa ma yin pa'i rigs su skyes zin pa gang la la 'tsho ba 'dis 'tsho bar bya'o zhes rang gi sems mngon par 'du</text></item>
<item><p>28b3</p><section></section><text>byed cing / de 'tsho ba de la 'dod pa bzod par byed pa ni de'i tshe na ma bsdams pa yin par brjod par bya'o/ /sdom pa ma yin par gtogs pa tshul bzhin ma yin pa yid la byed pa rab tu dam pos bcom pas sems bsdus pa'i phyir ji srid du/ srog gcod pa las byung ba'am</text></item>
<item><p>28b4</p><section></section><text>de las gzhan pa'i mi dge ba'i las kyi lam las byung ba spyod pa de srid du yang mi dge ba'i rtsa ba rgya chen po dang ldan pa yin no/ /gang las dang gang dang ji tsam du spyod par byed pa ni des na de tsam du shas cher mi dge ba dang ldan pa yin no/ /sdom pa ma yin pa'i rigs su skyes pa</text></item>
<item><p>28b5</p><section></section><text>ji lta ba bzhin du gang su yang rung ba gang dang gang nas 'ongs kyang rung ste/ sems skyed par byed pa yang de bzhin du rgyas par rig par bya'o/ /de ni ji srid du sdom pa ma yin pa'i sems pa spong bar mi byed pa de srid du ma bsdams par brjod par bya ste/ de ni nyin gcig</text></item>
<item><p>28b6</p><section></section><text>bzhin du sems pa de mang du sogs pa dang / las de kun du spyod pas bsod nams ma yin pa mngon par 'phel bar rig par bya'o/ /de'i log par smon pa'i sems pa ma dad pa dang / le lo dang brjod ngas pa dang / rnam par g.yeng ba dang / shes rab 'chal ba dang</text></item>
<item><p>28b7</p><section></section><text>ldan pa las de yang dag par len par byed pa/ las de kun nas slong bar byed pa de yang ji srid du gtong ba'i rgyu dag gis spong bar mi bya ste / yongs su gtong bar mi byed kyi bar du de phyin chad kyang sa bon dang kun du spyod pa las rgyud du gtogs pas 'byung ba ni sdom pa ma</text></item>
<item><p>29a1</p><section></section><text>yin pa zhes bya'o/ /de la sdig pa'i las de'i 'bras bu phyi ma la mi 'dod par 'gyur ba la yid mi ches shing / mos par mi byed la rjes su mi 'jug pa gang yin pa de ni de'i ma dad pa yin no/ /de la mngon par dga' zhing ci 'dod pa bzhin du 'jug pa de</text></item>
<item><p>29a2</p><section></section><text>'dul ba la mi spro ba gang yin pa de ni de'i le lo yin no/ /kha na ma tho ba dang bcas pa'i chos nyes pa dang ldan pa la kha na ma tho ba dang bcas par yang dag pa ji lta ba bzhin du mngon par mi brjod pa gang yin pa de ni de'i brjed ngas pa yin no/ /sems kyi rgyud rnam par 'khrugs</text></item>
<item><p>29a3</p><section></section><text>pa dang / nyon mongs pa can dang / mi brtan par 'jug pa gang yin pa de ni de'i rnam par g.yeng ba yin no/ /skyon la yon tan du lta ba'i sems kyi rgyud phyin ci log tu 'jug pa gang yin pa de ni de'i shes rab 'chal pa yin no/ /tshul khrims sdig pa can gyi dbang du byas</text></item>
<item><p>29a4</p><section></section><text>te / ma dad pa la sogs pa mi dge ba de dag dang ldan pa'i sems pa mi dge ba 'byung ba ni de'i tshul khrims 'chal pa zhes bya'o/ /de las bzlog pa ni sdom pa'i rjes su 'jug pa yin par ci rigs par rig par bya'o/ /de la bye brag ni 'di yod de/ sdom pa yang dag</text></item>
<item><p>29a5</p><section></section><text>par blang bar 'os pa gang la sdom pa yang dag par len pa de la/ de dag las la la ni gzhan las sam rang yang len par byed do/ /de dag las la la ni rang kho na las len par byed de dge slong gi sdom pa ni ma gtogs so/ /de ci'i phyir zhe na/ 'di ltar dge slong gi sdom pa</text></item>
<item><p>29a6</p><section></section><text>ni thams cad kyis yang dag par blang bar 'os pa ma yin pa'i phyir te/ de la gal te dge slong gi sdom pa gzhan las nges par blang ba ma yin par gyur na/ de la gang dag rab tu 'byung bar 'os pa dang / gang dag rab tu 'byung bar 'os pa ma yin pa rang la rag lus pa'i rab</text></item>
<item><p>29a7</p><section></section><text>tu 'byung bas rab tu byung ba de dag thams cad kyis bstan pa brtan par mi 'gyur zhing / legs par gsungs pa'i chos 'dul ba nyid kyang med par 'gyur bas/ de'i phyir dge slong gi sdom pa ni rang la rag lus pa kho na ma yin no/ /gal te dge slong gi sdom pa ma</text></item>
<item><p>29b1</p><section></section><text>gtogs pa'i sdom pa rang gis yang dag par blang ba yod na/ ci'i phyir gzhan las yang dag par len par byed ce na/ gnyis pa 'di dag ni tshul khrims 'chal ba spong ba yang dag par blangs ba rjes su bsrung pa'i yan lag yin te/ ngo tsha shes pa dang khrel yod pa'o/ /de la kha</text></item>
<item><p>29b2</p><section></section><text>na ma tho ba kun du spyod pa na gzhan la brten pa dang / bdag nyid la brten te/ 'dzem pa nye bar gnas par 'gyur bas/ de ltar na tshul khrims 'chal pa spong ba yang dag par blang ba rjes su srung ba'i yan lag yongs su rdzogs pas yang dag par blang ba byas par 'gyur bas/</text></item>
<item><p>29b3</p><section></section><text>de'i phyir gzhan las yang dag par len par byed do/ /gang la ngo tsha shes pa nye bar gnas pa de la ni khrel yod pa yang nye bar gnas la/ gang la khrel yod pa nye bar gnas pa de la ni ngo tsha shes pa de yang gdon mi za bar nye bar gnas pa ma yin te/ de lta bas na 'dir ngo tsha</text></item>
<item><p>29b4</p><section></section><text>shes pa'i chos 'ba' zhig ches stobs dang ldan pa yin no/ /rang gis yang dag par blangs shing de kho na bzhin du srung bar byed pa gang yin pa de la yang bsod nams mtshungs shing khyad par med pa skye bar rig par bya'o/ /de la sems bskyed nas drung du 'gro zhing gsol ba</text></item>
<item><p>29b5</p><section></section><text>'debs la gus pas smra ba la sogs pa'i las la brtson zhing tshul dang mthun pa'i spyod lam gyis mdun du 'dug pa dang / tshig gis mngon par 'dus byas pa'i don de nyid rjod par byed pa de ni de'i lus kyi rnam par rig byed dang / ngag gi rnam par rig byed ces bya'o/ /yid</text></item>
<item><p>29b6</p><section></section><text>kyi rnam par rig byed ni de gnyis ka'i sngon du 'gro ba yin no/ /rang gis yang dag par len pa la ni yid kyi rnam par rig byed 'ba' zhig kho na 'byung ngo / /de la sdom pa ma yin pa las bzlog pa spong pa'i sems pa spong ba de dbang byed pa'i dbang po lnga dang ldan pa gang yin pa de ni sdom</text></item>
<item><p>29b7</p><section></section><text>pa zhes bya'o/ /sdom pa yang dag par blang ba de yang rnam pa brgyar gtogs par rig par bya ste/ mi dge ba'i las kyi lam bcu spong ba la brten te/ srog gcod pa'i phyogs gcig spong ba nas log par lta ba'i bar gyi phyogs gcig spong ba 'di dag ni rnam pa bcu'o/ /</text></item>
<item><p>30a1</p><section></section><text>srog gcod pa phal cher spong ba nas log par lta ba'i bar phal cher spong ba 'di dag kyang gzhan rnam pa bcu'o/ /srog gcod pa thams cad spong ba las log par lta ba'i bar thams cad spong ba 'di dag kyang gzhan rnam pa bcu'o/ /dus yun thung ngu nyin mtshan</text></item>
<item><p>30a2</p><section></section><text>nam zla ba phyed dam/ zla ba'am lor srog gcod pa spong ba nas log par lta ba'i bar spong ba 'di dag kyang gzhan rnam pa bcu'o/ /dus yun ring po lo phan chad nas ji srid 'tsho'i bar du ni ma yin par srog gcod pa spong ba nas log par lta ba'i bar spong ba 'di dag kyang gzhan rnam pa</text></item>
<item><p>30a3</p><section></section><text>bcu'o/ /ji srid 'tsho'i bar du srog gcod pa spong ba nas log par lta ba'i bar spong ba 'di dag kyang gzhan rnam pa bcu'o/ /bdag nyid srog gcod pa spong ba nas log par lta ba'i bar spong ba 'di dag kyang gzhan rnam pa bcu'o/ /gzhan dag de dag nyid yang dag par len</text></item>
<item><p>30a4</p><section></section><text>du 'jug pa 'di dag kyang gzhan rnam pa bcu'o/ /de dag gi bsngags pa rnam grangs du mar rjod par byed pa 'di dag kyang gzhan rnam pa bcu'o/ /srog gcod pa spong ba nas log par lta ba'i bar spong ba mthong na yid bde bar 'dzin cing dga' ba dang yid bde ba skye ba 'di dag kyang</text></item>
<item><p>30a5</p><section></section><text>gzhan rnam pa bcu'o/ /bcu pa rnam pa bcu po de dag gcig tu bsdus nas rnam pa brgyar 'gyur te/ bsod nams skye ba yang de tsam kho nar rig par bya'o/ /sdom pa de yang rnam pa brgyad du rig par bya ste kun nas slong ba'i sdom pa dang / yongs su 'dzin pa'i sdom pa dang /</text></item>
<item><p>30a6</p><section></section><text>kun du bsrung pa'i sdom pa dang / phyir len pa'i sdom pa dang / sdom pa chung ngu dang / sdom pa 'bring dang / sdom pa chen po dang / yongs su dag pa'i sdom pa'o/ /de la yang dag par len pa'i snga rol kho nar spong ba yang dag par blang ngo snyam du sems mngon par 'du byed pa gang</text></item>
<item><p>30a7</p><section></section><text>yin pa de ni de'i kun nas slong pa'i sdom pa yin no/ /gang gi tshe spong ba yang dag par len cing yongs su 'dzin par byed pa de ni de'i yongs su 'dzin pa'i sdom pa yin no/ /de de phyin chad spong ba'i sems pa dbang po lngas yongs su zin pa'i dbang du byas te/ rtag tu de'i sa</text></item>
<item><p>30b1</p><section></section><text>bon dang ldan pa skabs skabs su kun du spyod pa dang ldan pa dbang po lngas yongs su zin pa'i sems pa dge ba sdom pa ji ltar blangs pa kun du srung ba nyid 'byung bar 'gyur zhing / des sdig pa'i grogs po dang phrad pa'am/ nyon mongs pa mang bas sdig pa kun du spyod pa la 'dun pa</text></item>
<item><p>30b2</p><section></section><text>byung ngo cog la 'dzem la bdag 'gal bar gyur cing ngan song du 'gro bar gyur na mi rung ngo snyam nas sel bar byed pa de ni de'i kun du srung ba'i sdom pa yin no/ /gal te brgya la brjed ngas pas sdig pa kun du spyod pas na myur ba myur ba kho nar dran pa nye bar gzhag ste/ nyes pa la</text></item>
<item><p>30b3</p><section></section><text>nyes par 'chags shing mya ngan byas sel bar byed la/ phyin chad kyang sdom par byed pa ni de'i phyir len pa'i sdom pa yin no/ /gal te las kyi lam gyi phyogs gcig pa dang / dus yun thung ngur spong ba dang / bdag nyid spong bar mi byed la/ gzhan ni de yang dag par len</text></item>
<item><p>30b4</p><section></section><text>du mi 'jug pa dang / de'i bsngags pa yang rnam grangs du mar mi brjod pa dang / chos mthun pa pa mthong na yang yid bde bar mi 'dzin cing dga' ba dang yid bde ba mi mang ba de ni de'i sdom pa chung ngu yin no/ /gal te phal che ba dang / dus yun ring du spong zhing ji srid 'tsho'i bar</text></item>
<item><p>30b5</p><section></section><text>du ma yin pa dang / bdag nyid kyang sdom par byed pa dang / gzhan yang yang dag par len du 'jug la/ spong ba de'i bsngags pa ni rnam grangs du mar mi brjod pa dang / chos mthun pa pa mthong na yang yid bde bar mi 'dzin cing dga' ba dang yid bde ba mi mang ba de ni de'i</text></item>
<item><p>30b6</p><section></section><text>sdom pa 'bring yin no/ /gal te thams cad dang dus thams cad dang / bdag nyid kyang spong ba dang / gzhan yang yang dag par len du 'jug pa dang / de'i bsngags pa yang rnam grangs du mar brjod pa dang / chos mthun pa pa mthong na yang yid bde bar 'dzin cing dga' ba dang /</text></item>
<item><p>30b7</p><section></section><text>yid bde ba mang ba de ni de'i sdom pa chen po yin no/ /gal te sdom pa yang dag par blangs pa skyon med pa de nyid la brten nas 'gyod pa med pa'i rgyus bsam gtan dang po'i bar la snyoms par 'jug cing tshul khrims 'chal ba'i sa bon zhig nas kyis nyams par byed pas nyams par byed</text></item>
<item><p>31a1</p><section></section><text>pa de ni de'i bsam gtan gyi sdom pa yin te/ bsam gtan dang po ji lta ba de bzhin du gnyis pa dang gsum pa dang bzhi pa yang de bzhin du rig par bya'o/ /bye brag ni 'di yod de de tshul khrims 'chal pa'i sa bon thag ring du bya ba de gnyen pos yongs</text></item>
<item><p>31a2</p><section></section><text>su zin pa'i zhi gnas kyi lam gyis ches shin tu nyams par byed pa ste/ de ni yongs su dag pa dang pos de'i sdom pa yongs su dag pa yin par rig par bya'o/ /gal te tshul khrims kyi sdom pa skyon med pa de nyid dang bsam gtan gyi sdom pa de la yang brten nas bden pa rnams mngon par</text></item>
<item><p>31a3</p><section></section><text>rtogs par byed cing / phyir mi 'ong ba'i 'bras bu yang thob par byed pa de'i tshe na ni de'i tshul khrims 'chal ba'i sa bon thams cad yang dag par bcom pa yin no/ /gal te mi lcogs pa med pa la brten nas 'bras bu dang po thob par byed pa de'i tshe na ni de'i ngan song du 'gro bar 'gyur</text></item>
<item><p>31a4</p><section></section><text>ba'i tshul khrims 'chal pa'i sa bon yang dag par bcom pa yin no/ /de dag ni de'i 'phags pa dgyes pa'i tshul khrims yin te/ yongs su dag pa gnyis pa 'dis de'i sdom pa rnam par dag pa yin par rig par bya ste/ /de nyid de'i zag pa med pa'i sdom pa zhes bya'o/ /</text></item>
<item><p>31a5</p><section></section><text>de'i zag pa med pa'i sdom pa de yang dgra bcom pa nyid 'thob pa la ni gnyen po dang rnam par dag pa'i khyad par gyis khyad par du 'gyur bar zad kyi/ mi mthun pa'i phyogs spang ba'i khyad par gyis ni ma yin no/ /de la sdom pa rnam pa brgyad po de dag thams cad gcig tu bsdus nas/</text></item>
<item><p>31a6</p><section></section><text>sdom pa rnam pa gsum rnam par gzhag ste/ yang dag par len pa'i sdom pa dang / kun du 'dzin pa'i sdom pa dang / yongs su dag pa'i sdom pa'o/ /de la sdom pa dang po gnyis ni yang dag par len pa'i sdom pa yin no/ /kun du bsrung ba'i sdom pa dang phyir len pa'i sdom pa</text></item>
<item><p>31a7</p><section></section><text>de gnyis ni kun du 'dzin pa'i sdom pa yin no/ /sdom pa chung ngu dang / 'bring dang / chen po rnams ni gnyi ga'i phyogs su gtogs pa yin par rig par bya'o/ /yang dag par len pa'i sdom pa dang yongs su 'dzin pa'i sdom pas ni bsam gtan gyi sdom pa dang / zag</text></item>
<item><p>31b1</p><section></section><text>pa med pa'i sdom pa'i sdom pa yongs su dag pa yin no/ /ci'i phyir bcom ldan 'das kyis sdom pa gsum po 'di lta ste/ dge slong gi sdom pa dang / dge bsnyen gyi sdom pa dang / bsnyen gnas pa'i sdom pa de dag rnam par gzhag ce na/ rgyu gsum gyis te/ bcom ldan</text></item>
<item><p>31b2</p><section></section><text>'das kyis 'dul ba ni gang dag nyes par spyod pa las dben par spyod pa dang / 'dod pa las dben par spyod pa dag kyang yod/ gang dag nyes par spyod pa las dben par spyod la/ 'dod pa las dben par mi spyod pa dag kyang yod/ gang dag nyes par spyod pa las dben par</text></item>
<item><p>31b3</p><section></section><text>yang mi spyod la 'dod pa las dben par mi spyod pa dag kyang yod de/ de la 'dul ba'i rnam pa dang po'i dbang du mdzad nas ni dge slong gi sdom pa rnam par gzhag go/ /'dul ba'i rnam pa gnyis pa'i dbang du mdzad nas ni dge bsnyen gyi sdom pa rnam par gzhag ste/ de ci'i phyir zhe</text></item>
<item><p>31b4</p><section></section><text>na/ khyim gyi gnas gnod pa dang / nyon mongs pa'i gnas na gnas pas ni bslab pa'i gzhi'i tshogs gcig tu lu gu rgyud ltar 'brel pa yongs su rdzogs pa yongs su bsrung bar ni mi nus pa'i phyir ro/ /'dul ba'i rnam pa gsum pa'i dbang du mdzad nas ni/ bsnyen</text></item>
<item><p>31b5</p><section></section><text>gnas pa'i sdom pa rnam par gzhag ste/ de ci'i phyir zhe na/ de ni gnyi ga las dben par spyod pa ma yin te/ de gnyis kyi rgyu yongs su bsrung ba tsam yang dag par blangs shing / bdag ni khur shin tu lci bas non pa yin no snyam du mi sems pa'i phyir ro/ /de'i yan</text></item>
<item><p>31b6</p><section></section><text>lag ni gsum ste/ nyes par spyod pa las dben pas rab tu phye ba ni dang po gsum mo/ /'dod pa la spyod pa las dben pas rab tu phye ba ni tha ma bzhi yin par blta bar bya'o/ /gcig ni gnyi gas rab tu phye ba yin te mi tshangs par spyod pa spong ba'o/ /dge slong gi sdom</text></item>
<item><p>31b7</p><section></section><text>pa ni yan lag du zhig gis bsdus/ dge bsnyen gyi sdom pa ni yan lag du zhig gis bsdus/ bsnyen gnas pa'i sdom pa ni yan lag du zhig gis bsdus par rig par bya zhe na/ dge slong gi sdom pa ni yan lag bzhis bsdus par rig par bya ste/ yan lag bzhi</text></item>
<item><p>32a1</p><section></section><text>gang zhe na/ bsnyen par rdzogs pa'i yan lag dang / de dang mthun pa'i chos kyi bslab pa'i gzhi yang dag par blang ba'i yan lag dang / gzhan gyi sems rjes su bsrung ba'i yan lag dang / bslab pa'i tshogs yang dag par blangs pa rjes su srung</text></item>
<item><p>32a2</p><section></section><text>ba'i yan lag go/ /de la gsol ba dang bzhi'i las bya ba dang / ji ltar bslab pa'i gzhi che long dag nod pa ni bsnyen par rdzogs pa'i yan lag yin te/ yan lag de dang ldan na dge slong de dang po kho nar dge slong gi dngos po'i tshul khrims des tshul khrims dang ldan pa</text></item>
<item><p>32a3</p><section></section><text>zhes bya'o/ /de de'i 'og tu 'dul ba so sor thar pa la dge slong gi tshul khrims kyi rjes su mthun pa dang / de dang ldan pa'i bslab pa'i gzhi gang dag yin pa de dag thams cad la bsdams shing spyod pa yin te/ des na so sor thar pa'i sdom pas bsdams pa zhes bya ste/ de ni</text></item>
<item><p>32a4</p><section></section><text>de dang mthun pa'i chos kyi bslab pa'i gzhi yang dag par blang ba'i yan lag yin no/ /yan lag de gnyis dang ldan pa'i cho ga phun sum tshogs pa dang spyod yul phun sum tshogs pa gang yin pa de ni gzhan gyi sems rjes su bsrung ba'i yan lag yin te/ cho ga phun sum</text></item>
<item><p>32a5</p><section></section><text>tshogs pa dang / spyod yul phun sum tshogs pa ni 'di lta ste/ nyan thos kyi sa las 'byung ba bzhin no/ /de la kha na ma tho ba phra rab tsam man chad dag la 'jigs par lta ba gang yin pa de ni nyes pa mi 'byung bar bya ba dang / nyes pa byung ba las bslang ba'i phyir bslab pa'i gzhi</text></item>
<item><p>32a6</p><section></section><text>yang dag par blangs te slob pa 'di lta ste/ 'jigs par lta ba dang / byung ba de gnyis ni de'i bslab pa'i gzhi ji ltar yang dag par blangs pa rjes su bsrung ba'i yan lag yin no/ /de la dge bsnyen gyi sdom pa ni yan lag gsum gyis bsdus pa yin te/ yan lag gsum gang</text></item>
<item><p>32a7</p><section></section><text>zhe na/ gzhan la gnod pa'i dngos po chen po spong ba yang dag par blang ba'i yan lag dang / yang dag par blangs pa las nyams pa phyir gso ba'i yan lag dang / yang dag par blangs pa las mi nyams pa'i yan lag go/ /de la gzhan gyi srog la gnod pa dang / longs spyod</text></item>
<item><p>32b1</p><section></section><text>la gnod pa dang / chung ma la gnod pa spong ba ni yan lag dang po yin no/ /brdzun du smra ba spong ba ni yan lag gnyis pa yin no/ /chang dang bcos pa'i chang dang sbyar ba'i chang bag med pa'i gnas spong ba ni yan lag gsum pa yin par rig par bya'o/ /de la bsnyen gnas</text></item>
<item><p>32b2</p><section></section><text>pa'i sdom pa ni mdor bsdu na yan lag lngas bsdus pa yin te/ yan lag lnga gang zhe na/ gzhan la gnod pa spong ba yang dag par len pa'i yan lag dang / bdag dang gzhan la gnod pa spong ba yang dag par len pa'i yan lag dang / yang dag par blangs pa las</text></item>
<item><p>32b3</p><section></section><text>nyams pa phyir gso ba'i yan lag dang / yang dag par blangs pa las mi nyams par bya ba'i phyir dran pa nye bar 'jog pa'i yan lag dang / dran pa rmongs par mi 'gyur ba'i yan lag go/ /de la gzhan gyi srog la gnod pa dang / longs spyod la gnod pa dag spong ba ni</text></item>
<item><p>32b4</p><section></section><text>yan lag dang po yin no/ /mi tshangs par spyod pa spong ba ni yan lag gnyis pa yin no/ /'di ltar de spongs pa de ni rang gi chung ma la ma brten pas bdag la gnod par yang mi 'gyur la/ gzhan gyi chung ma la ma brten pas gzhan la gnod par yang mi 'gyur ba'i phyir</text></item>
<item><p>32b5</p><section></section><text>ro/ /brdzun du smra ba spong ba ni yan lag gsum pa yin no/ /chang dang bcos pa'i chang dang sbyar ba'i chang bag med pa'i gnas spong ba ma gtogs pa de las gzhan pa'i gnas gsum po dag spong ba ni yan lag bzhi pa yin no/ /de ci'i phyir zhe na/ 'di ltar de dus</text></item>
<item><p>32b6</p><section></section><text>rtag tu gar dang glu dang rol mo'i sgra dang spos dang me tog phreng ba dang / byug pa dang / khri stan mthon po dang / khri stan chen po dang / dus ma yin pa'i zas la brten pa de dag gis bdag nyid dben par yud tsam yud tsam la mthong ba dang / bdag ni gso sbyang gis gso</text></item>
<item><p>32b7</p><section></section><text>sbyong byas pa yin no snyam du dus rtag tu dran pa nye bar gnas par 'gyur ba'i phyir ro/ /chang dang bcos pa'i chang dang sbyar ba'i chang bag med pa'i gnas spong ba ni yan lag lnga pa yin no/ /de ci'i phyir zhe na/ de dag ni dran pa nye bar gzhag ste gnas pa yin no snyam du sems kyang yan</text></item>
<item><p>33a1</p><section></section><text>lag des na chang gi myos pas myos shing rmongs te rang dbang med par 'jug par 'gyur ba'i phyir ro/ /de la dge slong ma'i sdom pa gang yin pa dang / dge slob ma dang / dge tshul dang / dge tshul ma'i sdom pa gang yin pa de ni rab tu byung ba'i phyogs</text></item>
<item><p>33a2</p><section></section><text>su gtogs par 'dra ba'i phyir/ dge slong gi sdom pa bstan pa kho na bzhin du blta bar bya'o/ /de la dge bsnyen ma'i sdom pa gang yin pa de yang khyim pa'i phyogs su gtogs pa'i phyir dang / bslab pa 'dra bas rab tu phye ba'i phyir dge bsnyen gyi sdom pa bstan pa kho na bzhin du blta</text></item>
<item><p>33a3</p><section></section><text>bar bya'o/ /ci'i phyir bcom ldan 'das kyis dge slong rnams kyi sdom pa ni dge slong gi sdom pa dang / dge tshul gyi sdom pa'i sde pa gnyis su bcas pa la/ dge slong ma rnams kyi sdom pa ni dge slong ma dang / dge slong ma dang / dge tshul ma'i sdom pa'i sde pa gsum du</text></item>
<item><p>33a4</p><section></section><text>bcas she na/ bud med ni nyon mongs pa mang bas rim gyis dge slong ma'i sdom pa yongs su 'dzin du 'jug pa'i phyir te/ gal te dge tshul ma bslab pa'i gzhi nyung ngu dag la dga' bar gyur na/ de'i 'og tu dge slob ma'i bslab pa'i gzhi dag len du gzhug par bya ba</text></item>
<item><p>33a5</p><section></section><text>dang / gal te dge slob ma bslab pa'i gzhi ches mang po dag la dga' bar gyur na/ de'i 'og tu gya tshom du bsnyen par rdzogs su mi gzhug gi lo gnyis kho na sdod du gzhug pa dang / gal te dga' bar gyur na de'i 'og tu bsnyen par rdzogs su gzhug pa dang /</text></item>
<item><p>33a6</p><section></section><text>de ltar de yun ring por bslab pa'i gzhi nyung ngu dag la bslab pa yongs su byang bar gyur nas de'i 'og tu dge slong ma'i sdom pa bslab pa'i gzhi'i tshogs mang po yongs su bzung ba la slob par nus shing lcogs par 'gyur ba'i phyir ro/ /ci'i phyir bsnyen gnas pa'i sdom pa las</text></item>
<item><p>33a7</p><section></section><text>dge tshul gyi sdom pa la gser dngul spong ba lhag par mdzad ce na/ 'di ltar dge tshul ni rab tu byung ba'i phyogs la gnas pa yin pas rab tu byung ba la ni gnas gnyis shin du mi mdzes shing tshul dang mi mthun pa yin te 'dod pa'i bsod snyoms kyi mthar ltung ba rtsed mo'i dga' ba</text></item>
<item><p>33b1</p><section></section><text>dang cha sgeg ji ltar 'dod pa bzhin spyad pa'i rjes su brtson pa gang yin pa dang / sog 'jog gi longs spyod gang yin pa'o/ /de la tshul dang mi mthun pa'i gnas dang po yongs su spang ba'i phyir ni gar dang glu dang rol mo'i sgra la sogs pa nas dus ma yin pa'i zas kyi bar dag spong ba</text></item>
<item><p>33b2</p><section></section><text>bcas so/ /tshul dang mi mthun pa'i gnas gnyis pa yongs su spang ba'i phyir ni gser dngul 'dzin pa spong ba bcas te/ 'di ltar gser dngul ni sog 'jog thams cad kyi rtsa ba dang gtso bo yin pa'i phyir ro/ /ci'i phyir dge tshul gyis gar dang glu dang rol mo'i sgra dang /</text></item>
<item><p>33b3</p><section></section><text>spos dang me tog phreng dang / byug pa 'chang ba gang yin pa bsnyen gnas pa'i sdom pa la ni yan lag gcig tu mdzad la/ de de la ni yan lag gnyis su mdzad de bcas she na/ khyim pa rnams la ni gnas de tshul dang mi mthun pa ma yin la/ rab tu byung ba la ni tshul dang mi mthun pa yin</text></item>
<item><p>33b4</p><section></section><text>pas de'i phyir khyim pa la ni ci nas kyang de de las 'gal na nyes pa gcig bshags par zad kyi gnyis mi dgos par bya ba'i phyir yang bar mdzad nas bslab pa gcig tu bsdus te bcas so/ /de rab tu byung ba la ni ci nas kyang de de las 'gal na nyes pa gnyis bshags dgos shing gcig</text></item>
<item><p>33b5</p><section></section><text>ma yin par bya ba'i phyir lci bar mdzad de/ gnas gcig po de nyid las phye nas yan lag gnyis su mdzad de bcas so/ /ci'i phyir za ma dang ma ning dag rab tu dbyung bar mi bya zhing bsnyen par rdzogs par yang mi bya zhe na/ 'di ltar za ma dang ma ning dag ni dge slong gi phyogs su</text></item>
<item><p>33b6</p><section></section><text>rnam par gzhag na yang bud med kyi nyes pa bsten par 'gyur la/ dge slong ma'i phyogs su rnam par gzhag na yang nom pa dang kun du nom pa la sogs pas skyes pa'i nyes pa bsten par 'gyur bas/ de'i phyir de dag ni de gnyi ga'i phyogs su gnas par 'os pa ma yin pas</text></item>
<item><p>33b7</p><section></section><text>rab tu dbyung bar yang mi bya la bsnyen par rdzogs par yang mi bya'o/ /gzhan yang za ma dang ma ning dag ni nyon mongs pa mang ba dang / rang bzhin gyis nyon mongs pa'i sgrib pas bsgribs pa yin pa'i phyir/ de dag gis ni gang gis so sor brtags shing so sor brtags</text></item>
<item><p>34a1</p><section></section><text>nas re zhig tshul khrims kyi phung po yongs su dag pa la kun du spyod par 'gyur ba de lta bu'i so sor rtog pa skyed par yang mi nus na/ mi'i chos las bla ma mngon sum du byed pa lta ga la 'gyur te de'i phyir yang de dag ni rab tu dbyung bar mi bya la/ bsnyen par</text></item>
<item><p>34a2</p><section></section><text>rdzogs par yang mi bya'o/ /de'i sde par gtogs pa la ni skyes bu dam pa la yang dkon la yongs su brtag par yang dka'o/ /ci'i phyir za ma dang ma ning dag skyabs su song zhing dge bsnyen gyi bslab pa'i gzhi dag yang dag par blangs te gnas su zin kyang dge bsnyen</text></item>
<item><p>34a3</p><section></section><text>zhes brjod par mi bya zhe na/ dge slong dang dge slong ma la bsnyen bkur byed pa'i ngang tshul can ni dge bsnyen zhes bya na de dag gis ni bsdams su zin kyang dge slong la yang dang yang du kun du 'dre bas bsnyen bkur mi bya la dge slong ma la yang mi bya'o/ /dge slong dang dge slong</text></item>
<item><p>34a4</p><section></section><text>ma dag gis kyang de dag las bsnyen bkur bdag gir mi bya zhing reg par yang mi bya la/ dge bsnyen la ji lta ba de bzhin du yid brtan pa yang mi bya ba yin pas de'i phyir de dag ni dge bsnyen zhes mi bya'o/ /bslab pa srung bar byed pa rnams kyi bsod nams yongs su</text></item>
<item><p>34a5</p><section></section><text>'dzin pa ni mtshungs par rig par bya'o/ /sdom pa yang ma yin/ sdom pa ma yin pa yang ma yin pa gang zhe na/ ji skad bstan pa'i sdom pa de dag kyang ma gtogs sdom pa ma yin pa yang ma gtogs pa yid dang lus dang ngag gis dge ba dang mi dge ba'i las byed pa gang yin</text></item>
<item><p>34a6</p><section></section><text>pa de dag thams cad ni sdom pa yang ma yin/ sdom pa ma yin pa yang ma yin par gtogs par rig par bya'o/ /sdom pa rang gis blangs pa dang / gzhan las blang ba gang yin pa de gang gis gzhan las len tam/ /rang gis len na sdom pa yang dag par blang ba de</text></item>
<item><p>34a7</p><section></section><text>gnyis la 'di lta ste/ bsod nams dang bsod nams kyi bye brag 'ga' zhig yod dam zhe na/ gal te bsam pa mtshungs pas len par byed cing de bzhin du srung bar yang byed na ni bye brag ni 'ga' yang med par rig par bya'o/ /de la rgyu dus na dge slong gi sdom pa len par</text></item>
<item><p>34b1</p><section></section><text>mi 'gyur zhing / dge slong gi sdom pa 'dod kyang 'thob par mi 'gyur zhe na/ mdor bsdu na rgyu drug gis te/ bsam pa nyams pa dang / lus nyams pa dang / skyes pa nyid nyams pa dang / dge ba'i chos nyams pa dang / gzhan gyi dbang du gyur pa dang / gzhan</text></item>
<item><p>34b2</p><section></section><text>rjes su srung bas so/ /de la gal te rgyal pos gnod pa byas sam chom rkun gyis gnod pa byas sam/ bu lon gyis nyam thag gam/ 'jigs pas nyam thag gam/ 'tsho ba med pas 'jigs shing skrag par gyur nas/ de 'di snyam du sems te bdag ni khyim gyi</text></item>
<item><p>34b3</p><section></section><text>gnas na gnas par dka' bas 'tsho bar byed pa yin gyi/ dge slong 'di dag ni tshegs chung ngus 'tsho bar byed pa yin pas ma la bdag dge slong gi nang du song ste/ bdag dge slong rnams dang chos mthun pa pa yin par bstan la/ tshegs chung ngus 'tsho bar bya'o snyam ste/</text></item>
<item><p>34b4</p><section></section><text>bsam pa de lta bu kho nas rab tu byung nas kyang 'di lta ste/ bdag dge slong tshogs shing 'dus pa rnams kyis tshul khrims 'chal pa yin par ri gnas bskrad par gyur na mi rung ngo snyam ste/ 'jigs pas bslab pa'i gzhi kha cig la bsdams te/ spyod par byed du zin</text></item>
<item><p>34b5</p><section></section><text>kyang de bsam pa nyams pa yin pa'i phyir/ bsnyen par rdzogs pa ma yin pa kho nar brjod par bya ste/ de ni bsam pa nyams pa zhes bya'o/ /gal te 'di snyam du sems te/ bdag khyim 'di na gnas na dka' bas 'tsho bar 'gyur bas ma la bdag rab tu byung la tshegs chung</text></item>
<item><p>34b6</p><section></section><text>ngus 'tsho bar bya/ ji ltar dge slong 'di dag tshangs par spyad pa spyod pa ltar ji srid 'tsho'i bar du tshangs par spyod pa spyad par bya'o snyam nas de ltar rab tu byung ba ni bsam pa nyams pa ma yin pa zhes ni brjod de/ gcig tu yongs su dag pa ni ma yin zhing de ni bsnyen par rdzogs pa ma</text></item>
<item><p>34b7</p><section></section><text>yin par yang brjod par mi bya'o/ /'bras dang phol mig la sogs pa bar chad kyi chos las ji skad gsungs pa'i nad rnams dang ldan pa ni lus nyams pa zhes bya ba ste/ lus nyams par rab tu byung ba de ni bla ma rnams la bsnyen bkur byed par yang mi nus pas/ de ltar mi nus</text></item>
<item><p>35a1</p><section></section><text>pa de ni bla ma rnams dang tshangs pa mtshungs par spyod pa dag las bsnyen bkur gyi las gang yin pa bdag gir byed cing / sbyin bdag dad pa can rnams las chos gos dang bsod snyoms la sogs pa dad pas byin pa yang bdag gir byed de/ de'i</text></item>
<item><p>35a2</p><section></section><text>dad pas byin pa rnam pa de gnyi ga yang yongs su longs spyod pa la lci ba dang rung ba ma yin la/ dge ba'i chos rnams yongs su nyams par yang 'gyur ba yin pas/ de'i phyir lus nyams pa yang bsnyen par rdzogs par mi bya'o/ /za ma dang ma ning skyes pa nyid nyams pa dag</text></item>
<item><p>35a3</p><section></section><text>kyang bsnyen par rdzogs par mi bya ste/ de la rgyu ni sngar bstan pa nyid yin par khong du chud par bya'o/ /ma ning ni mdor bsdu na rnam pa gsum du rig par bya ste/ yongs ma ning dang / phyogs gcig gi ma ning dang / nyams pa'i ma ning ngo / /de la skyes pa'i</text></item>
<item><p>35a4</p><section></section><text>dbang po dang mi ldan pa kho nar btsas pa gang yin pa de ni yongs ma ning zhes bya'o/ /zla ba phyed phyed cing skyes pa'i spobs pa skye ba dang / bdag nyid la pha rol gyis sun 'byin pa'am/ gzhan dag mi tshangs par spyod pa 'khrig pa'i chos kun du spyod pa mthong ba de skyes pa'i</text></item>
<item><p>35a5</p><section></section><text>spobs pa skye bar 'gyur ba gang yin pa de ni phyogs gcig pa'i ma ning zhes bya'o/ /mtshon la sogs pas chod pa'am/ nad dang / dug dang / me dang / gsang sngags la sogs pa'i gnod pas skyes pa'i dbang po sngon thob pa chad par gyur cing chad nas kyang skyes pa'i spobs</text></item>
<item><p>35a6</p><section></section><text>pa mi 'byung ba gang yin pa de ni nyams pa'i ma ning zhes bya'o/ /de la ma ning dang po ni za ma yang yin la ma ning yang yin no/ /gnyis pa ni ma ning kho na yin gyi za ma ma yin no/ /gsum pa ni gal te pha rol po dag gis bdag la sun 'byin par mi byed na ni za ma kho na yin gyi ma ning ni ma yin no/ /</text></item>
<item><p>35a7</p><section></section><text>gal te sun 'byin par byed na ni de za ma dang ma ning yin par brjod par bya'o/ /mtshams med pa'i las byed pa dang / dge slong ma sun 'byin pa dang / mu stegs can dang / rku thabs su gnas pa dang / tha dad du gnas pa dang / gnas par mi bya ba dag ni dge ba'i chos nyams</text></item>
<item><p>35b1</p><section></section><text>pa yin pas bsnyen par rdzogs par mi bya ste/ 'di ltar de dag ni ngo tsha mi shes pa dang khrel med pa'i chos dri ma can chen pos ngo tsha shes pa dang / khrel yod pa'i chos dkar po shin tu srab mor byas shing chung ngur byas pa'i phyir ro/ /rgyal pos bkrabs pa dang / rgyal po la gnod</text></item>
<item><p>35b2</p><section></section><text>pa byed pa dang / rgyal po dang mi mthun pa'i las byed pa dang / bu lon gzhal dgos pa dang / bran dang / phrogs pa dang / mchu thogs pa dang / brjod pa yod pa dang / pha mas ma gnang ba dag ni gzhan gyi dbang du gyur pa yin pas bsnyen par rdzogs par mi bya'o/ /sprul pa</text></item>
<item><p>35b3</p><section></section><text>dag ni gzhan rjes su bsrung bas bsnyen par rdzogs par mi bya ste/ de ci'i phyir zhe na/ de ni klur gyur pa las chos rnams gzung ba'i phyir/ dge slong gi lus su sprul nas bsnyen par rdzogs pa tshol bar byed pa yin te/ gal te klu de bsnyen par rdzogs par gyur na /</text></item>
<item><p>35b4</p><section></section><text>dge slong du gyur pa de gnyid log na ni rang gi gzugs su gnas pas/ kun dga'i ra ba srung ba'am/ dge bsnyen dag dge slong gi 'du shes kyis tsham tshom med par drung du 'ongs te/ gzugs mi sdug pa mthong na 'di snyam du dge slong thams cad ni mi ma yin pa yin pas su</text></item>
<item><p>35b5</p><section></section><text>zhig 'di dag la bsod snyoms 'bul ba dang bya bar sems zhes/ dge slong thams cad la zhe sdang gi sems skyed cing sdig pa can gyi lta ba thob par gyur pas/ de'i phyir gzhan rjes su bsrung bas de dag kyang bsnyen par rdzogs par mi bya'o/ /de ltar na las byed pa'i slob</text></item>
<item><p>35b6</p><section></section><text>dpon med pa dang / mkhan po med pa dang dge 'dun tshul la gnas pa tshang bar med pa ma gtogs par rgyu drug po de dag gis na dge slong gi sdom pa len par mi 'gyur ro/ /rgyu dus ni dge bsnyen gyi sdom pa len par mi 'gyur zhe na/ mdor bsdu na rgyu gnyis kyis te/ bsam pa nyams pa dang /</text></item>
<item><p>35b7</p><section></section><text>skyes pa nyid nyams pas so/ /de la bsam pa nyams pas ni thams cad kyi thams cad du len par mi 'gyur ba kho nar khong du chud par bya'o/ /skyes pa nyid nyams pas ni len pa yod du zin kyang sngar bstan pa'i rgyu nyid kyis na de dge bsnyen du ni brjod par mi bya'o/ /bsnyen gnas</text></item>
<item><p>36a1</p><section></section><text>pa'i sdom pa ni bsam pa nyams pa kho nas len par mi 'gyur bar khong du chud par bya ste/ gang la la dag gzhan gyi rjes su 'jug pa'am/ rnyed pa dang bkur sti'i phyir bsnyen gnas pa'i sdom pa yang dag par len par dam 'cha' ba de dag kyang de la blang</text></item>
<item><p>36a2</p><section></section><text>ba'i bsam pa med pa yin te/ de ltar na de ni de'i bsam pa nyams pa yin par rig par bya'o/ /len par mi 'gyur ba'i rgyu nyid ji skad bstan pa de dag med pas ni sdom pa ji skad bstan pa de dag len pa yin par khong du chud par bya'o/ /de la rgyu dus na dge slong gi sdom pa blangs kyang</text></item>
<item><p>36a3</p><section></section><text>gtong bar 'gyur zhe na/ mdor bsdu na rgyu lngas te bslab pa'i gzhi 'bul ba dang / ltung ba'i rtsa ba lhag par spyod pa dang / mtshan nub cing mtshan gnyis skyes pa dang / dge ba'i rtsa ba chad pa dang / rigs mthun pa spangs pas kyang dge slong gi sdom pa blangs ba gtong bar 'gyur</text></item>
<item><p>36a4</p><section></section><text>ro/ /dam pa'i chos rab tu rnam par zhig cing dam pa'i chos nub na ni dge slong gi sdom pa ma blangs pa ni blang du med la/ sngar blangs pa ni yongs su mi gtong bar rig par bya ste/ 'di ltar de'i tshe dus ngan pa byung ba de'i tshe na sems can 'ga' yang bsam pa nyams pas bsnyen par</text></item>
<item><p>36a5</p><section></section><text>rdzogs par 'gyur ba yang med na/ dge sbyong gi 'bras bu thob par 'gyur ba lta smos kyang ci dgos pa'i phyir ro/ /dge bsnyen gyi sdom pa ni mi mthun pa'i sems skyes pa dang / dge ba'i rtsa ba chad pa dang / ris mthun pa spangs pas yongs su gtong bar rig par bya'o/ /</text></item>
<item><p>36a6</p><section></section><text>dam pa'i chos nub pas ni dge slong gi sdom pa ji lta ba bzhin du dge bsnyen gyi sdom pa dang / bsnyen gnas pa'i sdom pa yang de bzhin du rig par bya'o/ /bsnyen gnas pa'i sdom pa gtong ba ni nyi ma shar ba dang / gal te sems mi mthun pa bskyed pa dang / snga rol du rigs mthun pa</text></item>
<item><p>36a7</p><section></section><text>spong zhing 'chi ba'i dus byed pa las khong du chud par bya'o// //bam po lnga pa/ de la 'du shes med pa'i snyoms par 'jug pa gang zhe na/ dge rgyas kyi 'dod chags dang bral la/ gong ma'i 'dod chags dang ma bral ba'i 'byung ba'i 'du shes sngon du gtong ba'i yid la byed</text></item>
<item><p>36b1</p><section></section><text>pas sems dang sems las byung ba'i chos rnams 'gog pa tsam dang / nye bar zhi zhing mi 'byung ba tsam ni 'du shes med pa'i snyoms par 'jug pa zhes bya ste/ de yang brtags pa'i yod pa yin gyi rdzas su ni ma yin no/ /de yang mdor bsdu na rnam pa gsum du rig par bya ste/</text></item>
<item><p>36b2</p><section></section><text>chung ngu bsgoms pa dang / 'bring du bsgoms pa dang / cher bsgoms pa'o/ /de la chung ngu bsgoms pas ni tshe 'di las yongs su nyams par 'gyur zhing myur ba myur ba kho nar phyir bskyed par yang mi nus la/ 'du shes med pa'i sems can lha rnams kyi nang du skyes na yang</text></item>
<item><p>36b3</p><section></section><text>ji ltar gzhan dag gi lus gzugs yongs su dag pa/ 'od gsal ba dang rgya che ba de ltar mi 'gyur zhing nges par bar skabs su 'chi ba'i dus byed par yang 'gyur ro/ /'bring du bsgoms pas ni yongs su nyams par 'gyur zhing myur ba myur ba kho nar phyir bskyed par mi nus la</text></item>
<item><p>36b4</p><section></section><text>der skyes nas yang lus gzugs yongs su dag pa 'od gsal ba dang / rgya che ba 'grub pa ni 'gyur mod kyi/ mthar thug pa shin tu yongs su dag par mi 'gyur zhing bar skabs su 'chi ba'i dus byed par yang 'gyur la nges pa ni ma yin no/ /rgya cher bsgoms pas ni yongs</text></item>
<item><p>36b5</p><section></section><text>su nyams par mi 'gyur la/ der skyes na yang lus gzugs yongs su dag pa 'od gsal ba dang rgya che ba yang 'grub cing mthar thug par shin tu yongs su dag par yang 'gyur la/ bar skabs su 'chi ba'i dus byed par yang mi 'gyur zhing / tshe yongs su rdzogs nas</text></item>
<item><p>36b6</p><section></section><text>zad par byed do/ /rgyu de dang rkyen des skyes nas thob pa'i sems dang sems las byung ba 'gog pa de ni 'du shes med pa pa zhes bya'o/ /de la 'gog pa'i snyoms par 'jug pa gang zhe na/ ci yang med pa'i skye mched kyi 'dod chags dang bral ba gong ma'i 'dod chags dang</text></item>
<item><p>36b7</p><section></section><text>ma bral yang rung / 'dod chags dang bral yang rung ba'i gnas pa'i 'du shes sngon du gtang ba'i yid la byed pas sems dang sems las byung ba'i chos rnams 'gog pa tsam dang / nye bar zhi zhing mi 'byung ba tsam ni 'gog pa'i snyoms par 'jug pa zhes bya ba ste/ 'jug</text></item>
<item><p>37a1</p><section></section><text>pa'i rnam par shes pa tsam nye bar zhi bar zad kyi kun gzhi rnam par shes pa nye bar zhi ba ni ma yin no/ /de yang brtags pa'i yod pa yin gyi rdzas su ni ma yin par rig par bya'o/ /de yang mdor bsdu na rnam pa gsum ste snga ma bzhin du chung ngu bsgoms pa la</text></item>
<item><p>37a2</p><section></section><text>sogs pa'o/ /de la chung ngu bsgoms pas ni yongs su nyams par 'gyur zhing myur ba myur ba kho nar phyir bskyed par yang mi nus so/ /'bring du bsgoms pas ni yongs su nyams par 'gyur la/ myur ba myur ba kho nar phyir bskyed par ni mi nus so/ /cher bsgoms pas ni</text></item>
<item><p>37a3</p><section></section><text>yongs su nyams par mi 'gyur ba kho na yin no/ /de la ni slob pa phyir mi 'ong ba lus kyis mngon sum du byed pa dang / mi slob pa gnyis ka'i cha las rnam par grol ba yang snyoms par 'jug go/ /'du shes med pa'i snyoms par 'jug pa la ni slob pa yang snyoms par mi 'jug la</text></item>
<item><p>37a4</p><section></section><text>mi slob pa yang mi 'jug go/ /de ci'i phyir zhe na/ de la ni shes rab kyi spyod pa med la de'i gong na ches zhi ba'i gnas pa yod pa'i phyir te/ skye ba de ni dge ba'i chos ma thob pa rnams thob par bya ba las slu ba'i gnas yin no/ /de la nam mkha' gang zhe na/ gzugs med pa</text></item>
<item><p>37a5</p><section></section><text>tsam gyis rab tu phye ba ni nam mkha' yin te/ 'di ltar gang la gzugs kyi rnam pa mi dmigs pa de la nam mkha'i 'du shes 'byung bar 'gyur bas de'i phyir de yang brtags pa'i yod pa yin par rig par bya'i rdzas su ni ma yin no/ /so sor brtags pa ma yin pa'i 'gog pa gang zhe na/</text></item>
<item><p>37a6</p><section></section><text>de las gzhan pa skye ba'i rkyen mngon du gyur pa na de las gzhan pa skye bas/ de las gzhan pa mi skye zhing nye bar zhi ba'i 'gog pa tsam ni so sor brtags pa ma yin pa'i 'gog pa zhes bya ste/ gang de'i tshe na ma skyes shing skye ba'i dus las thal ba de ni de'i tshe nam yang skye bar mi 'gyur</text></item>
<item><p>37a7</p><section></section><text>bas/ de'i phyir de yang brtags pa'i yod pa yin gyi rdzas su yod pa ni ma yin no / /de'i rang gi mtshan nyid ni gzhan cung zad kyang mi dmigs so/ /de yang chos kyi rnam pa dang ma bral ba'i phyir dus gzhan gyi tshe rkyen dang phrad na 'byung bar 'gyur bas de'i phyir so sor brtags pa ma</text></item>
<item><p>37b1</p><section></section><text>yin pa'i 'gog pa de ni gtan du ba ma yin no/ /slob pa bzhi mthong ba de sgo nga las skye ba dang / drod gsher las skye ba'i skye gnas dang / byang gi sgra mi snyan du skye ba dang / 'du shes med pa pa'i sems can du skye ba dang / bud med dang / za ma dang / ma ning dang / mtshan med dang /</text></item>
<item><p>37b2</p><section></section><text>mtshan gnyis par skye ba dang / yang 'byung ba'i srid pa la sred cing smon pa dag so sor brtags pa ma yin pa'i 'gog pa thob pa de ni gtan du ba yin par rig par bya'o/ /slob pa bzhi mthong ba ni nam yang yang 'byung ba'i srid pa la mngon par 'dod cing smon pa'i kun nas</text></item>
<item><p>37b3</p><section></section><text>dkris pas yang 'byung ba'i srid pa mngon par sgrub par mi byed de/ srid pa'i sa bon lhag ma ma lus par yang dag par ma bcom pa kho na tsam du zad do/ /ci'i phyir sems dang mi ldan pa rnams zhes bya zhe na/ de dag ni de dag la ming du btags pas tha snyad 'dogs par zad</text></item>
<item><p>37b4</p><section></section><text>pa'i phyir te/ de dag kyang gzugs can rnams la yang gnyi ga ma yin pa dang / bstan du yod pa rnams la yang gnyi ga ma yin par rnam par gzhag pa'i tshul rgya cher rig par bya'o/ /mkhas pa drug po 'di lta ste/ phung po la mkhas pa nas dbang po la mkhas pa'i</text></item>
<item><p>37b5</p><section></section><text>bar du gang gsungs pa'i mkhas pa de dag gi rnam par gzhag pa ji lta bu yin par rig par bya zhe na/ sdom ni/ ngo bo nyid dang don rnams dbye/ /go rims dang ni bsdu dang brten/ /de la gzugs gang zhe na/ de ni rnam pa bcu gcig tu rig par bya ste/ mig la sogs pa reg bya'i mthar thug</text></item>
<item><p>37b6</p><section></section><text>pa'i bar gyi skye mched bcu dang / chos kyi skye mched du gtogs pa'i gzugs so/ /de yang mdor bsdu na 'byung ba dang 'byung ba las gyur pa ste/ thams cad kyang gzugs su rung ba'i mtshan nyid yin no/ /tshor ba gang zhe na/ de ni rnam pa drug tu blta bar bya ba ste/ mig dang /</text></item>
<item><p>37b7</p><section></section><text>rna ba dang / sna dang / lce dang / lus dang / yid kyi 'dus te reg pa las byung ba'o/ /de yang rnam pa gsum dang rnam pa gnyis te/ lus kyi dang sems kyi'o/ /de la gzugs can la brten pa ni lus kyi'o/ /gzugs can ma yin pa la brten pa ni sems kyi'o/ /de ci'i</text></item>
<item><p>38a1</p><section></section><text>phyir zhe na/ gal te dbang po lnga po dag ni gzugs can yin pa'i phyir ro/ /gal te dbang po lnga po dag gzugs can yin pa'i phyir mig la sogs pa dbang po gzugs can rnams la brten pa'i tshor ba gang yin pa de lus kyi yin par gyur na/ 'o na ci'i phyir</text></item>
<item><p>38a2</p><section></section><text>mig la sogs pa'i dbang po de dag lus kyi mtshan nyid kho na yin par mi 'gyur zhe na/ smras pa/ mtshan nyid mi 'dra ba'i phyir te/ 'di ltar de dag ni phan tshun mtshan nyid mi 'dra ba yin pa'i phyir ro/ /gal te mtshan nyid mi 'dra ba'i phyir yin na mtshan nyid mi 'dra ba'i phyir lus</text></item>
<item><p>38a3</p><section></section><text>kyi mtshan nyid ma yin pas/ des na de la brten pa'i tshor ba gang yin pa de yang rgyu de gnyis kyis na lus kyi ma yin par mi 'gyur ram zhe na/ smras pa/ de las gzhan pa'i dbang po gzugs can rnams ni lus las tha mi dad pa'i phyir de la nye bar gdags pa la nyes pa med do/ /</text></item>
<item><p>38a4</p><section></section><text>gal te tha mi dad pas nyes pa med na de lta na yid kyang lus las tha mi dad par 'byung bas des na yid la brten pa'i tshor ba gang yin pa de yang lus kyi yin par 'gyur bas de'i phyir lus kyi tshor ba kho nar 'gyur gyi sems kyi ni ma yin par 'gyur ro zhe na smras pa/ lus ni dbang po</text></item>
<item><p>38a5</p><section></section><text>gzugs can rnams las gtan tha dad pa ma yin la/ yid ni de lta ma yin pas nyes pa med de/ 'di ltar gzugs med par skyes pa'i sems can rnams la lus las tha dad pa'i yid kyi rnam par shes pa 'byung bar 'gyur bas de'i phyir dbang po lnga dang ldan pa'i tshor ba ni lus</text></item>
<item><p>38a6</p><section></section><text>kyi kho na zhes bya la/ yid kyi 'ba' zhig sems kyi zhes bya'o/ /de lta bas na tshor ba ni mdor bsdu na/ lus kyi dang sems kyi yin la thams cad kyang myong ba'i mtshan nyid yin no/ /'du shes gang zhe na/ de yang snga ma bzhin du rnam pa drug go/ /de yang 'di lta ste/ mtshan ma</text></item>
<item><p>38a7</p><section></section><text>dang bcas pa'i 'du shes dang / mtshan ma med pa'i 'du shes dang / chung ngu'i 'du shes dang / chen por gyur pa'i 'du shes dang / tshad med pa'i 'du shes dang / ci yang med pa'i 'du shes so/ / de yang mdor bsdu na 'jig rten pa'i dang 'jig rten las 'das pa'i'o/ /de</text></item>
<item><p>38b1</p><section></section><text>la chung ngu'i 'du shes ni 'dod pa na spyod pa'i'o/ /chen por gyur pa'i 'du shes ni gzugs na spyod pa'i'o/ /tshad med pa'i 'du shes ni nam mkha' dang rnam shes mtha' yas skye mched na spyod pa'i'o/ /ci yang med pa'i 'du shes ni ci yang med pa'i skye mched na spyod pa'i ste/ de dag</text></item>
<item><p>38b2</p><section></section><text>thams cad ni mtshan ma dang bcas pa'i 'du shes yin no/ /mtshan ma med pa'i 'du shes ni srid pa'i rtse mo'i 'du shes gang yin pa dang 'jig rten las 'das pa slob pa dang / mi slob pa'i thams cad de thams cad kyang kun du shes par byed pa'i mtshan nyid yin no/ /'du byed</text></item>
<item><p>38b3</p><section></section><text>rnams gang zhe na/ de dag kyang snga ma kho na bzhin du rnam pa drug go/ /de yang 'di lta ste yul dang mthun par byed pa dang / de dang phrad par bya ba dang / de dang bral bar bya ba dang / kun nas nyon mongs pa dang / las kun du blang bar bya ba dang / sems kyis dbang bsgyur bar</text></item>
<item><p>38b4</p><section></section><text>bya ba'i phyir sems mngon par 'du byed pa rnam pa lngar blta bar bya'o/ /'du byed rnams ni mdor bsdu na dge ba dang mi dge ba dang lung du ma bstan pa dag ste thams cad kyang mngon par 'du byed pa'i mtshan nyid yin no/ /rnam par shes pa gang zhe na/ de ni rnam pa drug tu blta bar</text></item>
<item><p>38b5</p><section></section><text>bya ste/ mig gi rnam par shes pa nas yid kyi rnam par shes pa'i bar te/ de ni rnam par shes pa'i ngo bo nyid kyi dbye ba yin no/ /gzhan yang dbye ba rnam pa gsum yod par blta bar bya ste/ myong ba'i dbye ba dang dmigs pa la mtshan mar 'dzin pa'i dbye ba dang /</text></item>
<item><p>38b6</p><section></section><text>gnas skabs kyi dbye ba'o/ /de la myong ba'i dbye ba ni rnam pa gsum mo/ /dmigs pa la mtshan mar 'dzin pa'i dbye ba ni rnam pa drug go/ /gnas skabs kyi dbye ba ni rnam pa gsum mo/ /dbye ba de dag gcig tu bsdus na rnam par shes pa'i ngo bo nyid rnam pa bco brgyad</text></item>
<item><p>38b7</p><section></section><text>du 'gyur te/ de ni phung po rnams kyi ngo bo nyid yin no/ /de la phung po'i don ni gang ci'i phyir na phung po rnam par gzhag pa yongs su bstan ce na/ gzugs gang yin pa ci yang rung ste/ 'das pa dang / ma 'ongs pa dang / da ltar byung ba nas thag ring ba dang / nye ba'i bar dang /</text></item>
<item><p>39a1</p><section></section><text>gzugs ji lta ba bzhin du rnam par shes pa'i bar du yang de bzhin te/ de dag gcig tu bsdus pa ni rnam pa thams cad du bsdus pa yin pa'i phyir bsdus pa'i don ni phung po'i don to/ /yang phung po de dag ni bdag nyid sna tshogs mang po yin pa'i phyir</text></item>
<item><p>39a2</p><section></section><text>'du byed tsam ste/ de las don gzhan pa'i bdag med par yongs su bstan pa'i phyir phung po rnam par gzhag par rig par bya'o/ /de la gzugs kyi phung po'i rab tu dbye ba gang zhe na/ de ni rnam pa drug tu blta bar bya ste/ dngos po dang mtshan nyid dang / rnam par shes pa</text></item>
<item><p>39a3</p><section></section><text>gnas pa dang mi gnas pa dang / rnam par shes pa las dben pa dang mi dben pa dang / 'du shes kyi spyod yul dang mtha'o/ /de la gzugs kyi dngos po ni gzugs gang yin pa ci yang rung ste/ de thams cad 'byung ba chen po bzhi dag dang 'byung ba chen po bzhi dag rgyur byas</text></item>
<item><p>39a4</p><section></section><text>pa'o/ /de la gzugs kyi rang gi mtshan nyid ni mdor bsdu na dang ba dang / dang ba'i gzung ba dang / yid kyi gzung ba'i gzugs so/ /spyi'i mtshan nyid ni gzugs su rung ba'i mtshan nyid do/ /de la rnam par shes pa gnas pa dang mi gnas pa ni zin pa'i gzugs gang yin</text></item>
<item><p>39a5</p><section></section><text>pa de ni rnam par shes pa gnas pa zhes bya ste/ de yang rnam par shes pa dang 'dres pa grub pa dang bde ba gcig pa'i don gyis 'jug pa gang yin pa dang / tshor ba rnams skye ba'i don du gyur pa gang yin pa'o/ /de las bzlog pa ni ma zin pa yin par rig par bya'o / /de la rnam par shes pa</text></item>
<item><p>39a6</p><section></section><text>las dben pa dang mi dben pa ni rnam par shes pa las mi dben pa'i gzugs gang yin pa de ni mtshungs pa zhes bya ste/ rnam par shes pa dang mtshungs par don la 'jug pa nyid kyi phyir ro/ /rnam par shes pa las dben pa'i gzugs gang yin pa de ni de dag dang mtshungs pa zhes bya ste</text></item>
<item><p>39a7</p><section></section><text>rang gi rgyud dang mtshungs par rjes su 'jug pa nyid kyi phyir ro/ /de la 'du shes kyi spyod yul ni 'du shes gsum po 'di dag ni gzugs la dmigs pa yin te/ gzugs kyi 'du shes dang / thogs pa'i 'du shes dang / sna tshogs kyi 'du shes so/ /gzugs kyang mtshan nyid</text></item>
<item><p>39b1</p><section></section><text>gsum ste snang ba dang bcas pa'i mtshan nyid dang / yul gnod pa'i mtshan nyid dang / rgyas par gnas pa'i mtshan nyid de/ de dag kyang go rims bzhin du 'du shes gsum po de dag gi spyod yul du gyur pa yin par blta bar bya'o/ /de la sngon po la sogs pa'i kha dog</text></item>
<item><p>39b2</p><section></section><text>'dzin par byed pa ni gzugs kyi 'du shes so/ /'gro ba thogs pa 'dzin par byed pa ni thogs pa'i 'du shes so/ /bud med dang / skyes pa dang / khang khyim dang / zhing la sogs par nye bar 'dogs pa 'dzin par byed pa ni sna tshogs kyi 'du shes te/ de ni 'du shes kyi spyod</text></item>
<item><p>39b3</p><section></section><text>yul gyi rab tu dbye ba yin no/ /de la gzugs kyi mtha' ni mdor bsdu na gzugs rnam pa gnyis te/ khams 'og ma dang khams bar mar gtogs pa ste/ 'dod pa na spyod pa dang / gzugs na spyod pa'o/ /de la gzugs med pa rnams na ni las kyi dbang gis grub pa nyid la</text></item>
<item><p>39b4</p><section></section><text>brten nas gzugs med pa zhes bya bar zad de/ snyoms par 'jug pa'i dbang la brten nas ni ma yin te/ 'di ltar de la snyoms par 'jug pas mngon par 'du bya ba mngon du gyur pa las thams cad na gzugs kyi rnam pa la dbang ba dmigs pa'i phyir te de yang snyoms par</text></item>
<item><p>39b5</p><section></section><text>'jug pa'i gzugs cha phra ba zhes bya'o/ /de la tshor ba'i phung po rab tu dbye ba gang zhe na/ de ni rnam pa lngar blta bar bya ste/ dngos po dang / mtshan nyid dang / rab tu skye ba dang nye bar brtags pa dang / nges par 'byung ba'o/ /de la tshor ba'i phung po'i dngos po ni myong ba nyid dang /</text></item>
<item><p>39b6</p><section></section><text>myong ba'i gnas dang mthun pa'i chos rnams so/ /de la rang gi mtshan nyid ni bde ba dang / sdug bsngal ba dang / sdug bsngal ba yang ma yin bde ba yang ma yin pa'i tshor ba'o/ /de la tshor ba'i phung po'i spyi'i mtshan nyid ni bde ba'i tshor ba ni 'gyur ba'i sdug bsngal nyid kyis sdug bsngal ba dang / sdug bsngal gyi tshor ba ni sdug bsngal gyi sdug bsngal</text></item>
<item><p>39b7</p><section></section><text>nyid kyis sdug bsngal ba dang / sdug bsngal yang ma yin bde ba yang ma yin pa'i tshor ba ni 'du byed kyi sdug bsngal nyid kyis sdug bsngal ba'i dbang du mdzad nas/ gang ci tshor ba yang rung ste de ni 'dir sdug bsngal ba'o/ /</text></item>
<item><p>40a1</p><section></section><text>zhes bya ba'o / /de la rab tu skye ba ni reg pa bcu drug las tshor ba rnams 'byung bar 'gyur ba ste/ 'di lta ste/ mig dang / rna ba dang / sna dang / lce dang / lus dang / yid kyi 'dus te reg pa rnams dang / thogs pa'i 'dus te reg pa dang / tshig bla dgas</text></item>
<item><p>40a2</p><section></section><text>kyi 'dus te reg pa dang / bde ba'i tshor ba dang mthun pa'i 'dus te reg pa dang / sdug bsngal gyi tshor ba dang mthun pa'i 'dus te reg pa dang / sdug bsngal yang ma yin bde ba yang ma yin pa'i tshor ba dang mthun pa'i 'dus te reg pa dang / rjes su chags pa'i 'dus te reg</text></item>
<item><p>40a3</p><section></section><text>pa dang / khong khro ba'i 'dus te reg pa dang / rig pa'i 'dus te reg pa dang / ma rig pa'i 'dus te reg pa dang / rig pa yang ma yin ma rig pa yang ma yin pa'i 'dus te reg pa las so/ /de la yul 'dzin par byed pa nyid la brten nas ni 'dus te reg pa drug po rnams dang /</text></item>
<item><p>40a4</p><section></section><text>thogs pa'i 'dus te reg pa rnam par gzhag go/ /yul la rnam par rtog pa nyid la brten nas ni tshig bla dgas kyi 'dus te reg pa gcig tu rnam par gzhag go/ /yul myong bar byed pa nyid la brten nas ni bde ba la sogs pa'i tshor ba dang mthun pa'i 'dus te reg pa gsum</text></item>
<item><p>40a5</p><section></section><text>rnam par gzhag go/ /kun nas nyon mongs pa dang / rnam par byang ba nyid la brten nas ni rjes su chags pa dang / khong khro ba dang / ma rig pa'i 'dus te reg pa rnams dang / rig pa dang / rig pa yang ma yin ma rig pa yang ma yin pa'i 'dus te reg pa dag rnam par</text></item>
<item><p>40a6</p><section></section><text>gzhag par rig par bya ste/ de ni tshor ba rnams kyi rab tu skye ba'i rab tu dbye ba'i rab tu dge ba yin no/ /mdo las de nas bcom ldan 'das nyag gcig dben par gshegs te/ nang du yang dag 'jog la bzhugs pa na/ thugs la thugs kyis yongs su rtog pa 'di lta bu byung ste/</text></item>
<item><p>40a7</p><section></section><text>tshor ba ni gang tshor ba kun 'byung ba ni gang tshor ba 'gog pa ni gang / tshor ba kun 'byung bar 'gyur ba'i lam ni gang / tshor ba 'gog par 'gyur ba'i lam ni gang / tshor ba ro myang ba ni gang / nyes dmigs ni gang / nges par 'byung ba ni gang yin snyam nas de 'di snyam du</text></item>
<item><p>40b1</p><section></section><text>dgongs te/ tshor ba ni gsum po 'di dag yin te/ bde ba dang sdug bsngal ba dang / sdug bsngal yang ma yin bde ba yang ma yin pa'o/ /reg pa kun 'byung bas tshor ba kun 'byung ba'o/ /reg pa 'gags pas tshor ba 'gag go/ /tshor ba la mngon par dga' ba dang / mngon</text></item>
<item><p>40b2</p><section></section><text>par brjod pa dang / lhag par chags pa dang / lhag par chags shing gnas pa gang yin pa 'di ni tshor ba kun 'byung bar 'gyur ba'i lam yin no/ /tshor ba la mngon par dga' ba med pa dang / mngon par mi brjod pa dang / lhag par chags pa med pa dang / lhag par</text></item>
<item><p>40b3</p><section></section><text>chags shing mi gnas pa gang yin pa 'di ni tshor ba 'gog par 'gyur ba'i lam yin no/ /tshor ba la brten te/ bde ba skye ba dang / yid bde ba skye ba gang yin pa 'di ni tshor ba'i ro myang ba yin no/ /tshor ba mi rtag pa dang / sdug bsngal ba dang 'gyur ba'i chos can gang yin pa</text></item>
<item><p>40b4</p><section></section><text>'di ni tshor ba'i nyes dmigs yin no/ /tshor ba la 'dun pa'i 'dod chags 'dul ba dang / 'dun pa'i 'dod chags spong ba dang / 'dun pa'i 'dod chags las yang dag par 'da' ba gang yin pa 'di ni tshor ba las nges par 'byung ba yin no zhes gsungs pa ni de la nye bar brtag</text></item>
<item><p>40b5</p><section></section><text>pa'i rab tu dbye ba ni zhes bya ba la sogs pa'i tshig gis rnam par bshad de/ de la nye bar brtag pa'i rab tu dbye ba ni tshor ba rnam pa brgyad po dag la tshor ba nye bar brtag pa yang dag par rdzogs pa'i sangs rgyas thams cad las byung la 'di lta ste tshor ba rnams ni du/ tshor ba rnams</text></item>
<item><p>40b6</p><section></section><text>kyi kun 'byung ba ni gang / tshor ba rnams kyi 'gog pa ni gang / tshor ba rnams kyi kun 'byung bar 'gyur ba'i lam ni gang / tshor ba rnams 'gog par 'gyur ba'i lam ni gang / tshor ba rnams kyi ro myang ba ni gang / nyes dmigs ni gang / nges par 'byung ba ni gang zhes bya ba</text></item>
<item><p>40b7</p><section></section><text>ste/ de la de ltar nyes bar rtog pa na yang dag par rtogs pa'i tshor ba ni gsum po 'di dag yin no/ /reg pa kun 'byung bas tshor ba kun 'byung ngo zhes bya ba rgyas par ji skad mdo las gsungs pa bzhin rnam par dbye bar rig par bya'o/ /tshor ba nye bar brtag pa rnam pa brgyad po de</text></item>
<item><p>41a1</p><section></section><text>dag kyang rang gi mtshan nyid nye bar brtag pa dang / tshe 'di la 'byung ba'i rgyu nye bar brtag pa dang / de 'gog par nye bar brtag pa dang / tshe phyi ma la 'byung ba'i rgyu nye bar brtag pa dang / de 'gog pa la nye bar brtag pa dang / de gnyi ga la 'byung ba'i rgyu</text></item>
<item><p>41a2</p><section></section><text>nye bar brtag pa dang / de gnyi ga la 'byung ba 'gog pa nye bar brtag pa dang / rnam par byang ba nye bar brtag pa yongs su bstan par blta bar bya ste/ de ni mdo bsdu na nye bar brtag pa'i rab tu dbye ba yin no/ /de la tshor ba rnams kyi nges par 'byung ba ni 'di lta ste/ yid mi bde</text></item>
<item><p>41a3</p><section></section><text>ba'i dbang po las nges par 'byung ba ni bsam gtan dang po'o/ /sdug bsngal gyi dbang po las nges par 'byung ba ni bsam gtan gnyis pa'o/ /yid bde ba'i dbang po las nges par 'byung ba ni bsam gtan gsum pa'o/ /bde ba'i dbang po las nges par 'byung ba ni bsam</text></item>
<item><p>41a4</p><section></section><text>gtan bzhi pa'o/ /btang snyoms kyi dbang po las nges par 'byung ba ni mtshan ma med pa'i dbyings te/ de ni tshor ba'i phung po'i nges par 'byung ba'i rab tu dbye ba yin no/ /de la 'du shes kyi phung po'i rab tu dbye ba gang zhe na/ de yang rnam pa lngar blta bar bya ste/ dngos po</text></item>
<item><p>41a5</p><section></section><text>dang / mtshan nyid dang / phyin ci log dang / phyin ci ma log pa dang / yongs su spyod pa'o/ /de la 'du shes kyi phung po'i dngos po ni dmigs pa la mtshan mar 'dzin pa dang / de'i gnas lta bu'i chos rnams so/ /de la rang gi mtshan nyid ni snga ma bzhin du rnam pa drug tu blta bar bya'o/ /</text></item>
<item><p>41a6</p><section></section><text>de la spyi'i mtshan nyid ni kun du shes par byed pa'i mtshan nyid de/ de ni mtshan nyid kyi rab tu dbye ba yin no/ /de la phyin ci log gi rab tu dbye ba ni byis pa mi mkhas pa ma rig pa dang ldan pa tshul bzhin ma yin pa yid la byed pa/ dmigs pa mi rtag pa la rtag go zhes mtshan mar</text></item>
<item><p>41a7</p><section></section><text>'dzin pa 'byung ba ste/ de ni de'i 'du shes phyin ci log yin no/ /mi rtag pa la rtag pa ji lta ba bzhin du sdug bsngal ba la bde ba dang / mi sdug pa la sdug pa dang / bdag med pa la bdag tu mtshan mar 'dzin pa yang de bzhin no/ /'du shes phyin ci log de yang khyim pa rnams</text></item>
<item><p>41b1</p><section></section><text>la ni sems phyin ci log tu 'gyur ro/ /rab tu byung ba de dag kha cig la ni lta ba phyin ci log tu 'gyur te/ de ltar na de ni phyin ci log gi rab tu dbye ba yin no/ /'du shes phyin ci log rnams kyi rnam grangs gzhan yang dngos po bzhi po de dag la log par mtshan mar 'dzin pa gang yin pa</text></item>
<item><p>41b2</p><section></section><text>de ni 'du shes phyin ci log yin no/ /yul de la de ltar kun tu shes pa'i kun tu 'dod chags gang yin pa de ni sems phyin ci log yin no/ /phyin ci log gi dngos po de nyid la de ltar kun tu shes shing de ltar lhag par chags pa'i mngon par zhen pa dang / 'dod pa dang / ston pa dang / rnam par 'jog pa</text></item>
<item><p>41b3</p><section></section><text>gang yin pa de ni lta ba phyin ci log yin no/ /de la phyin ci ma log pa'i rab tu dbye ba ni/ mdzangs pa mkhas pa rig pa dang ldan pa tshul bzhin yid la byed pa dmigs pa mi rtag pa la mi rtag pa dang / sdug bsngal ba la sdug bsngal ba dang / mi sdug pa la mi sdug pa dang / bdag med pa la</text></item>
<item><p>41b4</p><section></section><text>bdag med do zhes yang dag par mtshan mar 'dzin pa la 'gyur ba gang yin pa ste/ de ni de'i 'du shes phyin ci ma log pa dang / sems phyin ci ma log pa dang / lta ba phyin ci ma log pa yang yin te/ de ltar na de ni phyin ci ma log pa'i rab tu dbye ba yin no/ /de la yongs su gcod</text></item>
<item><p>41b5</p><section></section><text>pa'i rab tu dbye ba ni lnga po 'di dag ni 'du shes kyi yongs su gcod pa yin te/ yul yongs su gcod pa dang / myong ba yongs su gcod pa dang / brda yongs su gcod pa dang / log par yongs su gcod pa dang / bden pa'i don yongs su gcod pa'o/ /de la yul la mtshan ma</text></item>
<item><p>41b6</p><section></section><text>dang / mngon rtags su 'dzin pa ni yul yongs su gcod pa yin no/ /yul las nges par 'byung ba'i tshor ba 'dzin pa ni myong ba yongs su gcod pa yin no/ /bdag gam gzhan dag la ming ni 'di zhes bya/ rigs ni 'di zhes bya/ rus ni 'di zhes bya zhes bya ba la sogs</text></item>
<item><p>41b7</p><section></section><text>pa'i tha snyad du 'dzin pa ni brda yongs su gcod pa yin no/ /yul la phyin ci log tu 'dzin pa ni log par yongs su gcod pa yin no/ /yul la phyin ci ma log par 'dzin pa ni bden pa'i don yongs su gcod pa yin te/ de ltar na de ni 'du shes kyi phung po'i yongs su gcod pa'i rab tu</text></item>
<item><p>42a1</p><section></section><text>dbye ba yin no/ /de la 'du byed kyi phung po'i rab tu dbye ba gang zhe na/ de yang rnam pa lngar blta bar bya ste/ yul dang / gnas skabs dang / kun nas nyon mongs pa dang / rnam par byang ba dang / mngon par 'du byed pa'o/ /de la yul ni sems</text></item>
<item><p>42a2</p><section></section><text>pa'i tshogs drug po rnams 'du byed nyid du rnam par gzhag pa yin no/ /de la gnas skabs ni skye ba dang rga ba la sogs pa sems dang mi ldan pa'i 'du byed rnams kyi rnam par gzhag pa ste/ de ni gnas skabs kyis rab tu phye ba yin pa'i phyir ro/ /de la kun nas nyon mongs pa ni 'du byed</text></item>
<item><p>42a3</p><section></section><text>kun nas nyon mongs par byed pa'i nyon mongs pa dang / nye ba'i nyon mongs pa rnams kyi rnam par gzhag pa yin no/ /de la rnam par byang ba ni dad pa la sogs pa rnam par byang bar byed pa'i chos rnams kyi rnam par gzhag pa yin no/ /de la mngon par 'du byed pa ni yul dang mthun par byed pa</text></item>
<item><p>42a4</p><section></section><text>zhes bya ba la sogs pa mngon par 'du byed pa rnam pa lnga ste/ snga ma bzhin du blta bar bya'o/ /de la rnam par shes pa'i phung po'i rab tu dbye ba gang zhe na/ de yang rnam pa lngar blta bar bya ste/ kun tu zhen pa dang / kun nas nyon mongs pa dang / gnas dang / gnas pa dang / rnam pa sna</text></item>
<item><p>42a5</p><section></section><text>tshogs so/ /de la kun tu zhen pa ni 'dod pa'i khams na 'dod pa can rnams kyi rnam par shes pa ni/ phyi rol gyi gzugs la mngon par zhen pa las gzugs la kun tu zhen pa kho na zhes bya'o / /gzugs kyi khams na rnam par dag pa'i lha rnams kyi rnam par shes pa ni nang gi ming</text></item>
<item><p>42a6</p><section></section><text>dang gzugs la mngon par zhen pa las de gnyi ga la kun tu zhen pa zhes bya'o/ /gzugs med pa'i khams na rnam par shes pa ni nang gi ming la mngon par zhen pa las ming la kun tu zhen pa zhes bya ste/ de ltar na de ni rnam par shes pa'i kun tu zhen pa'i rab tu dbye ba yin no/ /de la kun</text></item>
<item><p>42a7</p><section></section><text>nas nyon mongs pa'i rab tu dbye ba ni byis pa rnams kyi rnam par shes pa ni sgo gnyis kyis kun nas nyon mongs par 'gyur te/ tshe 'di la yul la yongs su longs spyod pa'i sgo dang / tshe phyi ma la skye ba dang / rga ba la sogs pa sdug bsngal gyi sgo ste/ de ltar na de ni rnam par shes</text></item>
<item><p>42b1</p><section></section><text>pa'i kun nas nyon mongs pa rab tu dbye ba yin no/ /de la gnas kyi rab tu dbye ba ni rnam par shes pa rjes su 'jug pa'i gnas ni drug po 'di dag yin te/ 'di lta ste mig la sogs pa skye mched drug po dag la brten nas rnam par shes pa'i tshogs drug po dag 'byung bar 'gyur ba ste/</text></item>
<item><p>42b2</p><section></section><text>de dag kyang phub ma dang / shing dang / lci ba dang bur ma'i me bzhin te/ de ltar na de ni rnam par shes pa'i gnas kyi rab tu dbye ba yin no/ /de la gnas pa'i rab tu dbye ba ni rnam par shes pa gnas pa bzhi po dag ste/ de dag kyang mdo las bzhi po 'di dag ni rnam par shes pa</text></item>
<item><p>42b3</p><section></section><text>gnas pa'i rgyu dang len pa dang dmigs pa yin te/ gzugs la nye bar song ba'i rnam par shes pa gnas pa dang / gzugs la dmigs pa'o zhes bya ba nas rgyas par nga ni rnam par shes pa 'di dag ni shar phyogs na gnas pa dang / phyogs mtshams kyi bar na gnas par</text></item>
<item><p>42b4</p><section></section><text>yang mi smra ste/ tshe 'di nyid la grib ma med pa dang / mya ngan las 'das pa dang / zhi ba dang bsil bar gyur pa dang tshangs par gyur pa yin no zhes bya ba'i bar du ji skad gsungs pa lta bu ste/ de bzhin gshegs pas gsungs pa'i mdo sdes yongs su bsdus pa de dag ni rnam par</text></item>
<item><p>42b5</p><section></section><text>shes pa gnas pa dag yin no/ /'di man chad ni de'i mtshan nyid kyi rab tu dbye ba bshad par bya ste/ mdor bsdu na rgyu dang bcas pa'i gnas pa dang rgyu dang bcas pa'i gnas pa'i mtha' dang / rgyu dang bcas pa'i gnas pa'i rab tu zhi ba de dag kyang yongs su bstan to/ /de la nyon mongs</text></item>
<item><p>42b6</p><section></section><text>pa'i gzhi gang yin pa dang / de dang 'brel pa'i nyon mongs pa gang yin pa de ni rgyu dang len pa zhes bya'o/ /de gnyi ga yang dmigs pa zhes bya ste/ dmigs par bya ba dang dmigs par byed pa yin pa'i phyir ro/ /de la nyon mongs pa'i rgyu sred pas lhag par chags pa las ni dngos</text></item>
<item><p>42b7</p><section></section><text>po la nye bar song ba yin par rig par bya'o/ /brnab sems la sogs pa las kyi rgyu'i mdud pa bzhis ni dngos po la dmigs par byed do/ /de gnyi ga'i bag la nyal dang ldan pa'i dngos po ni gnas yin par rig par bya'o/ /de la gang zag so so'i skye bo dga' ba'i gnyen po yid</text></item>
<item><p>43a1</p><section></section><text>byung ba ma thob pa des rnam par shes pa mngon par brlan pa ni phyi ma la lus yongs su 'dzin par byed pa dang / yongs su rdzogs par byed pa dang phyar zhing 'byung ba ste/ de la so so'i skye bo'i lus ma spangs na/ yongs su 'dzin pa dang / yongs su rdzogs par 'gyur ro/ /</text></item>
<item><p>43a2</p><section></section><text>de la lus yongs su 'dzin pa dang / yongs su rdzogs pa gang yin pa dang / de la rgyun 'jug par nges pa de ni gnas pa zhes bya'o/ /lhag ma sngar bshad pa ni gnas pa'i rgyu yin par blta bar bya ste/ de dag gcig tu bsdus pas ni rgyu dang bcas pa'i gnas pa zhes bya'o/ /gzugs</text></item>
<item><p>43a3</p><section></section><text>can gyi khams na ni rnam par shes pa la 'ong ba dang 'gro ba yod pa yin par rig par bya'o/ /gzugs can ma yin pa ni 'chi 'pho dang / skye bar zad de de gnyi ga yang tshe zad kyi bar du gnas pa yin no/ /de gnyi ga'i rgyas pa dang / 'phel ba dang / yangs pa'i don kyang snga ma</text></item>
<item><p>43a4</p><section></section><text>bzhin du khong du chud par bya ste/ rnam par shes pa gnas pa'i mtha' dang / gnas pa'i mtha'i rgyu ni de tsam du blta bar bya'o/ /gzhan du 'dogs par byed pa la ni yi ge tha dad pa nyid du 'gyur ba kho nar zad kyi/ don tha dad pa nyid ni med de/ de las gzhan pa'i don ni yul med</text></item>
<item><p>43a5</p><section></section><text>pa'i phyir ro/ /gzhan dag gis legs par brgal zhing brtags na yang de las gzhan pa'i don gyi yul med pa nyid kyi phyir rab tu mi shes pas cung zad kyang lan 'debs par mi byed do/ /phyis bdag nyid tshul bzhin du nye bar rtog pa na bdag rmongs pas de bstan to zhes bdag nyid</text></item>
<item><p>43a6</p><section></section><text>kyi rmongs pa de rmongs pa nyid du rtogs par 'gyur ro/ /gang gi phyir mkhas pa ni gzugs rnam pa thams cad nas 'du byed kyi bar la sred pas bsdus pa'i 'dod chags kyis kun nas dkris pa spong ba las bral bar 'gyur gyi bag la nyal las ni ma yin no/ /de'i mdud pa nyon</text></item>
<item><p>43a7</p><section></section><text>mongs pa'i char gtogs pa las kun nas slong bar byed pa dag kyang kun nas dkris pa kho na las spong bar 'gyur ro/ /'di ltar khyim pa'i phyogs la brten pa dag ni brnab sems dang / gnod sems kyi mdud pa dag gis yul la rjes su 'dzin pa'i rgyu las byung ba dang /</text></item>
<item><p>43b1</p><section></section><text>sems can la gnod pa byed pa'i rgyu las byung ba'i las kun nas slong bar byed do/ /rab tu byung ba'i phyogs la brten pa dag ni tshul khrims dang / brtul zhugs mchog tu 'dzin pa dang / 'di bden no snyam du mngon par zhen pa mchog tu 'dzin pa'i mdud pa dag gis las kun nas</text></item>
<item><p>43b2</p><section></section><text>slong bar byed do/ / de dag gi tshul khrims dang brtul zhugs mchog tu 'dzin pa ni brnab sems kyi gnas lta bu yin la/ 'di bden no snyam du mngon par zhen pa mchog tu 'dzin pa ni gnod sems kyi gnas lta bu yin te/ des na mtho ris kyi 'jig rten ni 'dod par byed la/ mya</text></item>
<item><p>43b3</p><section></section><text>ngan las 'das pa la ni skur ba 'debs par byed de mdud pa de dag kyang yid kyis rnam par rtog pas kun nas bslang ba yin par blta bar bya'o/ /de'i 'og tu gnyen po shas cher bsten pas 'dod chags dang mdud pa de gnyis kyi bag la nyal spong bar 'gyur te/ de spangs pa'i</text></item>
<item><p>43b4</p><section></section><text>phyir nyon mongs pa gang gis gzugs dang tshor ba la sogs pa la dmigs par byed pa'i dmigs pa de gtan du bral bas rgyun 'chad par 'gyur ro/ /de rgyun chad pas bag la nyal dang bcas pa'i rnam par shes pa 'gags pa de gzugs dang tshor ba la sogs pa rnam par</text></item>
<item><p>43b5</p><section></section><text>shes pa gnas pa de dag la mi gnas te/ de'i gnyen po'i rnam par shes pa rnam par dag pa'i phyir ro/ /de ltar na de ni gnas pa'i rgyu nye bar zhi ba yin par rig par bya'o/ /rgyu 'gags pa'i phyir phyi ma la lus yongs su 'dzin pa dang / yongs su rdzogs par byed pa dang / rgyun</text></item>
<item><p>43b6</p><section></section><text>'jug pa rnams 'byung bar mi 'gyur te/ de ltar na de ni gnas pa nye bar zhi ba yin no/ /de'i gnyen por gtogs pa rnam par shes pa rnam par dag pa gang yin pa de ni gnas pa ma yin pa zhes bya'o/ /de yang rgyu las mngon par rgyas par mi 'gyur ba yin no/ /rnam par thar pa'i</text></item>
<item><p>43b7</p><section></section><text>sgo stong pa nyid yongs su bsgoms pa'i phyir mngon par 'dus ma byas pa yin no/ /rnam par thar pa'i sgo smon pa med pa yongs su bsgoms pa'i phyir chog shes pa yin no/ /rnam par thar pa'i sgo mtshan ma med pa yongs su bsgoms pa'i phyir gnas pa yin no/ /de ltar mngon par</text></item>
<item><p>44a1</p><section></section><text>rgyas pa med pa nas gnas pa'i bar gyi phyir shin tu rnam par grol ba yin no/ /rgyu bar gyur pa na yang bdag dang bdag gir cung zad kyang mi 'dzin to/ /des na de gzugs la sogs par gyur kyang yongs su yi chad par yang mi 'gyur ro/ /rtags des na de</text></item>
<item><p>44a2</p><section></section><text>rnam par dag pa'i bdag nyid du snang ngo / /rnam par shes pa de ni rnam par dag pa nyid kyi phyir bdag nyid rgyu gzhan la mi ltos par rang gi ngang kho nas 'gag par 'gyur ro/ /rnam par shes pa de'i rgyun rgyun chad pa'i phyir phyogs bcur 'jug pa yang med do/ /'tsho ba dang</text></item>
<item><p>44a3</p><section></section><text>'chi ba la mngon par dga' ba med pa ni grib ma med pa zhes bya'o/ /yang na tshor ba rnams ni rnam par shes pa shing ljon pa lta bu de'i grib ma lta bu yin te/ de dag de'i tshe na mi 'byung bas/ de'i phyir yang de ni grib ma med pa zhes bya'o/ /zag pa dang bcas pa gang yin pa de ni tshe</text></item>
<item><p>44a4</p><section></section><text>'di la mya ngan las 'das pa yin no/ /zag pa med pa gang yin pa de ni rim gyis slob pa'i rnam par grol bas zhi ba yin no/ /mi slob pa'i rnam par grol bas ni bsil bar gyur pa yin no/ /phung po 'gag pa'i phyir tshangs par gyur pa zhes bya'o/ /rnam par shes pa ni ngo bo nyid kyis</text></item>
<item><p>44a5</p><section></section><text>kun nas nyon mongs par gyur pa ma yin no/ / 'di ltar bcom ldan 'das kyis rang bzhin gyis 'od gsal ba yin no zhes gsungs pa'i phyir ro/ /de ci'i phyir zhe na/ skyon las gtan du rnam par ma dag na ni 'dod chags la sogs pa nyon mongs pa dang 'dra ba'i phyir ro/ /</text></item>
<item><p>44a6</p><section></section><text>gzugs dang tshor ba la sogs pa bzhin du 'ba' zhig kun nas nyon mongs pa'i rgyu yang ma yin te/ 'di lta ste gzugs la sogs pa la ji lta ba bzhin du rnam par shes pa 'ba' zhig kho na la ni su yang sred par mi 'gyur bas/ de'i phyir rnam par shes pa ni rnam par shes pa</text></item>
<item><p>44a7</p><section></section><text>gnas pa ma yin te/ de ltar na de ni rnam par shes pa'i phung po'i gnas pa'i rab tu dbye ba yin no/ /de la rnam pa sna tshogs kyi rab tu dbye ba ni mdo las bcom ldan 'das kyis sems 'dod chags dang bcas pa dang / 'dod chags dang bral ba dang / zhe sdang dang bcas pa</text></item>
<item><p>44b1</p><section></section><text>dang / zhe sdang dang bral ba zhes bya ba nas rgyas par sems rnam par ma grol ba dang / shin tu rnam par grol ba zhes bya ba'i bar du ji skad du gsungs pa ste/ de ltar na de ni rnam pa sna tshogs kyi rab tu dbye ba gcig yin no/ /yang khams kyi rab tu dbye ba las ni 'dod pa na</text></item>
<item><p>44b2</p><section></section><text>spyod pa rnams la ni sems bzhi yod de/ dge ba dang / mi dge ba dang / bsgribs la lung du bstan pa dang ma bsgribs la lung du ma bstan pa'o/ /gzugs na spyod pa rnams la ni gsum yod de/ mi dge ba ma gtogs pa rnams so/ /gzugs med pa na spyod pa</text></item>
<item><p>44b3</p><section></section><text>rnams la yang gsum kho na ste/ mi dge ba ma gtogs pa rnams so/ /zag pa med pa'i ni slob pa dang mi slob pa'i sems so/ /'dod pa na spyod pa'i dge ba de yang rnam pa gnyis te/ sbyor ba las byung ba dang skyes nas thob pa'o/ /ma bsgribs la lung du ma bstan pa ni rnam pa bzhi</text></item>
<item><p>44b4</p><section></section><text>ste/ rnam par smin pa las skyes pa dang / spyod lam las byung ba dang / bzo'i gnas las byung ba dang sprul pa byed pa'i sems so/ /skyes nas thob pa de yang 'di lta ste lha dang klu dang gnod sbyin la sogs pa ste bsgoms pa'i 'bras bu med pa'i phyir ro/ /gzugs na spyod</text></item>
<item><p>44b5</p><section></section><text>pa la ni bzo'i gnas las byung ba med do/ /gzugs med pa na spyod pa la yang med do/ /dge ba ni 'og ma la ji lta ba de bzhin du gong ma thams cad la yod par blta bar bya'o/ /sems rnam pa sna tshogs kyi rab tu dbye ba'i rnam pa gzhan yang 'dod pa na spyod pa la ni sdug bsngal mthong</text></item>
<item><p>44b6</p><section></section><text>bas spang bar bya ba dang / kun 'byung ba dang / 'gog pa dang / lam mthong ba dang / bsgom pas spang bar bya ba yod do/ /'dod pa na spyod pa la ji lta ba de bzhin du gzugs na spyod pa la yang rnam pa lnga yod do/ /gzugs med pa na spyod pa la yang rnam pa lnga yod do/ /zag</text></item>
<item><p>44b7</p><section></section><text>pa med pa'i ni sems bcu drug pa yin no/ /de la sems rnam pa sna tshogs kyi rab tu dbye ba dang po'i rab tu dbye ba bshad par bya ste/ phyogs ni gsum po 'di dag yin te 'di lta ste/ ting nge 'dzin gyi phyir ma bskyod pa rnams dang / bskyod pa ting nge 'dzin ma thob pa rnams dang / ting</text></item>
<item><p>45a1</p><section></section><text>nge 'dzin thob pa rnams so/ /de dag kyang shin tu rnam par ma dag pa rnams dang / shin tu rnam par dag pa rnams so/ /de la phyogs dang po ni sems nyon mongs pa can rnams kyi 'dod chags la sogs pa kun nas dkris pa'i sems te/ lan 'ga'</text></item>
<item><p>45a2</p><section></section><text>ni dge ba dang / lung du ma bstan pa'i sems dang ldan pa rnams kyi 'dod chags la sogs pa kun nas dkris pa dang bral bar yang 'gyur ro/ /phyogs gnyis pa ni lan 'ga' nang du zhi ba la sems gtod par yang byed la/ lan 'ga' ni brjed ngas pas 'dod pa'i yon</text></item>
<item><p>45a3</p><section></section><text>tan lnga po dag la rjes su 'jug par yang 'gyur ro/ /lan 'ga' ni shin tu zhi ba'i phyir rmugs pa dang gnyid kyi kun nas dkris par yang 'gyur ro/ / lan 'ga' ni de spang ba'i phyir dang bar 'gyur ba'i dmigs pa la gtod par yang byed do/ /lan 'ga' ni de la yang</text></item>
<item><p>45a4</p><section></section><text>legs par ma gtad pas rgod par yang 'gyur la/ lan 'ga' ni legs par gtad pas rgod pa med par yang 'gyur ro/ /lan 'ga' ni zhum pa dang / rgod pa'i sgrib pa ma spangs pas phyogs gnyi ga la yang nye bar ma zhi bar 'gyur la/ spangs pas ni nye bar zhi bar yang</text></item>
<item><p>45a5</p><section></section><text>'gyur ro/ /yid la byed pa dang / dngos gzhi bsam gtan thob pa ni mnyam par gzhag pa yin no/ /ma thob pa ni mnyam par ma bzhag pa yin no/ /lam gyi mthar thug par gyur pa'i phyir shin tu bsgoms pa yin no/ /spong ba'i mthar thug par gyur pa'i phyir shin tu rnam par</text></item>
<item><p>45a6</p><section></section><text>grol ba yin no/ /de las bzlog pa ni shin tu bsgoms pa ma yin pa dang / shin tu rnam par grol ba ma yin pa yin no/ /mnyam par gzhag pa yan chad ni phyogs gsum pa yin par blta bar bya ste/ de ltar na de ni rnam par shes pa'i rnam pa sna tshogs kyi rab tu dbye ba yin no/ /</text></item>
<item><p>45a7</p><section></section><text>de la phung po rnams kyi go rims bstan pa'i rnam pa gang zhe na/ de ni rnam pa lngar blta bar bya ste/ skye ba las gyur pa dang / gnyen po las gyur pa dang / 'jug pa las gyur pa dang / gnas pa las gyur pa dang / rnam par gzhag pa las gyur pa'o/ /de la skye ba las gyur</text></item>
<item><p>45b1</p><section></section><text>pa ni mig dang gzugs rnams la brten nas mig gi rnam par shes pa skye ba dang / yid dang chos rnams la brten nas yid kyi rnam par shes pa skye ba'i bar de la ni dang por gzugs kyi phung po bstan la/ de'i 'og tu sems las byung ba'i chos rnams kyi gnas su gyur pa rnam par</text></item>
<item><p>45b2</p><section></section><text>shes pa'i phung po bstan to/ /de'i 'og tu ni de la brten pa sems las byung ba'i chos tshor ba la sogs pa bstan te/ 'di ltar gsum 'dus pa las reg pa 'byung la/ reg pa'i rkyen gyis tshor ba la sogs pa'o zhes mjug thogs su smos pa'i phyir te/ de ltar na de ni phung po</text></item>
<item><p>45b3</p><section></section><text>rnams kyi skye ba las gyur pa'i go rims bstan pa yin no/ /de la gnyen po las gyur pa ni phyin ci log bzhi po mi gtsang ba la gtsang bar phyin ci log dang / sdug bsngal ba la bde bar phyin ci log dang / bdag med pa la bdag tu phyin ci log dang / mi rtag pa la rtag par phyin ci log</text></item>
<item><p>45b4</p><section></section><text>dag gi gnyen por dran pa nye bar gzhag pa bzhi bstan pa de dag la dang por gzugs kyi phung po bstan la/ de'i 'og tu ni tshor ba'i phung po/ de'i 'og tu ni rnam par shes pa'i phung po/ de'i 'og tu ni 'du shes dang / 'du byed kyi phung po bstan te/ de ltar na de ni gnyen po las gyur</text></item>
<item><p>45b5</p><section></section><text>pa'i go rims yin no/ /de la 'jug pa las gyur pa na dbang po dang / yul la brten nas phung po gnyis te yul so sor myong bar byed pa dang / yul la mtshan mar 'dzin pa'o/ /de'i 'og tu gcig gis ni tshe 'di la yul la yongs su longs spyod pa'i kun nas nyon mongs pa</text></item>
<item><p>45b6</p><section></section><text>dang dge ba dang mi dge ba'i las mngon par 'du byed pas/ tshe phyi ma la skye ba la sogs pa kun nas nyon mongs par 'gyur ro/ /gcig ni kun nas nyon mongs par 'gyur ba yin pas de ni thams cad kyi tha mar bstan to/ /de la gnas pa las gyur pa ni rnam par shes pa gnas pa bzhi'i go</text></item>
<item><p>45b7</p><section></section><text>rims dang / rnam par shes pa ste/ de ltar na de ni gnas pa las gyur pa'i go rims yin no/ /de la rnam par gzhag pa las gyur pa ni/ dang por gang zag mthong nas gzugs kyis so sor ngo shes par 'gyur te/ de'i phyir gzugs kyi phung po rnam par gzhag go/ /de'i 'og tu tshor ba'i</text></item>
<item><p>46a1</p><section></section><text>phung pos ni 'byor pa dang / rgud pa dang / bde ba dang / sdug bsngal ba'o zhes rnam par 'jog par byed do/ /de'i 'og tu 'du shes kyi phung pos ni ming ni 'di zhes bya rigs ni 'di zhes bya/ rus ni 'di zhes bya zhes bya ba la sogs pa rnam par 'jog par</text></item>
<item><p>46a2</p><section></section><text>byed do/ /de'i 'og tu 'du byed kyi phung pos ni de lta bu ni byis pa'o/ /de lta bu ni mkhas pa'o zhes rnam par 'jog par byed do/ /de'i 'og tu rnam par shes pas ni nang gi bdag rnam par 'jog par byed do/ /de phung po de dag la so sor rtog par byed pa dang / bde ba dang ldan pa'am/</text></item>
<item><p>46a3</p><section></section><text>sdug bsngal ba dang ldan par 'gyur ba dang / rjes su tha snyad 'dogs par byed pa dang / byis pa'am mkhas par shes par byed pa dang / rnam par 'jog par byed pas de ltar na de ni phung po rnams kyi go rims rnam par gzhag pa las gyur pa bstan pa yin no/ /yang bdag gis nye</text></item>
<item><p>46a4</p><section></section><text>bar spyad pa'i dngos po dang / bdag gi dngos po'i dbang du byas nas go rims gzhan blta bar bya ste/ de la bdag gi lus la brten pa dang / yul las bde ba dang sdug bsngal myong bar byed pa dang / bdag dang gzhan dag la ni ming ni 'di zhes bya rigs ni 'di zhes bya rus ni 'di zhes bya</text></item>
<item><p>46a5</p><section></section><text>zhes bya ba la sogs par rjes su tha snyad 'dogs par byed pa dang / de gnyis la brten nas chos dang chos ma yin pa nye bar sogs par byed de/ de ltar na de ni bdag gi nye bar spyod pa'i dngos po yin par rig par bya'o/ /phung po tha ma ni bdag gi dngos po nyid yin par blta bar bya'o/ /</text></item>
<item><p>46a6</p><section></section><text>gzugs kyi phung po ni phung po du dag dang / khams du dag dang / skye mched du dag dang / srid pa'i yan lag du dag dang / gnas dang gnas ma yin pa du dag dang / dbang po du dag gis bsdus/ gzugs kyi phung po ji lta ba de bzhin du rnam par shes pa'i phung po'i bar yang</text></item>
<item><p>46a7</p><section></section><text>du dag gis bsdus she na/ de la gzugs kyi phung po ni phung po gcig kho na dang khams dang skye mched bcu dang / khams dang skye mched gcig gi phyogs dang / srid pa'i yan lag drug gi phyogs dang / gnas dang gnas ma yin pa'i phyogs gcig dang / dbang po</text></item>
<item><p>46b1</p><section></section><text>bdun gyis bsdus so/ /tshor ba'i phung po ni phung po gcig kho na dang / khams dang skye mched gcig gi phyogs dang / srid pa'i yan lag gcig dang / srid pa'i yan lag gsum gyi phyogs dang / gnas dang gnas ma yin pa'i phyogs gcig dang / dbang po</text></item>
<item><p>46b2</p><section></section><text>lnga dang / dbang po gsum gyi phyogs kyis bsdus so/ /'du shes kyi phung po ni phung po gcig kho na dang / khams dang skye mched gcig gi phyogs dang srid pa'i yan lag gsum gyi phyogs dang / gnas dang gnas ma yin pa'i phyogs gcig gis bsdus la/ dbang</text></item>
<item><p>46b3</p><section></section><text>po ni gang gis kyang ma bsdus so/ /'du byed kyi phung po ni phung po gcig kho na dang / khams dang skye mched gcig gi phyogs dang / srid pa'i yan lag bzhi dang / srid pa'i yan lag lnga'i phyogs dang / gnas dang gnas ma yin pa'i phyogs gcig dang / dbang po</text></item>
<item><p>46b4</p><section></section><text>drug dang dbang po gsum gyi phyogs kyis bsdus so/ /rnam par shes pa'i phung po ni phung po gcig kho na dang / khams bdun dang / skye mched gcig dang / srid pa'i yan lag gcig dang / srid pa'i yan lag bzhi'i phyogs dang / gnas dang gnas ma yin pa'i phyogs gcig</text></item>
<item><p>46b5</p><section></section><text>dang / dbang po gcig dang / dbang po gsum gyi phyogs kyis bsdus te/ de ltar na bsdu ba drug po phung pos bsdus pa nas dbang pos bsdus pa'i bar gyi bsdu ba'i tshul de nyid kyis gcig gis gcig bsdus par ji lta ba bzhin du rig par bya'o/ /gzhan yang bsdu ba bcu yod par blta bar bya'o/ /</text></item>
<item><p>46b6</p><section></section><text>'di lta ste khams kyis bsdus pa ni phung po la sogs pa de dag nyid rang gi sa bon gyis bsdus pa gang yin pa'o/ /mtshan nyid kyis bsdus pa ni phung po la sogs pa de dag nyid rang dang spyi'i mtshan nyid kyis bsdus pa gang yin pa'o/ /rigs kyis bsdus pa ni phung po la sogs pa de dag</text></item>
<item><p>46b7</p><section></section><text>nyid rang gi rigs zad par gyis bsdus pa gang yin pa'o/ /gnas skabs kyis bsdus pa ni phung po la sogs pa de dag nyid bde ba'i tshor ba dang mthun pa la sogs pa'i gnas skabs rnams kyis bsdus pa gang yin pa'o/ /tha mi dad pas bsdus pa ni phung po la sogs pa de</text></item>
<item><p>47a1</p><section></section><text>dag nyid kyi chos re re la yang phung po la sogs pa 'khor dang bcas pa thams cad kyis bsdus pa gang yin pa'o/ /dus kyis bsdus pa ni 'das pa dang / ma 'ongs pa dang / da ltar byung ba'i phung po la sogs pa de dag nyid de nyid kyis bsdus pa gang yin</text></item>
<item><p>47a2</p><section></section><text>pa'o/ /yul gyis bsdus pa ni phung po la sogs pa yul gang du 'jug pa dang / gnas gang nas 'byung ba de dag nyid de nyid kyis bsdus pa gang yin pa'o/ /mtha' dag gis bsdus pa ni phung po la sogs pa de dag nyid lnga nyid la sogs pas bsdus pa gang yin pa'o/ /</text></item>
<item><p>47a3</p><section></section><text>phyogs gcig gis bsdus pa ni phung po la sogs pa de dag nyid rnam par phye ste/ ma tshang bas bsdus pa gang yin pa'o/ /don dam pas bsdus pa ni phung po la sogs pa de dag nyid de bzhin nyid kyi mtshan nyid kyis bsdus pa gang yin pa ste/ de dag thams cad gcig tu bsdus na/</text></item>
<item><p>47a4</p><section></section><text>phung po rnams kyi bsdu ba rnam pa bcu drug yod de/ phung po rnams la ji lta ba bzhin du dbang po rnams kyi bar la yang de bzhin no/ /gzhan yang chos gsum gyis chos thams cad bsdus pa yin te/ gzugs kyi phung po dang / chos kyi khams dang / yid kyi skye mched kyis</text></item>
<item><p>47a5</p><section></section><text>so/ /de la gzugs kyi phung po ni gnas du dag la brten nas 'jug par 'gyur/ ming gis bsdus pa'i phung po bzhi po dag ni gnas su dag la brten nas 'jug par 'gyur zhe na/ gzugs kyi phung po ni gnas drug la brten nas 'jug par 'gyur te/ 'di lta ste/</text></item>
<item><p>47a6</p><section></section><text>rten gyi gnas dang / gnas kyi gnas dang / yo byad kyi gnas dang / dbang po'i gnas dang / dbang po'i rten gyi gnas dang / mthu las byung ba'i ting nge 'dzin gyi spyod yul gyi gnas la'o/ /de la ming gis bsdus pa'i phung po bzhi ni gnas bdun la brten nas</text></item>
<item><p>47a7</p><section></section><text>'jug par 'gyur te/ 'di lta ste 'dod pa dang / re ba dang / yul dang / rnam par rtog pa dang / yang dag par shes pa dang / yang dag pa'i sbyor ba dang / dag pa la'o/ /de la 'dod pa la longs spyod pa rnams kyi gnas skabs ni bzhi'o/ /sdom pa la gnas</text></item>
<item><p>47b1</p><section></section><text>pa'i sdom brtson par rnams kyi ni gcig pa'o/ /nyer bsdogs thob pa mnyam par gzhag pa rnams kyi yang gcig go/ /dngos gzhi la gnas pa rnams kyi yang gcig ste/ de ltar na gnas bdun po de dag ni gnas skabs bzhir 'gyur ro// //bam po drug pa/</text></item>
<item><p>47b2</p><section></section><text>'di man chad ni gzugs kyi phung po'i rab tu dbye ba ji bshad par bya ste/ de'i 'og tu ni ming gi phung po'i rab tu dbye ba bshad par bya'o/ /de la gzugs kyi rab tu dbye ba las brtsams nas/ sdom ni/ rdzas dang rdul dang skye ba dang / /dbyibs rgyun las dang skad cig dang / /ma 'dres pa dang spyod yul</text></item>
<item><p>47b3</p><section></section><text>dang / /de bzhin phan tshun 'dres pa yin/ /de la gzugs kyi phung pos bsdus pa'i mig la rdzas du yod ce na/ smras pa/ mtshan nyid kyis bsdus pa'i rdzas ni gcig ste/ mig gi rnam par shes pa'i gnas kyi gzugs dang ba'o/ /tha mi dad pas bsdus pa'i rdzas ni bdun te/ mig de nyid dang / lus</text></item>
<item><p>47b4</p><section></section><text>dang / sa dang / gzugs dang / dri dang / ro dang / reg bya rnams so/ /de gnyi ga'i khams kyis bsdus pa'i rdzas ni bcu ste/ khams las rdzas bdun po de dag nyid dang / chu dang / me dang / rlung gi khams rnams dang ldan pa'o/ /mig ji lta ba bzhin du rna ba dang / sna dang /</text></item>
<item><p>47b5</p><section></section><text>lce yang de bzhin du blta bar bya'o/ /de la bye brag ni 'di yod de/ rna ba ni rna ba'i rnam par shes pa'i gnas kyi gzugs dang ba'o/ /sna ni sna'i rnam par shes pa'i gnas kyi gzugs dang ba'o/ /lce ni lce'i rnam par shes pa'i gnas kyi gzugs dang ba ste/ lhag ma ni snga ma bzhin no/ /</text></item>
<item><p>47b6</p><section></section><text>lus la ni mig la sogs pa bzhi po dag dbri bar bya'o/ /de ci'i phyir zhe na/ de dag med kyang de 'ba' zhig dmigs pa'i phyir te/ de'i mtshan nyid kyang lus kyi rnam par shes pa'i gnas kyi gzugs dang ba yin no/ /de dag gi spyod yul gyi mtshan nyid phyi rol gyi gzugs</text></item>
<item><p>47b7</p><section></section><text>dang / dri dang / ro dang / reg bya rnams la ni dbang po thams cad dbri bar bya ste/ gzhan thams cad ni snga ma kho na bzhin du blta bar bya'o/ /sgra dang sgra'i khams ni mi bstan pa yin pa'i phyir logs shig kho nar ston par byed de/ de la thams cad la yang gang la sgra yod pa</text></item>
<item><p>48a1</p><section></section><text>de la de yang lhag par shes par bya'o/ /sgra'i khams kyang thams cad la lhag par blta bar bya'o/ /de la gzugs la sogs pa yul rnams kyi rab tu dbye ba ni 'di lta ste/ sa'i dngos gzhir bstan pa bzhin no/ /'jam pa nyid la sogs pa mdangs</text></item>
<item><p>48a2</p><section></section><text>bzang ba'i mthar thug pa reg bya'i skye mched du gang bstan pa ni rgyur byas pa'i gzugs yin pa'i phyir/ de ni 'byung ba chen po de dag nyid la rnam par gzhag cing de dag nyid la gdags par rig par bya'o/ /de la 'byung ba chen po dang ba nyid la brten nas ni 'dam pa nyid gdags so/ /</text></item>
<item><p>48a3</p><section></section><text>'dus mkhregs nyid la brten nas ni lci ba nyid do/ /dang ba ma yin pa dang 'dus mkhregs ma yin pa nyid la brten nas ni rtsub pa nyid dang yang ba nyid do/ /mnyen zhing snyi ba nyid la brten nas ni nem nem po nyid do/ /chu dang rlung 'dres pa las byung ba nyid la brten nas ni grang ba nyid</text></item>
<item><p>48a4</p><section></section><text>do / /nye bar ston pa ma tshang bas mi mnyam pa nyid la brten nas ni bkres pa dang skom pa'o/ /nyam chung ba yang de bzhin no/ /de ma tshang ba med pas mi mnyam pa med pa la brten nas ni nyams stobs dang tshim pa'o/ /legs pa ma zhu bas 'khrugs pa'i mi mnyam pa la brten nas ni</text></item>
<item><p>48a5</p><section></section><text>nad do/ /na tshod gyur pa'i mi mnyam pa la brten nas ni rga ba'o/ /srog gi dbang po gyur pa'i mi mnyam pa la brten nas ni 'chi ba'o/ /khrag la kun tu gnod pa'i mi mnyam pa la brten nas ni g.ya' ba'o/ /nyes par bzod pa'i mi mnyam pa la brten nas ni brgyal ba'o/ /sa dang</text></item>
<item><p>48a6</p><section></section><text>chu 'dres pa la brten nas ni 'gred pa'o/ /'ong ba dang 'gro ba dang brtsal ba dang 'bad pa'i mi mnyam pa la brten nas ni ngal ba'o/ /de dang bral ba'i mnyam pa la brten nas ni ngal sos pa'o/ /dri ma la sogs pa bsal zhing yongs su zhum pa dang bral ba la brten nas ni mdangs</text></item>
<item><p>48a7</p><section></section><text>bzang ba gdags te/ de dag thams cad bsdus na 'byung ba chen po rnams kyi gnas skabs drug kho nar 'gyur te/ 'di lta ste/ dang ba nyid dang dang ba ma yin pa nyid lhan cig pa dang / 'dus mkhregs pa nyid dang 'dus mkhregs pa ma yin pa nyid lhan cig pa dang / snyi ba nyid dang /</text></item>
<item><p>48b1</p><section></section><text>'dres pa dang / mi mnyam pa dang mnyam pa'o/ /de ltar na gnas skabs drug po de dag yod na brgyad du 'gyur la/ brgyad yod na yang drug tu 'gyur ro/ /gzugs la sogs pa reg bya'i mthar thug pa de dag thams cad ni rnam par shes pa gnyis kyis rnam par shes par</text></item>
<item><p>48b2</p><section></section><text>bya ba dag yin te/ rang rang gi rnam par shes pas rnam par shes par bya ba dang yid kyi rnam par shes pas cig car ram/ rim gyis rnam par shes par bya ba yin no/ /mig la sogs pa lnga ni yid kyi rnam par shes pa gcig pus shes par bya ba yin no/ /de la gzugs</text></item>
<item><p>48b3</p><section></section><text>kyi khams na ni dri dang ro ni med la de dag gi khams ni yod do/ /de ci'i phyir zhe na/ de gnyis ni kham gyi zas kyis bsdus pa yin pa'i phyir ro/ /de dag med pas sna'i rnam par shes pa dang / lce'i rnam par shes pa yang med de/ kun tu 'byung ba kho nar med kyi khams las ni ma yin</text></item>
<item><p>48b4</p><section></section><text>no/ /de la gzugs kyi phung pos bsdus pa'i gzugs thams cad las rnam pa dgu ni rdzas su yod do/ /reg byas bsdus pa las 'byung ba chen po bzhi ni rdzas su yod pa yin no/ /de las gzhan pa rnams ni brtags pa'i yod pa yin par rig par bya'o/ /chos kyi skye mched</text></item>
<item><p>48b5</p><section></section><text>du gtogs pa'i gzugs ni rnam pa gnyis te/ rdzas su yod pa dang brtags pa'i yod pa'o/ /mthu las byung ba ting nge 'dzin gyi spyod yul sprul pa lta bu de'i 'bras bu dang / de'i yul dang / de dang mtshungs par ldan pa'i rnam par shes pa'i yul gang yin pa de ni rdzas su</text></item>
<item><p>48b6</p><section></section><text>yod pa yin no/ /sdom pa dang sdom pa ma yin par gtogs pa ni brtags pa'i yod pa yin no/ /ting nge 'dzin gyi spyod yul gyi gzugs de yang ting nge 'dzin 'byung ba chen po dag rgyur byas pa'i gzugs gang dang mtshungs par ldan pa de dag nyid dang de yang mtshungs par ldan</text></item>
<item><p>48b7</p><section></section><text>pa yin no/ /'jig rten pa'i ting nge 'dzin zag pa dang bcas pa dang zag pa med pa la brten nas skye ba yin gyi/ 'jig rten las 'das pa las ni ma yin te/ de ni spros pa'i rnam pa dang bcas pa'i ting nge 'dzin gyi rgyu las byung ba yin pa'i phyir ro/ /sems mnyam par gzhag</text></item>
<item><p>49a1</p><section></section><text>pa thams cad la ni gang gzugs mngon par 'grub par byed pa'i nus pa de med kyi/ de dag las la la la yod de/ sprul pa 'byung bar byed pa bzhin no/ /rnam par ma brtags par sngon gyi yid la byed pa'i shugs kyis mun pa dang bral ba shin tu rnam par</text></item>
<item><p>49a2</p><section></section><text>dag pa mngon par brjod par snang bar gyur pa gang yin pa de ni skyes pa yin par blta bar bya'o/ /rnam par brtags shing rnam par brtags shing mos pa'i dbang gis snang ba gang yin pa de ni ma skyes pa yin par blta bar bya'o/ /de ni 'jig rten las 'das pa'i ting nge 'dzin gyi spyod yul</text></item>
<item><p>49a3</p><section></section><text>ma yin yang la la de'i dbang gis byung ba yin par blta bar bya ste/ de yang bsam gyis mi khyab pa yin no/ /de la 'dod pa na spyod pa dang gzugs na spyod pa'i gzugs rdzas su yod pa la bye brag ci yod ce na/ gzugs na spyod pa'i gzugs ni mchog tu 'od nges par 'byin pa'i</text></item>
<item><p>49a4</p><section></section><text>phyir gsal ba dang / 'og ma'i dbang po'i spyod yul ma yin pa'i phyir cha phra ba dang / de'i lus la sdug bsngal gyi tshor ba med pa'i phyir sdug bsngal ba dang mi ldan pa yin gyi/ 'dod pa na spyod pa ni de lta ma yin pas/ de ltar na de gnyis kyi bye brag ni de yin no/ /yang mdor bsdu na</text></item>
<item><p>49a5</p><section></section><text>gzugs kyi phung po'i mtshan nyid ni rnam pa drug yod par rig par bya ste/ rang gi mtshan nyid dang / spyi'i mtshan nyid dang / gnas dang / gnas par 'brel pa'i mtshan nyid dang / nye bar spyod pa'i mtshan nyid dang / las kyi mtshan nyid dang / cha phra ba'i mtshan nyid do/ /de la rang gi</text></item>
<item><p>49a6</p><section></section><text>mtshan nyid ni sa la sogs pa'i sra ba la sogs pa'i mtshan nyid gang yin pa dang / mig la sogs pa'i so so'i dbang ba'i mtshan nyid gang yin pa'o/ /de la spyi'i mtshan nyid ni gzugs thams cad ni gzugs su rung ba'i mtshan nyid yin pa'o/ /de la gnas dang gnas par 'brel ba'i</text></item>
<item><p>49a7</p><section></section><text>mtshan nyid 'byung ba chen po rnams ni gnas yin la/ rgyur byas pa'i gzugs rnams ni gnas pa yin no/ /de la nye bar spyod pa'i mtshan nyid ni nang gi skye mched gzugs can rnams kyi nye bar spyod pa'i dbang gis phyi rol gyi gzugs can rnams so sor 'byung ba ste/ nang gi skye mched</text></item>
<item><p>49b1</p><section></section><text>kyi nye bar spyod pa dang mthun pa nyid du gzugs 'dus pa la la ni sra ba kho nar 'byung la/ la la ni gsher ba kho nar/ la la ni dro ba kho nar/ la la ni g.yo ba kho nar/ la la ni 'dres pa kho nar 'byung ba'o/ /de la las kyi mtshan nyid ni 'di lta ste/ sa la sogs pa 'byung ba chen po</text></item>
<item><p>49b2</p><section></section><text>rnams kyi brten pa dang / sdud pa dang / smin par byed pa dang / bskyod pa'i mtshan nyid de/ de las gzhan yang 'og nas rgyas par bstan par bya'o/ /de la cha phra ba'i mtshan nyid ni rdul phra rab kyi mtshan nyid gang yin pa'o/ /yang cha phra ba nyid ni rnam pa gsum ste/ 'bri ba cha phra ba nyid dang /</text></item>
<item><p>49b3</p><section></section><text>rang bzhin cha phra ba nyid dang / sems kyi dbang bsgyur ba cha phra ba nyid do/ /de la 'bri ba cha phra ba nyid kyis ni rdul phra rab cha phra ba bstan to/ /de la rang bzhin cha phra ba nyid kyis ni rlung la sogs pa dang / bar ma do'i srid pa'i gzugs cha phra ba bstan to/ / de la sems kyi dbang bsgyur ba cha phra ba</text></item>
<item><p>49b4</p><section></section><text>nyid kyis ni gzugs na spyod pa'i gzugs cha phra ba bstan te/ ji skad du lha sems mnyam pa mi 'gyur ba de dag gis ni ji ltar de dag smyung bu'i rtse mos phug pa'i khyon tsam gyis phyogs gcig tu 'khod kyang gcig la gcig thogs pa yang med la/ gcig la gcig gnod pa yang med pa</text></item>
<item><p>49b5</p><section></section><text>dang / de lta de ltar sems de dag yongs su sbyang bar byas shing yongs su byi dor byas so zhes gsungs pa lta bu ste/ de ltar de lta bu dang mthun pa dag ni gzugs kyi phung po'i rdzas bsam pa yin par blta bar bya'o/ /de la gzugs kyi rdul phra rab rnam pa dus rnam par gzhag par rig par</text></item>
<item><p>49b6</p><section></section><text>bya zhe na/ smras pa/ rgya cher ni sa'i dngos gzhir rnam par gzhag par byas zin to/ /mdor bsdu na ni rnam pa lnga ste/ 'di lta ste/ yongs su gcod pa dang / rnam par dbye ba dang / ma 'dres pa dang / lhan cig pa dang / cha shas med pas so/ /de la yongs su gcod pa las rnam par</text></item>
<item><p>49b7</p><section></section><text>gzhag pa na gzugs dbri ba'i mtha' blos yongs su dpyad pa las rdul phra rab rnam par gzhag par zad kyi/ lus gzugs las ni ma yin te/ de'i phyir rdul phra rab kyi skye bar yang mi 'gyur/ 'gag par yang mi 'gyur la/ rdul phra rab bsags pa gzugs 'dus pa yang ma yin</text></item>
<item><p>50a1</p><section></section><text>no/ /de la rnam par dbye ba las rnam par gzhag pa ni mdor bsdu na rdul phra rab ni rnam pa bco lnga yod de mig la sogs pa dbang po'i rdul phra rab rnam pa lnga dang / gzugs la sogs pa yul gyi rdul phra rab rnam pa lnga dang sa la sogs pa 'byung ba rnams kyi rdul phra</text></item>
<item><p>50a2</p><section></section><text>rab rnam pa bzhi dang / chos kyi skye mched du gtogs pa'i gzugs rdzas su yod pa'i rdul phra rab rnam pa gcig go/ /de la ma 'dres pa las rnam par gzhag pa ni rdzas kyi rdul phra rab kyi rang gi mtshan nyid rnam par gzhag pa las so/ /de la lhan cig pa las rnam par gzhag pa ni rdul</text></item>
<item><p>50a3</p><section></section><text>phra rab 'dus pa'i ste/ 'di ltar sa la sogs pa'i rdul phra rab kyi phyogs gcig na/ de las gzhan pa dag phyogs gcig dang / tha mi dad pas rdul phra rab 'dus par rnam par gzhag pa'i phyir ro/ /de la ci'i phyir zhe na/ thogs pa dang bcas pa'i chos rnams phyogs gcig na tha</text></item>
<item><p>50a4</p><section></section><text>mi dad par gnas pa dang / thogs pa med pa nyid du 'gyur zhe na/ de mngon par 'grub pa ni 'jug pa dang mthun pa'i phyir de dang mthun pa'i lus kyi dbang las de ltar mngon par 'grub par 'gyur ro/ /de ci'i phyir zhe na/ gzugs 'dus pa thams cad ni dbang po thams cad kyi yongs</text></item>
<item><p>50a5</p><section></section><text>su longs spyod pa thun mong yin pa'i phyir ro/ /de lta ma yin du zin na gal te 'dus pa thams cad las la sogs pa thams cad tha mi dad pa ma yin par gyur na ni de lta na 'dus pa mtha' dag mig la sogs pa'i rnam par shes pa'i yul ma yin par 'gyur te/ de'i phyir de dag gis yongs</text></item>
<item><p>50a6</p><section></section><text>su longs spyod par mi 'gyur bas/ de lta bas na tha mi dad pa yin par rig par bya'o/ /gzugs gang la lar thogs par 'gyur la/ la lar thogs par mi 'gyur ba yang yod de/ 'di lta ste dper na bar ma do'i srid pa'i gzugs la sogs pa de dag thogs pa med pa bzhin du 'di</text></item>
<item><p>50a7</p><section></section><text>la yang tshul de bzhin du blta bar bya'o/ /de la cha shas med pa las rdul phra rab rnam par gzhag pa lnga ni rdul phra rab 'dus pa yod na ni rdul phra rab rnams cha shas yin gyi/ rdul phra rab rnams ni 'dus pa ma yin pa'i phyir cha shas gzhan med de/ rdul phra rab kyi phyogs gang yin pa de ni de nyid</text></item>
<item><p>50b1</p><section></section><text>kyi phyogs yin gyi cha shas kyis rab tu phye ba ni ma yin no/ /de la rdul phra rab ji skad bstan pa ni mig lnga'i phyir rnam pa lnga ste/ sha'i mig dang / lha'i mig dang / 'phags pa'i shes rab kyi mig dang / chos kyi mig dang / sangs rgyas kyi mig go /rdul phra rab du zhig /</text></item>
<item><p>50b2</p><section></section><text>mig du zhig gi spyod yul dang yul yin par brjod par bya zhe na/ rdul phra rab thams cad ni sha'i mig dang / lha'i mig ma gtogs pa de las gzhan pa'i mig rnams kyi spyod yul dang yul yin par brjod par bya'o/ /de ci'i phyir zhe na/ 'di ltar lha'i mig ni gzugs 'dus pa</text></item>
<item><p>50b3</p><section></section><text>nang dang phyi rol dang / 'og dang / steng dang / mdun dang / rgyab dang / snang ba dang / mun pa dang bcas pa kho na 'dzin par zad kyi rdul phra rab rab tu 'byed par mi byed de / rdul phra rab kyi ngo bo nyid ni shes rab kyis yongs su bcad cing rnam par gzhag pa yin pa'i phyir ro/ /de la ci'i</text></item>
<item><p>50b4</p><section></section><text>phyir na rdul phra rab ma skyes pa dang / ma 'gags par brjod par bya zhe na/ smras pa/ dang por mtha' dag 'dus te 'byung ba'i phyir dang / tha mar yang rdul phra rab kyi gnas skabs su ma gyur gyi bar du nye bar sbyor ba yod pa'i phyir ro/ / chu'i thigs pa bzhin no/ /de la rnam pa lngas</text></item>
<item><p>50b5</p><section></section><text>rdul phra rab la sems pa ni tshul bzhin ma yin par rig par bya ste/ gzugs 'dus pa la rdul phra rab rang gi bdag nyid kyis gnas par 'dzin pa ni rdul phra rab la sems pa tshul bzhin ma yin par rig par bya'o/ /rdul phra rab skye ba dang 'gag par 'gyur bar 'dzin pa dang / rdul phra</text></item>
<item><p>50b6</p><section></section><text>rab dang / rdul phra rab phrad pa dang / bral bar 'dzin pa dang / gzugs 'dus pa ni rdul phra rab tsam gyi gnas skabs yin par 'dzin pa dang / rdul phra rab rnams tshogs nas gzugs 'dus pa don gzhan du gyur pa bskyed par 'dzin pa yang rdul phra rab la sems pa tshul bzhin ma</text></item>
<item><p>50b7</p><section></section><text>yin par rig par bya'o/ /de la tshul bzhin la rab tu brtson pas ni tshul bzhin ma yin pa rnam pa lnga po de dag spangs te rdul phra rab bsam par bya'o/ /de la rdul phra rab rnam par gzhag pa las phan yon rnam pa lnga yod de ril po rab tu dbye ba rnam par gzhag pas ni rnal 'byor pa</text></item>
<item><p>51a1</p><section></section><text>rnams kyi dmigs pa la gsal ba'i rgyu byas par 'gyur te de ni phan yon dang po yin no/ /'jig tshogs la lta ba spong ba'i rgyu byas par 'gyur ba ni phan yon gnyis pa'o/ /'jig tshogs la lta ba spong ba ji lta ba de bzhin du nga rgyal spong ba'i rgyu byas</text></item>
<item><p>51a2</p><section></section><text>par 'gyur ba ni phan yon gsum pa'o/ /de bzhin du nyon mongs pa'i kun nas dkris pa rnam par gnon pa'i rgyu byas par 'gyur ba ni phan yon bzhi pa'o/ /myur du mtshan ma rnam par 'jig pa'i rgyu byas par 'gyur ba ni phan yon lnga pa ste/ de ltar de lta bu dang mthun pa de ni rdul phra rab</text></item>
<item><p>51a3</p><section></section><text>bsam pa yin no/ /de la gzugs can gyi rdzas rnams kyi skye ba ni mdor bsdu na rnam pa lngar blta bar bya ste 'di lta ste/ gnas las skye ba dang / sa bon las skye ba dang / 'phen pa las skye ba dang / phan 'dogs pa las skye ba dang / gnod pa byed pa las skye ba'o/ /de la gnas</text></item>
<item><p>51a4</p><section></section><text>las skye ba ni 'byung ba chen po la brten nas 'byung ba chen po'i phyogs su de las gzhan pa rgyur byas pa'i gzugs skye bar 'gyur ba ste/ de'i phyir 'byung ba chen po bzhi la brten nas rgyur byas pa'i gzugs zhes bya ste/ phyogs gcig las nye bar blangs bas zhes bya ba'i don to/ /</text></item>
<item><p>51a5</p><section></section><text>de la gzugs 'dus pa gang las 'byung ba dang / rgyur byas pa'i gzugs rang gi mtshan nyid las dmigs pa gang yin pa de nyid ni de la yod par rig par bya'o/ /de gang la gang mi dmigs pa de ni de la med par rig par bya ste/ de ltar na de ni yod pa dang med pa'i mtshan nyid rnam</text></item>
<item><p>51a6</p><section></section><text>par gzhag pa mdor bsdus pa yin no/ /gal te gang la gang mi dmigs pa de yang de la ji ltar dmigs pa de bzhin du yod par gyur na/ de de dang rdzas mtshungs pa zhig gam/ rdzas mi mtshungs pa zhig tu 'gyur grang na/ gal te rdzas mtshungs zhes byar ni mi dmigs pas mi</text></item>
<item><p>51a7</p><section></section><text>rung ngo / /gal te rdzas mi mtshungs pa zhig yin na yang / rdzas mi mtshungs pa de de tsam zhig gam/ mthu las yin grang na/ gal te de tsam zhig las zhes byar ni/ des na cung zad kyang dmigs su med pas mi rung ngo / /gal te mthu las zhes byar ni/ des na mtshan</text></item>
<item><p>51b1</p><section></section><text>nyid las tha dad pa'i mthu gzhan mi dmigs pas mi rung ste/ de ltar de lta bu dang mthun pa de ni gnas las skye ba yin par rig par bya'o/ /de la sa bon las skye ba ni rang gi sa bon las 'byung ba gang yin pa ste/ 'di lta ste dper na 'dus pa sra ba ni lan 'ga' ni rkyen nye bar gyur ba na</text></item>
<item><p>51b2</p><section></section><text>sla bar gyur la sla ba yang lan 'ga' ni sra bar 'gyur ba dang / grang ba yang dro bar 'gyur la/ dro ba yang grang bar 'gyur ba dang / mi g.yo ba yang g.yo bar 'gyur la/ g.yo ba yang mi g.yo bar 'gyur ba dang / de bzhin du kha dog bzang po dang kha dog ngan pa la sogs pa'i dbye ba yang</text></item>
<item><p>51b3</p><section></section><text>rig par bya ste/ de ltar na rang gi mtshan nyid med kyang / khams yod na 'dus pa de dang de las chos gzugs can bye brag can de dang de dag 'byung bar 'gyur te/ de ltar de lta bu dang mthun pa de ni sa bon las skye ba yin par rig par bya'o/ /de la 'phen pa las skye ba ni 'di lta ste/</text></item>
<item><p>51b4</p><section></section><text>nang gi dbang po gzugs can rnams kyi dbang gis phyi rol gyi dngos po brtan pa rnams 'byung ba ste/ 'di lta ste snod kyi 'jig rten rnams so/ /nang gi skye mched rnams kyang sngon gyi las kyi 'phen pa las 'byung ngo / /de la 'dod pa nye bar gnas pa'i lha rnams dang / 'dod pa nye bar</text></item>
<item><p>51b5</p><section></section><text>gnas pa byang gi sgra mi snyan pa'i mi rnams kyi yo byad rnams ni yang dang yang 'phen pa'i skye ba las 'byung bar rig par bya'o/ /mi rnams kyi ni snod bstan pa dag las te / de ltar de lta bu dang mthun pa de ni 'phen pa las skye ba yin par rig par bya'o/ /de la phan 'dogs pa las skye ba ni</text></item>
<item><p>51b6</p><section></section><text>'di lta ste/ chos gzugs can de dang de dag phan 'dogs pa'i rkyen de dang de dag la brten nas ches brtas pa dang / shin tu brtas pa dang / shin tu mchog dang / shin tu khyad par du 'phags par skye bar 'gyur ba ste/ 'di lta ste dper na chu la sogs pas brlan pa rnams kyi myu gu</text></item>
<item><p>51b7</p><section></section><text>la sogs pa lta bu ste/ de ltar de lta bu dang mthun pa de ni phan 'dogs pa las skye ba yin no/ /de las bzlog pa ni gnod pa byed pa las skye ba yin par rig par bya'o/ /de la 'dus pa skye ba nas rdzas sna tshogs mchig la btags te chu dang sbyar ba rnam par gzhag pa bzhin du skye ba la bya'i</text></item>
<item><p>52a1</p><section></section><text>til dang sran chung dang / mon sran gre'u la sogs pa'i phung po rnam par gzhag pa lta bu la ni mi bya'o/ /de ci'i phyir zhe na/ bya ba byed pa'i phyir de ltar skye ba'i phyir te/ de ltar de'i skye ba'i rgyu ni dbang yin par rig par bya'o/ /gang gi tshe 'du byed thams cad rang</text></item>
<item><p>52a2</p><section></section><text>gi sa bon las skye ba'i tshe ci'i phyir rgyur byas pa'i gzugs la 'byung ba chen po rnams rgyur byas pa zhes bya zhe na/ smras pa/ de dag 'gyur bas 'gyur ba dang / gnas pa dang 'dzin pa'i phyir ro/ /de la rgyu gsum gyis na 'byung ba chen po gyur pas rgyur byas pa'i gzugs 'gyur ba 'byung ba</text></item>
<item><p>52a3</p><section></section><text>ste/ skyes bu'i byed pa dang / las dang / snyoms par 'jug pas so/ /de la skyes bu'i byed pa ni sa'i mngon par gnod pa'i bye brag dang / snod kyi bye brag dang / zhing gi bye brag las rgyur byas pa'i gzugs de 'gyur bar snang ba dang / chu'i mngon par brlan pa la sogs pa dang /</text></item>
<item><p>52a4</p><section></section><text>me'i yongs su smin pa la sogs pa dang / rlung gi yongs su skam pa la sogs pas rgyur byas pa'i gzugs 'gyur bar snang ba ste/ de ltar na de ni 'byung ba chen po rnams la brten te rgyur byas pa'i gzugs 'gyur ba 'byung ba skyes bu'i byed pas byas pa yin par blta bar bya'o/ /de la las ni</text></item>
<item><p>52a5</p><section></section><text>las dang mthun par dang por 'byung ba chen po 'byung la/ de'i 'og tu de dang mthun pa de las byung ba'i gzugs 'gyur ba 'byung ste/ de ltar na de ni 'byung ba chen po rnams la brten te rgyur byas pa'i gzugs 'gyur ba 'byung ba las kyis byas pa yin par blta bar bya'o/ /de la snyoms par</text></item>
<item><p>52a6</p><section></section><text>'jug pa ni snyoms par 'jug pa yang 'byung ba chen po sngon du 'gro ba nyid kyis rgyur byas pa'i gzugs 'gyur ba 'byung ba ste/ de ltar na de ni 'byung ba chen po rnams la brtan te rgyur byas pa'i gzugs 'gyur ba 'byung ba snyoms par 'jug pas byas pa yin par blta bar bya'o/ /de la</text></item>
<item><p>52a7</p><section></section><text>mdor bsdu na rgyu lngas ni 'byung ba chen po 'bras bu gzhan du gyur pa las 'bras bu gzhan 'grub par 'gyur te/ 'di lta ste 'byung ba chen po'i stobs dang / skyes bu'i byed pa'i stobs dang / rig sngags kyi stobs dang / rdzu 'phrul gyi stobs dang / las kyi stobs kyis so/ /'di nas shi</text></item>
<item><p>52b1</p><section></section><text>'phos shing shi ba'i dus byas pa'i bar ma do'i srid pa'i gzugs 'dus pa gang yin pa de rgyu gang dang rkyen gang gis 'byung zhe na/ smras pa/ rang gi sa bon ni rgyu yin la de skye bar 'gyur ba'i las ni rkyen yin par blta bar bya'o/ /bar ma do'i srid pa yod par rgyu gang gis khong du</text></item>
<item><p>52b2</p><section></section><text>chud par bya zhe na/ smras pa/ shi 'phos nas sems dang sems las byung ba gnas med pa rnams yul gzhan du phyin mi srid pa'i phyir dang / rnam par 'phrul pa tsam yin pas brag ca lta bur yang mi rung ba dang / ma 'gags pa'i phyir gzugs brnyan lta bur yang mi rung ba dang / 'gro</text></item>
<item><p>52b3</p><section></section><text>ba med pa'i phyir dmigs pa 'dzin pa lta bur yang mi rung ste/ gang gi phyir dpe de dag mi rung ba de'i phyir bar ma do'i srid pa yod par rig par bya ste/ de ltar de lta bu dang mthun pa de ni gzugs kyi phung po'i skye ba bsam pa yin par rig par bya'o/ /de la yul gnod cing yul gang du</text></item>
<item><p>52b4</p><section></section><text>de las gzhan pa dag kyang gnas par 'gyur bar gzugs kyi phung po skyes pa'i sngon du 'gro ba gang yin zhe na/ smras pa/ 'byung ba chen po dag sngon du 'gro zhing de dag nyid yul gnon pa yin par blta bar bya ste/ de las gzhan pa rgyur byas pa'i gzugs de ni 'byung ba de la</text></item>
<item><p>52b5</p><section></section><text>brten nas yul der gnas par 'gyur ro/ /de la 'byung ba rnams kho na yul de la sgrib pa'i don nye bar gnas pa yin gyi/ de las gzhan pa rgyur byas pa'i gzugs ni rang gi mtshan nyid kyis khyab pa'i don dang / de'i dbang gis na de yang yul la gnon par rig par bya'o/ /sa</text></item>
<item><p>52b6</p><section></section><text>la sogs pa 'byung ba chen po bzhi po de dag ni go rims bzhin du rags pa nyid yin par rig par bya ste/ de la sa'i khams 'bras bu dang bcas pa ni rten gyi don gyis gtso bo yin no/ /chu dang / me dang / rlung rnams kyi las ni rlan pa dang / 'bar ba dang / g.yo bar byed pa yin</text></item>
<item><p>52b7</p><section></section><text>te/ de dag ni de la brten nas 'jug par 'gyur ro/ /de la sgra ni brjod ma thag tu 'jig pa'i phyir gzugs 'dus pa las rgyun brtan pa ma yin te/ yul de dang phyi rol la dmigs pa yin no/ /de ni de la brten te lan cig byung ba na yul gang du grag pa'i yul de thams cad</text></item>
<item><p>53a1</p><section></section><text>du cig car kho nar khyab par 'byung ste/ me'i 'od dang 'dra ba yin gyi ches che ba dang che bar 'byung zhing 'gro ba ni ma yin no/ /de la rlung ni rnam pa gnyis te/ brtan pa dang brtan pa ma yin pa'o/ /de la dkyil 'khor na rgyu ba ni brtan pa'o/ /nam mkha' la</text></item>
<item><p>53a2</p><section></section><text>rgyu ba ni brtan pa ma yin pa kho na'o/ /rdzas kyi nang na rgyu ba ni rtag tu phan 'dogs pa yin no/ /'khrul 'khor ded pa ni brtan pa yin no/ /de las gzhan pa rnams ni brtan pa ma yin par blta bar bya'o/ /de la nam mkha'i khams ni snang ba dang / mun pas bsdus pa rgyur byas pa'i</text></item>
<item><p>53a3</p><section></section><text>gzugs la nam mkha'i khams zhes bya'o/ /de yang brtan pa dang brtan pa ma yin pa yin te/ sems can gang dag la rtag tu mun pa dang / rtag tu snang ba yod pa de dag na ni brtan pa yin no/ /gang dag la de lta ma yin pa de dag na ni brtan pa ma yin pa yin te / de yang gzugs 'dus</text></item>
<item><p>53a4</p><section></section><text>ba la brten pa yin par rig par bya'o/ /de yang gsal ba ni 'od kyis bsdus pa yin no/ /mi gsal ba ni bu gas bsdus pa yin no/ /ring po dang thung ngu nyid la sogs pa gang dag dbyibs zhes bya ba de dag kyang ci rdzas su yod pa'am/ brtags pa'i yod pa yin par brjod par bya zhe na/</text></item>
<item><p>53a5</p><section></section><text>smras pa/ brtags pa'i yod pa yin par brjod par bya'o/ /de ci'i phyir zhe na/ bsags pa las gnas pa ni dbyibs zhes bya ba'i nges pa'i tshig yin pa dang bsags pa tsam dmigs pa dang / mtshan nyid las gzhan pa'i don mi dmigs pa dang / ltos shing ltos na ngo bo nyid</text></item>
<item><p>53a6</p><section></section><text>'dres par 'gyur ba dang / de blos phye bas shing rta la sogs pa dang 'dra ba'i phyir ro/ /de la chos kyi skye mched du gtogs pa'i gzugs snyoms par 'jug pa'i 'bras bu la ni kha dog tsam kho na yod par rig par bya'o/ /de ci'i phyir zhe na/ de las gzhan pa dri la sogs pa'i skye ba'i rgyu med</text></item>
<item><p>53a7</p><section></section><text>pa'i phyir dang dgos pa med pa'i phyir ro/ /de bzhin du nam mkha' la rgyu ba'i rlung la yang dri la sogs pa lhan cig skyes pa ni med la/ 'dres pa las ni 'byung bar 'gyur ro/ /dkyil 'khor las ni phyi rol du byung ba'i snang ba la yang de las gzhan pa'i 'byung ba rnams dang dri la</text></item>
<item><p>53b1</p><section></section><text>sogs pa ni mi dmigs so/ /chos kyi skye mched du gtogs pa'i gzugs snyoms par 'jug pa'i 'bras bu gang yin pa de yang snyoms par 'jug pa la brten pa kho na yin par rig par bya'o/ /'byung ba chen po la brten pa ni ma yin te/ de dang rigs mthun pa'i gzugs</text></item>
<item><p>53b2</p><section></section><text>brnyan la dmigs pa'i ting nge 'dzin las grub pa'i phyir 'byung ba chen po rnams rgyur byas pa zhes bya'i de la brten te skyes pa ni ma yin no/ /gzugs kyi phung po las chos du zhig ni bstan du yod la thogs pa dang bcas par gnas la/ du zhig ni bstan du med la thogs pa dang bcas par gnas</text></item>
<item><p>53b3</p><section></section><text>la du zhig ni bstan du yang med la thogs pa yang med par gnas she na/ smras pa/ mig gi spyod yul gang yin pa gcig ni rnam pa gnyi ga yin no/ /lhag ma rnams ni bstan du med la thogs pa dang bcas pa yin no/ /chos kyi skye mched du gtogs pa'i gzugs ni ma gtogs</text></item>
<item><p>53b4</p><section></section><text>te de ni bstan du yang med la thogs pa yang med pa yin par blta bar bya ste/ de ltar de lta bu dang mthun pa de ni gzugs kyi phung po'i dbyibs bsam pa yin no/ /de la gang dag gis gzugs kyi phung po 'jug par 'gyur ba'i gzugs kyi phung po'i rgyun du yod ce na/ smras pa</text></item>
<item><p>53b5</p><section></section><text>gsum ste/ rgyu mthun pa las byung ba dang / rnam par smin pa las skyes pa dang / rgyas pa las byung ba'o/ /de la rgyu mthun pa las byung ba ni rnam pa bzhi ste/ rnam par smin pa'i rgyu mthun pa las byung ba dang / rgyas pa'i rgyu mthun pa las byung ba dang / 'gyur ba'i rgyu mthun pa</text></item>
<item><p>53b6</p><section></section><text>las byung ba dang / rang bzhin gyi rgyu mthun pa las byung ba'o/ /de la rnam par smin pa'i rgyu ni dang po dang rgyun las byung ba ste/ 'di lta ste las las skyes pa'i rnam par smin pa dang / rnam par smin pa las skyes pa'i rnam par smin pa ste/ las kyi 'phen pa kho nas de'i rnam par smin pa las</text></item>
<item><p>53b7</p><section></section><text>dus gzhan na 'byung bar 'gyur ba gang yin pa'o/ /de la rgyas pa las byung ba ni rnam pa gnyis te yul la khyab pa'i rgyas pa las byung ba dang / mtshan nyid brtas par byed pa'i rgyas pa las byung ba'o/ /de la rgyas pa las byung ba dang po ni gzugs can zas dang gnyid dang tshangs</text></item>
<item><p>54a1</p><section></section><text>par spyod pa dang snyoms par 'jug pa dag gis rgyas pa yin par blta bar bya'o/ /de las gzhan pa'i zas dang / de'i gnas dang / yid la byed pa'i khyad par bsgom pa dang / dus kyis yongs su smin pa las rig par bya'o/ /de la chos gzugs</text></item>
<item><p>54a2</p><section></section><text>can rnams ni rgyas pa gnyis kyis rgyas par byed do/ /gzugs can ma yin pa rnams ni mtshan nyid brtas par byed pa'i rgyas pa 'ba' zhig gis rgyas par byed do/ /'dod pa na spyod pa'i gzugs ni zas rnam pa bzhi dang / de las gzhan pa rgyas pa'i rgyu thams cad kyis rgyas par</text></item>
<item><p>54a3</p><section></section><text>byed do/ /gzugs na spyod pa'i gzugs ni kham gyi zas kyis kyang ma yin la/ gnyid kyis kyang ma yin/ tshangs par spyod pas kyang ma yin no/ /dbang po gzugs can rnams kyi rgyun ni gnyis kyis 'jug par rig par bya ste/ de dag la rnam par smin pa las skyes pa dang /</text></item>
<item><p>54a4</p><section></section><text>rgyas pa las byung ba'i rgyun las gzhan pa rgyu mthun pa'i rgyun med pa'i phyir ro/ /gang gi tshe rnam par smin pa'i rgyun la yang 'phel zhing yangs la rgyas shing rgya che ba dmigs pa'i tshe/ rnam par smin pas bsdus pa yang ci'i phyir rgyas pa las byung bar mi 'gyur zhe na/ smras pa/ rgyas pa tha</text></item>
<item><p>54a5</p><section></section><text>dad pa'i rgyun de la phan 'dogs pas nye bar bstan pa ni rnam par smin pa'i rgyu mthun pa las byung ba'i rgyun gyis 'phel ba nyid yin pa'i phyir ro/ /dbang pos ma bsdus pa'i gzugs la ni rnam pa gsum char med par rig par bya'o/ /sems dang sems las byung ba rnams ni rgyu mthun pa</text></item>
<item><p>54a6</p><section></section><text>las byung ba dang / rnam par smin pa las skyes pa dang / rgyas pa gnyis pas rgyas pa las byung ba yin no/ /chos kyi skye mched du gtogs pa'i gzugs la ni rnam par smin pa las skyes pa med de lhag ma ni sems dang sems las byung ba bzhin du rig par bya'o/ /'dod pa'i khams</text></item>
<item><p>54a7</p><section></section><text>na ni nang dang phyi rol gyi gzugs thams cad rnam par smin par 'gyur ro/ /gzugs kyi khams na ni dri dang ro med do/ /'dod pa'i khams na ni dbang po gzugs can rnams ma tshang bar yang rnam par smin par 'gyur ro/ /gzugs kyi khams na ni tshang ba rnams so/ /sgra'i khams ni</text></item>
<item><p>54b1</p><section></section><text>rnam par smin pa yin la sgra ni ma yin te / de ltar de lta bu dang mthun pa de ni gzugs kyi phung po'i rgyun bsam pa yin par rig par bya'o/ /gzugs kyi phung pos bsdus pa'i sa'i khams ni las du dang ldan pa yin/ rlung gi khams kyi bar du yang las du dang ldan pa yin zhe na/ smras</text></item>
<item><p>54b2</p><section></section><text>pa/ thams cad kyang las lnga dang ldan pa yin par blta bar bya'o/ /de la sa'i khams ni mngon par gnod pas de yongs su 'gyur bar byed pa'i las can dang / rten gyi las can dang / gnas byed pa'i las can dang / 'khrug pa'i las can dang / phan 'dogs pa'i las can yin</text></item>
<item><p>54b3</p><section></section><text>no/ /chu'i khams ni 'bab pa dang / sdud pa dang / rlan pa dang / 'khrug pa dang / phan 'dogs pa'i las can yin no/ /me'i khams ni gsal ba dang / smin pa dang / sreg pa dang / 'khrug pa dang / phan 'dogs pa'i las can yin no/ /rlung gi khams ni g.yo ba dang</text></item>
<item><p>54b4</p><section></section><text>bya ba'i rjes su 'jug pa dang / skam pa dang / 'khrug pa dang / phan 'dogs pa'i las can yin no/ /yang 'byung ba chen po rnams ni rgyur byas pa'i gzugs 'jug pa las lnga dang ldan par blta bar bya ste/ 'di lta ste/ skyes pa dang / brten pa dang / gnas pa dang / rton pa</text></item>
<item><p>54b5</p><section></section><text>dang / 'phel bar byed pa'i las can yin no/ /de la skyes pa ni 'gyur ba skye ba'i sngon du 'gro ba dag yin no/ /brten pa ni 'gyur ba 'byung ba'i yul tha mi dad pas rten du gyur pa dag yin no/ /gnas pa ni phan 'dogs pa dang / gnod pa byed pa dag gis grub pa dang / bde</text></item>
<item><p>54b6</p><section></section><text>ba gcig pa'i don gyi gnas su gyur pa dag yin no/ /rton pa ni de tsam las mi nyams shing kun tu 'dzin pas rton par gyur pa dag yin no/ /'phel bar byed pa ni 'phel zhing rgyas par 'gyur bas 'phel bar byed pa dag yin no/ /mig dang rna ba'i spyod yul gyi gzugs dge ba</text></item>
<item><p>54b7</p><section></section><text>dang mi dge ba gang yin pa de ci'i phyir na dge ba dang mi dge ba nyid yin pa de las gzhan pa dag ma yin zhe na/ smras pa/ mdor bsdu na sems pa ni chung ngu dang 'bring dang / chen po'i bye brag gis rnam pa gsum ste/ 'di lta ste/ lus dang ngag gi rnam par rig byed dge ba dang /</text></item>
<item><p>55a1</p><section></section><text>mi dge bar gdags pa 'jug pa la mngon par 'du byed pa'i sems pa dang / nges pa'i sems pa dang / kun nas slong ba'i sems pa'o/ /de ni sems pa chen po rten du gyur pa dang ldan pa yin pa'i phyir dge ba dang mi dge bar blta bar bya'o/ /gzugs</text></item>
<item><p>55a2</p><section></section><text>'dus pa las g.yo ba tha dad pa'am/ tha mi dad par brjod par bya zhe na/ smras pa/ tha mi dad par brjod par bya'o/ /de ci'i phyir zhe na/ yul der skyes nas sam/ ma skyes par ram/ zhigs nas sam/ ma zhigs par g.yo ba la nyes pa med pa'i phyir ro/ /de la nyes pa ni 'di dag</text></item>
<item><p>55a3</p><section></section><text>yin te/ gal te skyes nas g.yo na ni des na mtshan nyid spangs par 'gyur ro/ /gal te ma skyes par g.yo na ni des na g.yo ba dang mi ldan par 'gyur ro/ /gal te zhigs nas g.yo na ni des na gong ma dang 'dra ba nyid du 'gyur ro/ /gal te ma zhigs par g.yo na ni des na 'du</text></item>
<item><p>55a4</p><section></section><text>byed kyi mtshan nyid gsal bar spangs par 'gyur ro/ /de las gzhan pa yul gzhan du skye ba'i rgyu dmigs pas na/ g.yo ba zhes bya ba don gzhan du gyur pa rdzas su yod pa ma yin par rig par bya ste/ de ltar de lta bu dang mthun pa de ni gzugs kyi phung po'i las bsam pa yin par</text></item>
<item><p>55a5</p><section></section><text>rig par bya'o/ /de la gzugs kyi phung po thams cad ni skad cig pa yin par brjod par bya'o/ /de ci'i phyir zhe na/ skyes nas 'jig pa dmigs pa'i phyir ro/ /skye ba'i rgyu ni 'jig pa'i rgyu yin par mi rung ste/ mtshan nyid mi 'dra ba'i phyir ro/ /skyes pa gnas pa'i rgyu de las</text></item>
<item><p>55a6</p><section></section><text>gzhan pa yang mi dmigs pas de'i phyir 'du byed thams cad ni rang gi ngang gis 'jig pa yin par rig par bya ste/ de'i phyir skad cig pa nyid rab tu grub bo/ /me la sogs pa 'jig pa'i rgyu nyid du rtog pa yang mi rung ngo / /de ci'i phyir zhe na/ me la sogs pa de dag ni 'du byed de</text></item>
<item><p>55a7</p><section></section><text>dang lhan cig tu skye ba dang 'jig par dmigs pa'i phyir te/ de dag ni mi 'dra ba skye ba'i rkyen byed pa tsam yod par zad do/ /'jig pa yang 'jig pa'i rgyur mi rung ngo / /de ci'i phyir zhe na/ de dang lhan cig yod par mi rung ba'i phyir ro/ /skyes nas de 'jig par byed ces byar yang</text></item>
<item><p>55b1</p><section></section><text>de'i rgyun chad par thal bar 'gyur ba'i phyir ro/ /'jig pa de la 'jig pa tsam gyi ngo bo nyid yin na ni 'jig pa'i rgyu yin par mi rung ngo / /'on te 'jig pa de ngo bo nyid gzhan pa kho na zhig yin na ni/ des na 'jig pa'i mtshan nyid don gzhan du gyur pa de mi dmigs pas mi rung</text></item>
<item><p>55b2</p><section></section><text>ngo / /gal te me la sogs pa dang 'jig pa bsdongs te 'jig par byed do zhes rtog na ni/ des na mar me la sogs pa dang sems dang sems las byung ba rnams rang gi ngang gis 'jig go zhes bya ba mi 'thad par mi rung ngo / /gal te de skye ba la nus pa gzhan dang gzhan yod par rtog</text></item>
<item><p>55b3</p><section></section><text>na ni des na bye brag mi dmigs pas mi rung ngo / /gal te gnyi gas phyogs gcig 'jig par nus so zhes rtog na ni/ des na gnyi gas cha gnyi ga 'jig par nus pa'am/ cha gnyi ga 'jig par mi nus par thal bar 'gyur bas mi rung ste/ de ltar de lta bu dang mthun</text></item>
<item><p>55b4</p><section></section><text>pa de ni gzugs kyi phung po'i skad cig pa nyid bsam pa yin par rig par bya ste/ 'di lta ste rang gi ngang gis 'jig pa'i rgyu dang / me la sogs pa 'jig pa'i rgyu ma yin par bkag pa dang / 'jig pa 'jig pa'i rgyu ma yin par bkag pa dang / de gnyi ga 'jig pa'i</text></item>
<item><p>55b5</p><section></section><text>rgyu ma yin par bkag pa las blta bar bya'o/ /yang 'du byed thams cad ni sems kyi 'bras bu yin pa'i phyir sems bzhin du skad cig pa nyid yin par rig par bya'o/ /ci 'byung ba chen po rnams las rgyur byas pa'i gzugs rnams mtshan nyid tha dad pa'am/ tha dad pa ma</text></item>
<item><p>55b6</p><section></section><text>yin par brjod par bya zhe na/ smras pa/ tha dad par brjod par bya'o/ /de ci'i phyir zhe na/ mtshan nyid mi 'dra ba dmigs pa'i phyir ro/ /de la mtshan nyid mi 'dra ba ni 'di yin te/ 'di lta ste dbang po gzhan gyis rtogs pa ste/ 'di ltar 'byung ba chen po rnams ni dbang po</text></item>
<item><p>55b7</p><section></section><text>gzhan gyis 'dzin par byed la/ rgyur byas pa'i gzugs rnams kyang dbang po gzhan gyis 'dzin par byed pa dang / de bzhin du 'pho ba dang mi 'pho ba yang dmigs pa'i phyir te/ 'di lta ste/ til mar dag gi nang du me tog dag gi dri 'pho ba ni dmigs la/ sra ba la sogs</text></item>
<item><p>56a1</p><section></section><text>pa ni mi 'pho ba dang / de bzhin du 'gyur ba dang mi 'gyur ba yang dmigs pa'i phyir te/ 'di lta ste/ mar bzhu ba la sogs pa la kha dog dang ro la sogs pa 'gyur ba'i bye brag ni dmigs la/ sra ba la sogs pa ni mi dmigs te/ de lta bas na 'byung</text></item>
<item><p>56a2</p><section></section><text>ba chen po dag rgyur byas pa'i gzugs dag ni mtshan nyid mi 'dra bar rig par bya'o/ /mtshan nyid mi 'dra ba dag la yang gcig pa nyid du mngon par zhen par byed na ni/ 'byung ba chen po rnams la yang thal bar 'gyur te/ 'di lta ste 'byung ba chen po rnams ni phan tshun mtshan nyid mi</text></item>
<item><p>56a3</p><section></section><text>'dra ba dag yin pas/ de ltar na 'byung ba chen po yang gcig pa nyid du 'gyur ba'i phyir ro/ /de ltar na rgyur byas pa'i gzugs rnams ni 'byung ba chen po dag las mtshan nyid tha dad pa yin par rig par bya ste/ de ltar de lta bu dang mthun pa de ni 'byung ba chen po rnams kyi ma 'dres pa</text></item>
<item><p>56a4</p><section></section><text>dang 'dres pa bsam pa yin par rig par bya'o/ /gzugs kyis bsdus pa'i chos rnams las du zhig ni dbang por gyur pa dag yin/ du zhig ni spyod yul du gyur pa dag yin zhe na/ smras pa/ lnga ni dbang por gyur pa dag yin la/ drug ni spyod yul du gyur pa dag yin par rig</text></item>
<item><p>56a5</p><section></section><text>par bya'o/ /de la dbang por gyur pa rnams kyi spyod yul du gyur pa dag ji ltar na spyod yul yin zhe na/ de ni 'di lta ste/ sa'i dngos gzhir de la dmigs kyang yongs su ma nyams la zhes bya ba la sogs pa rgya cher bstan pa yin no/ /de la rgyu dus na dbang po yongs su nyams pa</text></item>
<item><p>56a6</p><section></section><text>dang yongs su ma nyams par brjod par bya zhe na/ smras pa/ rgyu gnyis kyis te/ dman par gyur pa dang / thams cad kyi thams cad du nyams pas so/ /de las bzlog pas ni yongs su ma nyams par brjod par bya'o/ /gzhan yang mdor bsdu na rgyu bzhis dbang po rnams 'gyur bar</text></item>
<item><p>56a7</p><section></section><text>blta bar bya ste/ phyi rol gyi rkyen las skye ba ni 'di lta ste/ phan 'dogs pa dang / gnod par byed pa'i yul la yongs su longs spyod pa dag dang / yul dang phan 'dogs pa pha rol gyi gnod pa dag gis 'gyur bar byed pa'o/ /nang gi rkyen las skye ba ni 'di lta ste/ so so'i nang gi</text></item>
<item><p>56b1</p><section></section><text>tshul bzhin ma yin pa yid la byed pa las skyes pa'i 'dod chags kyis kun nas dkris pa la sogs pa kun nas nyon mongs pa rnams dang / tshul bzhin yid la byed pa las skyes pa'i snyoms par 'jug pa la sogs pas 'gyur bar byed pa'o/ /las kyi rkyen las skye ba ni 'di lta ste/</text></item>
<item><p>56b2</p><section></section><text>sngon gyi las kyi dbang gis gzugs sdug pa dang mi sdug pa la sogs pas 'gyur bar byed pa'o/ /ngo bo nyid las 'gyur ba skye ba ni 'di lta ste/ dbang po de dag nyid kyi mtshan nyid tha dad pas 'gyur bar byed pa'o/ /yid kyi dbang po'i yongs su nyams pa rnam pa dur blta bar bya zhe na</text></item>
<item><p>56b3</p><section></section><text>smras pa/ rnam pa bzhi ste/ sgrib pas byas pa ni 'di lta ste/ sgrib pa lnga po dag las gang yang rung bas sems sgrib pa las so/ /g.yeng bas byas pa ni 'di lta ste gdon gyis brlams pa la sogs pas sems g.yeng bar byas pa las so/ /ma thob pas byas pa ni 'di lta ste/</text></item>
<item><p>56b4</p><section></section><text>bsam gtan dang gzugs med pa'i yon tan khyad par can ma thob pa'i sems de la rtsol bar byed pa las so/ /ma byang bas byas pa ni 'di lta ste/ thos pa dang bzo la sogs pa la yongs su byang bar ma byas pa'i sems las so/ /gzugs la sogs pa yul rnams dbang po</text></item>
<item><p>56b5</p><section></section><text>rnams la ji ltar snang bar 'gyur zhe na/ smras pa/ gzugs ni mig dang ma phrad par snang bar 'gyur ro/ /ha cang cha phra ba ma yin pa snang bar 'gyur ro/ /bstan du yod pa snang bar 'gyur ro/ /ma bsgribs pa snang bar 'gyur ro/ /snang ba dang bcas par snang bar 'gyur ro/ /ha cang</text></item>
<item><p>56b6</p><section></section><text>bskal pa ma yin pa snang bar 'gyur ro/ /spyod yul na gnas pa snang bar 'gyur ro/ /gzhan yang la la'i mig la ni mun khrod na yang gzugs snang bar 'gyur ro/ /sgra ni rna ba dang ma phrad pa dang / bsgribs pa dang / ma bsgribs pa dang / snang ba dang / mun khrod dang / ha cang cha phra ba ma</text></item>
<item><p>56b7</p><section></section><text>yin pa dang / ha cang bskal pa ma yin pa dang / spyod yul na gnas pa grag par 'gyur ro/ /dri dang ro dang reg bya rnams ni rang rang gi dbang po rnams dang phrad pa dang / spyod yul na gnas pa dag spyod yul du 'gyur ro/ /lha'i mig la ni gzugs bstan du yod pa dang / bsgribs</text></item>
<item><p>57a1</p><section></section><text>pa dang / mun khrod na 'dug pa dang / bskal pa dang / spyod yul na gnas pa yang snang bar 'gyur ro/ /'phags pa'i shes rab kyi mig la ni gzugs rnam pa thams cad spyod yul du 'gyur ro/ /sa'i dngos gzhir spyod yul rnam pa drug ces</text></item>
<item><p>57a2</p><section></section><text>gang smras pa de'i rab tu dbye ba gang zhe na/ 'di lta ste/ gnas dang / mtshan nyid dang / phyogs dang dus dang gsal ba dang / mi gsal ba dang / phyogs gcig dang / dngos po thams cad 'dzin pa ste/ de la dang po ni sems can gyi 'jig rten du gtogs pa dang / snod kyi</text></item>
<item><p>57a3</p><section></section><text>'jig rten du gtogs pa'i gzugs so/ /gnyis pa ni ngo bo nyid rnam pa gsum gyis ngo bo nyid kyi bye brag las te/ mtshan nyid kyi bye brag dang / bya ba'i bye brag dang / gnas skabs kyi bye brag gis so/ /de la gzugs kyi mtshan nyid kyi bye brag ni 'di yin te/ sngon po</text></item>
<item><p>57a4</p><section></section><text>dang ser po dang / dmar po dang / dkar po zhes bya ba rgya cher bstan pa'o/ /de la bya ba'i bye brag ni 'di lta ste/ rnam par rig byed dang / rnam par rig byed ma yin pa sdom pa dang / sdom pa ma yin pa dang / sdom pa yang ma yin sdom pa ma yin pa yang ma yin par bsdus pa dag yin par</text></item>
<item><p>57a5</p><section></section><text>blta bar bya'o/ /de la gnas skabs kyi bye brag ni 'di lta ste/ yid du 'ong ba dang / yid du mi 'ong ba dang / btang snyoms kyi gnas lta bu dag yin par blta bar bya'o/ /de la sgra rnams ni mtshan nyid kyi bye brag ni zin pa'i 'byung ba chen po'i rgyu las byung ba rnams dang / ma</text></item>
<item><p>57a6</p><section></section><text>zin pa'i 'byung ba chen po'i rgyu las byung ba rnams dang / zin pa dang / ma zin pa'i 'byung ba chen po'i rgyu las byung ba rnams so/ /bya ba'i bye brag ni ngag gi rnam par rig byed do/ /gnas skabs kyi bye brag ni snga ma bzhin du blta bar bya'o/ /de la dri rnams kyi mtshan nyid kyi bye brag</text></item>
<item><p>57a7</p><section></section><text>ni rtsa ba dang sdong bu dang / shun pa dang / snying po dang / lo ma dang / me tog dang 'bras bu'i dri dag go/ /dri dang ro dang reg bya rnams la bya ba'i bye brag ni med do/ /de dag gi gnas skabs kyi bye brag ni snga ma bzhin du blta bar bya'o/ /de la ro'i mtshan nyid kyi bye brag ni kha ba la</text></item>
<item><p>57b1</p><section></section><text>sogs pa ste snga ma bzhin du blta bar bya'o/ /reg bya'i mtshan nyid kyi bye brag kyang rnam pa du ma ste snga ma bzhin du blta bar bya'o/ /de la spyod yul gsum pa ni shar dang lho dang nub dang byang la sogs pa'i phyogs rnams yin par rig par bya'o/ /de la bzhi pa ni 'das pa dang / ma 'ongs</text></item>
<item><p>57b2</p><section></section><text>pa dang / da ltar byung ba'i bye brag las blta bar bya'o/ /de la lnga pa ni yang dag pa dang yang dag pa ma yin par gzung ba'i bye brag las blta bar bya'o/ /de la drug pa ni phyogs gcig dang / dngos po mtha' dag 'dzin pa'i bye brag las blta bar bya ste/ de ltar de lta bu dang mthun</text></item>
<item><p>57b3</p><section></section><text>pa de ni gzugs can rnams kyi yul rnams snang bar 'gyur ba'i bye brag yin par rig par bya'o/ /de dang 'byung ba yid la byed pa gang yin zhe na/ gnas yongs su ma nyams pa de dang yul snang ba dang phrad pa de dang / des sems kyi 'jug pa mngon par grub pa gang yin pa ste/ de</text></item>
<item><p>57b4</p><section></section><text>ltar de lta bu dang mthun pa de ni gzugs can rnams kyi phung po'i spyod yul bsam pa yin par blta bar bya'o/ /de la 'dod pa na spyod pa'i lus la gnas pa'i lus la gzugs na spyod pa'i 'byung ba chen po gang dag mngon par 'grub par 'gyur ba de dag 'og ma'i gzugs dang lhan</text></item>
<item><p>57b5</p><section></section><text>cig pa yul gcig gam yul tha dad dam ji ltar gnas par brjod par bya zhe na/ smras pa/ bye ma dang chu bzhin du yul tha dad pa ma yin par gnas par brjod par bya ste/ de ltar de lta bu dang mthun pa de ni gzugs kyi phung po'i phan tshun 'dres pa bsam pa yin par blta bar</text></item>
<item><p>57b6</p><section></section><text>bya'o/ /gzugs kyi phung po'i bsam pa rdzogs so// //bam po bdun pa/ da 'di man chad ni ming gis bsdus pa'i phung po gzugs can ma yin pa bzhi po dag gi rnam par gzhag pa ci rigs par bshad par bya ste/ sa'i dngos gzhir sems gcig rnam par</text></item>
<item><p>57b7</p><section></section><text>gzhag pa bshad pa gang yin pa de las brtsams nas de la dpe ni 'di yin te/ bcom ldan 'das kyis bde bar gshegs pa ni ston pa'o/ /bde bar gshegs pa ni ston pa'o zhes sems bskyed cing tshig tu yang smra na/ de ltar sems skyed par byed pa yang dge ba'i chos</text></item>
<item><p>58a1</p><section></section><text>rnams la gces spras byed pa yin par nga smra na/ lus dang ngag gis rjes su sgrub pa lta smos kyang ci dgos/ de bzhin du sems 'di snyed kyis mngon par rtogs par byed pa dang / de bzhin du sems dang ba gcig gis ni bde 'gror 'gro bar 'gyur</text></item>
<item><p>58a2</p><section></section><text>ro zhes bya ba la sogs pa ji skad gsungs pa ste/ de la 'jug par gtogs pa'i sems kyi rgyun gcig gis ni tha snyad dang ldan pa'i sems gcig kun nas slong bar byed la/ tha snyad dang ldan pa'i rgyun gcig gis ni tshig gcig rjod par byed cing lus kyi las kyang kun</text></item>
<item><p>58a3</p><section></section><text>nas slong bar byed do/ /de la ci rnam par rtog pa can dang rnam par rtog pa med pa'i sems da ltar byung ba'i yul nyid kyis yul mtshungs pa'am/ yul mi mtshungs par brjod par bya zhe na/ smras pa yul mtshungs par brjod par bya'o/ /rgyu gang gis she na/ smras pa/ rgyu</text></item>
<item><p>58a4</p><section></section><text>gsum gyis gsal ba'i phyir dang / de la rtsol ba'i phyir dang / gnas gnyis kyis brtas par byas pa'i phyir ro/ /sems nyon mongs pa can du skye bar 'gyur ba gang yin pa de ci ngo bo nyid las nyon mongs pa can du brjod par bya'am/ 'on te mtshungs par ldan par</text></item>
<item><p>58a5</p><section></section><text>las sam/ 'on te bag la nyal las she na/ smras pa/ mtshungs par ldan pa dang bag la nyal las yin gyi/ ngo bo nyid las ni ma yin no/ /gal te ngo bo nyid las nyon mongs pa can du gyur na ni de 'dod chags la sogs pa bzhin du gtan rnam par mi 'dag pa'i skyon du 'gyur</text></item>
<item><p>58a6</p><section></section><text>ro/ /de lta bas na ngo bo nyid kyis kun nas nyon mongs pa can ma yin pa'i phyir sems ni rang bzhin gyis 'od gsal ba nyid du skye'o/ /de la kun nas dkris pa sems kun nas nyon mongs pa de gnyis las gang yin par brjod par bya zhe na/ smras pa mtshungs par ldan pa yin par</text></item>
<item><p>58a7</p><section></section><text>brjod par bya'o/ /de la bag la nyal gang zhe na/ nyon mongs pa'i phyogs dang mthun pa'i gnas ngan len gang yin pa ste 'du byed rnams kyi nyes par kun tu gnas pa nyid dang / nyes par zhugs pa nyid do/ /'phags pa rnams kyis gang 'du byed kyi sdug bsngal nyid</text></item>
<item><p>58b1</p><section></section><text>kyis sdug bsngal bar mngon par rtogs nas/ 'du byed thams cad la sdug bsngal bar gzigs shing gnas pa de yang ji ltar gzigs she na/ 'di lta ste rtog pa dang bcas shing dpyod pa dang bcas pa'i sa'i dngos gzhir 'di lta ste/ yongs su gdung ba dang bcas pa dang /</text></item>
<item><p>58b2</p><section></section><text>'bras bu dang bcas pa zhes bya ba la sogs pa rgya cher bstan pa bzhin du rig par bya'o/ /yang sems kun nas nyon mongs pa rnam pa gsum gyis kun nas nyon mongs pa thams cad bsdus par blta bar bya ste/ las kyi kun nas nyon mongs pa dang / tshe'i kun nas nyon mongs pa</text></item>
<item><p>58b3</p><section></section><text>dang / nyon mongs pa'i kun nas nyon mongs pas so/ /de la kun nas nyon mongs pa dang po dang gnyis pa ni 'dod pa na spyod pa dag yin no/ /tha ma ni khams gsum na spyod pa yin no/ /de la sems kyi kun nas nyon mongs pa'i 'ching ba gang zhe na/ smras pa/ bag la nyal gang</text></item>
<item><p>58b4</p><section></section><text>yin pa'o/ /las kyi 'ching ba gang zhe na/ smras pa/ las la dga' ba yang las kyi 'ching ba yin no/ /gnas gsum po 'di lta ste/ nges par 'byung ba'i sems dang / nges par byung nas dga' ba thob pa dang / lam la dga' ba thob pa la gags byed pa'i las</text></item>
<item><p>58b5</p><section></section><text>kyang las kyi 'ching ba yin no/ /rnam par smin pa'i sgrib pa dang mthun pa'i las kyang las kyi 'ching ba yin no/ /log par smon pa'i las kyang las kyi 'ching ba yin te/ bzhi po de dag yod na drug tu 'gyur la/ drug yod na yang bzhir 'gyur ro/ /rnam par shes pa 'byung ba na sems las byung ba'i chos</text></item>
<item><p>58b6</p><section></section><text>kun tu 'gro ba du 'byung zhe na/ smras pa/ lnga ste yid la byed pa dang / reg pa dang / tshor ba dang / 'du shes dang / sems pa'o/ /kun tu 'gro ba ma yin pa du 'byung zhe na/ smras pa/ kun tu 'gro ba ma yin pa ni mang mod kyi gtso bo ni lnga ste/ 'di lta ste/ 'dun pa dang / mos pa dang / dran pa dang / ting nge</text></item>
<item><p>58b7</p><section></section><text>'dzin dang / shes rab bo/ /yid la byed pa gang zhe na/ sems kyi rtsol ba gang yin pa'o/ /reg pa gang zhe na/ gsum 'dus pa las don 'dzin pa gang yin pa'o/ /tshor ba gang zhe na/ gsum 'dus pa las don so sor myong ba gang yin pa'o/ /'du shes gang zhe na/ gsum 'dus pa nyid</text></item>
<item><p>59a1</p><section></section><text>las dmigs par 'dogs pa la brdar 'dzin pa gang yin pa ste/ de yang rjes su sad pa dang / tha snyad bag la nyal ba'o/ /de la rjes su sad pa ni 'di lta ste/ lha dang mi tha snyad la mkhas pa rnams kyi'o/ /tha snyad bag la nyal ba ni 'di lta ste/ byis pa</text></item>
<item><p>59a2</p><section></section><text>tha snyad la mi mkhas pa rnams dang / tha na ri dwags dang bya rnams kyi'o/ /sems pa gang zhe na/ gsum 'dus pa las dmigs pa de la tshor ba dang / phrad pa dang / 'bral ba'i phyir sems mngon par 'du byed pa gang yin pa'o/ /'dun pa gang zhe na/ yul de dang de la de'i rjes su 'gro ba</text></item>
<item><p>59a3</p><section></section><text>dang / de 'dod pa nyid gang yin pa'o/ /mos pa gang zhe na/ yul de dang de la de'i rjes su 'gro ba dang / de la nges par 'dzin 'dod pa gang yin pa'o/ /dran pa gang zhe na/ yul de dang de la de'i rjes su 'gro ba dang / mngon par brjod pa nyid gang yin pa'o/ /ting nge 'dzin gang</text></item>
<item><p>59a4</p><section></section><text>zhe na/ yul de dang de la de'i rjes su 'gro ba dang / nges par sems pa la brten nas sems rtse gcig pa gang yin pa'o/ /shes rab gang zhe na/ yul de dang de la de'i rjes su 'gro ba dang / chos rnams rab tu 'byed pa gang yin pa ste/ de yang rigs pas bskyed pa dang /</text></item>
<item><p>59a5</p><section></section><text>rigs pa ma yin pas bskyed pa dang / rigs pa yang ma yin rigs pa ma yin pa yang ma yin pas bskyed pa'o/ /de la yid la byed pa las gang dang ldan zhe na/ smras pa/ dmigs pa la sems gtod pa'i las can yin no/ /reg pa las gang dang ldan zhe na/ tshor ba</text></item>
<item><p>59a6</p><section></section><text>dang / 'du shes dang / sems pa rnams kyi rten byed pa'i las can yin no/ /tshor ba las gang dang ldan zhe na/ sred pa skyed pa dang / btang snyoms su 'jog pa'i las can yin no/ /'du shes las gang dang ldan zhe na/ dmigs pa la sems kyis mtshan mar 'dzin pa dang /</text></item>
<item><p>59a7</p><section></section><text>tha snyad 'dogs pa'i las can yin no/ /sems pa las gang dang ldan zhe na/ rnam par rtog pa dang / lus dang ngag gi las kun nas slong ba'i las can yin no/ /'dun pa las gang dang ldan zhe na/ brtson 'grus rtsom pa skyed pa'i las can yin no/ /mos pa las gang</text></item>
<item><p>59b1</p><section></section><text>dang ldan zhe na/ dmigs pa la yon tan nam/ skyon nam/ gnyi ga ma yin pa la mos pa'i las can yin no/ /dran pa las gang dang ldan zhe na/ yun ring po nas bsams pa dang / byams pa dang / smras pa dran pa rjes su dran par byed pa'i las can yin no/ /ting nge 'dzin las</text></item>
<item><p>59b2</p><section></section><text>gang dang ldan zhe na/ shes pa'i rten byed pa'i las can yin no/ /shes rab las gang dang ldan zhe na/ spros pa dang / rgyu ba dang / kun nas nyon mongs pa dang / rnam par byang ba dang / rjes su mthun par kun tu rtog pa'i las can yin no/ /kun tu 'gro ba ma yin pa gang dag</text></item>
<item><p>59b3</p><section></section><text>yin pa de dag dngos po so sor nges pa gang la skye bar 'gyur zhe na/ smras pa/ rnam pa bzhi po 'dod pa dang / nges pa dang / 'dris pa dang / nye bar brtags pa la go rims bzhin du ste/ de la ting nge 'dzin dang shes rab ni tha ma la'o/ /lhag ma rnams ni go rims bzhin du gong ma</text></item>
<item><p>59b4</p><section></section><text>gsum la'o/ /de la de las gzhan pa'i phung po gang dag ming gis bsdus pa/ sems dang mtshungs par ldan pa de dag nye bar gnas pa las byung ba yin par brjod par bya'am/ tshor ba pa'am/ nges pa yin par brjod par bya zhe na/ smras pa/ de dang rigs mthun pa'i</text></item>
<item><p>59b5</p><section></section><text>sems la de dang rigs mthun pa nyid yin par brjod par bya'o/ /gzugs can ma yin pa'i phung po bzhi po 'di dag ni 'dres par brjod par bya'i/ ma 'dres pa ni ma yin no/ /chos 'di dag ni so sor phye na bye brag dmigs par brjod par mi nus so zhes gang gsungs pa de ci'i phyir</text></item>
<item><p>59b6</p><section></section><text>mtshan nyid tha dad par grub pa rnams 'dres pas bye brag med ces gsungs she na/ smras pa/ 'dus nas dmigs pa la nye bar spyod pa dang / don rtogs pa yongs su rdzogs par 'gyur ba'i phyir te/ gzhan du na gang yang rung ba zhig med na don de yongs su rdzogs par mi 'gyur</text></item>
<item><p>59b7</p><section></section><text>ba kho na'i phyir ro/ /sems dang sems las byung ba'i chos de dag la ming gi rnam grangs du yod ce na/ smras pa/ rab tu mang ste 'di lta ste/ dmigs pa dang bcas pa dang / mtshungs pa dang ldan pa dang / rnam pa dang bcas pa dang / gnas dang bcas pa zhes bya ba dang / de</text></item>
<item><p>60a1</p><section></section><text>lta bu dang mthun pa rnams so/ /mig la sogs pa yang yul yod pa yin na / ci'i phyir de dag nyid dmigs pa dang bcas pa yin la/ mig la sogs pa ma yin zhe na/ smras pa/ de dag ni yul med kyang skye bar 'gyur gyi/ sems dang sems las</text></item>
<item><p>60a2</p><section></section><text>byung ba rnams ni de lta ma yin pa'i phyir ro/ /ci'i phyir mtshungs par ldan pa dag ces bya zhe na/ smras pa/ rdzas mtshungs pa dang / yul mtshungs pa dang / dus mtshungs pa dang / bya ba byed pa mtshungs pa nyid kyi phyir ro/ /ci'i phyir rnam pa dang bcas pa dag ces bya zhe na/ smras pa/</text></item>
<item><p>60a3</p><section></section><text>dmigs pa gcig la rnam pa du ma 'jug pa'i phyir ro/ /ci'i phyir gnas dang bcas pa dag ces bya zhe na/ smras pa/ gnas sna tshogs la 'jug pa'i rang bzhin yin pa'i phyir ro/ /'dus byas kyi chos ni 'ga' yang gnas pa med pa ma yin no zhe na/ don gyi skabs 'dir</text></item>
<item><p>60a4</p><section></section><text>bstan pa'i gnas kyi tshad ma ni mi byed do/ /ci'i phyir bde ba'i tshor ba'i cha mi mthun pa ni sdug bsngal gyi tshor ba zhes bya/ sdug bsngal gyi tshor ba'i cha mi mthun pa de ni bde ba'i tshor ba zhes bya/ bde ba dang sdug bsngal gyi tshor ba'i cha mi mthun pa ni sdug bsngal yang ma yin bde ba yang</text></item>
<item><p>60a5</p><section></section><text>ma yin pa'i tshor ba zhes bya zhe na/ smras pa/ rang gi rigs dang cha mi mthun pas cha mi mthun pa nyid yin pa'i phyir ro/ /ci'i phyir sdug bsngal yang ma yin bde ba yang ma yin pa'i tshor ba'i cha mthun pa ma rig pa zhes bya zhe na/ smras pa/ tshor ba dang / kun nas nyon mongs pa thams</text></item>
<item><p>60a6</p><section></section><text>cad kyi grogs yin pas cha mthun pa nyid yin pa'i phyir ro/ /ci'i phyir ma rig pa'i gnyen po rig pa zhes bya zhe na/ smras pa/ mi mthun pa'i phyogs dang / gnyen po'i phyogs kyis gnyen po nyid yin pa'i phyir ro/ /ci'i phyir rig pa'i nye ba'i cha mya ngan las 'das pa zhes bya zhe na/ smras pa/</text></item>
<item><p>60a7</p><section></section><text>rgyu dang 'bras bur 'brel pas nye ba'i cha nyid yin pa'i phyir ro/ /phung po gzugs can ma yin pa bzhi po de dag gi dge bar rnam par gzhag pa ni ji lta bu yin/ mi dge bar rnam par gzhag pa ni ji lta bu yin/ lung du ma bstan par rnam par gzhag pa ni ji lta bu yin zhe na/ de dag</text></item>
<item><p>60b1</p><section></section><text>thams cad bye brag med pa'i sdom ni/ gnas dang ngo bo nyid dang ni/ /mtshungs par ldan dang kun rdzob dang / /chung ngu la sogs gzhi dbye dang / /yon tan skyon dang mi mthun phyogs/ /de la dge ba'i gnas dag ni du zhe na/ mdor bsdu na drug ste/ 'di lta ste/ nges pa'i dus</text></item>
<item><p>60b2</p><section></section><text>dang ldog pa'i dus dang / las kyi dus dang / 'jig rten pa'i rnam par dag pa'i dus dang / 'jig rten las 'das pa'i rnam par dag pa'i dus dang / sems can la phan 'dogs pa'i dus so/ /ngo bo nyid gang zhe na/ 'di lta ste/ dad pa dang / ngo tsha shes pa dang / khrel</text></item>
<item><p>60b3</p><section></section><text>yod pa dang / ma chags pa dang / zhe sdang med pa dang / gti mug med pa dang / brtson 'grus dang / shin tu sbyangs pa dang / bag yod pa dang / btang snyoms dang / rnam par mi 'tshe ba ste/ de ltar de dag ni dge ba'i chos rnams kyi ngo bo nyid yin no/ /chos de dag ji ltar phan tshun</text></item>
<item><p>60b4</p><section></section><text>mtshungs par ldan par blta bar bya zhe na/ smras pa/ nges pa'i dus na ni tha dad pa dang mtshungs par ldan no/ /kun nas nyon mongs pa las ldog pa'i dus na ni bdag dang gzhan la brten nas ngo tsha shes pa dang / khrel yod pa dang ngo / /dge ba'i phyogs kyi las la 'jug pa'i dus na ni ma</text></item>
<item><p>60b5</p><section></section><text>chags pa dang / zhe sdang med pa dang / gti mug med pa dang / brtson 'grus dang ngo / /'jig rten pa'i 'dod chags dang bral ba'i dus na ni shin tu sbyangs pa dang ngo / /'jig rten las 'das pa 'dod chags dang bral ba'i dus na ni/ bag yod pa dang / btang snyoms dang ngo / /</text></item>
<item><p>60b6</p><section></section><text>sems can la phan 'dogs pa'i dus na ni rnam par mi 'tshe ba dang ste de ni snying rjes bsdus pa yin pa'i phyir ro/ /dge ba'i chos de dag las du zhig ni kun rdzob tu yod/ du zhig ni rdzas su yod ce na/ smras pa/ gsum ni kun rdzob tu yod pa yin te/ bag yod pa dang / btang snyoms</text></item>
<item><p>60b7</p><section></section><text>dang / rnam par mi 'tshe ba'o/ /bag yod pa dang btang snyoms ni ma chags pa dang / zhe sdang med pa dang / gti mug med pa dang / brtson 'grus kyi cha yin pa'i phyir te/ chos de dag ni kun nas nyon mongs pa med pa'i don gyis btang snyoms yin pa dang / kun nas nyon mongs</text></item>
<item><p>61a1</p><section></section><text>pa'i gnyen po'i don gyis bag yod pa yin par rnam par gzhag go/ /rnam par mi 'tshe ba ni zhe sdang med pa'i cha yin pa'i phyir ro/ /de la dge ba'i rtsa ba chung ngu gang yin zhe na/ smras pa/ mnyam par ma bzhag pa'i sa pa'am / mnyam par gzhag pa'i sa pa nyon</text></item>
<item><p>61a2</p><section></section><text>mongs pa'i rnam pa chen po'i gnyen po gang yin pa'o/ /'bring gang zhe na/ smras pa/ 'jig rten pa'i mnyam par gzhag pa'i rnam pa 'bring gi gnyen po gang yin pa'o/ /chen po gang zhe na/ smras pa/ 'jig rten las 'das pa'am/ nyon mongs pa'i</text></item>
<item><p>61a3</p><section></section><text>rnam pa chung ngu'i gnyen po gang yin pa'o/ /yang dge ba mngon par 'du byed pa las kyang chen po nyid yin par rig par bya'o/ /goms pa dang / ngo bo nyid dang / zhing dang / dngos po dang / rnam par dag pa las kyang chen po nyid yin par rig par bya'o/ /dge ba'i rtsa ba skye ba na</text></item>
<item><p>61a4</p><section></section><text>gzhi du dag las skye bar 'gyur zhe na/ smras pa/ mdor bsdu na brgyad las te/ 'di lta ste sbyin pa las byung ba'i bsod nams bya ba'i dngos po dang / tshul khrims las byung ba dang / bsgoms pa las byung ba dang / thos pa las byung ba dang / bsams pa las byung ba dang / de</text></item>
<item><p>61a5</p><section></section><text>las gzhan pa bsgoms pa las byung ba dang / so sor rtogs pa las byung ba dang / sems can la phan 'dogs pa'i dngos po las so/ /de la ji skad bstan pa'i gzhi de dag la ci rigs pa tshe 'di dang / tshe phyi ma la 'dod pa dang zhe sdang dang lta ba ngan pa dag las gang yang rung bas sngon</text></item>
<item><p>61a6</p><section></section><text>kun tu sun phyung ba'i sems kyi rgyud la gang gis kun tu sun phyung ba de'i gnyen pos de dang mtshungs par mi ldan pa yin par lta bar bya'o/ /de la dge ba'i rab tu dbye ba gang zhe na/ smras pa/ 'di lta ste/ sa'i dngos gzhir rnam pa gcig nas rnam pa bcu'i bar du bstan pa'o/ /yang</text></item>
<item><p>61a7</p><section></section><text>dge ba ni kun nas nyon mongs pa'i gnyen po las kyang yod do/ /kun nas nyon mongs pa nye bar zhi ba las kyang yod do/ /'dod pa'i 'bras bu yongs su 'dzin pa las kyang yod do/ /sems ni rgyud dag pa las kyang yod do/ /mchod rten byed pa las kyang yod do/ /sems can la phan</text></item>
<item><p>61b1</p><section></section><text>'dogs pa las kyang yod do/ /de ltar de lta bu dang mthun pa de dag ni dge ba'i rab tu dbye ba yin par rig par bya'o/ /de la dge ba la nyes dmigs ni med do/ /de'i phan yon gang zhe na/ smras pa/ dge ba'i phan yon ni mang ste/ 'di lta ste nyon mongs pa'i kun nas dkris</text></item>
<item><p>61b2</p><section></section><text>pa dang bag la nyal la sems rnam par sbyong bar byed pa dang / dmigs pa la phyin ci log med par byed pa dang / dge ba'i rtsa ba brtan par byed pa dang / rgyu mthun pa las byung ba'i 'du shes kyi rgyud la 'jug par byed pa dang / bdag la gnod par mi 'gyur ba dang / gzhan la</text></item>
<item><p>61b3</p><section></section><text>gnod par mi 'gyur ba dang / gnyi ga la gnod par mi 'gyur ba dang / tshe 'di'i kha na ma tho ba 'phel bar mi 'gyur ba dang / tshe phyi ma'i kha na ma tho ba 'phel bar mi 'gyur ba dang / tshe 'di dang phyi ma'i kha na ma tho ba 'phel bar mi 'gyur ba dang / de las byung ba'i bde ba dang yid bde ba so</text></item>
<item><p>61b4</p><section></section><text>sor myong bar byed pa dang / skye ba la sogs pa'i sdug bsngal zad par byed pa dang / mya ngan las 'das pa la mos pa 'phel bar byed pa dang / de la yang sbyor bar byed pa dang / longs spyod nyams par mi 'gyur ba dang / 'khor gyi nang du bag 'khums pa med de sro bzang ba dang /</text></item>
<item><p>61b5</p><section></section><text>'jigs pa med par 'gro bar 'gyur ba dang / phyogs dang phyogs mtshams rnams su snyan pa rgya chen po grags par 'gyur ba dang / dam pa rnams kyis bsngags par 'gyur ba dang / 'gyod pa med par 'chi ba'i dus byed par 'gyur ba dang / lus zhi gnas kyang bde 'gror skye bar 'gyur</text></item>
<item><p>61b6</p><section></section><text>ba dang / dge ba'i chos rnams las yongs su nyams par mi 'gyur ba dang / bdag gi don rjes su thob par 'gyur ba ste/ de ltar de lta bu dang mthun pa dag ni dge ba'i phan yon mang po dag yin par blta bar bya'o/ /de la dge ba'i gnyen po las ji ltar rnam par gzhag ce na/</text></item>
<item><p>61b7</p><section></section><text>smras pa/ rnam pa bco lnga ste/ 'di lta ste/ rnam par sun 'byin pa gnyen po dang / spong ba gnyen po dang / kun tu 'dzin pa gnyen po dang / thag bsrings pa gnyen po dang / 'dod cing khas blangs pa'i kun nas dkris pa'i gnyen po dang / 'dod cing khas blangs pa med pa'i</text></item>
<item><p>62a1</p><section></section><text>kun nas dkris pa'i gnyen po dang / bag la nyal gyi gnyen po dang / nyon mongs pa chung ngu'i gnyen po dang / nyon mongs pa 'bring gi gnyen po dang / nyon mongs pa chen po'i gnyen po dang / rnam par g.yeng ba'i gnyen po dang / gzhan 'debs</text></item>
<item><p>62a2</p><section></section><text>pa'i gnyen po dang / rtse 'jil ba'i gnyen po dang / rnam par gnon pa'i gnyen po dang / bral ba'i gnyen po las so/ /de la nyon mongs pa can gyi chos rnams ni gnas gnyis kyis rab tu phye ba yin te/ nyon mongs pa rnams dang / nye ba'i nyon mongs pa rnams kyis so/ /de la re</text></item>
<item><p>62a3</p><section></section><text>zhig nyon mongs pa rnams kyi dbang du byas nas bshad par bya ste/ de'i 'og tu ni nye ba'i nyon mongs pa rnams bshad par bya'o/ /nyon mongs pa rnams kyi gnas du yod ce na/ smras pa/ drug ste/ ma rig pa dang bcas shing yid du 'ong la kun nas nyon mongs pa can gyi yul dang / ma</text></item>
<item><p>62a4</p><section></section><text>rig pa dang bcas shing yid du mi 'ong ba la kun nas nyon mongs pa can gyi yul dang / tshul bzhin ma yin pa'i yid la byed pa dang bcas shing kun nas nyon mongs pa can gyi yul dang / ma rig pa dang bcas shing rang gi nye bar len pa'i phung po lnga po rnams dang / sems can dman pa dang /</text></item>
<item><p>62a5</p><section></section><text>mtshungs pa dang khyad par du 'phags pa rnams dang thob par bya ba ma thob pa la phyin ci log dang / yon tan la phyin ci log dang / ma rig pa dang tshul bzhin ma yin pa yid la byed pa dang bcas shing dam pa ma yin pa'i chos nyan pa dang / ma rig pa dang tshul bzhin ma yin pa yid la byed pa</text></item>
<item><p>62a6</p><section></section><text>dang bcas shing dam pa ma yin pa'i chos nyan pa dang le lo'o/ /de la dang po ni phrad par mngon par dga' ba nyid kyi phyir ro/ /gnyis pa ni 'bral bar mngon par dga' ba nyid kyi phyir ro/ /gsum pa ni yul la phyin ci log pa nyid kyi phyir ro/ /bzhi pa ni 'gran cing mngon pa'i nga rgyal</text></item>
<item><p>62a7</p><section></section><text>byed pa'i phyir ro/ /lnga pa ni log pa'i chos la mngon par zhen cing sgrub pa'i phyir ro/ /drug pa ni sgrub pa dang ldog par mi byed pa'i phyir gnas yin par rig par bya'o/ /nyon mongs pa'i ngo bo nyid gang zhe na/ de yang rnam pa drug ste/ 'dod chags dang / khong khro ba dang / ma rig pa dang /</text></item>
<item><p>62b1</p><section></section><text>nga rgyal dang / lta ba dang / the tshom mo/ /nyon mongs pa gang dang nyon mongs pa gang mtshungs par ldan par brjod par bya zhe na/ smras pa/ ma rig pa ni thams cad dang mtshungs par ldan pa yin no/ /the tshom ni gang dang yang ma yin no/ /'dod chags dang khong khro ba ni phan tshun ma yin</text></item>
<item><p>62b2</p><section></section><text>no/ /'dod chags dang khong khro ba nyid ni nga rgyal dang lta ba dang ste/ lan 'ga' gang gi tshe chags par gyur pa na rlom par byed pa'am rtog par byed pa'i phyir ro/ /chags par gyur pa ji lta ba bzhin du zhe sdang bar 'gyur ba yang de bzhin no/ /nga rgyal dang lta ba yang lan 'ga' phan</text></item>
<item><p>62b3</p><section></section><text>tshun mtshungs par ldan par 'gyur te/ gang gi tshe rlom par gyur pa na rtog par byed pa'i phyir ro/ /nyon mongs pa de dag las du zhig ni kun rdzob tu yod pa yin/ du zhig ni rdzas su yod pa yin zhe na/ smras pa/ lta ba ni kun rdzob tu yod pa yin te/ shes rab kyi cha yin pa'i phyir ro/ /</text></item>
<item><p>62b4</p><section></section><text>lhag ma rnams ni rdzas su yod pa dang sems dang sems las byung ba dag yin no/ /de dag ni chung ngu dang 'bring dang chen por rnam par gzhag pa ji lta bu yin zhe na/ smras pa/ gang dag thams cad kyi tha mar spong bar 'gyur ba de dag ni chung ngu dag yin no/ /gang dag bar du spong bar</text></item>
<item><p>62b5</p><section></section><text>'gyur ba de dag ni 'bring dag yin no/ /gang dag dang por spong bar 'gyur ba de dag ni chen po dag yin no/ /yang nyon mongs pa rnams kyi chen po nyid ni rnam pa drug gis rig par bya ste/ 'di lta ste/ 'dod pa na skyes pa'i nyon mongs pa ni rang bzhin gyis chen po yin par rig par bya ba</text></item>
<item><p>62b6</p><section></section><text>dang / de bzhin du sngon goms pa dang / de bzhin du gnas la gnas pa ste/ dbang po yongs su smin pa rnams kyi gang yin pa dang / de bzhin du bsgrub tu mi rung ba ste/ yongs su mya ngan las mi 'da' ba'i chos can rnams kyi gang yin pa dang / de bzhin du gnas ma yin pa</text></item>
<item><p>62b7</p><section></section><text>bla ma dang sbyin gnas la sogs pa dag la 'jug pa gang yin pa dang / las dang bcas pa ste/ las kun nas slong ba'i phyir nye bar gnas pa'i nyon mongs pa gang yin pa de ni chen po nyid yin par rig par bya'o/ /nyon mongs pa skye ba na gang las skye bar 'gyur ba'i nyon mongs pa</text></item>
<item><p>63a1</p><section></section><text>rnams kyi gzhi gang zhe na/ smras pa/ 'dod chags kyi gzhi ni bcu ste/ 'di lta ste/ nye bar len pa'i phung po rnams dang / lta ba rnams dang / ma thob pa'i yul dang / thob pa'i yul dang / spyad nas 'das pa'i yul dang / nyes par spyad pa dang / bu dang 'dris pa dang /</text></item>
<item><p>63a2</p><section></section><text>yo byad dang / yang 'byung ba dang / 'jig pa rnams so/ /gzhi gang las 'dod chags ci 'dra ba 'byung zhe na/ smras pa/ bcu po dag las bcu po rnams go rims bzhin te/ 'di lta ste/ dngos po'i 'dod chags dang / lta ba'i 'dod chags dang / chags pa'i 'dod chags dang / ser</text></item>
<item><p>63a3</p><section></section><text>sna'i 'dod chags dang / sgrib pa'i 'dod chags dang / nyes par spyod pa'i 'dod chags dang / bu tsha'i 'dod chags dang / phyogs dang 'khor gyi 'dod chags dang / yo byad kyi 'dod chags dang / yang 'byung ba dang / 'jig pa'i 'dod chags so/ /khong khro ba'i gzhi yang bcu ste/</text></item>
<item><p>63a4</p><section></section><text>bdag nyid dang sems can sdug pa rnams dang / sems can mi sdug pa rnams dang / 'das pa na gnod pa dang / phan pa byas pa dang / ma 'ongs pa na gnod pa dang / phan pa byed par 'gyur ba dang / da ltar byung ba na gnod pa dang / phan pa byed pa dang / yul yid du mi 'ong ba dang / phrag</text></item>
<item><p>63a5</p><section></section><text>dog dang / sngon goms pa dang / gzhan du blta ba ste/ de dag las khong khro ba rnam pa bcu rim bzhin du skye bar blta bar bya'o/ /de la gzhi drug las ni kun nas mnar sems kyi dngos po dgu po dag rnam par gzhag par rig par bya ste/ de dag thams cad ni sems can la khong khro</text></item>
<item><p>63a6</p><section></section><text>ba sha stag yin no/ /de las gzhan pa dag las ni yul la khong khro ba'o/ /mi bzod pa sngon du 'gro ba sems can la khong khro ba dang / goms pa sngon du 'gro ba dang / de bzhin du blta bas khong khro ba de dag ni mdor bsdu na khong khro ba rnam pa gsum du 'gyur te/ sems can la khong</text></item>
<item><p>63a7</p><section></section><text>khro ba dang / yul la khong khro ba dang / lta ba la khong khro ba'o/ /ma rig pa skye ba'i gzhi ni bdun te/ 'di lta ste/ dus kyi gzhi dang / 'jig rten gnas pa'i gzhi dang / 'pho ba'i gzhi dang / mchog gi gzhi dang / de kho na'i gzhi dang / kun nas nyon mongs pa'i gzhi dang rnam</text></item>
<item><p>63b1</p><section></section><text>par byang ba'i gzhi dang / mngon pa'i nga rgyal gyi gzhi'o/ /gzhi de dag las mi shes pa rnam pa bdun nam/ rnam pa bcu dgur blta bar bya'o/ /de la dang po ni sgo gsum nas the tshom skye ba'i phyir ro/ /gnyis pa ni so so nang gi skye mched drug dang / phyi rol dang / gnyi ga la bdag</text></item>
<item><p>63b2</p><section></section><text>dang / bdag gi dang / mdza' bshes la sogs pa'i phyogs su lta ba skye ba'i phyir ro/ /gsum pa ni las dang rnam par smin pa dang / de gnyi ga la byed pa po dang / tshor ba pa po dang / rgyu med pa dang / mi mthun pa rgyur lta ba skye ba'i phyir ro/ /bzhi pa ni dkon mchog gsum la</text></item>
<item><p>63b3</p><section></section><text>skur pa 'debs pa'i phyir ro/ /lnga pa ni bden pa la skur pa 'debs pa'i phyir ro/ /drug pa ni log par bsgrub pa'i phyir ro/ /bdun pa ni bdag gi don ma thob pa la mngon pa'i nga rgyal byed pa'i phyir ro/ /nga rgyal skye ba'i gzhi ni drug ste/ sems can dman pa rnams dang / sems can</text></item>
<item><p>63b4</p><section></section><text>mtshungs pa rnams dang / sems can khyad par du 'phags pa rnams dang / so so nang gi nye bar len pa'i phung po rnams dang / thob par bya ba ma thob pa la phyin ci log dang / yon tan la phyin ci log pa ste/ de dag las nga rgyal las kyang nga rgyal la sogs pa nga rgyal rnam pa bdun</text></item>
<item><p>63b5</p><section></section><text>skye'o/ /de la sems can khyad par du 'phags pa'i gzhi las ni nga rgyal rnam pa gnyis skye'o/ /gzhi lhag ma rnams las ni nga rgyal re re skye'o/ /lta ba rnams skye ba'i gzhi ni gnyis te/ sgro 'dogs pa'i gzhi dang / skur pa 'debs pa'i gzhi'o/ /de la sgro 'dogs pa'i gzhi ni</text></item>
<item><p>63b6</p><section></section><text>rnam pa bzhi ste/ bdag yod par sgro 'dogs pa dang / rtag pa dang / mi rtag pa nyid du sgro 'dogs pa dang / mngon par mtho ba'i thabs su sgro 'dogs pa dang / thar pa'i thabs su sgro 'dogs pa'o/ /skur pa 'debs pa yang rnam pa bzhi ste/ rgyu la skur pa 'debs pa dang /</text></item>
<item><p>63b7</p><section></section><text>'bras bu la skur pa 'debs pa dang / byed pa la skur pa 'debs pa dang / yod pa'i dngos po la skur pa 'debs pa'o/ /de la sbyin pa med do zhes bya ba nas legs par spyad pa dang / nyes par spyad pa med do zhes bya ba'i bar ni rgyu la skur pa 'debs pa'o/ /legs par spyad pa</text></item>
<item><p>64a1</p><section></section><text>dang nyes par spyod pa'i las rnams kyi 'bras bu rnam par smin pa med do zhes bya ba ni 'bras bu la skur pa 'debs pa'o/ /'jig rten 'di med do zhes bya ba nas/ sems can rdzus te skye ba med do zhes bya ba'i bar ni byed pa la skur pa 'debs pa yin par blta</text></item>
<item><p>64a2</p><section></section><text>bar bya ste/ 'di ltar byed pa zhes bya ba ni don gyi skabs 'dir skyes bu'i byed pa la bya ste/ de yang rnam pa bzhi ste/ 'di lta ste/ 'ong ba dang / 'gro ba dang / sa bon 'debs pa dang / mngal 'dzin pa dang / yang 'byung ba'i las skyes bu'i byed pa'o/ /'jig rten na dgra bcom pa</text></item>
<item><p>64a3</p><section></section><text>dag med do zhes skur pa 'debs pa de dag la sogs pa ni yod pa'i dngos po la skur pa 'debs pa zhes bya ste/ gzhi brgyad dam gnyis po de dag la lta ba lnga skye bar 'gyur te/ 'di lta ste/ 'jig tshogs la lta ba dang / mthar 'dzin par lta ba dang / lta ba mchog tu 'dzin pa dang /</text></item>
<item><p>64a4</p><section></section><text>tshul khrims dang brtul zhugs mchog tu 'dzin pa dang / log par lta ba'o/ /gzhan yang mthar 'dzin par lta ba dang / log par lta ba skye ba'i gzhi ni sngon gyi mthar rtog pa rnams dang / phyi ma'i mthar rtog pa rnams kyi gzhi drug cu rtsa gnyis yin te/ de dag ni mdo las</text></item>
<item><p>64a5</p><section></section><text>'byung ba bzhin du rig par bya ste/ gzhi de dag gi bye brag nyid kyi lta bar gyur pa drug cu rtsa gnyis su 'gyur ro/ /the tshom skye ba'i gzhi ni drug ste/ 'di lta ste/ dam pa ma yin pa'i chos nyan pa dang / ston pa log par bsgrub pa mthong ba dang / skur pa rnams dang / yid ches pa rnams</text></item>
<item><p>64a6</p><section></section><text>kyis lugs tha dad pa mthong ba dang / rang bzhin gyis dman zhing mong rtul ba nyid dang / rang bzhin gyis zab pa nyid kyi chos rnams dang / chos rgya chen po rab tu bstan pa nyid do/ /nyon mongs pa rnams kyi rab tu dbye ba gang zhe na/ de dag thams cad kyi rab tu dbye ba ni rnam pa bco</text></item>
<item><p>64a7</p><section></section><text>lnga ste/ 'di lta ste/ nyon mongs pa nang du bltas pa dang / phyir bltas pa dang / mthong bas spang bar bya ba dang / bsgom pas spang bar bya ba dang / 'dod cing khas blangs pa'i kun nas dkris pa dang ldan pa dang / 'dod cing khas blangs pa med pa'i kun nas dkris pa</text></item>
<item><p>64b1</p><section></section><text>dang ldan pa dang / bag la nyal dang ldan pa dang / chung ngu dang / 'bring dang / chen po dang / rnam par g.yeng pa'i gnas skabs dang / gzhan 'debs pa'i gnas skabs dang / rtse 'jil ba'i gnas skabs dang / rnam par gnon pa'i gnas skabs dang / bral ba'i gnas skabs</text></item>
<item><p>64b2</p><section></section><text>so/ /nyon mongs pa rnams la phan yon ni med do/ /nyes dmigs mang po rnams gang zhe na/ 'di lta ste/ rtog pa dang bcas shing dpyod pa dang bcas pa'i sa'i dngos gzhir 'di lta ste/ kun nas dkris pa la sems kyi rgyud kun nas nyon mongs par byed do zhes bya ba la sogs pa rgya</text></item>
<item><p>64b3</p><section></section><text>cher bstan pa'o/ /nyon mongs pa ni gang gi gnyen po yang ma yin par rig par bya'o/ /'o na sred pa la brten te sred pa spong bar byed do / /nga rgyal la brten te nga rgyal spong bar byed do zhes gang gsungs pa de ji lta bu zhe na/ de ni nyon mongs pa ma yin gyi/ sems mngon par 'du</text></item>
<item><p>64b4</p><section></section><text>byed pa ni dge ba yin te/ de ni 'dod pa dang khengs pa'i rnam pa dang chos mthun pa'i phyir sred pa dang nga rgyal zhes bya bar zad de/ sems kun nas nyon mongs pa'i gnyen po bco lnga sngar ji skad bstan pa dag gi mi mthun pa'i phyogs ni nyon mongs pa bco lnga po dag yin par blta bar</text></item>
<item><p>64b5</p><section></section><text>bya'o/ /nye ba'i nyon mongs pa rnams kyi gnas gang zhe na/ de ni rnam pa dgur blta bar bya ste/ 'di lta ste phan tshun lhan cig gnas pa dang / gcig la gcig gleng ba dang / rnyed pa dang / bkur sti dang / 'tsho ba nyams pa dang / bla ma rnams la mi 'dud pa dang / mi bzod pa</text></item>
<item><p>64b6</p><section></section><text>dang / lhag pa'i tshul khrims nyams pa dang / lhag pa'i sems nyams pa dang / lhag pa'i shes rab nyams pa'o/ /ngo bo nyid gang zhe na/ 'di lta ste/ khong khro ba dang / khon du 'dzin pa dang / 'chab pa dang / 'tshig pa dang / phrag dog dang / ser sna dang / sgyu dang / g.yo dang /</text></item>
<item><p>64b7</p><section></section><text>rgyags pa dang / rnam par 'tshe ba dang / ngo tsha med pa dang / khrel med pa dang / rmugs pa dang / rgod pa dang / ma dad pa dang / le lo dang / bag med pa dang / brjed ngas pa dang / rnam par g.yeng ba dang / shes bzhin ma yin pa dang / 'gyod pa dang / gnyid dang / rtog pa dang / dpyod pa dang /</text></item>
<item><p>65a1</p><section></section><text>de ltar de lta bu dang mthun pa 'di lta ste/ sa'i dngos gzhir rgya cher bstan pa dag ni nye ba'i nyon mongs pa rnams kyi ngo bo nyid yin par blta bar bya'o/ /de la dang po dang gnyis pa ni gnas dang po las skye bar rig par bya'o/ /gsum pa dang bzhi pa ni gnas gnyis</text></item>
<item><p>65a2</p><section></section><text>pa las so/ /lnga pa dang drug pa ni gnas gsum pa las so/ /bdun pa dang brgyad pa ni gnas bzhi pa las so/ /dgu pa ni gnas lnga pa las so/ /bcu pa ni gnas drug pa las so/ /bcu gcig pa dang bcu gnyis pa ni gnas bdun pa las so/ /gzhan bcu gnyis po ni gnas tha ma</text></item>
<item><p>65a3</p><section></section><text>gnyis las skye bar 'gyur ro/ /de la lhag pa'i sems dang / lhag pa'i shes rab ni sgo gsum gyis nyams par 'gyur te/ zhi gnas kyi mtshan ma nyams pa'i sgo dang / rab tu 'dzin pa'i mtshan ma nyams pa'i sgo dang / btang snyoms kyi mtshan ma nyams pa'i sgo nas so/ /de la dang pos ni rmugs pa dang gnyid bskyed do/ /</text></item>
<item><p>65a4</p><section></section><text>gnyis pas ni rgod pa dang 'gyod pa'o/ /gnas gsum pas ni ma dad pa la sogs pa rtog pa dang dpyod pa'i mthar thug pa rnams bskyed do/ /de dag ji ltar phan tshun mtshungs par ldan par 'gyur zhe na/ ngo tsha med pa dang / khrel med pa ni mi dge ba thams cad dang mtshungs par ldan pa</text></item>
<item><p>65a5</p><section></section><text>yin no/ /ma dad pa dang / le lo dang / bag med pa dang / brjed ngas pa dang / rnam par g.yeng ba dang / 'chal pa'i shes rab ni nyon mongs pa can gyi sems thams cad dang mtshungs par ldan no/ /gnyid dang 'gyod pa ni dge ba dang mi dge ba dang / lung du ma bstan pa thams cad dang yang</text></item>
<item><p>65a6</p><section></section><text>mtshungs par ldan no/ /lhag ma rnams ni phan tshun mtshungs par ldan pa ma yin par blta bar bya'o/ /nye ba'i nyon mongs pa de dag las du zhig ni brtags pa'i yod pa yin/ du zhig ni rdzas su yod pa yin zhe na/ khro ba dang / 'khon du 'dzin pa dang / 'tshig pa dang / phrag dog dang /</text></item>
<item><p>65a7</p><section></section><text>rnam par 'tshe ba ni khong khro ba'i char gtogs pa'i phyir brtags pa'i yod pa yin no/ /ser sna dang / rgyags pa dang / rgod pa ni 'dod chags kyi char gtogs pa'i phyir de dag kyang brtags pa'i yod pa yin no/ /'chab pa dang / sgyu dang / g.yo dang / rmugs pa dang / gnyid dang</text></item>
<item><p>65b1</p><section></section><text>'gyod pa ni gti mug gi char gtogs pa'i phyir de dag kyang brtags pa'i yod pa yin no/ /ngo tsha med pa dang / khrel med pa dang / ma dad pa dang / le lo ni rdzas su yod pa yin no/ /bag med pa ni snga ma bzhin du brtags pa'i yod pa yin no/ /brjed ngas pa dang / rnam par g.yeng ba dang /</text></item>
<item><p>65b2</p><section></section><text>'chal pa'i shes rab ni gti mug gi char gtogs pa kho na'i phyir/ thams cad brtags pa'i yod pa yin no/ /rtog pa dang / dpyod pa ni ngag kun nas slong ba'i sems mngon par 'du byed pa'i char gtogs pa dang / shes rab kyi char gtogs pa'i phyir brtags pa'i yod pa yin no/ /nye ba'i</text></item>
<item><p>65b3</p><section></section><text>nyon mongs pa de dag ni chung ngu dang 'bring dang / chen po nyid ji ltar blta bar bya zhe na/ 'di lta ste/ de dag ni nyon mongs pa rnams ji lta ba bzhin no/ /de dag gi gzhi yang nyon mongs pa rnams kyi gang yin pa de dag nyid yin no/ /rab tu dbye ba dang / nyes dmigs dang / mi mthun pa'i phyogs kyang</text></item>
<item><p>65b4</p><section></section><text>'di lta ste/ nyon mongs pa rnams kyi bzhin du blta bar bya ste/ de yang ci rigs par sbyar ro/ /lung du ma bstan pa'i chos rnams kyi gnas gang zhe na/ de dag ni bzhi ste/ 'di lta ste/ las kyis 'phangs te/ mngon par grub pa dang mngon par grub pa'i rgyu dang / gnas pa dang / 'tsho ba dang /</text></item>
<item><p>65b5</p><section></section><text>ting nge 'dzin gyi bye brag go/ /ngo bo nyid gang zhe na/ smras pa/ rnam par smin pa las skyes pa'i phung po rnams dang / tha mal du 'dug pa dang / mngon par 'du byed pas yongs su bsdu ba'i spyod lam dang / de bzhin du bzo'i gnas dang rtsed mo mngon par 'du byed pas yongs su bsdus pa'i sprul</text></item>
<item><p>65b6</p><section></section><text>pa'o/ /de dag ji ltar phan tshun mtshungs par ldan par blta bar bya zhe na/ smras pa/ spyod lam byed pa dang / bzo'i gnas byed pa ni lan 'ga' mtshungs par ldan pa yang yod de/ mdo las las kyi mtha' gang dag 'gro ba'i tshe na bla la/ sdod pa na yang ma yin/ 'dug pa na yang ma</text></item>
<item><p>65b7</p><section></section><text>yin/ nyal ba na yang ma yin pa de lta bu dag kyang yod do/ /las kyi mtha' gang dag 'gro ba'i tshe na yang bla la/ sdod pa na yang bla/ 'dug pa na yang bla/ nyal ba na yang bla ba ste/ de lta bu dag kyang yod do zhes bya ba'i bar du rgya cher ji skad gsungs pa lta bu'o/ /de las gzhan pa dag ni</text></item>
<item><p>66a1</p><section></section><text>phan tshun mtshungs par ldan pa ma yin no/ /de dag las du ni rdzas su yod pa yin/ du ni brtags pa'i yod pa yin zhe na/ smras pa/ de dag ni rnam par smin pas bsdus pa'i phung po rnams dang / sems mngon par 'du byed pa'i khyad par la gdags pa yin pa'i phyir</text></item>
<item><p>66a2</p><section></section><text>brtags pa'i yod pa yin par brjod par bya'o/ /de dag gi chung ngu dang / 'bring dang / chen po gang zhe na/ smras pa/ rnam par smin pa las byung ba dang / spyod lam byed pa ni gsal ba'i phyir chung ngu yin no/ /bzo'i gnas byed pa ni ches gsal ba'i phyir 'bring yin no/ /sprul pa ni rang</text></item>
<item><p>66a3</p><section></section><text>bzhin gyi sa ches shin tu gsal ba'i phyir chen po yin par blta bar bya'o/ /yang rang bzhin gyi bye brag gis rnam grangs gzhan ni gzugs med pa na spyod pa'i rnam par smin pa ni chung ngu yin no/ /gzugs na spyod pa ni 'bring yin no/ /'dod pa na spyod pa ni chen po yin no/ /spyod lam 'dug</text></item>
<item><p>66a4</p><section></section><text>pa dang nyal ba ni chung ngu yin no/ /'greng ba ni 'bring yin no/ /'chag pa ni chen po yin no/ /las dang po pa'i bzo'i gnas byed pa ni chung ngu yin no/ /bslab pa'i ni 'bring yin no/ /slob dpon gyi ni chen po yin no/ /ting nge 'dzin mthu chung ngu dang ldan pa thob pa'i sprul pa ni chung ngu yin no/ /</text></item>
<item><p>66a5</p><section></section><text>ting nge 'dzin mthu 'bring dang ldan pa thob pa ni 'bring yin no/ /ting nge 'dzin mthu chen po dang ldan pa thob pa ni chen po yin te/ de ltar de lta bu dang mthun pa ni chung ngu dang 'bring dang chen po yin par rig par bya'o/ /de dag skye ba'i gzhi gang zhe na/ smras pa/ de ni rnam pa bcu gnyis su</text></item>
<item><p>66a6</p><section></section><text>blta bar bya ste/ 'di lta ste/ thos pa las byung ba'i sar bshad pa bzhin no/ /de la rab tu dbye ba gang zhe na/ smras pa/ rnam par smin pa las byung ba ni 'gro ba lnga'i bye brag gis rnam pa lngar rig par bya'o/ /spyod lam byed pa ni spyod lam bzhi'i bye brag gis rnam pa bzhi'o/ /bzo'i</text></item>
<item><p>66a7</p><section></section><text>gnas byed pa ni gzhi rnam pa bcu gnyis kyi bye brag gis rnam pa bcu gnyis kho na'o/ /sprul pa byed pa ni so so'i skye bo dang / nyan thos dang / rang sangs rgyas dang / byang chub sems dpa' dang / de bzhin gshegs pa'i bye brag dang / rtsed mo'i don dang / gzhan gyi don dang / lus</text></item>
<item><p>66b1</p><section></section><text>dang ngag gi sprul pa'i bye brag gis rnam pa brgyad du rig par bya'o/ /de la rab tu dbye ba nyid kyis gzhi bsdus pa'i phyir de las gzhan pa dag gi gzhi ni logs shig tu ma smos so/ /de la rnam par smin pa las byung ba ni gcig tu lung ma bstan pa yin no/ /gnyis ni rnam pa gsum du</text></item>
<item><p>66b2</p><section></section><text>yang dmigs so/ /gcig ni rnam pa gnyis su dmigs so/ /rol mo la brten te/ sems nyon mongs pa can gyi sems dang ldan pas spyod lam byed pa gang yin pa de ni nyon mongs pa can yin no/ /nye bar zhi ba la brten pa gang yin pa de ni dge ba yin no/ /lhag par chags par gyur pas</text></item>
<item><p>66b3</p><section></section><text>bzo byed pa gang yin pa de ni nyon mongs pa can yin no/ /dge ba mngon par 'du byed pa gang yin pa de ni dge ba yin no/ /sprul pa byed pa ni gzhan 'dun par bya ba'i rgyu'am/ sems can rnams kyi don du byed pa gang yin pa de ni dge ba yin no/ /nyon mongs pa can ni med do/ /de la phung po lnga po gang dag</text></item>
<item><p>66b4</p><section></section><text>yin pa de dag gis bden pa du dag bsdus la bden pa du dag gis kyang phung po du dag bsdus she na/ smras pa/ bden pa gsum gyis ni phung po lnga bsdus la/ phung po lnga po dag gis kyang bden pa gsum bsdus so/ /'gog pa'i bden pa dang phung po rnams ni gcig gis gcig ma bsdus te/ 'gog</text></item>
<item><p>66b5</p><section></section><text>pa ni de dag nye bar zhi bas rab tu phye ba yin pa'i phyir ro/ /nyan thos kyi sar bden pa bzhi ni rnam pa bcu drug gis blta bar bya'o zhes gang bshad pa de la ci'i phyir sdug bsngal gyi bden pa la rnam pa bzhis blta bar bya zhe na/ smras pa/ phyin ci log rnam pa bzhi'i gnyen por te/ de la</text></item>
<item><p>66b6</p><section></section><text>rnam pa gcig ni phyin ci log gcig gi gnyen po'o/ /rnam pa gcig ni phyin ci log gnyis kyi gnyen po'o/ /rnam pa tha ma gnyis ni phyin ci log tha ma gcig gi gnyen po yin no/ /ci'i phyir kun 'byung ba'i bden pa la rnam pa bzhis blta bar bya zhe na/ smras pa/ sred pa rnam pa bzhi'i</text></item>
<item><p>66b7</p><section></section><text>phyir te de yang rtag pa dang / bde ba dang / gtsang ba dang / bdag tu sred pa'i bye brag las blta bar bya'o/ /de la sred pa dang po la brten nas ni yang srid pa 'byung bar byed par mngon no/ /gnyis pa dang gsum pa la brten nas ni dga' ba'i 'dod chags dang ldan pa dang / de dang der</text></item>
<item><p>67a1</p><section></section><text>mngon par dga' ba mngon no/ /tha ma la brten nas ni lus la chags pa dang ldan pa'i sred pa 'ba' zhig blta bar bya'o/ /de la sred pa gang zhe na/ lus ngag la chags shing sbyor bar byed pa gang yin pa'o/ /yang srid pa 'byung bar byed pa gang zhe na/ phyi ma'i</text></item>
<item><p>67a2</p><section></section><text>lus kyi khyad par 'dod pa gang yin pa'o/ /dga' ba'i 'dod chags dang ldan pa gang zhe na/ gzugs dang / sgra dang / dri dang / ro dang reg bya dang / chos 'dod pa la mngon du phyogs par gyur pa'am/ thob pa dag la dga' ba'i 'dod chags dang ldan pa gang yin pa'o/ /de dang der mngon</text></item>
<item><p>67a3</p><section></section><text>par dga' ba gang zhe na/ de las gzhan pa'i gzugs la sogs pa 'dod pa dag la 'dod pa gang yin pa'o/ /ci'i phyir 'gog pa'i bden pa la rnam pa bzhis blta bar bya zhe na/ smras pa/ sred pa 'gog pa rnam pa bzhis rab tu phye ba'i phyir ro/ /ci'i phyir lam gyi bden pa la rnam</text></item>
<item><p>67a4</p><section></section><text>pa bzhis blta bar bya zhe na/ smras pa/ sred pa 'gog pa skyed par byed pa rnam pa bzhi'i phyir ro/ /nyan thos kyi sar 'jig pa'i rnam pa la sogs pa rnam pa bcus/ de ni sdug bsngal bden pa la/ /rnam pa bcus ni rtog byed na/ /de ni rnam pa bzhi la 'jug /'gyur ba dang ni 'jig pa</text></item>
<item><p>67a5</p><section></section><text>dang / /bral ba dang ni nye ba dang / /chos nyid kyi ni rnam pa dang / /kun tu sbyor dang 'ching ba dang / /mi sdug pa dang grub bde med/ /dmigs med rang dbang med pa yi/ /rnam pa de dag rig pas rtog /ces gang bshad pa de la/ dmigs su med pa gang zhe na/ dbang po tsam dang / yul tsam</text></item>
<item><p>67a6</p><section></section><text>dang / de las skyes pa'i myong ba tsam dang / sems tsam dang / bdag dang bdag ces bya ba'i ming tsam dang / lta ba tsam dang / mngon par brjod pa tsam dang / rnam pa bdun po de dag las logs shig na don gzhan du gyur pa'i bdag gi mtshan nyid dmigs su med pa gang yin pa'o/ /rang dbang</text></item>
<item><p>67a7</p><section></section><text>med pa nyid gang zhe na/ rten cing 'brel par 'byung ba ni mi rtag pa dang sdug bsngal ba'i mtshan nyid kyis 'du byed rnams la bdag gi mtshan nyid med pa nyid gang yin pa'o/ /rnam pa bcu po de dag las gang gis 'gyur ba'i sdug bsngal nyid bsdus she na/ smras pa/ kun tu sbyor ba'i rnam pas</text></item>
<item><p>67b1</p><section></section><text>bsdus te/ 'gyur ba'i dbang las byung ba'i yid mi bde ba ni 'gyur ba'i sdug bsngal nyid du blta bar bya'i/ 'gyur ba tsam nyid ni ma yin te/ yid mi bde ba dang bral ba rnams la yang de dmigs pa dang / gnod par mi byed pa'i phyir ro/ /rnam pa gang gis sdug bsngal gyi sdug bsngal nyid</text></item>
<item><p>67b2</p><section></section><text>bsdus she na/ smras pa/ mi sdug pa'i rnam pas so/ /rnam pa gang gis 'du byed kyi sdug bsngal nyid bsdus she na/ smras pa/ grub pa dang bde ba med pa'i rnam pas so/ /skye ba'i sdug bsngal dang / mdor na nye bar len pa'i phung po lnga sdug bsngal ba zhes bya ba'i bar du gang gsungs</text></item>
<item><p>67b3</p><section></section><text>pa'i rnam pa de dag las du zhig sdug bsngal gyi sdug bsngal nyid kyis bsdus she na/ smras pa/ dang po lnga'o/ /du zhig 'gyur ba'i sdug bsngal nyid kyis bsdus she na/ smras pa/ bar ma gnyis so/ /du zhig 'du byed kyi sdug bsngal nyid kyis bsdus she na/ smras pa/ tha ma gcig go/ /</text></item>
<item><p>67b4</p><section></section><text>rnam grangs gzhan yang dang po bdun gyis sdug bsngal gyi sdug bsngal nyid bsdus so/ /de dag gi gnyen po dge ba rnams dang / nyon mongs pa rnams kyis ni 'gyur ba'i sdug bsngal nyid bsdus so/ /thams ni 'du byed kyi sdug bsngal nyid bsdus te/ 'di ltar bcom ldan 'das kyis</text></item>
<item><p>67b5</p><section></section><text>dral zhing gyur pa'i sems zhes gsungs pa dang / de bzhin du bcom ldan 'das kyis sgrib pas kun nas dkris pa de ni de las skyes pa'i sems las byung ba'i sdug bsngal dang / yid mi bde ba so sor myong ba'i phyir ro zhes gsungs pas na/ de'i phyir nyon mongs pa ni 'gyur</text></item>
<item><p>67b6</p><section></section><text>ba'i sdug bsngal nyid kyis sdug bsngal ba yin par rab tu grub po/ /sdug bsngal ba rnam pa bzhi po mngon par 'grub pa'i sdug bsngal dang / nang la brten pa'i sdug bsngal dang phyi rol la brten pa'i sdug bsngal ba dang / gnas ngan len gyi sdug bsngal zhes gang gsungs pa de la sdug</text></item>
<item><p>67b7</p><section></section><text>bsngal gang zhig rnam pa gang gis bsdus la/ sdug bsngal gang gis kyang rnam pa gang bsdus she na/ smras pa/ rnam pa dang po dang sdug bsngal dang po ni gcig gis gcig bsdus so/ /rnam pa gsum dang sdug bsngal 'og ma gnyis pa yang gcig gis gcig bsdus so/ /rnam pa</text></item>
<item><p>68a1</p><section></section><text>gzhan gsum dang sdug bsngal 'og ma gsum pa yang gcig gis gcig bsdus so/ /rnam pa tha ma dang sdug bsngal tha ma yang gcig gis gcig bsdus so/ /de la sngar ni sred pa'i ngo bo nyid kyi rab tu dbye bas kun 'byung ba'i bden</text></item>
<item><p>68a2</p><section></section><text>pa rnam par gzhag pa las rnam pa bzhir bstan to/ /da ni 'bras bu'i rab tu dbye ba las blta bar bya ste/ sdug bsngal rnam pa bzhi skyed par byed pa'i phyir ro/ /rnam pa bcu drug po gang dag yin pa de dag las du zhig stong pa'i rnam pa yin zhe na/ smras pa/</text></item>
<item><p>68a3</p><section></section><text>gnyis te sdug bsngal gyi bden pa las tha ma gnyis so / /du zhig smon pa med pa'i rnam pa yin zhe na/ smras pa/ drug ste sdug bsngal gyi bden pa las dang po gnyis dang / kun 'byung ba'i bden pa las thams cad do/ /du zhig mtshan ma med pa'i rnam pa yin zhe</text></item>
<item><p>68a4</p><section></section><text>na/ smras pa/ 'gog pa'i bden pa las thams cad do/ /du zhig ni rnam par dag pa'i rgyu nye bar mtshon pa'i rnam pa yin zhe na/ smras pa/ lam gyi bden pa las thams cad do/ /gang gi tshe mi rtag pa'i 'du shes can bdag med pa'i 'du shes la gnas pa'i tshe/ ci'i phyir</text></item>
<item><p>68a5</p><section></section><text>stong pa nyid dang por gsungs she na/ smras pa/ bdag med par lta ba skyes na mi rtag pa nyid du lta ba la smon pa med pa nyid rnam par gzhag pa'i phyir te/ lta ba gnyis ni snga phyir gcig gis gcig rnam par dag par byed pa yin pa'i phyir ro / /'phags pa'i bden pa bzhi po dag gi</text></item>
<item><p>68a6</p><section></section><text>bshad pa'i go rims gzhan yang gang gis sdug bsngal bar gyur ba de ni dang po yin no/ /ji ltar sdug bsngal bar gyur pa de ni gnyis pa yin no/ /nag po'i phyogs gtugs nas yang gang gis bde bar gyur pa de ni gsum pa yin no/ /ji ltar bde bar gyur pa de ni bzhi pa yin te/</text></item>
<item><p>68a7</p><section></section><text>nad dang / de'i rgyu dang / nad med pa dang / sman lta bu yin no/ /rnam grangs gzhan yang 'jig rten pa'i sdug bsngal 'byung ba'i go rims bzhin du bden pa rnams kyi go rims rnam par gzhag par bya ste/ 'di ltar 'jig rten pa dag ni dang por sdug bsngal gang yang rung</text></item>
<item><p>68b1</p><section></section><text>ba zhig gis thebs pa na de la rtog par byed do/ /de'i 'og tu gang las byung ba la'o/ /de'i 'og tu de las thar pa la'o/ /de'i 'og tu de las thar pa'i thabs la rtog par byed pa'i phyir ro// //bam po brgyad pa/ bden pa'i don gang zhe na/ smras pa/ bstan pa dang mi</text></item>
<item><p>68b2</p><section></section><text>mthun pa med pa'i mtshan nyid kyi don dang / de mthong na rnam par dag pa'i rgyur gyur pa'i don ni bden pa'i don to/ /sdug bsngal gyi bden pa'i don gang zhe na/ smras pa/ nyon mongs pa las byung ba'i 'du byed kyi don to/ /kun 'byung ba'i bden pa'i don gang zhe na/ smras pa/ sdug</text></item>
<item><p>68b3</p><section></section><text>bsngal gyi bden pa bskyed pa'i don to/ /'gog pa'i bden pa'i don gang zhe na/ smras pa/ de gnyi ga nye bar zhi ba'i don to/ /lam gyi bden pa'i don gang zhe na/ smras pa/ don gsum po dag sgrub pa'i don to/ /ci 'phags pa'i bden pa bzhi po de dag kun rdzob kyi bden pas</text></item>
<item><p>68b4</p><section></section><text>bsdus pa yin nam/ 'on te don dam pa'i bden pas bsdus she na/ smras pa/ don dam pa'i bden pas bsdus so/ /de ci'i phyir zhe na/ 'di ltar kun rdzob kyi bden pa ni bde ba dang / sdug bsngal ba dang / bde ba yang ma yin sdug bsngal ba yang ma yin pa'i gnas dang mthun</text></item>
<item><p>68b5</p><section></section><text>pa dag la rang gi mtshan nyid yongs su 'grub pa las rnam par gzhag la/ don dam pa'i bden pa ni sdug bsngal du ro gcig pa'i mtshan nyid kyi phyir/ spyi'i mtshan nyid kyis rnam par gzhag par blta bar bya ba'i phyir/ ci'i phyir sdug bsngal gyi bden pa ni yongs su shes par bya/</text></item>
<item><p>68b6</p><section></section><text>kun 'byung ba'i bden pa ni spang bar bya/ 'gog pa'i bden pa ni mngon sum du bya/ lam gyi bden pa ni bsgom par bya zhe na/ smras pa/ sdug bsngal gyi bden pa ni phyin ci log bzhi'i gnas yin pas/ phyin ci log bsal ba'i phyir yongs su shes par bya'o/ /kun 'byung</text></item>
<item><p>68b7</p><section></section><text>ba'i bden pa ni sdug bsngal gyi bden pas bsdus pa yin pa'i phyir/ sdug bsngal gyi bden pa yongs su shes su zin kyang / da dung kun 'byung ba'i bden pa dang rjes su 'brel ba'i phyir kun 'byung ba'i bden pa ni spang bar bya ba yin no/ /mngon sum du bya ba ni mngon sum du bya ba'i</text></item>
<item><p>69a1</p><section></section><text>don yin pas/ de mngon du byas nas 'gog pa la mi skrag cing dga' ba yongs su 'dzin pa'i phyir 'gog pa'i bden pa ni mngon du bya ba yin no/ /ji skad smos pa'i don gsum po dag bsgrub pa'i phyir lam goms par bya dgos pas na/ lam gyi bden pa ni</text></item>
<item><p>69a2</p><section></section><text>bsgom par bya ba yin no/ /bden pa mngon par rtogs pa ni rnam pa du mtshan nyid ni ci 'dra zhe na/ smras pa/ mngon par rtogs pa'i don ni nges pa'i don te/ de yang bden pa rnams la nges pa'i shes rab lhan cig 'byung ba rgyud dang bcas pa ste/ de ni re zhig mtshan nyid yin no/ /de yang</text></item>
<item><p>69a3</p><section></section><text>rnam pa drug tu blta bar bya ste/ 'di lta ste rtog pa dang bcas shing dpyod pa dang bcas pa'i sar bshad pa'o/ /de la dang po gang zhe na/ smras pa/ bden pa rnams la nges par sems pa gang yin pa'o/ /gnyis pa gang zhe na/ smras pa/ dkon mchog gi don la nges pa'i phyir dkon</text></item>
<item><p>69a4</p><section></section><text>mchog gsum po dag la shes nas dad pa gsum dang / thos pa las byung ba'i shes rab nges pa gang yin pa'o/ /gsum pa gang zhe na/ smras pa/ 'phags pa dgyes pa'i tshul khrims rnams te/ ngan song ba'i las mi byed cing nges par sdom pa thob pa'i phyir ro/ /bzhi pa gang zhe</text></item>
<item><p>69a5</p><section></section><text>na/ smras pa/ sngon sbyor ba'i lam la tshogs shin tu bsags pa'i tshe/ sems yongs su sbyang ba legs par byas pa na/ 'jig rten pa'i nges par 'byed pa'i cha dang mthun pa'i dge ba'i rtsa ba mthar thug pa'i rjes la so so'i bdag nyid la sems can gyi brda bsal ba'i chos la dmigs</text></item>
<item><p>69a6</p><section></section><text>shing mthong bas spang bar bya ba'i nyon mongs pa'i phyogs dang mthun pa'i gnas ngan len chung ngu dang bral ba'i sems dang por skye ba dang / de'i rjes la so so'i bdag nyid la chos kyi brda bsal ba'i chos la dmigs shing / mthong bas spang bar bya ba'i nyon mongs pa'i phyogs dang mthun pa'i gnas</text></item>
<item><p>69a7</p><section></section><text>ngan len 'bring dang bral ba'i sems gnyis pa skye ba dang / de'i rjes la sems can thams cad dang / chos thams cad kyi brda bsal ba'i chos la dmigs shing / mthong bas spong bar bya ba'i nyon mongs pa'i phyogs dang mthun pa'i gnas ngan len thams cad dang bral ba'i sems gsum pa</text></item>
<item><p>69b1</p><section></section><text>skye ba gang yin pa ste/ de ltar na de ni mthong ba'i lam yin no/ /de yang zung du 'brel bas 'jug pa'i lam yin te/ de ltar gyur ba de yang gsum ni lhag mthong dang mthun pa'i sems yin la/ gsum ni zhi gnas dang mthun pa'i sems yin yang zung du 'brel bas 'jug pa'i phyir</text></item>
<item><p>69b2</p><section></section><text>gsum kho nar rnam par gzhag ste/ skad cig gcig la zhi gnas dang lhag mthong gnyi ga dmigs pa'i phyir ro/ /sems de dag ni rnam par ma bzhag pa'i bden pa la dmigs pa yin par blta bar bya ste/ dang po gnyis ni chos shes pa dang mtshungs par ldan pa yin la tha ma gsum pa</text></item>
<item><p>69b3</p><section></section><text>gcig pu ni rjes su shes pa dang mtshungs par ldan pa yin par blta bar bya'o/ /sems de dag gi mthus de'i 'og ma gnyis mngon par rtogs pa'i gnyis pa la/ sdug bsngal la sogs pa rnam par gzhag pa'i bden pa rnams la sdug bsngal la sogs pa shes pa rnam par dag pa</text></item>
<item><p>69b4</p><section></section><text>bar chad med pa skye ba'i phyir de dag kyang sdug bsngal dang / kun 'byung ba dang / 'gog pa dang / lam shes pa nyid yin par rab tu grub pa yin par rig par bya'o/ /de ltar zhi gnas dang / lhag mthong gi phyogs dang mthun pa'i sems gsum po de dag gis mthong bas spang</text></item>
<item><p>69b5</p><section></section><text>bar bya ba'i nyon mongs pa nye bar zhi ba mngon du byed pa dang / nyon mongs pa dang / phung po thams cad zhi bar byed pa 'jig rten las 'das pa'i lam thob pa gang yin pa de ni mngon par rtogs pa'i shes pa bden pa mngon par rtogs pa zhes bya'o/ /mngon par rtogs pa'i mtha' las byung ba'i</text></item>
<item><p>69b6</p><section></section><text>shes pa bden pa mngon par rtogs pa gang zhe na/ mngon par rtogs pa'i rjes las thob pa'i shes pa gang yin pa de ni mngon par rtogs pa'i mtha' las byung ba'i shes pa zhes bya ste/ shes pa de yang sems gsum pa'i mjug thogs su mthong ba'i lam las langs bas mngon du</text></item>
<item><p>69b7</p><section></section><text>byas nas/ sngon 'jig rten pa'i shes pas dpyad nas/ rnam par gzhag pa'i bden pa sa 'og ma pa sa 'og ma'i dbang gis byung ba dang / sa 'og ma pas gong ma'i dbang gis byung ba rnams la/ chos dang rjes su rtogs pa'i shes pa dang 'dra ba kun rdzob shes pa/ 'jig rten</text></item>
<item><p>70a1</p><section></section><text>pa dang 'jig rten las 'das pa'am/ 'jig rten las 'das pa'i rjes las thob pa'i shes pas bden pa re re la yang go rims bzhin du 'dod pa'i shes pa dang / mngon par rtogs pa nges pa'i shes pa gnyis gnyis 'byung ba ste/ de ltar mngon par rtogs</text></item>
<item><p>70a2</p><section></section><text>pa snga ma las langs pa la gong ma'am 'og ma'i bden pa dag la/ shes pa gnyis gnyis 'byung ba gang yin pa de ni mngon par rtogs pa'i mtha' las byung ba'i shes pa bden pa mngon par rtogs pa zhes bya'o/ /de la shes pa snga ma ni brda bsal ba'i chos la dmigs pa'i phyir rnam</text></item>
<item><p>70a3</p><section></section><text>par rtog pa med pa yin no/ /shes pa phyi ma ni brda ma bsal ba'i chos la dmigs pa'i phyir rnam par rtog pa dang bcas pa yin no/ /yang snga mas ni mthong bas spang bar bya ba'i nyon mongs pa'i bag la nyal gnas las spong bar byed do/ /phyi mas ni dmigs pa yid la byed pas</text></item>
<item><p>70a4</p><section></section><text>de dag nyid kyi 'jug pa spong bar byed do/ /yang snga mas ni bsgom pa'i lam la 'jig rten las 'das pa'i lam gyis spong bar byed do/ /phyi mas ni 'jig rten pa dang 'jig rten las 'das pa'i lam gyis spong bar byed do/ /'jig rten pa'i lam 'ba' zhig gis bag la nyal yang</text></item>
<item><p>70a5</p><section></section><text>dag par 'joms pa ni med de/ 'jig rten pa ni 'dris pa'i phyir dang / mtshan ma la mngon par zhen pas 'jug pa'i phyir ro/ /de ni ji ltar mtshan ma la mngon par zhen pas 'jug pa de ltar mtshan ma rnam par 'jig par 'jug par mi 'gyur la/ ji ltar mtshan ma rnam par 'jig</text></item>
<item><p>70a6</p><section></section><text>par mi 'jug pa de ltar gnas ngan len yang dag par 'joms par yang 'jug par mi 'gyur te/ de'i phyir des bag la nyal yang dag par 'joms pa med do/ /mthar thug pa'i mngon par rtogs pa gang zhe na/ smras pa/ bsgoms pas spang bar bya ba dag spangs pa la zad pa shes pa</text></item>
<item><p>70a7</p><section></section><text>dang mi skye ba shes pa gcig tu 'jig rten las 'das pa dang / 'jig rten pa dang 'jig rten las 'das pa ni tshe 'di la nyon mongs pa thams cad nges par spangs pa dang / phyi ma la yang phung po thams cad nges par 'gags pas na/ mthar thug pa'i mngon par rtogs pa zhes bya'o/ /</text></item>
<item><p>70b1</p><section></section><text>de la 'jig rten las 'das pa'i zad pa shes pa gang zhe na/ zad pa la rnam par mi rtog pa'i shes pa gang yin pa'o/ /'jig rten pa dang 'jig rten las 'das pa'i zad pa shes pa gang zhe na/ zad pa las rnam par rtog pa dang bcas pa'i shes pa gang yin pa'o/ /'jig rten las</text></item>
<item><p>70b2</p><section></section><text>'das pa'i mi skye ba shes pa gang zhe na/ smras pa/ phung po 'gag pa de nyid kyi rgyu'i don gyis phyi mar phung po mi skye ba la rnam par mi rtog pa gang yin pa'o/ /'jig rten pa dang 'jig rten las 'das pa'i mi skye ba'i shes pa gang zhe na/ smras pa/ phyi mar phung po mi skye ba la rnam par</text></item>
<item><p>70b3</p><section></section><text>rtog pa dang bcas pa gang yin pa'o/ /rigs bram ze gang dag yin pa de dag ni gnas gsum po dag yang dag pa dang / bden pa las 'dogs par byed cing / de nas kyang rigs bram ze de dag gnas gsum po de dag nyid la nyes pa gsum gyis yang dag par skyon chags pa'i sems kyis</text></item>
<item><p>70b4</p><section></section><text>gnas par byed do/ / de ltar de dag ni don dam par bram ze ma yin pa'i grangs su 'gro'o/ /gnas gsum po dag gang zhe na/ 'tsho ba dang bsod nams yang dag par rtsom pa dang / 'bras bu la sems pa'o/ /de la rigs bram ze rnams kyi 'tsho ba ni shis par brjod pa dang /</text></item>
<item><p>70b5</p><section></section><text>bstod pa dang / 'dod pa brjod pa dag gis 'tsho ba ste/ de la rigs bram ze rnams ni rgyal po'am/ blon po chen po'am/ bram ze'am/ khyim bdag gam/ grong rdal gyi mi'am/ yul gyi mi'am/ nor can nam/ tshong dpon nam/ ded dpon nam/ gang las 'tsho ba'i yo byad</text></item>
<item><p>70b6</p><section></section><text>slong bar byed pa de la/ de dag 'di skad du/ khyod kyi dgra rnams ni zad de rmeg med pa dang / sdug bsngal ba dang / zil gyis non pa dang / gsad par gyur cig /de bzhin du khyod kyi dpal dang dbang thang ni mi g.yo ba dang / rtag pa dang mi 'gyur ba dang / mi 'phrogs par gyur cig</text></item>
<item><p>70b7</p><section></section><text>ces shis par brjod pa sbyor bar byed do/ /de bzhin du bstod pa yang sbyor bar byed de/ 'di ltar khyod ni dpa' bo yin no/ /nyams stobs dang ldan pa yin no/ /snying stobs can yin no/ /khyod ni dgra rnams gsod par nus pa yin no zhes bstod par yang byed do/ /dgra rnams gsad</text></item>
<item><p>71a1</p><section></section><text>par gyur na ni 'di skad ces brjod de/ khyod kyis ni 'di lta 'di ltar dgra rnams nges par bsad pa yin te/ khyod ltar dgra rnams dang bral ba'i skye bo ni 'jig rten na dkon no zhes rjod par byed do/ /yun ring po nas longs spyod dang yongs su spyod pa dang</text></item>
<item><p>71a2</p><section></section><text>ldan pa las brtsams nas kyang 'di skad du/ khyod lta bu ni 'jig rten na dkon te/ 'di ltar dpal dang dbang thang mi g.yo ba dang ldan pa yin no zhes rjod par byed do/ /de skad ces 'dod pa brjod pa sbyor bar yang byed de/ /khyod ni skyes bu dam pa'i mtshan 'di lta bu dag dang ldan pa</text></item>
<item><p>71a3</p><section></section><text>nas ring po mi thogs par khyod kyi dgra thams cad zad de rmeg med pa dang / zil gyis gnon pa dang / bsad par yang 'gyur ro/ /khyod ni 'di lta bu'i mtshan dang ldan na/ lag rkyong dpal dang dbang thang mi g.yo ba dang ldan par 'gyur zhes kyang rjod par byed do/ /de dag mdza'</text></item>
<item><p>71a4</p><section></section><text>bshes kyi khyim dang / slong mo ster ba'i khyim de dag la yang / khyim 'di dag ni bdag gi yin gyi / 'di dag ni dge sbyong dang bram ze gzhan dag gis blang ba ni ma yin no snyam du bdag gir 'dzin par yang byed do/ /de dag gis de nas rnyed pa chos gos sam/ bsod snyoms</text></item>
<item><p>71a5</p><section></section><text>sam/ mal cha'am/ stan la sogs pa ji snyed pa'i rnyed pa de dag kyang chags pa dang / zhen pa dang / 'chums pa dang / mdud pa bor ba dang / brgyal ba dang / lhag par chags pa dang / lhag par chags par gyur pas yongs su longs spyod par byed pa'o/ /de la rigs bram</text></item>
<item><p>71a6</p><section></section><text>ze rnams kyi bsod nams yang dag par rtsom pa ni srog chags rnam pa sna tshogs du ma gsod pa dang ldan pa'i mchod sbyin ston par byed pa dang / mchod sbyin de'i 'bras bu rtag pa'i gnas yin par brtag par ston pa dang / mchod sbyin rtsom pa der mgron du gnyer ba rnams kyang</text></item>
<item><p>71a7</p><section></section><text>blang ba sna tshogs mchog mang po bdag gir bya ba'i rgyu mtshan gyis gcig la gcig brgyud cing 'khu ba'i sems mngon par 'du byed pa ste/ rnam pa gsum po de dag gis yang dag par rtsom par rig par bya'o/ /de la rigs bram ze rnams kyi 'bras bu la sems pa ni 'di lta ste/</text></item>
<item><p>71b1</p><section></section><text>lha ma yin gyi rigs rnams ni rigs gsad par bya ba yin no/ /lha'i rigs rnams ni rtag pa yin no/ /bram ze'i rigs rnams ni mchog yin no/ /rigs gzhan ni dman pa yin no/ /bram ze'i rigs ni rgyas par tshangs pa las skyes pa dang / tshangs pas sprul pa dang /</text></item>
<item><p>71b2</p><section></section><text>tshangs pa'i bgo skal la spyod pa'o zhes bya ba'i bar du ste/ rigs bram ze gang yin pa de dag gi 'bras bu la sems pa ni bsam pa de lta bu dang brjod pa de lta bu dag gis rig par bya'o/ /de ltar rigs bram ze rnams ni gnas gsum po de dag la 'di ni bden pa kho na yin gyi/</text></item>
<item><p>71b3</p><section></section><text>gzhan ni brdzun pa yin no zhes nan gyis mchog tu bzung zhing mngon par zhen par byas nas tha snyad 'dogs par byed do/ /nyes pa gsum po gang dag gis sems skyon chags par gyur ce na/ ngag gi nyes pa dang / nga rgyal gyi nyes pa dang / mos pa'i nyes pas so/ /gnas</text></item>
<item><p>71b4</p><section></section><text>gsum po de dag nyid la ngag log par 'jug pa gang yin pa de ni ngag gi nyes pa yin par rig par bya'o/ /gnas bzang po ma yin pa gsum gdags pa byas pa dang / tshig bzang po ma yin pa kun tu brjod pa las gzhan la brten te bdag che ba'am/ mtshungs pa'am/ chung</text></item>
<item><p>71b5</p><section></section><text>bar rlom sems byed pa gang yin pa de ni de dag gi nga rgyal gyi nyes pa yin par rig par bya'o/ /de dag gnas gsum po de dag nyid la yon tan dang skyon ma dpyad par gnas de dag la gcig tu mos par byed cing / sangs rgyas rnams dang sangs rgyas kyi nyan thos rnams kyis legs par</text></item>
<item><p>71b6</p><section></section><text>gdams pa mdzad cing legs par rjes su bstan pa mdzad kyang gnas dang gnas ma yin pa la legs par mi gnas pa dang / yongs su brtags pa la legs par mi gnas pa dang / lam la legs par mi gnas pa dang / shis pa brjod pa la legs par mi gnas pa de ni de</text></item>
<item><p>71b7</p><section></section><text>dag gi mos pa'i nyes pa yin par rig par bya ste/ nyes pa gsum po de dag kyang lta ba ngan pa'i nyes pas kun nas bslang ba yin par rig par bya'o/ /de ltar na rigs bram ze rnams ni gnas gsum po de dag la nyes pa gsum po de dag dang ldan pas na don dam par bram ze ma</text></item>
<item><p>72a1</p><section></section><text>yin pa'i grangs su 'gro ba yin/ rigs bram ze ma yin yang gang dag gnas gsum po 'di dag bden pa dang / yang dag pa las 'dogs par byed na/ de dag ni gnas gsum po de dag la nyes pa gsum gyis sems skyon chags pa med pas</text></item>
<item><p>72a2</p><section></section><text>de dag ni rigs bram ze ma yin yang don dam par bram ze zhes bya ba'i grangs su 'gro'o/ /gnas gsum po dag gang zhe na/ sems can thams cad gsad par bya ba ma yin no zhes gnas dang po 'di smra na/ bden pa nyid smra ba yin gyi brdzun pa ni ma yin te/ de'i phyir de dag gi gnas</text></item>
<item><p>72a3</p><section></section><text>dang po 'di la ngag gi nyes pas skyon chags pa med pa yin no/ /de dag gnas de dang bden pa smra ba des gzhan la brten nas bdag nyid che ba'am/ mtshungs pa'am/ chung ba rlom sems mi byed pas de'i phyir de dag gnas de la nga rgyal gyi nyes pas yang dag par skyon chags pa</text></item>
<item><p>72a4</p><section></section><text>med pa'i yid dang ldan pa yin no/ /de dag gnas de la yon tan dang skyon rnam par dpyad pas dmigs pa des dge ba'i chos rnams mngon par 'phel ba yang dag par rjes su mthong bas kha na ma tho ba med pa'i lus dang sems kyis phan 'dogs pa tshe 'di la bde bar gnas pas/ sems</text></item>
<item><p>72a5</p><section></section><text>can thams cad la byams pa'i rang bzhin gyis nyin mtshan du rjes su slob cing lan mang du gnas so/ /gnas de la gzhan dag gis dad pas mi 'gro zhing bdag rang gis bden pa de legs par mngon par rtogs pas de dag ni bden zhing mngon par zhen pa med pa zhes bya ste/ de'i</text></item>
<item><p>72a6</p><section></section><text>phyir mos pa'i nyes pas skyon chags pa med pa'i sems dang ldan par rig par bya'o/ /de bzhin du 'du byed thams cad mi rtag pa'o zhes bya ba 'di ni gnas gnyis pa ste/ lhag ma ni snga ma bzhin no/ /chos thams cad bdag med pa'o zhes bya ba 'di ni gnas gsum pa ste/</text></item>
<item><p>72a7</p><section></section><text>lhag ma ni snga ma bzhin du rig par bya'o/ /de la bye brag ni 'di yod de/ bden pa gnyis pa la ni 'du byed thams cad las 'byung ba dang 'jig par rjes su lta bas nyin mtshan du rjes su slob cing lan mang du gnas so zhes brjod par bya'o/ /bden pa gsum pa la ni chos thams</text></item>
<item><p>72b1</p><section></section><text>cad la bdag gir 'dzin pa med pa'i tshul gyis nyin mtshan du rjes su slob cing lan mang du gnas so zhes brjod par bya'o/ /gnas gsum po de dag la nyes pa gsum po de dag gis yang dag par skyon chags pa med pa'i sems dang ldan pa de dag ni rigs bram ze ma yin yang don dam</text></item>
<item><p>72b2</p><section></section><text>par bram ze zhes bya ba'i grangs su 'gro ba yin no/ /bram zer byed pa'i gnas gsum po bden pa las nyes pa gsum dang bral ba de dag ni de bzhin gshegs pa kho nas mngon par rdzogs par thugs su chud de/ /de dag ni mdo las sems can thams cad bsad pa ma yin pa</text></item>
<item><p>72b3</p><section></section><text>zhes bya ba dang / 'byung ba'i chos can gang yin pa de dag thams cad ni 'gog pa'i chos can yin no zhes bya ba dang / bdag kyang med la bdag gi yang med de/ bdag gi ni ci yang med gang yang med gang na yang med do/ /bdag kyang ci yang med gang yang med gang na yang</text></item>
<item><p>72b4</p><section></section><text>med do zhes ji skad gsungs pa'i don rgya cher bshad pa yin par khong du chud par bya'o/ /phung po rnams kyi gnas skabs du yod ce na/ smras pa/ mang ste sems dang ldan pa ma yin pa 'di lta ste/ 'thob pa dang / 'du shes med pa'i snyoms par 'jug pa la sogs pa rgyas par</text></item>
<item><p>72b5</p><section></section><text>sngar bstan pa bzhin du rig par bya'o/ /'thob pa gnas skabs gang la gdags/ 'thob pa la rnam pa du yod ce na/ smras pa/ rgyu'i dbang kun tu 'byung ba'i gnas skabs la'o/ /rnam pa gsum ste/ 'di lta ste/ sa bon dang ldan pa dang / dbang dang ldan pa dang / kun tu spyod pa dang</text></item>
<item><p>72b6</p><section></section><text>ldan pa'o/ /'du shes med pa'i snyoms par 'jug pa dang / 'gog pa'i snyoms par 'jug pa dang / 'du shes med pa pa gnas skabs gang la gdags/ 'du shes med pa'i snyoms par 'jug pa dang / 'gog pa'i snyoms par 'jug pa dang / 'du shes med pa pa'i rnam</text></item>
<item><p>72b7</p><section></section><text>pa du yod ce na/ smras pa/ 'du shes med pa'i snyoms par 'jug pa ni dge rgyas kyi 'dod chags dang bral la/ gong ma'i ma yin pa'i 'byung ba'i 'du shes sngon du btang ba'i yid la byed pas ming 'gog pa'i gnas skabs la'o/ /de yang rnam pa gsum ste/ ngo bo nyid las</text></item>
<item><p>73a1</p><section></section><text>ni dge ba yin no/ /gang zag las ni so so'i skye bo'i rgyud du gtogs pa yin no/ /skye ba las ni dang po 'dir bskyed cing de'i 'og tu gzugs kyi khams su bsam gtan bzhi pa la 'bras bu las so sor myong bar 'gyur ba yin no/ /'gog pa'i snyoms par</text></item>
<item><p>73a2</p><section></section><text>'jug pa ni ci yang med pa'i skye mched kyi 'dod chags dang bral ba'i gnas pa'i 'du shes sngon du btang ba'i yid la byed pas ming 'gog pa'i gnas skabs la'o/ /de yang rnam pa gsum ste/ ngo bo nyid las ni dge ba nyid yin no/ /gang zag las ni 'phags pa'i rgyud du</text></item>
<item><p>73a3</p><section></section><text>gtogs te/ slob pa'i rgyud dam mi slob pa'i rgyud du gtogs pa yin no/ /skye ba las ni kun gzhi rnam par shes pa rnam par ma bzhag na ni dang por 'dir skyed cing / de'i 'og tu gzugs kyi khams su mngon du byed do/ /mngon du byed pa de ni gzugs kyi lus la rag las</text></item>
<item><p>73a4</p><section></section><text>pa yin pa'i phyir ro/ /kun gzhi rnam par shes pa rnam par gzhag na ni mngon du byed pa thams cad du 'gro ba yin par blta bar bya'o/ /'du shes med pa pa ni 'du shes med pa'i sems can lha rnams kyi nang du skyes pa'i ming 'gog pa'i gnas skabs la'o/ /de yang rnam</text></item>
<item><p>73a5</p><section></section><text>pa gsum ste/ ngo bo nyid las ni ma bsgribs la lung du ma bstan pa yin no/ /gang zag las ni so so'i skye bo kho na der skye'o/ /'phags pa ni ma yin no/ /skye ba las ni de ni 'du shes med pa'i snyoms par 'jug pa sgrub par byed pa'i sems pa'i rnam par smin pa'i 'bras bu</text></item>
<item><p>73a6</p><section></section><text>yin te/ 'du shes skyes nas sems can de dag de nas 'chi 'pho bar 'gyur ba yin no/ /srog gi dbang po gnas skabs gang la gdags/ de rnam pa du yod ce na/ smras pa/ las kyis 'phangs pa'i rnam par smin pa gnas pa'i dus nges pa'i gnas skabs la'o/ /de yang rnam</text></item>
<item><p>73a7</p><section></section><text>pa gsum ste/ nges pa dang / ma nges pa dang / 'dod pa dang / mi 'dod pa dang / lo dang bskal pa'i grangs rnam par gzhag pa las so/ /ris mthun pa gnas skabs gang la gdags/ de rnam pa du yod ce na/ smras pa/ sems can 'dra ba'i gnas skabs la'o/ /rnam pa</text></item>
<item><p>73b1</p><section></section><text>gsum ste/ skye ba rigs mthun pa dang / rang bzhin rigs mthun pa dang / bzo dang las kyi gnas kyis 'tsho ba'i rigs mthun pa'o/ /skye ba gnas skabs gang la gdags/ rnam pa du yod ce na/ smras pa/ da ltar byung ba'i gnas skabs la'o/ /rnam pa gsum ste skad cig</text></item>
<item><p>73b2</p><section></section><text>gi skye ba dang / nying mtshams sbyor ba'i skye ba dang / gnas skabs kyi skye ba'o/ /rga ba gnas skabs gang la gdags/ rnam pa du yod ce na/ smras pa/ snga phyi'i gnas skabs la'o/ /rnam pa gsum ste/ gzhan nyid kyi dga' ba dang / gzhan du gyur pa'i rga ba dang / nye bar spyod pa'i</text></item>
<item><p>73b3</p><section></section><text>rga ba'o/ /gnas pa gnas skabs gang la gdags/ rnam pa du yod ce na/ smras pa/ skyes pa'i gnas skabs nyid la'o/ /rnam pa gsum ste/ skad cig gnas pa dang / rgyun gnas pa dang / lugs gnas pa'o/ /mi rtag pa nyid gnas skabs gang la gdags/ rnam pa du</text></item>
<item><p>73b4</p><section></section><text>yod ce na/ smras pa/ skyes nas zhig pa'i gnas skabs la'o/ /rnam pa gsum ste/ 'jig pa'i mi rtag pa nyid dang / 'gyur ba'i mi rtag pa nyid dang / bral ba'i mi rtag pa nyid do/ /ming gi tshogs gnas skabs gang la gdags/ rnam pa du yod ce na/ smras pa/ brda'i</text></item>
<item><p>73b5</p><section></section><text>tha snyad 'dogs pa'i gnas skabs la'o/ /rnam pa gsum ste/ nye bar 'dogs pa dang / yang dag pa'i dngos po dang / grags pa dang / ma grags pa'o/ /ming gi tshogs ji lta ba bzhin du/ tshig gi tshogs dang / yi ge'i tshogs kyang de bzhin du rig par bya'o/ /de la bye</text></item>
<item><p>73b6</p><section></section><text>brag ni 'di yod de/ bstan pa'i tshig dang / bshad pa'i tshig dang / tshig gis bsdus pa dang / yi ges bsdus pa'o/ /so so'i skye bo nyid gnas skabs gang la gdags/ rnam pa du yod ce na/ smras pa/ 'jig rten las 'das pa 'phags pa'i chos ma bskyed pa'i</text></item>
<item><p>73b7</p><section></section><text>gnas skabs la'o/ /rnam pa gsum ste/ 'dod pa na spyod pa dang / gzugs na spyod pa dang / gzugs med pa na spyod pa'o/ /'jug pa gnas skabs gang la gdags/ rnam pa du yod ce na/ smras pa/ rgyu dang 'bras bu'i rgyun gyi gnas skabs la'o/ rnam pa ni gsum ste/</text></item>
<item><p>74a1</p><section></section><text>skad cig gcig nas gcig tu 'jug pa dang / skye ba gcig nas gcig tu 'jug pa dang / kun nas nyon mongs pa dang rnam par byang ba gcig nas gcig tu 'jug pa'o/ /so sor nges pa gnas skabs gang la gdags rnam pa du yod ce na/ smras pa/</text></item>
<item><p>74a2</p><section></section><text>chos tha dad pa'i mtshan nyid kyi gnas skabs la'o/ /rnam pa gsum ste/ mtshan nyid so sor nges pa dang / rgyu so sor nges pa dang / 'bras bu so sor nges pa'o/ /sbyor ba gnas skabs gang la gdags/ rnam pa du yod ce na/ smras pa/ rgyu dang 'bras bu mthun pa'i gnas</text></item>
<item><p>74a3</p><section></section><text>skabs la'o/ /rnam pa gsum ste/ 'dus pa'i sbyor ba dang / thabs kyi sbyor ba dang / rigs pa'i tshul gyis bya ba byed pa'i sbyor ba'o/ /mgyogs pa gnas skabs gang la gdags/ rnam pa du yod ce na/ smras pa/ myur du 'jug pa'i gnas skabs la'o/ /rnam pa</text></item>
<item><p>74a4</p><section></section><text>gsum ste/ 'du byed kyi mgyogs pa dang / skyes bu'i byed pa'i mgyogs pa dang / rdzu 'phrul gyi mgyogs pa'o/ /go rims gnas skabs gang la gdags/ rnam pa du yod ce na/ smras pa/ 'du byed re re nas 'jug pa'i gnas skabs la'o/ /rnam pa gsum ste/ skad cig</text></item>
<item><p>74a5</p><section></section><text>'jug pa'i go rims dang / lus 'jug pa'i go rims dang / bya ba bsgrub pa 'jug pa'i go rims so/ /dus gnas skabs gang la gdags/ rnam pa du yod ce na/ smras pa/ 'du byed kyi rgyun rgyun mi 'chad pa'i gnas skabs la'o/ /rnam pa gsum ste/ 'das pa dang / ma</text></item>
<item><p>74a6</p><section></section><text>'ongs pa dang / da ltar byung ba'o/ /yul gnas skabs gang la gdags/ rnam pa du yod ce na/ smras pa/ gzugs yongs su gzung ba'i gnas skabs la'o/ /rnam pa gsum ste/ 'og gi yul dang / steng gi yul dang / thad ka'i yul lo/ /grangs gnas skabs gang</text></item>
<item><p>74a7</p><section></section><text>la gdags/ rnam pa du yod ce na/ smras pa/ chos yongs su gzhal ba yang dag par mtshon pa'i gnas skabs la'o/ /rnam pa gsum ste/ gcig gi grangs dang / gnyis kyi grangs dang / mang po'i grangs so/ /tshogs pa gnas skabs gang la gdags/ rnam pa du</text></item>
<item><p>74b1</p><section></section><text>yod ce na/ smras pa/ bya ba'i yan lag ma tshang ba med pa'i gnas skabs la'o/ /rnam pa gsum ste/ 'dus pa'i tshogs pa dang / don gcig gi tshogs pa dang / yongs su rdzogs pa'i tshogs pa'o/ /ma tshogs pa gnas skabs gang la gdags/ rnam pa du yod ce na/</text></item>
<item><p>74b2</p><section></section><text>smras pa/ ma tshogs pa'i gnas skabs dang / rab tu dbye ba ni tshogs pa las bzlog pa las rig par bya'o/ /de la phung po rnams la gzugs can gyi mtshan nyid ni gang / phung po rnams las du zhig ni gzugs can yin zhe na/ de nyid kyis de bshad par byas nas gzugs</text></item>
<item><p>74b3</p><section></section><text>kyi ngo bo nyid kyi don gyi phung po gzugs can ni gcig go/ /bstan pa du yod pa rnams don gang gis yin/ du yod ce na/ smras pa/ bstan du yod pa'i mig gi spyod yul du don gyis so/ /gcig gi phyogs gcig go/ /thogs pa dang bcas pa rnams don gang gis yin du yod</text></item>
<item><p>74b4</p><section></section><text>ce na/ smras pa/ thogs pa dang bcas pa ni phan tshun reg cing yul gnon pa'i don dang / rags pa'i don gyis de rags pa'i don ni cha phra ba rnam pa gsum ma gtogs pa yin par rig par bya ste/ cha phra ba rnam pa gsum ni snga ma bzhin du rig par bya'o/ /gcig gi phyogs gcig</text></item>
<item><p>74b5</p><section></section><text>go/ /zag pa dang bcas pa rnams don gang gis yin/ du yod ce na/ smras pa/ gnas ngan len dang rjes su 'brel pa'i don dang / de'i gnyen po ma yin pa'i nyon mongs pas skyed pa'i don gyis so/ /thams cad kyi phyogs gcig go/ /zag pa dang bcas pa'i don gzhan yang</text></item>
<item><p>74b6</p><section></section><text>gang la nyon mongs pas nyes pa rnam pa bzhi skyed par nus pa de ni zag pa dang bcas pa yin no/ /nyes pa rnam pa bzhi gang zhe na/ smras pa/ rab tu ma zhi ba'i nyes pa dang / nang dang phyi rol 'gyur ba'i nyes pa dang / nyes par spyod pa kun nas slong ba'i nyes pa dang / rgyu yongs su 'dzin</text></item>
<item><p>74b7</p><section></section><text>pa'i nyes pa'o/ /de la dang po ni kun nas dkris pa kun tu spyod pa las gyur pa yin par blta bar bya'o/ /gnyis pa ni nyon mongs pa'i gzhi las nyon mongs pa rjes su spyod pa las gyur pa yin par blta bar bya'o/ /gsum pa ni nyon mongs pa'i rgyu las gyur pa yin par blta bar bya'o/ /</text></item>
<item><p>75a1</p><section></section><text>bzhi pa ni yang srid pa 'phen pa las gyur pa yin par blta bar bya'o/ /'dus byas rnams don gang gis yin/ du yod ce na/ smras pa/ rgyu las byung ba 'byung ba'i skal ba can gyi don gyis so/ /'dus byas thams cad do/ /nyon mongs pa dang bcas pa rnams don</text></item>
<item><p>75a2</p><section></section><text>gang gis yin/ du yod ce na/ smras pa/ gnod pa mang pos dbang bsgyur ba'i don gyis so/ /thams cad kyi phyogs gcig kho na'o/ /zang zing dang bcas pa rnams don gang gis yin/ du yod ce na/ smras pa/ sred pa dang / lta ba mang pos dbang bsgyur ba'i don gyis so/ /thams</text></item>
<item><p>75a3</p><section></section><text>cad kyi phyogs gcig kho na'o/ /zhen pa la brten pa rnams don gang gis yin/ du yod ce na/ smras pa/ 'dod pa'i 'dod chags mang pos dbang bsgyur ba'i don gyis so/ /thams cad kyi phyogs gcig kho na'o/ /'jig rten pa rnams don gang gis yin/ du yod ce na/ smras pa/ spros</text></item>
<item><p>75a4</p><section></section><text>pa'i gnas kyi don gyis so/ /thams cad kyi phyogs gcig kho na'o/ /gtogs pa rnams don gang gis yin/ du yod ce na/ smras pa/ khams gsum du 'jig rten pa'i don gyis so/ /thams cad kyi phyogs gcig kho na'o/ /'das pa rnams don gang gis yin/ du yod</text></item>
<item><p>75a5</p><section></section><text>ce na/ smras pa/ rgyu dang 'bras bu spyad zin pa'i don gyis so/ /thams cad do/ /ma 'ongs pa rnams don gang gis yin/ du yod ce na/ smras pa/ rgyu dang 'bras bu ma spyad pa'i don gyis so/ /thams cad do/ /da ltar byung ba rnams don gang gis yin/ du yod ce na/ smras pa/ rgyu</text></item>
<item><p>75a6</p><section></section><text>spyad zin pa'i don dang 'bras bu ma spyad pa'i don gyis so/ /thams cad do/ /nang gi rnams don gang gis yin/ du yod ce na/ smras pa/ skye mched drug po dag de dang 'brel pa'i don gyis so/ /gcig ni phyogs gcig dang bzhi'o/ /phyi rol gyi don rnams gang gis yin/</text></item>
<item><p>75a7</p><section></section><text>du yod ce na/ smras pa/ nang gi las bzlog pa'i don gyis so/ /gcig gi phyogs gcig go/ /rags pa rnams don gang gis yin/ du yod ce na/ smras pa/ mi gsal ba dang / brtsams pa dang / mtshan nyid brtas pa'i don gyis so/ /thams cad kyi phyogs</text></item>
<item><p>75b1</p><section></section><text>gcig kho na'o/ /phra ba rnams don gang gis yin/ du yod ce na/ smras pa/ rags pa las bzlog pa'i don gyis so/ /thams cad kyi phyogs gcig kho na'o/ /dman pa rnams don gang gis yin/ du yod ce na/ smras pa/ mi rtag pa dang / sdug bsngal ba dang / mi</text></item>
<item><p>75b2</p><section></section><text>gtsang ba dang / nyon mongs pa can gyi don gyis so/ /thams cad kyi phyogs gcig kho na'o/ /bzang po rnams don gang gis yin/ du yod ce na/ smras pa/ dman pa las bzlog pa'i don gyis so/ /thams cad kyi phyogs gcig kho na'o/ /thag ring po rnams don gang gis yin/</text></item>
<item><p>75b3</p><section></section><text>du yod ce na/ smras pa/ yul dang / 'das pa dang ma 'ongs pa'i dus kyis bskal ba'i don gyis so/ /thams cad kyi phyogs gcig kho na'o/ /thag nye ba rnams don gang gis yin/ du yod ce na/ smras pa/ thag ring ba las bzlog pa'i don gyis so/ /thams cad kyi phyogs</text></item>
<item><p>75b4</p><section></section><text>gcig kho na'o/ /'dod pa dang ldan pa rnams don gang gis yin/ du yod ce na/ smras pa/ 'dir skyes pa gnyen po ma thob pa'am/ thob pa las langs pa dus gsum du kun tu spyod pa'i don gyis so/ /thams cad kyi phyogs gcig kho na'o/ /gzugs dang ldan pa rnams don</text></item>
<item><p>75b5</p><section></section><text>gang gis yin/ du yod ce na/ smras pa/ gzugs na spyod pa'i gnyen po thob pa snyoms par zhugs pa dang / skyes pa gong ma'i gnyen po ma thob pa'am/ thob pa de las langs pa dus gsum du kun tu spyod pa'i don gyis so/ /thams cad kyi phyogs gcig kho na'o/ /gzugs</text></item>
<item><p>75b6</p><section></section><text>med pa dang ldan pa rnams don gang gis yin/ du yod ce na/ smras pa/ gzugs med pa dang ldan pa'i gnyen po thob pa de la snyoms par zhugs pa dang / skyes pa gong ma'i gnyen po ma thob pa'am/ thob pa de las langs pa dus gsum du kun tu spyod pa'i don gyis so/ /thams</text></item>
<item><p>75b7</p><section></section><text>cad kyi phyogs gcig kho na'o/ /rnam grangs gzhan yang 'dod pa dang ldan pa rnams ni shin tu sbyangs pa dang bcas pa'i ting nge 'dzin dang / de'i 'khor dang de'i 'bras bu'i chos kyis ma bsdus pa'i don gyis so/ /gzugs dang ldan pa rnams ni/ gzugs dang 'brel pa'i nyon</text></item>
<item><p>76a1</p><section></section><text>mongs pa dang / de las bzlog pas bsdus pa'i don gyis so/ /gzugs med pa dang ldan pa rnams ni gzugs dang mi ldan pa'i nyon mongs pa des bsdus pa'i don gyis rig par bya'o/ /dge ba rnams don gang gis yin/ du yod ce na/ smras pa/</text></item>
<item><p>76a2</p><section></section><text>phyi ma la bde ba'i 'bras bu'i don dang nyon mongs pa dang sdug bsngal spong ba'i gnyen po'i don gyis so/ /thams cad kyi phyogs gcig kho na'o/ /mi dge ba rnams don gang gis yin/ du yod ce na/ smras pa/ phyi ma la sdug bsngal ba'i 'bras bu'i don dang nyes par spyod pa kun</text></item>
<item><p>76a3</p><section></section><text>nas slong ba'i don gyis so/ /thams cad kyi phyogs gcig kho na'o/ /lung du ma bstan pa rnams don gang gis yin/ du yod ce na/ smras pa/ de gnyi ga las bzlog pa'i don gyis so/ /thams cad kyi phyogs gcig go/ /rnam grangs gzhan yang dge ba rnams ni skyon med pa'i</text></item>
<item><p>76a4</p><section></section><text>don dang / skyon dang yon tan gyi gnyen po dang / rjes su mthun pa'i don gyis so/ /mi dge ba rnams ni de las bzlog pa'i don gyis so/ /lung du ma bstan pa rnams ni de gnyi ga las bzlog pa'i don gyis so/ /slob pa rnams don gang gis yin/ du yod ce na/ smras pa/ slob</text></item>
<item><p>76a5</p><section></section><text>pa'i sbyor ba las byung ba'i dge ba'i don gyis so/ /thams cad kyi phyogs gcig kho na'o/ /mi slob pa rnams don gang gis yin/ du yod ce na/ smras pa/ bslab pa yongs su rdzogs pa la mkhas pa'i don gyis so/ /thams cad kyi phyogs gcig kho na'o/ /slob pa yang ma</text></item>
<item><p>76a6</p><section></section><text>yin mi slob pa yang ma yin pa rnams don gang gis yin/ du yod ce na/ smras pa/ de las gzhan pa dge ba dang / nyon mongs pa can dang / lung du ma bstan pa'i chos kyi don gyis so/ /thams cad kyi phyogs gcig kho na'o/ /mthong bas spang bar bya ba rnams don gang</text></item>
<item><p>76a7</p><section></section><text>gis yin/ du yod ce na/ smras pa/ mngon par rtog pa'i shes pa bden pa mngon par rtogs pas spang bar bya ba'i don gyis so/ /thams cad kyi phyogs gcig kho na'o/ /bsgoms pas spang bar bya ba rnams don gang gis yin/ du yod ce na/ smras pa/ mngon par rtogs</text></item>
<item><p>76b1</p><section></section><text>pa de'i gong ma bsgom pa'i lam gyis spang bar bya ba'i don gyis so/ /thams cad kyi phyogs gcig kho na'o/ /spang bar bya ba ma yin pa rnams don gang gis yin/ du yod ce na/ smras pa/ nyon mongs pa can thams cad gtan spangs pa dang / gnyen po'i don dang / spangs zin</text></item>
<item><p>76b2</p><section></section><text>pa'i don gyis so/ /thams cad kyi phyogs gcig kho na'o/ /gzugs can ma yin pa rnams don gang gis yin/ du yod ce na/ smras pa/ gzugs can ma yin pa la sogs pa'i don ni gzugs can la sogs pa ji skad bstan pa rnams las bzlog pa'i don gyis blta bar bya ste/</text></item>
<item><p>76b3</p><section></section><text>de ltar de lta bu dang mthun pa dag gi phung po rnams kyi rnam pa'i rab tu dbye ba gang dag yin no/ /phung po'i don ni spungs pa'i don to zhes gang gsungs pa de la spungs pa'i don gang yin zhe na/ smras pa/ spungs pa'i don ni bdag nyid sna tshogs mang po'i don dang / de bzhin du phan tshun</text></item>
<item><p>76b4</p><section></section><text>'dres pa'i dngos pos 'jug pa'i don dang / de bzhin du gcig tu mngon par bsdus pa'i don dang / 'phel ba dang 'bri pa'i don to/ /ci'i phyir gzugs la gzugs zhes bya zhe na/ smras pa/ yul de dang der skye ba'i don dang / gzugs su rung ba'i don gyis so/ /gzugs su rung</text></item>
<item><p>76b5</p><section></section><text>ba'i don kyang rnam pa gnyis te/ lag pa la sogs pa'i 'dus te reg pas gnod pa byar rung ba'i don dang yul sna tshogs su byed pa'i don to/ /ci'i phyir phung po gzugs can ma yin pa bzhi po dag la ming 'di zhes bya zhe na/ smras pa/ dmigs pa sna tshogs la sems nye bar gzhol</text></item>
<item><p>76b6</p><section></section><text>ba'i don dang / tha snyad las byung ba'i ming la brten te dmigs pa la rnam par rtog pa'i don gyis so/ /phung po rnams gang gis bsdus/ ci'i phyir bsdus pa rnam par gzhag ce na/ smras pa/ ngo bo nyid kyis bsdus so/ /rang gi rigs sna tshogs yongs su shes par bya ba'i</text></item>
<item><p>76b7</p><section></section><text>phyir de rnam par gzhag go/ /chos rnams gang dang mtshungs par ldan/ ci'i phyir mtshungs par ldan pa rnam par gzhag ce na/ smras pa/ gzhan gyi dngos po dang mtshungs par ldan no/ /sems rang bzhin gyis 'od gsal ba la nyon mongs pa can dang nyon mongs pa can ma yin pa'i chos</text></item>
<item><p>77a1</p><section></section><text>rnams 'phel ba dang 'bri ba yongs su shes par bya ba'i phyir de yang rnam par gzhag go/ /dge sbyong dang bram ze la ming la sems tsam zhig rdzas su 'dod la sems las byung ba'i chos rnams ni mi 'dod pa gang dag yod pa de dag kyang mi 'thad do/ /de ci'i</text></item>
<item><p>77a2</p><section></section><text>phyir zhe na/ dang po kho nar phung po rnams lnga kho nar bstan pa mi 'thad pa'i phyir ro/ /gal te gnas skabs kyi bye brag las lnga kho nar yongs su rtog na ni de'i gnas skabs kyi bye brag tu rtog pa yang skyon chags pa yin no/ /de ci'i phyir zhe na/ gnas skabs de dag gi phan</text></item>
<item><p>77a3</p><section></section><text>tshun bya ba byed nus pa'i bye brag yod pa'am med pa'i skyon du thal bar 'gyur ba'i phyir te/ yod na ni mtshan nyid mi 'dra ba'i phyir rdzas gzhan nyid du yod par thal bar 'gyur ro/ /de med na ni gnas skabs gzhan yod par rtog pa don med par 'gyur ro/ /rnam par shes pa'i</text></item>
<item><p>77a4</p><section></section><text>tshogs drug gi gnas skabs tha dad pa lta bur yang mi rung ngo / /de ci'i phyir zhe na/ rnam par shes pa'i tshogs drug po dag ni gnas dang dmigs pa tha dad pa'i phyir ro/ /gnas skabs de dag gi ni gcig la dmigs pa'i phyir mi rung ngo / /yongs su shes par gyur pa las kyang</text></item>
<item><p>77a5</p><section></section><text>mi rung ngo / /de ci'i phyir zhe na/ gzugs can la ni yongs su 'gyur ba dang ldan pas gnas skabs tha dad pa dag rung gi gzugs can ma yin pa la ni mi rung ste/ 'o ma dang zho dang mar sar la sogs pa dang 'dra ba'i phyir ro/ /byed rgyu khyad par med pa'i phyir sems kyi gnas skabs gzhan</text></item>
<item><p>77a6</p><section></section><text>du 'gyur ba ni mi rung ngo / /skad cig gcig la gang gis gnas skabs gzhan la ston par 'gyur ba'i byed rgyu khyad par can gzhan ni mi dmigs te/ de lta bas na gnas skabs kyi bye brag kyang mi rung ngo / /sems tsam zhig rdzas su yod pa ni lung dang 'gal bas kyang mi rung ste/</text></item>
<item><p>77a7</p><section></section><text>lung dang 'gal ba gang zhe na/ 'dod chags kyis nye bar nyon mongs pa can du 'gyur ba dang / zhe sdang dang / gti mug gis nye bar nyon mongs pa can du gyur pa'i sems ni rnam par grol bar mi 'gyur ro zhes ji skad gsungs pa'o/ /de la 'gal ba ci yod ce na/ smras pa/ sems tsam ste</text></item>
<item><p>77b1</p><section></section><text>gnyis cig car du 'byung ba med pa yin na 'dod chags la sogs pa rnam par rig pa la mi brten par thal bar 'gyur bas mi rung ba'o/ /rnam par rig pa sngon du 'gro ba nyid du rtog na'ang de lta na nyes pa khyad par med pa kho nar 'gyur ro/ /bcom ldan 'das kyis kyang lhan cig skyes pa'i tshor</text></item>
<item><p>77b2</p><section></section><text>ba dang 'du shes dang sems pa zhes gang gsungs pa dang / chos 'di dag ni 'dres pa ste ma 'dres pa ma yin pas chos 'di dag so sor phye zhing so sor phye na bye brag gam bsam pa'am/ tha dad du bya ba brjod pa mi dmigs so zhes gang gsungs pa dang / 'dres pa'i don de nyid rab tu grub</text></item>
<item><p>77b3</p><section></section><text>par bya ba'i phyir mar me'i 'od kyi dpe mdzad pas na/ de'i phyir lhan cig skyes pa med na 'dres pa'i sgra yang mi rung ngo / /skyes bu 'di ni khams drug dang ldan pa'o zhes gsungs pa'i lung gang yin pa de yang dgongs te gsungs pa yin pas nyes pa med do/ /de la dgongs pa gang zhe na/</text></item>
<item><p>77b4</p><section></section><text>smras pa/ dgongs pa ni gzugs dang yongs su g.yo ba dang / sems las byung ba rnams kyi gnas gtso cher bstan pa yin par blta bar bya'o/ /de dag 'gal bas gnyen po'i lung yang dmigs pa'i phyir te/ de la gnyen po'i lung gang zhe na/ bcom ldan 'das kyis 'o ma dang</text></item>
<item><p>77b5</p><section></section><text>zho dang / mar sar gyi dpes kha cig du ni 'byung ba chen po bzhi las byung ba'i bdag rags pa dang kha cig tu ni gzugs can yid las byung ba dang kha cig tu gzugs can ma yin pa 'du shes kyi rang bzhin yin pa ji skad gsungs pa lta bu'o/ /de lta na ci 'byung ba chen po tsam zhig tu 'gyur</text></item>
<item><p>77b6</p><section></section><text>ram 'on te sems tsam mam 'on te 'du shes tsam du 'gyur zhe na/ de'i phyir de dag dang de lta bu'i rnam pa dag bstan pa ni dgongs pa can yin par blta bar bya'o/ /de lta bas na phung po gzugs can ma yin pa bzhi po ming gis bsdus pa sems dang sems las byung ba zhes bya ba de dag ni phan</text></item>
<item><p>77b7</p><section></section><text>tshun mtshungs par ldan par rab tu grub pa yin no/ /bar sdom ni/ lnga nyid 'thad pa med phyir dang / /de yi gnas skabs skyon phyir dang / /byed rgyu bye brag med phyir dang / /lung dang 'gal bar 'gyur phyir ro/ /phung po'i dngos po la mkhas pa rdzogs so// //bam po dgu pa/ mig gi</text></item>
<item><p>78a1</p><section></section><text>khams gang zhe na/ smras pa/ mig lnga spangs pa'am/ spangs pa srog gi dbang pos yongs su zin pa gang yin pa'o/ /mig gi khams ji lta ba bzhin du/ yid kyi rnam par shes pa'i khams dang chos kyi khams kyi phyogs gcig gi bar du yang de bzhin no/ /</text></item>
<item><p>78a2</p><section></section><text>gzugs kyi khams gang zhe na/ dbang po'i dbang gis byung ba'i gzugs gang yin pa de la de'i dbang gis gzugs kyi khams zhes bya'o/ /gzugs kyi khams ji lta ba bzhin du reg bya'i khams kyi bar du yang de bzhin no/ /bco brgyad po de dag las du ni rdzas su yod pa</text></item>
<item><p>78a3</p><section></section><text>yin/ du ni btags pa'i yod pa yin zhe na/ smras pa/ rdzas su yod pa ni bcu bdun nam bcu gnyis te/ kun rdzob rnam par gzhag pa'i tshul gyis drug gcig tu byas nas sam/ gcig drug tu byas nas so/ /mig gang yin pa mig gi khams kyang de yin la/ mig gi</text></item>
<item><p>78a4</p><section></section><text>khams gang yin pa mig kyang de yin nam zhe na/ smras pa/ mu bzhi yod de/ mig yin la mig gi khams ma yin pa ni dgra bcom pa tha ma'i mig gang yin pa ste mu dang po'o/ /mig gi khams yin la mig ma yin pa'i gzugs can gyi khams su skyes pa'i mig ma skyes pa dang / mig</text></item>
<item><p>78a5</p><section></section><text>rab tu nyams pa dang / mig ma thob pa dang / mig 'gags ma thag pa dang / gzugs med pa'i khams su skyes pa'i so so'i skye bo ste mu gnyis pa'o/ /mig kyang yin la mig gi khams kyang yin pa ni rnam pa de dag ma gtogs pa ste mu gsum pa'o/ /mig kyang ma yin la mig</text></item>
<item><p>78a6</p><section></section><text>gi khams kyang ma yin pa ni dgra bcom pa mig rab tu nyams pa dang / gzugs med pa'i khams su skyes pa mig ma bskyed pa dang / phung po lhag ma med pa'i mya ngan las 'das pa'i dbyings su yongs su mya ngan las 'das pa'i ste mu bzhi pa'o/ /mig ji lta ba bzhin du nang gi khams thams</text></item>
<item><p>78a7</p><section></section><text>cad kyang de bzhin du ci rigs par rig par bya'o/ /lus kyi khams la ni rnam par brtags dgos te/ dang po nas lus ma skyes pa zhes ci rigs par brjod par bya'o/ /de bzhin du phyi rol gyi khams bzhi la yang ci rigs par brjod par bya'o/ /sgra'i khams ni gang gi tshe sgra phyung ba de'i</text></item>
<item><p>78b1</p><section></section><text>tshe ni gnyi ga yin par brjod par bya'o/ /gang gi tshe sgra ma phyung ba de'i tshe ni de las gzhan pa'i khams kyi tshogs bzhin du khams 'ba' zhig yod kyi sgra ni med par brjod par bya'o/ /bco brgyad po de dag las du ni mtshungs pa yin/ du ni de dag dang mtshungs pa yin zhe na/ smras pa/</text></item>
<item><p>78b2</p><section></section><text>mig gi khams rnam par shes pa dang bcas pa ni mtshungs pa yin no/ /de las gzhan pa ni de dag dang mtshungs pa yin no/ / mig gi khams la ji lta ba bzhin du lus kyi khams kyi bar du yang de bzhin no/ /mtshungs pa de dag dang mtshungs pa ni dbang pos zin pa'i nang gi khams rnams</text></item>
<item><p>78b3</p><section></section><text>la bsams pa yin gyi gzugs la sogs pa phyi rol gyi dag la ni med do/ /chos kyi khams ni dmigs pa dang bcas pa gang yin pa de ni sems kyi khams dang 'dra bar blta bar bya'o/ /dmigs pa med pa gang yin pa de ni gzugs la sogs pa dang 'dra'o/ /khams rnams las du</text></item>
<item><p>78b4</p><section></section><text>ni phrad nas 'dzin pa dag yin/ du ni ma phrad par 'dzin pa dag yin zhe na/ smras pa/ drug ni phrad nas 'dzin pa yin no/ /bzhi ni ma phrad par 'dzin pa yin no/ /lnga ni 'dzin pa ma yin no/ /gcig gi phyogs gcig dang khams gcig ni phrad pa dang / ma phrad par 'dzin pa</text></item>
<item><p>78b5</p><section></section><text>yin no/ du ni gzung ba kho na yin la 'dzin pa ma yin/ du ni gzung ba dang 'dzin pa yin zhe na/ smras pa/ gzung ba ni thams cad do/ /lnga dang / gcig gi phyogs ni gzung ba kho na'o/ /bcu gnyis dang gcig gi phyogs ni 'dzin pa'ang yin no/ /du ni grogs po dang bcas pas</text></item>
<item><p>78b6</p><section></section><text>'dzin pa yin/ du ni grogs po med par 'dzin pa yin zhe na/ smras pa/ bcu dang gcig gi phyogs ni grogs dang bcas pas 'dzin pa yin no/ /gcig dang gcig gi phyogs ni grogs med par 'dzin pa yin no/ /du zhig 'dod pa dang ldan pa kho na yin zhe na/ smras pa/ bzhi'o/ /</text></item>
<item><p>78b7</p><section></section><text>du zhig gzugs dang ldan pa kho na yin zhe na/ smras pa/ 'ga' yang ma yin no/ /du zhig gzugs med pa dang ldan pa kho na yin zhe na/ smras pa/ 'ga' yang ma yin no/ /'dod pa dang ldan pa las du zhig gzugs dang ldan pa kho na yin zhe na/ smras pa/ bcu gcig go//</text></item>
<item><p>79a1</p><section></section><text>gzugs dang ldan pa las du zhig gzugs med pa dang ldan pa kho na yin zhe na/ smras pa/ 'ga' yang ma yin no/ /du zhig khams gsum dang ldan pa yin zhe na/ smras pa/ gsum mo/ /du zhig zin pa yin/ du zhig zin pa dang ma zin pa yin/ du zhig</text></item>
<item><p>79a2</p><section></section><text>ma zin pa yin zhe na/ smras pa/ lnga ni zin pa yin no / /lnga ni zin pa dang ma zin pa yin no/ /lhag ma rnams ni ma zin pa yin no/ /de ci'i phyir zhe na/ de las gzhan pa gang de dag 'dzin par 'gyur ba'i 'dzin par byed pa mi dmigs pa'i phyir ro/ /khams sna tshogs pa nyid gang</text></item>
<item><p>79a3</p><section></section><text>zhe na/ khams bco brgyad po dag phan tshun mtshan nyid tha dad pa nyid gang yin pa'o/ /khams du ma pa nyid gang zhe na/ de dag nyid sems can sna tshogs dpag tu med pa'i rab tu dbye bas gnas pa'o/ /khams tshad med pa nyid gang zhe na/ de gnyi ga gcig tu bsdus pa la khams tshad med</text></item>
<item><p>79a4</p><section></section><text>pa nyid ces bya ste/ dbang po'i tshogs kyi dpes nga ni khams rnams kyi khams kyi dpe mtha' yod par mi smra'o zhes ji skad gsungs pa lta bu'o/ /bar sdom ni/ rdzas su yod pa gang yin dang / /mu bzhi dang ni mtshungs pa dang / /'dzin dang khams dang zin pa dang / /sna tshogs pa dang du</text></item>
<item><p>79a5</p><section></section><text>ma nyid/ /khams kyi don gang zhe na/ smras pa/ khams kyi don ni rgyu'i don dang sa bon gyi don dang rang bzhin gyi don dang rigs kyi don dang cha phra ba'i don dang gzhi'i don to/ /ci'i phyir na mya ngan las 'das pa'i dbyings dang nam mkha'i khams la khams zhes bya zhe na/ smras pa/ sdug</text></item>
<item><p>79a6</p><section></section><text>bsngal mi skye ba'i gzhi'i don dang lus dang mig la sogs pa yongs su g.yo ba'i gzhi'i don gyis so/ /ci zhig yongs su bstan par bya ba'i phyir khams rnam par gzhag ce na/ smras pa/ rgyu'i rkyen yongs su bstan par bya ba'i phyir dang / dbang po dang yul dang nye bar spyod pa yongs</text></item>
<item><p>79a7</p><section></section><text>su bstan par bya ba'i phyir ro/ /khams bco brgyad po 'di dag gi rab tu dbye ba gang zhe na/ smras pa/ re zhig mdor bsdu na rnam pa drug tu blta bar bya'o / /chos kyi khams ni 'di lta ste/ mig la sogs pa dag gi mig la sogs pa'i chos rnams so/ /dag pa'i khams ni 'di</text></item>
<item><p>79b1</p><section></section><text>lta ste/ gang zag rigs la gnas pa rnams kyi khams gang dag yin pa'o/ /rang bzhin gyi khams ni 'di lta ste/ khams bco brgyad po ji skad bstan pa de dag nyid thog ma med pa'i dus nas skye ba phyi ma phyi ma dag tu rab tu grub pa gang yin pa dang / gang zag rigs la gnas pa dang /</text></item>
<item><p>79b2</p><section></section><text>rigs la gnas pa ma yin pa rnams kyi thog ma med pa'i dus nas yongs su mya ngan las 'da' ba dang / yongs su mya ngan las 'da' ba ma yin pa'i chos nyid du rab tu grub pa gang yin pa'o/ /yongs su bsgoms pa'i khams ni 'di lta ste/ sngon dge ba dang mi dge ba yongs su bsgoms pa de dag</text></item>
<item><p>79b3</p><section></section><text>nyid 'khor bar skye ba dang / 'bri ba dang / bye brag dang / mya ngan las 'das pa thob pa'i rgyu nyid gang yin pa'o/ /'bras bu bskyed pa'i khams ni 'di lta ste/ de dag nyid 'bras bu bskyed nas 'gags pa gang yin pa'o/ /'bras bu ma bskyed pa'i khams ni 'di lta ste/ de dag nyid</text></item>
<item><p>79b4</p><section></section><text>'bras bu ma bskyed pa 'gags pa'am ma 'gags pa gang yin pa ste/ de ltar na de ni mdor bstan pa las khams drug yin gyi rgyas par bstan pa ni tshad med do/ /khams bco brgyad po de dag las du ni gzugs can dag yin du ni gzugs can ma yin pa dag yin pa nas/ du ni spang</text></item>
<item><p>79b5</p><section></section><text>bar bya ba ma yin pa dag gi bar du yin zhe na/ rgya cher ji skad bstan pa'i mtshan nyid kyi rjes su zhugs la sbyar bar bya'o/ /mig gis gzugs rnams mthong ba nas yid kyis chos rnams rnam par shes so zhes bya ba'i bar du ji skad gsung pa de la/ ci mig la sogs pas mthong ba nas</text></item>
<item><p>79b6</p><section></section><text>rnam par shes pa'i bar du yin nam/ 'on te de dag gi rnam par shes pa dag gis mthong pa nas rnam par shes pa'i bar du yin zhe na/ smras pa/ don dam par ni mig la sogs pas kyang ma yin la de dag gi rnam par shes pa dag gis kyang ma yin no/ /de ci'i phyir zhe na/ dngos po</text></item>
<item><p>79b7</p><section></section><text>rnams ni rten cing 'brel par 'byung ba'i phyir dang / skad cig pa'i phyir dang / g.yo ba med pa'i phyir ro/ /brda'i tshul du ni gtso bo yin pa'i phyir mig la sogs pa la mthong ba po la sogs pa nye bar gdags pas ches rigs so/ /de ci'i phyir zhe na/ mig la sogs pa dbang po rnams</text></item>
<item><p>80a1</p><section></section><text>yod na ni rnam par shes pa 'byung ba ma tshang ba med par nges kyi/ rnam par shes pa'i rgyun ni yod du zin kyang mig la sogs pa dbang po rnams tshang ba'am ma tshang bar dmigs pa'i phyir ro/ /lta ba la sogs pa tsam la mthong ba la sogs pa nye bar gdags pa gang yin</text></item>
<item><p>80a2</p><section></section><text>pa de ni don dam pa yin no/ /khams bco brgyad po de dag gi go rims bstan pa'i rgyu dag gang zhe na/ smras pa/ de dag ni mdor bsdu na rnam pa gnyis su blta bar bya ste / 'di lta ste/ gsum gyi go rims kyi rgyu dang / drug gi go rims kyi rgyu'o/ /de la gsum gyi go rims kyi</text></item>
<item><p>80a3</p><section></section><text>rgyu gang zhe na/ smras pa/ gnas dang yul dang de gnyi ga la brten pa'i bye brag las te/ 'di ltar rnam par shes pa ni dbang po la phyogs gcig gi don gyis brten pa dang / yul la ni/ dmigs pa'i don gyis brten to/ /drug gi go rims kyi rgyu gang zhe na/ smras pa/ mig la sogs</text></item>
<item><p>80a4</p><section></section><text>pa ni spyod yul ches phal che ba dang sna tshogs pa dang yang dang yang 'byung ba'i phyir dang por bstan te de ni rgyu dang po yin no/ /yang 'jig rten gyi tha snyad kyi rjes su 'jug pa las te / 'di ltar 'jig rten pa rnams ni dang por gcig la gcig lta bar byed do/ /de'i 'og tu kun tu smra bar byed do/</text></item>
<item><p>80a5</p><section></section><text>de'i 'og tu 'dus shing za ba dang lhag par za bar byed do/ /de'i 'og tu nyi ma nub cing nam sros pa na mal shom zhing mal stan dang bcas / shing bal dang sngas nang tshangs can dang bud med kyi reg pa la rten par byed de de ni rgyu gnyis pa yin no/ /yang dga' ba'i bye brag gi gnas las te de</text></item>
<item><p>80a6</p><section></section><text>ni rgyu gsum pa yin no/ /yang mdzes pa'i bye brag yongs su 'dzin pa las te 'dod pa la longs spyod pa rnams kyi smin tshugs dang / mig sman la sogs pas mdzes par byas pas ni mig go/ /rna cha dang rna rgyan la sogs pas mdzes par byas pa ni rna ba yin gyi gzhan ni de lta ma yin</text></item>
<item><p>80a7</p><section></section><text>te de ni rgyu bzhi pa yin no/ /yang bya ba dang zas dang 'khrig pa'i dbang las te/ 'di ltar sems can rnams ni lus dang ngag gi las dge ba dang mi dge ba dag gis thams cad la rtsol ba byed/ yongs su tshol bar byed do/ /de'i 'og tu kham gyi zas dag za bar byed do/ /tshim zhing</text></item>
<item><p>80b1</p><section></section><text>rgyags pa dag 'khrig pa sten par byed de de ni rgyu lnga pa yin no/ /yang las dang bya ba'i bye brag yongs su 'dzin pa las te de ltar mig gis gzugs sna tshogs dag mthong nas 'gro'o/ /'gro ba na 'khrul pa med pa dang spyod lam 'khrul pa dag 'phya bar byed do/ /dgra bo dang</text></item>
<item><p>80b2</p><section></section><text>mdza' bshes dang tha mal pa sngon mthong ba dang ma mthong ba gzhan dag gis ngo shes par yang byed do/ /yul gyi ngo shes par byed cing gzhan dag la ston par yang byed do/ /ming dang tha snyad 'dogs par yang byed do/ /bro gar dang zlos gar dang bzhad gad la sogs pa sna tshogs</text></item>
<item><p>80b3</p><section></section><text>mang po dag gis dga' ba so sor myong bar yang byed do/ /lus kyang brtas bar byed de/ de ltar de lta bu dang mthun pa rnam pa du ma ni mig gi khams kyi las yin no/ /rna ba ni sgra sna tshogs dag nyan par byed do/ /legs par gsungs pa dang nyes par bshad pa'i don kyang shes par</text></item>
<item><p>80b4</p><section></section><text>yang byed do/ /mngon par brjod pas tha snyad 'dogs par yang byed do/ /rol mo'i sgras dga' ba so sor myong bar yang byed do/ /lus kyang brtas par byed de/ de ltar de lta bu dang mthun pa ni rna ba'i khams kyi las rab tu sla ba yin no/ /snas ni dri sna tshogs dag snom par byed</text></item>
<item><p>80b5</p><section></section><text>do/ /dris bro bar yang byed do/ /dga' ba so sor myong bar yang byed do/ /lus brtas par yang byed do / /de ltar de lta bu dang mthun pa ni sna'i khams kyi las rab tu sla ba yin par rig par bya'o/ /lce'i khams kyis ni ro sna tshogs dag myong bar byed do/ /dga' ba so sor myong</text></item>
<item><p>80b6</p><section></section><text>bar yang byed do/ /lus kyang brtas par yang byed do / /de ltar de lta bu dang mthun pa ni lce'i khams kyi las rab tu sla ba yin no/ /lus kyi khams kyis ni reg bya sna tshogs dag reg par byed do/ /dga' ba so sor myong bar yang byed do/ /de dang des lus brtas par yang byed</text></item>
<item><p>80b7</p><section></section><text>la lan 'ga' ni dga' ba'i dngos po de dag nyid nyams par yang byed do/ /de ltar de lta bu mthun pa ni lus kyi khams kyi las rab tu sla ba yin te/ de ni go rims bstan pa'i rgyu drug pa yin no/ /yid ni mig la sogs pa drug po de dag gi rnam grangs thams cad dang thams cad du</text></item>
<item><p>81a1</p><section></section><text>'gro ba yin pa'i phyir thams cad kyi tha mar bstan par rig par bya'o/ /go rims kyi rgyu de dag gi bar sdom ni/ phal che ba dang tha snyad dang / /dga' dang mdzes dang bya ba gnyis/ /khams bco brgyad po de dag gis/ de las gzhan pa mdo sde las gsungs</text></item>
<item><p>81a2</p><section></section><text>pa thams cad bsdus par rig par bya'o/ /ci'i phyir gzugs na spyod pa yul gyi 'dod chags dang bral ba rnams la sna'i khams dang lce'i khams 'byung bar 'gyur zhe na/ smras pa/ lus mdzes par bya ba'i phyir dang de gnyis kyi 'dod chags dang ma bral ba'i phyir ro/ /gzugs kyi khams su bsam</text></item>
<item><p>81a3</p><section></section><text>gtan gnyis pa dang de'i gong mar skyes pa/ gal te mig la sogs pa'i rnam par shes pa rtog pa dang bcas dpyod pa dang bcas pa mngon du byed na ni ji ltar na sa de rtog pa med cing dpyod pa med par 'gyur/ gal te mngon du mi byed na ni ji ltar na dbang po gzugs can des de'i sa pa'i</text></item>
<item><p>81a4</p><section></section><text>yul nyams su myong bar 'gyur zhe na/ smras pa/ rtog pa med pa dang dpyod pa med pa'i ting nge 'dzin ni rtog pa dang bcas dpyod pa dang bcas pa'i rnam par shes pa'i sa bon dang ldan pa yin pas/ de'i phyir de las langs pa la de kun tu 'byung bar rung ngo / /langs pa'i rnam par shes pa</text></item>
<item><p>81a5</p><section></section><text>de la dpyod pa de yang rtog pa med pa dang dpyod pa med pa'i ting nge 'dzin gyi sa bon dang ldan pa yin pas de'i phyir sa bon de ni rtog pa med pa dang dpyod pa med pa nyid ma yin no/ /rang bzhin gyis 'dod chags dang bral ba'i sems can de dag ni 'dod chags dang bral bas 'dod chags dang bral</text></item>
<item><p>81a6</p><section></section><text>ba'i phyir rtog pa de dag la rtog pa med kyang sa de la kun du spyod pa la nyes pa med do/ /ci'i phyir mig gi khams cha gnyis su mngon par grub cing rna ba'i khams dang sna'i khams kyang de bzhin las gzhan ni de lta bu ma yin zhe na/ smras pa/ lus la mdzes par bya ba'i phyir ro/ /mig gi</text></item>
<item><p>81a7</p><section></section><text>rnam par shes pa gang yin pa dang / sna'i rnam par shes pa'i bar du gnyis la brten te/ skye ba gang yin pa de dag ci gcig tu brjod par bya'am/ 'on te gnyis su brjod par bya zhe na/ smras pa/ gcig tu brjod par bya'o/ /de ci'i phyir zhe na/ gcig ma bsgribs shing rab tu</text></item>
<item><p>81b1</p><section></section><text>ma nyams na rnam par shes pa gsal bar skye ba'i phyir dang / bsgribs shing rab tu nyams na rnam par shes pa gsal bar mi skye ba'i phyir dang / rnam par shes pa de ni gzugs can ma yin pa'i phyir gzugs bzhin du yul las gnyis su dbyer med pa'i phyir ro/ /mig dang mig gi</text></item>
<item><p>81b2</p><section></section><text>rnam par shes pa gal te rgyu dang 'bras bu'i dngos po yin na de lta na ci ltar de gnyis lhan cig gi dngos por 'gyur/ gal te lhan cig gi dngos po yin na ni de ltar na ji ltar de gnyis rgyu dang 'bras bu'i dngos por rung zhe na/ smras pa/ sa bon dang myu gu bzhin du mig la brten te</text></item>
<item><p>81b3</p><section></section><text>rnam par shes pa skye ba ni mi rung ngo / /de ci'i phyir zhe na/ mig ni mig gi rnam par shes pa skyed pa'i rgyu ma yin pa'i phyir te/ 'on kyang gnas kyi rgyu yin pas de'i phyir de gnyis ni mar me dang 'od bzhin du lhan cig gi dngos po dang rgyu dang 'bras bu'i dngos pos rung ngo / /mig dang mig</text></item>
<item><p>81b4</p><section></section><text>gi rnam par shes pa ji lta ba bzhin du/ rna ba dang sna dang lce dang lus dang de dag gi rnam par shes pa rnams kyang de bzhin du blta bar bya'o/ /gzhan du na rang gi sa bon las skye bar gyur na mig la sogs pa'i rnam par shes pa gnas med pa las 'byung bar 'gyur bas mi rung ngo / /'dod</text></item>
<item><p>81b5</p><section></section><text>pa'i khams su skyes shing byung ba'i mig gi khams nges par 'byung bar 'gyur ro zhes brjod par bya'am zhe na/ smras pa/ der ni gcig tu ma nges so/ /mig gi khams ji lta ba bzhin du rna ba dang sna dang lce'i khams rnams dang / de dag gi rnam par shes pa'i khams rnams kyang de bzhin</text></item>
<item><p>81b6</p><section></section><text>du rig par bya'o/ /lus kyi khams ni nges par 'byung ste lus kyi rnam par shes pa'i khams rnams dang yid kyi khams dang chos kyi khams dang yid kyi rnam par shes pa'i khams dang gzugs dang sgra dang dri dang ro dang reg bya'i khams rnams kyang de bzhin no / /gzugs kyi khams su skyes shing</text></item>
<item><p>81b7</p><section></section><text>'byung ba'i mig gi khams nges par 'byung bar 'gyur ro zhes brjod par bya'am zhe na/ smras pa/ nges pa yin no/ /mig gi khams ji lta ba bzhin du rna ba dang sna dang lce dang lus kyi khams rnams dang mig dang rna ba dang sna dang lce dang lus kyi rnam par shes pa'i khams rnams kyang de bzhin no/ /</text></item>
<item><p>82a1</p><section></section><text>dri'i khams dang ro'i khams dang de dag gi rnam par shes pa'i khams dag ma gtogs pa de las gzhan pa thams cad ni nges par 'byung bar 'gyur ro/ /gzugs med pa'i khams su skyes shing byung ba la ni khams gsum po yid dang chos dang yid kyi rnam par</text></item>
<item><p>82a2</p><section></section><text>shes pa'i khams rnams ma gtogs pa dang dbang sgyur bas thob pa'i gzugs ma gtogs pa de las gzhan pa rnams ni nges par 'byung ba ma yin no/ /gsum po 'di dag ni der nges par 'byung bar blta bar bya'o/ /'di'i sdom gyi tshigs su bcad pa ni phung po la mkhas pa dang 'dra bar blta</text></item>
<item><p>82a3</p><section></section><text>bar bya'o/ /kha zas kyi dngos po la mkhas pa rdzogs so// //skye mched rnams kyi sdom gyi tshigs su bcad pa yang khams rnams kyi ji lta ba de bzhin du blta bar bya'o/ /mig gi skye mched gang zhe na/ mig thob cing ma spangs pa de ma thag tu lus las 'gog pa'i chos can ma</text></item>
<item><p>82a4</p><section></section><text>yin pa gang yin pa'o/ /mig gi skye mched ji lta ba bzhin du skye mched lhag ma rnams kyang ngo bo nyid las de bzhin du blta bar bya'o/ /skye mched dang reg pa'i skye mched gnyis la bye brag ci yod ce na/ smras pa/ skye mched ni ji skad bstan pa yin no/ /reg pa'i skye mched ni skye mched</text></item>
<item><p>82a5</p><section></section><text>gang reg pa dang / lhan cig pa de ma thag tu reg pa skye bar byed pa reg pa dang rjes su mthun pa'o/ /mig gang yin pa skye mched kyang de yin la skye mched gang yin pa mig kyang de yin nam zhe na/ smras pa/ mig yin la skye mched ma yin pa'ang yod de mig thob cing ma spangs la de ma thag</text></item>
<item><p>82a6</p><section></section><text>tu 'og tu 'gog pa'i chos can gang yin pa'o/ /skye mched yin la mig ma yin pa'ang yod de/ skye mched lhag ma skye mched kyi mtshan nyid kyis rnam par gnas pa rnams so/ /mig kyang yin la skye mched kyang yin pa yang yod de/ mig thob cing ma spangs la de ma thag tu 'gog</text></item>
<item><p>82a7</p><section></section><text>pa'i chos can yang ma yin pa gang yin pa'o/ /mig kyang ma yin la skye mched kyang ma yin pa'ang yod de/ mig ma thob pa'am spangs pa dang de las gzhan pa rna ba la sogs pa skye mched kyi mtshan nyid kyis nye bar mi gnas pa gang yin pa'o/ /skye mched gang yin pa reg pa'i skye mched</text></item>
<item><p>82b1</p><section></section><text>kyang de yin la reg pa'i skye mched gang yin pa skye mched kyang de yin nam zhe na/ smras pa/ reg pa'i skye mched gang yin pa de ni re zhig skye mched kyang yin no/ /skye mched yin la reg pa'i skye mched ma yin pa yang yod de/ mig la sogs pa reg pa dang mi ldan pa dang / de ma thag tu reg</text></item>
<item><p>82b2</p><section></section><text>pa skyed par mi byed pa dang 'gog pa'i chos can ma yin pa gang yin pa'o/ /gzugs kyi khams su skyes shing byung ba'i sna gang yin pa dang lce gang yin pa de ni dus rtag tu skye mched ma yin pa kho nar blta bar bya'o/ /'du shes med pa'i sems can lha rnams kyi nang du skyes pa'i dbang po gang dag</text></item>
<item><p>82b3</p><section></section><text>yin pa de dag kyang dus rtag tu skye mched ma yin pa kho nar blta bar bya'o/ /don gang gis na skye mched rnams zhes bya/ ci zhig yongs su bstan pa'i phyir skye mched rnam par gzhag ce na/ smras pa/ sems dang sems las byung ba'i chos rnams kyi skye ba'i sgo'i don dang / rkyen gyi don dang /</text></item>
<item><p>82b4</p><section></section><text>thabs kyi don dang / tshogs pa'i dngos po'i don dang / rten gyi don dang / de dag snang ba'i gnas kyi don gyis so/ /mtshungs pa de ma thag pa dang / dmigs pa dang / bdag po'i rkyen rnam pa gsum yongs su bstan par bya ba'i phyir skye mched rnam par gzhag go/ /skye mched rnams kyi</text></item>
<item><p>82b5</p><section></section><text>rab tu dbye ba dang go rims ni khams bzhin du ci rigs par blta bar bya'o/ /bcom ldan 'das kyis mdo sde las zil gyis gnon pa'i skye mched brgyad dang / de bzhin du rgyas par zad par gyi skye mched bcu dang / de bzhin du nam mkha' mtha' yas skye mched la sogs pa'i skye mched bzhi dang /</text></item>
<item><p>82b6</p><section></section><text>de bzhin du skye mched gnyis po 'du shes med pa'i skye mched dang 'du shes med 'du shes med min skye mched dang / de dag la sogs pa skye mched kyi sgrar bstan pa'i chos gang dag gsungs pa de dag kyang skye mched bcu gnyis po dag gis mtshan nyid ji skad smos pas ci rigs par bsdu bar rig par bya'o/ /</text></item>
<item><p>82b7</p><section></section><text>skye mched rnams kyi rten kyang khams kho na bzhin du blta bar bya'o/ /skye mched kyi dngos po la mkhas pa rdzogs so// //de la rten cing 'brel par 'byung ba'i chos rnams zhes bya ba la gang dag bdag po med pa dang / byed pa po med pa dang / tshor ba po med pa dang / bdag nyid g.yo ba</text></item>
<item><p>83a1</p><section></section><text>med pa dang / rang dbang med pa dang / rgyus bskyed pa dang / rkyen la rag las shing 'bral bar 'jug pa dang / ma byung ba las 'byung ba'i chos can dang / byung nas 'jig pa'i chos can dang / chos tsam zhig rab tu phye ba dang / chos rnams kho nas</text></item>
<item><p>83a2</p><section></section><text>mngon par brlan pa dang / chos rnams kho na mngon par rlan par byed pa dang / rgyud du gtogs pa dang / de ltar de lta bu dang mthun pa de dag ni rten cing 'brel par 'byung ba'i chos rnams kyi mtshan nyid yin par rig par bya'o/ /de la rgyu gang yin pa de la ni rten cing 'brel bar</text></item>
<item><p>83a3</p><section></section><text>byung ba zhes bya'o/ /'bras bu gang yin pa de la ni rten cing 'brel par 'byung ba zhes bya bar blta bar bya'o/ /de la ma rig pa'i bag la nyal ma spangs pa yod pas ma rig pa'i kun nas dkris pa 'byung ngo / /ma rig pa'i kun nas dkris pa skyes pa'i phyir 'du byed rnams kyi 'jug pa</text></item>
<item><p>83a4</p><section></section><text>skye'o/ /de bzhin du 'du byed kyi sa bon ma spangs pa yod pas 'du byed rnams 'byung ngo / /'du byed rnams skyes pa'i phyir rnam par shes pa 'jug pa skye'o/ /de bzhin du rten cing 'brel par 'byung ba'i yan lag lhag ma rnams kyi 'jug pa'i tshul yang ci rigs par rig par bya'o/ /de la</text></item>
<item><p>83a5</p><section></section><text>srid pa dang skye ba dang rga shi ni btags pa'i chos yin par rig par bya'o/ /srid pa'i yan lag lhag ma rnams ni rdzas su yod pa'i chos yin par rig par bya'o/ /de la rten cing 'brel par 'byung ba'i rab tu dbye ba ni rnam pa lngas rnam par gzhag ste/ lnga gang zhe na/ sdug bsngal 'phen</text></item>
<item><p>83a6</p><section></section><text>pa'i rgyu'i gnas dang / sdug bsngal mngon par 'grub pa'i rgyu'i gnas dang / sdug bsngal 'phen pa'i rgyu dang / sdug bsngal mngon par 'grub pa'i rgyu dang / sdug bsngal mngon par 'grub pa nyid ni lnga'o/ /de la tshe 'di la ming dang gzugs kyi rkyen gyis skye mched drug mngon</text></item>
<item><p>83a7</p><section></section><text>par 'grub pa ma spangs shing / yongs su ma shes pa gang yin pa de la dmigs shing de la gnas nas/ byis pa rnams kyi lus la kun tu rmongs pa 'byung ba gang yin pa de ni ma rig pa zhes bya'o/ /ma rig pa'i rkyen gyis de'i 'og tu 'du byed rnams dang phyi ma la reg pa'i rkyen gyis</text></item>
<item><p>83b1</p><section></section><text>tshor ba'i bar du 'byung bar 'gyur te/ skye mched drug po de dag ni ma rig pa la sogs pa 'phen pa'i rgyu de'i gnas zhes bya'o/ /de ltar kun du rmongs pa'i reg pa'i rkyen gyis tshe 'di nyid la tshor ba 'byung ba gang yin pa de la gnas nas phyi rol gyi yul rnams la sred pa 'byung ngo / /</text></item>
<item><p>83b2</p><section></section><text>sred pa'i rkyen gyis de'i 'og tu len pa 'byung ngo / /len pa'i rkyen gyis srid pa 'byung ste/ de ltar mngon par 'grub pa'i rgyu de'i gnas ni reg pa'i rkyen gyis tshor ba de yin par blta bar bya'o/ /de la tshe 'di pa'i rnam par shes pa bsod nams dang bsod nams ma yin pa dang mi g.yo ba'i</text></item>
<item><p>83b3</p><section></section><text>las kyis yongs su bsgos pa la/ ma rig pa'i rkyen gyis 'du byed rnams dang reg pa'i rkyen gyis tshor ba'i bar phyi ma phyi ma'i sa bon dang ldan pa gang dag yod pa de dag ni lus zhig nas/ phyi ma la rnam par shes pa la sogs pa skye ba dang rga shi'i ming can gyi sdug bsngal gzhan 'phen par</text></item>
<item><p>83b4</p><section></section><text>byed de/ de ni de'i 'phen pa'i rgyu zhes bya'o/ /de la tshor ba'i rkyen gyis sred pa dang sred pa'i rkyen gyis len pa dang len pa'i rkyen gyis srid pa gang yin pa de ni phyi ma la sdug bsngal mngon par 'grub pa'i rgyu zhes bya'o/ /sngon byas pa'i las dang nyon mongs pas yongs su zin pa ma 'ongs pa'i</text></item>
<item><p>83b5</p><section></section><text>skye ba la mngon du phyogs pa de nyid la srid pa zhes bya bar blta bar bya'o/ /srid pa'i rkyen gyis skye ba dang skye ba'i rkyen gyis rga shi gang yin pa de dag ni sdug bsngal mngon par 'grub pa zhes bya'o/ /rnam par shes pa dang ming dang gzugs la sogs pa tshor ba'i mthar thug pa de dag nyid sngon sa bon</text></item>
<item><p>83b6</p><section></section><text>gyi dngos po dang ldan pa'i tshe na ni sdug bsngal 'phen pa'i rgyu zhes bya ba'i ming 'thob par 'gyur ro/ /de dag nyid da ltar 'bras bu bskyed zin pa ni skye ba dang rga shi'i ming can gyi sdug bsngal zhes bya ba'i ming 'thob po/ /de la ma rig pa ni shes pa'i mi mthun pa'i phyogs sems las byung ba'i</text></item>
<item><p>83b7</p><section></section><text>chos sgrib par byed pa'i bdag nyid yin par blta bar bya'i/ /rig pa med pa tsam yang ma yin la/ log pa'i shes pa tsam yang ma yin no/ /de ci'i phyir zhe na/ re zhig gal te ma rig pa rig pa med pa tsam yin par gyur na ni/ de la chung ngu dang 'bring dang chen po nyid yod par</text></item>
<item><p>84a1</p><section></section><text>mi 'gyur te/ med pa la ni chung ngu dang 'bring dang chen po nyid gang yang med pa dang / ma rig pa'i bag la nyal dang kun nas dkris pa rnam par gzhag par mi nus pa dang / med par ni dus thams cad du mtshan nyid 'dra ba yin pas/ kun du spyod pa dang</text></item>
<item><p>84a2</p><section></section><text>rjes su 'brel ba gnyis yod par mi rung ba dang / so so'i skye bo'i sems nyon mongs pa can dang / dge ba dang / lung du ma bstan pa rig pa dang bral ba thams cad la yang rig pa med par 'gyur bas/ des na sems de dag thams cad nyon mongs pa can du 'gyur ba dang / med</text></item>
<item><p>84a3</p><section></section><text>pa'i bdag nyid kyi chos ni 'dus byas kyis bsdus par yang mi rung la 'dus ma byas kyis bsdus par yang mi rung ba dang / 'dus byas kyis kyang ma bsdus la 'dus ma byas kyis kyang ma bsdus pa gang yin pa de ni kun nas nyon mongs par yang mi 'gyur la rnam par byang bar yang mi 'gyur ba dang /</text></item>
<item><p>84a4</p><section></section><text>ma rig pa dang ma bral ba'i sems kyi rgyud la ni dus rtag tu rig pa skye bar yang mi 'gyur ba dang / ma rig pa 'gags na rig pa skye zhes gang gsungs pa de yang med pa la ni 'gag pa ji ltar yang mi rung ba'i phyir ro/ /gal te ma rig pa log pa'i shes pa tsam zhig yin par gyur na yang</text></item>
<item><p>84a5</p><section></section><text>de ltar na rig pas bsdus pa'i shes pa nyid ma gtogs pa de las gzhan pa'i shes pa thams cad log pa'i shes pa yin par 'gyur ba'am/ nyon mongs pa can gyi bdag nyid kyi shes pa gang yin pa de nyid log pa'i shes pa yin par 'gyur ba'am/ nyon mongs pa dang mtshungs par</text></item>
<item><p>84a6</p><section></section><text>ldan pa'i shes pa gang yin pa de log pa'i shes pa yin par 'gyur grang na/ gal te shes pa dang po log pa'i shes pa yin par gyur na ni/ de lta na so so'i skye bo'i rgyud du gtogs pa'i shes pa dge ba dang lung du ma bstan pa thams cad kyang log pa'i shes pa yin par 'gyur bas de ni</text></item>
<item><p>84a7</p><section></section><text>mi rung ngo / /gal te nyon mongs pa can gyi bdag nyid kyi shes pa log pa'i shes pa yin par gyur na ni/ de ltar na 'jig tshogs la lta ba la sogs pa lta ba lnga po dag kyang nyon mongs pa can gyi bdag nyid kyi shes pa zhes bya ste/ de la ma rig pa ni yang dag pa ji lta ba bzhin du</text></item>
<item><p>84b1</p><section></section><text>mi rtogs pa'i mtshan nyid yin la lta ba rnams ni yang dag pa ji lta ba bzhin du ma rtogs na log pa'i dngos po la mngon par zhen pa'i mtshan nyid yin te/ 'di lta ste/ 'jig tshogs la lta ba ni ma rig pa'i dbang gis bdag dang bdag gi zhes mngon par zhen par byed la de bzhin du lta ba lhag</text></item>
<item><p>84b2</p><section></section><text>ma rnams kyang rang rang gi mngon par zhen pa'i rnam pas 'jug par 'gyur ba de dag kyang gti mug med par yang mi 'gyur bas/ de'i phyir gti mug gi rnam pa yang gzhan yin la/ lta ba rnams kyi rnam pa yang gzhan yin pa'i phyir/ ma rig pa nyon mongs pa can gyi bdag nyid kyi shes</text></item>
<item><p>84b3</p><section></section><text>pa yin par mi rung ngo / /gal te ma rig pa dang lta ba rnams mtshan nyid 'dra ba yin par 'gyur na/ des na bcom ldan 'das kyis bag la nyal bdun po dag tu lta ba'i bag la nyal rnam par gzhag pa mdzad par mi 'gyur la/ bcom ldan 'das kyis lta ba rnams la ma rig pa zhes bya</text></item>
<item><p>84b4</p><section></section><text>ba'i ming ni gang du'ang ma bstan to/ /gal te nyon mongs pa dang mtshungs par ldan pa'i log pa'i shes pa ma rig pa yin par gyur na de ltar na 'jig tshogs la lta ba la sogs pa lta ba lnga po gang dag yin pa de dag kyang shes pa'i ngo bo nyid yin pas/ shes pa'i rdzas gnyis mtshungs</text></item>
<item><p>84b5</p><section></section><text>par ldan pa ni med pas/ de dag ni ma rig pa dang mi ldan pa yin par 'gyur ro/ /gal te 'dod chags la sogs pa nyon mongs pa'i dbang gis shes pa de gti mug nyid yin na ni/ des na 'dod chags la sogs pa'i dbang gis gti mug tu 'gyur gyi/ gti mug gi dbang dang</text></item>
<item><p>84b6</p><section></section><text>gti mug sngon du 'gro ba las 'dod chags la sogs pa nyon mongs pa rnams 'byung ba ma yin par 'gyur ro/ /ji ltar nyon mongs pa dang mtshungs par ldan pa'i shes rab ni mtshungs par ldan pa las nyon mongs pa can yin gyi/ de'i ngo bo nyid ni ma yin pa bzhin du/ gti mug gi</text></item>
<item><p>84b7</p><section></section><text>bdag nyid ma yin pa de yang gti mug gi bdag nyid du drang par brjod mi nus te/ dper na de las gzhan pa'i sems dang sems las byung ba'i chos/ nyon mongs pa can gyi bdag nyid ma yin pa/ nyon mongs pa dang mtshungs par ldan pa dag lta bu'o/ /de lta bas na ma rig pa ni sems las</text></item>
<item><p>85a1</p><section></section><text>byung ba'i chos sems dang mtshungs par ldan pa yin par blta bar bya'o/ /bcom ldan 'das kyis lus kyi 'du byed dang dag gi 'du byed dang yid kyi 'du byed dang 'du byed gsum gsungs pa de la/ dbugs rngub pa dang dbugs 'byung ba'i rlung dag kyang lus kyi</text></item>
<item><p>85a2</p><section></section><text>'du byed dag yin te/ rlung ni lus kyi las 'jug pa'i sngon du 'gro ba yin pa'i phyir ro/ /lus kyi las gang yin pa de nyid lus kyi 'du byed yin par blta bar bya'o/ /de ltar rmongs pa la lus kyi las dang rjes su mthun pa'i rlung dag kyang 'byung ste/ de dag gis lus kyi las nyon mongs</text></item>
<item><p>85a3</p><section></section><text>pa can 'jug par byed do/ /ji ltar dbugs rngub pa dang dbugs 'byung ba dag gis lus kyi las 'jug par byed pa de bzhin du/ rtog pa dang dpyod pa dag gis kyang ngag gi las 'jug par byed la/ 'du byed kyis kyang yid kyi las 'jug par byed de/ de dag thams cad</text></item>
<item><p>85a4</p><section></section><text>gcig tu bsdus pa ni lus kyi 'du byed dang / ngag gi 'du byed dang / yid kyi 'du byed ces bya ste/ khams gang la gang yod pa'o/ /de la yan lag bcu gnyis po gang yin pa de dag las gnyis ni las kho nas bsdus pa yin te/ 'du byed dang srid pa'o/ /gsum ni nyon</text></item>
<item><p>85a5</p><section></section><text>mongs pas bsdus pa yin te/ ma rig pa dang / sred pa dang len pa'o/ /lhag ma rnams ni dngos pos bsdus pa yin par blta bar bya'o/ /de la yan lag gnyis po gang dag las kyis bsdus pa de dag las gcig ni 'phen pa'i las kyis bsdus pa'i las yin te/ 'di lta ste 'du</text></item>
<item><p>85a6</p><section></section><text>byed rnams so/ /gnyis pa ni mngon par 'grub pa'i las kyis bsdus pa'i las yin te 'di lta ste srid pa'o/ /de la yan lag gsum po gang dag nyon mongs pas bsdus pa de dag las gcig ni/ 'phen pa'i las kun nas slong bar byed pa yin te 'di lta ste ma rig pa'o/ /gnyis pa</text></item>
<item><p>85a7</p><section></section><text>ni mngon par grub pa'i las kun nas slong bar byed pa yin te/ 'di lta ste srid pa dang len pa'o/ /yan lag lhag ma gang dag dngos pos bsdus pa de dag las yang lag gnyis ni ma 'ongs pa'i sdug bsngal gyis bsdus pa yin te/ 'di lta ste/ skye ba dang rga shi'o/ /yan lag lnga ni ma</text></item>
<item><p>85b1</p><section></section><text>'ongs pa'i sdug bsngal gyi rgyus bsdus pa yin te/ 'di lta ste/ tshe 'di la 'du byed kyi rkyen gyis rnam par shes pa gang yin pa dang rnam par shes pa la brten nas reg pa'i rkyen gyis tshor ba'i bar dag go/ /gang dag sngon gyi rgyus mngon par bsgrub ste da ltar dmigs pa rnam par smin pa'i</text></item>
<item><p>85b2</p><section></section><text>'bras bu bsdus pa'i yan lag lnga po de dag nyid ni da ltar byung ba'i sdug bsngal gyis bsdus pa dag ste/ 'di lta ste/ rnam par shes pa dang ming dang gzugs dang skye mched drug dang reg pa dang tshor ba'o/ /de la yan lag lngas bsdus pa'i 'bras bu gang yin pa de dang yan lag gnyis kyis bsdus</text></item>
<item><p>85b3</p><section></section><text>pa ma 'ongs pa'i 'bras bu gang yin pa de dag gcig tu bsdus pa ni rten cing 'brel par 'byung ba 'bras bur bsdus pa yin par blta bar bya'o/ /yan lag lhag ma rnams ni rten cing 'brel par 'byung ba rgyur bsdus pa yin par blta bar bya'o/ /mi shes pa de yang mdor bsdu na gnas lnga bskyed pa</text></item>
<item><p>85b4</p><section></section><text>yin par blta bar bya ste/ 'di lta ste som nyi skyed pa dang / sred pa skyed pa dang / gnas ma yin pa la dad pa skyed pa dang / lta ba skyed pa dang / mngon pa'i nga rgyal skyed pa'o/ /de la sngon gyi mtha' la sogs pa mi shes pa gang yin pa de ni som nyi skyed pa yin no/ /de la som nyi ni 'di yin te/</text></item>
<item><p>85b5</p><section></section><text>ci bdag 'das pa'i dus na ma byung bar gyur tam snyam pa dus gsum dag la 'jug pa'i som nyi mdo las ji skad gsungs pa kho na bzhin no/ /de la 'das pa'i dus ni sngon gyi mtha' yin no/ /ma 'ongs pa'i dus ni phyi ma'i mtha' yin no/ /da ltar byung ba'i dus ni sngon gyi mtha' dang</text></item>
<item><p>85b6</p><section></section><text>phyi ma'i mtha' zhes bya ste/ 'das pa'i dus la ltos nas ni phyi ma'i mtha' yin la ma 'ongs pa'i dus la ltos nas ni sngon gyi mtha' yin no/ /de la gang gi tshe 'das pa'i dus la som nyi za ba'i som nyi de ni sngon gyi mtha' mi shes pas bskyed pa yin par blta bar bya'o/ /gang gi tshe ma 'ongs</text></item>
<item><p>85b7</p><section></section><text>pa'i dus la som nyi za ba'i som nyi de ni phyi ma'i mtha' mi shes pas bskyed pa yin par blta bar bya'o/ /nang la som nyi za ste ci zhig yod/ cir 'gyur/ sems can 'di ga las 'ongs/ 'di nas shi 'phos nas gang du 'gro bar 'gyur snyam du som nyi za ba gang yin pa de ni sngon gyi</text></item>
<item><p>86a1</p><section></section><text>mtha' dang phyi ma'i mtha' mi shes pas bskyed pa yin par blta bar bya'o/ /nang mi shes pa dang phyi rol mi shes pa dang nang dang phyi rol mi shes pa gang yin pa de ni/ nang dang phyi rol gyi 'du byed rnams la yang srid pa 'byung bar byed pa dang / dga' ba'i 'dod chags</text></item>
<item><p>86a2</p><section></section><text>dang ldan pa dang de dang der mngon par dga' ba'i srid pa gang yin pa des bskyed do/ /de la las dang rnam par smin pa dang las dang rnam par smin pa mi shes pas sems can rnams kyi las bdag gir bya ba nyid mi shes pa gang yin pa de la brten nas ni drag po dang khyab 'jug dang skye dgu'i bdag</text></item>
<item><p>86a3</p><section></section><text>po la sogs pa gnas ngan pa dag la gus pa dang dad pa dang mos pa skye'o/ /sangs rgyas la sogs pa dang lam gyi mthar thug pa'i bar dag mi shes pa gang yin pa de ni lta ba bskyed par rig par bya ste/ 'di ltar dkon mchog rnams mi shes pa dang / bden pa rnams mi shes pas ni</text></item>
<item><p>86a4</p><section></section><text>lta ba'i rnam pa drug cu rtsa gnyis kyi bar dag skyed par byed do/ /sbyin pa med do/ /mchod sbyin med do zhes rgya cher de ltar lta zhing / de skad smra ba'i bar gang yin pa de ni log par lta ba yin par rig par bya'o/ /rgyu dang rgyu las byung ba'i chos rnams dang dge ba dang mi dge ba dag mi shes pa rgya</text></item>
<item><p>86a5</p><section></section><text>cher mdo las ji skad gsungs pa'i mi shes pa gang yin pa de ni bde 'gror 'gro ba'i lam dang / bde 'gror 'gro ba'i thabs la mngon pa'i nga rgyal skyed par byed de/ 'di ltar dge ba dang mi dge ba la sogs pa'i chos rnams dang 'bras bu 'dod pa dang mi 'dod pa rnams yang dag pa ji</text></item>
<item><p>86a6</p><section></section><text>lta ba bzhin du mi shes pa rnams ni/ zas mi za ba dang mer 'jug pa dang / g.yang sar mchong ba la sogs pa thabs ma yin pa dag gis thabs su 'du shes shing mtho ris yongs su tshol bar byed do/ /reg pa'i skye mched drug po dag yang dag pa ji lta ba bzhin du ma rtogs pa'i mi shes</text></item>
<item><p>86a7</p><section></section><text>pa gang yin pa de ni dge slong gi tshul gyi 'bras bu 'thob pa la mngon pa'i nga rgyal skyed par byed de/ 'di ltar reg pa'i skye mched drug rab tu rtogs pa'i shes pa med pa ni de la mngon pa'i nga rgyal byed par 'gyur ro/ /de la mtho ris kyi thabs la mngon pa'i nga rgyal byed pa gang yin pa</text></item>
<item><p>86b1</p><section></section><text>dang dge sbyong gi tshul gyi 'bras bu la mngon pa'i nga rgyal byed pa gang yin pa de dag gcig tu bsdus pa ni mngon pa'i nga rgyal zhes bya'o/ /de ltar na ma rig pa ni kun nas nyon mongs pa rnam pa lnga bo 'di dag skyed par byed de/ 'di lta ste/ som nyi kun nas nyon mongs pa dang sred pa'i kun</text></item>
<item><p>86b2</p><section></section><text>nas nyon mongs pa dang mos pa'i kun nas nyon mongs pa dang / lta ba'i kun nas nyon mongs pa dang / mngon pa'i nga rgyal gyi kun nas nyon mongs pa'o/ /de la som nyi'i kun nas nyon mongs pas kun nas nyon mongs pa can du gyur pa'i byis pa ni som nyi thob pa dang the tshom thob pa dang /</text></item>
<item><p>86b3</p><section></section><text>gzhan gyi dring la 'jog pa dang / gzhan gyis bkri ba yin pas tshe 'di la sdug bsngal ba dang bde ba la reg pa med par gnas so/ /srid pa'i kun nas nyon mongs pas kun nas nyon mongs pa can du gyur pa ni yang 'byung bas skye ba dang rga ba dang na ba la sogs pa'i sdug bsngal mngon par 'grub</text></item>
<item><p>86b4</p><section></section><text>par byed do/ /mos pa'i kun nas nyon mongs pas kun nas nyon mongs pa can du gyur pa ni rgyu med pa'am mi mthun pa'i rgyu dbang phyug la sogs pa rgyu yin par rtogs shing skyes bu'i byed pa med pa kho nar gnas so/ /lta ba'i kun nas nyon mongs pas kun nas nyon mongs pa can du gyur pa ni</text></item>
<item><p>86b5</p><section></section><text>nyes pa spyod pa la ji 'dod dgur 'jug cing phyi ma la ngan song ba'i sdug bsngal mngon par 'grub par byed do/ /mngon pa'i nga rgyal gyi kun nas nyon mongs pas kun nas nyon mongs pa can du gyur pa ni skyes bu'i byed pa 'bras bu med pa dang 'bras bu dang bral bar byed do/ /rten cing 'brel bar</text></item>
<item><p>86b6</p><section></section><text>'byung ba la mkhas pa'i rab tu dbye ba rgyas pa ni 'di lta ste/ sa'i dngos gzhir bstan pa bzhin du rig par bya'o/ /rten cing 'brel par 'byung ba la mkhas pa'i rnam par gtan la dbab pa'i gzhung lhag ma ni mi snang ngo / /rten cing 'brel par 'byung ba'i dngos po la mkhas pa rdzogs so// //</text></item>
<item><p>86b7</p><section></section><text>gnas dang gnas ma yin pa la mkhas pa'i spyi sdom ni/ lus dang yongs su bstan pa dang / /sgo dbye ba ni tha ma yin/ /gnas gang zhe na/ smras pa/ gzhi de dang de la rigs pa dang mi 'gal ba gang yin pa'o/ /gnas ma yin pa gang zhe na/ smras pa/ gzhi de dang de la rigs pa dang</text></item>
<item><p>87a1</p><section></section><text>'gal ba gang yin pa ste/ de ni gnas dang gnas ma yin pa gnyis kyi lus yin no/ /bcom ldan 'das kyis don ci'i phyir gnas dang gnas ma yin pa la mkhas pa yongs su bstan ce na/ smras pa/ kun nas nyon mongs pa dang rnam par byang ba gnyis kyi yang</text></item>
<item><p>87a2</p><section></section><text>dag pa'i thabs shes pas chud mi za ba yongs su bstan pa'i phyir ro/ /gnas dang gnas ma yin pa gnyis la sgo du yod par blta bar bya zhe na/ smras pa/ bzhi ste/ 'di ltar bcom ldan 'das kyis gnas dang gnas ma yin pa nyid ni sgo bzhi kho nas bstan pa'i phyir te/ 'di lta ste/ 'grub</text></item>
<item><p>87a3</p><section></section><text>pa'i sgo dang 'grogs pa'i sgo dang thob pa'i sgo dang kun du spyod pa'i sgos so/ /ci'i phyir gnas dang gnas ma yin pa nyid sgo bzhis bstan ce na/ smras pa/ rnam pa thams cad kyi rab tu dbye ba dag gi sgo kun tu bstan par bya ba'i phyir te/ rnam pa'i rab tu dbye ba de dag kyang gang zhe na/ 'grub</text></item>
<item><p>87a4</p><section></section><text>pa'i sgo las brtsams te/ des ma bsdus pa'i rnam pa lhag ma rnams yongs su brjod par bya ste/ de'i rab tu dbye ba ni dbang po'i 'chol ba dang / 'byung ba chen po'i 'chol ba dang / yo byad 'byung ba'i 'chol ba las blta bar bya'o/ /de la dbang po'i 'chol ba ni 'di yin te/ mig</text></item>
<item><p>87a5</p><section></section><text>gi dbang pos sgra dag nyan pa dang / dri dag snom pa dang / ro dag myang ba dang / reg bya dag reg par 'gyur ba gang yin pa de ni gnas ma yin/ skabs ma yin te gnas med do/ /gzugs rnams la lta bar 'gyur ba gang yin pa de ni gnas yod do/ /mig gi dbang po ji lta ba</text></item>
<item><p>87a6</p><section></section><text>bzhin du dbang po gzugs can lhag ma rnams kyis re re nas phan tshun 'chol ba'i rab tu dbye ba yang de bzhin du blta bar bya'o/ /de la 'byung ba chen po'i 'chol ba ni 'di yin te/ sas chu'i bya ba byed par 'gyur ba dang / me'i bya ba dang / rlung gi bya ba byed par 'gyur ba gang yin pa de</text></item>
<item><p>87a7</p><section></section><text>ni gnas ma yin skabs ma yin te gnas med do/ /sas sa'i bya ba byed par 'gyur ba gang yin pa 'di ni gnas yod do/ /'byung ba chen po lhag ma rnams kyi phan tshun 'chol ba'i rab tu dbye ba yang de bzhin du blta bar bya'o/ /de la yo byad 'byung ba'i 'chol ba ni 'di yin te/ sa</text></item>
<item><p>87b1</p><section></section><text>bon gyi rigs gzhan las myu gu'i rigs gzhan 'byung bar 'gyur ba gang yin pa 'di ni gnas ma yin skabs ma yin te gnas med do/ /de dang rigs mthun pa las gang yin pa de ni gnas yod do/ /bdag gis rwa rnams bzhos pa las 'o ma 'byung bar 'gyur ba gang yin pa de ni</text></item>
<item><p>87b2</p><section></section><text>gnas ma yin skabs ma yin te gnas med do/ /nu ma dag las gang yin pa de ni gnas yod do/ /chu'i bum pa bsrubs pa las mar sar 'byung bar 'gyur ba gang yin pa de ni gnas ma yin skabs ma yin te gnas med do/ /zho las gang yin pa de ni gnas yod do/ /bye ma</text></item>
<item><p>87b3</p><section></section><text>dag btsir ba las til mar 'byung bar 'gyur ba gang yin pa de ni gnas ma yin skabs ma yin te gnas med do/ /til dag las gang yin pa de ni gnas yod do/ /shing rlon pa gtsubs pa las me 'byung bar 'gyur ba gang yin pa de ni gnas ma yin skabs ma yin te de ni gnas</text></item>
<item><p>87b4</p><section></section><text>med do/ /shing skam po dag las gang yin pa de ni gnas yod de/ de ltar de lta bu dang mthun pa dag ni gnas dang gnas ma yin pa la/ rnam par rtog pa dang po'i dbang du byas nas rnam pa'i rab tu dbye ba yin par blta bar bya'o/ /gnyis pa'i dbang du byas nas gang zhe na/ snang ba dang mun</text></item>
<item><p>87b5</p><section></section><text>pa gnyis dus gcig nas 'grogs par 'gyur ba gang yin pa de ni gnas ma yin skabs ma yin te gnas med do/ /cig shos med par gcig pu 'byung bar 'gyur ba gang yin pa de ni gnas yod do/ /me dang chu gnyis lhan cig 'grogs par 'gyur ba gang yin pa de ni gnas ma yin</text></item>
<item><p>87b6</p><section></section><text>skabs ma yin te gnas med do/ /gang yang rung ba gang yin pa de ni gnas yod do/ /gzugs 'dus pa gnyis yul gcig tu yul mtshungs par gnas par 'gyur ba gang yin pa de ni gnas ma yin skabs ma yin te gnas med do/ /rdul phra rab gcig gang yin pa de ni gnas</text></item>
<item><p>87b7</p><section></section><text>yod do/ /rigs mthun pa'i sems gnyis sam sems las byung ba gnyis lhan cig 'grogs par 'gyur ba gang yin pa de ni gnas ma yin skabs ma yin te gnas med do/ /re re nas gang yin pa de ni gnas yod do/ /dge ba dang mi dge ba'am dge ba dang lung du ma bstan</text></item>
<item><p>88a1</p><section></section><text>ba'am mi dge ba dang lung du ma bstan pa'am/ bde ba dang sdug bsngal ba'am rigs mi mthun pa gnyis dus gcig tu lhan cig tu 'grogs par 'gyur ba gang yin pa de ni gnas ma yin skabs ma yin te gnas med do/ /gang yang rung ba gang yin pa de ni</text></item>
<item><p>88a2</p><section></section><text>gnas yod do/ /'bras bu 'dod pa dang mi 'dod pa gnyis lhan cig 'grogs par 'gyur ba gang yin pa de ni gnas ma yin skabs ma yin te gnas med do/ /gang yang rung ba de ni gnas yod de/ de ltar de lta bu dang mthun pa de ni gnas dang gnas ma yin pa la rnam par rtog pa</text></item>
<item><p>88a3</p><section></section><text>gnyis pa'i dbang du byas nas rnam pa'i rab tu dbye ba yin par blta bar bya'o/ /gnas dang gnas ma yin pa la rnam par rtog pa gsum pa las brtsams nas rnam pa'i rab tu dbye ba gang zhe na/ smras pa/ mo gsham las bu 'byung bar 'gyur ba gang yin pa de ni gnas ma</text></item>
<item><p>88a4</p><section></section><text>yin skabs ma yin te gnas med do/ /mo gsham ma yin pa las gang yin pa de ni gnas yod do/ /skyes nas ma ning bu skyed par 'gyur ba gang yin pa de ni gnas ma yin skabs ma yin te gnas med do/ /skyes pa gang yin pa de ni gnas yod do/ /long bas mig gis gzugs</text></item>
<item><p>88a5</p><section></section><text>rnams mthong bar 'gyur ba dang / 'on pas rna bas sgra rnams thos par 'gyur ba dang / sna rab tu nyams pas snas dri rnams tshor bar 'gyur ba dang / lce rab tu nyams pas lces ro rnams myong bar 'gyur ba gang yin pa de ni gnas ma yin skabs ma yin te gnas med do/ /rab tu ma nyams</text></item>
<item><p>88a6</p><section></section><text>pas gang yin pa de ni gnas yod do/ /tshogs ma bsags pas tshe 'di la slob pa dang mi slob pa'i rnam par grol ba mngon du byed par 'gyur ba gang yin pa de ni gnas ma yin skabs ma yin te gnas med do/ /tshogs bsags pas gang yin pa de ni gnas yod do/ /'phags pa'i lam</text></item>
<item><p>88a7</p><section></section><text>ma thob pas mya ngan las 'das pa mngon sum du byed par 'gyur ba dang / rang byang chub dang / bla na med pa yang dag par rdzogs pa'i byang chub mngon sum du byed par 'gyur ba gang yin pa de ni gnas ma yin skabs ma yin te gnas med do/ /'phags pa'i lam thob pas gang yin pa</text></item>
<item><p>88b1</p><section></section><text>de ni gnas yod do/ /mi dud 'gro'i skye gnas su song ba'i srog chags kyi kha zas rtswa la sogs pas dus ston byed par 'gyur ba dang / lha mi'i kham gyi zas dang gzugs dang gzugs med pa na spyod pa'i sems can kham gyi zas za bar 'gyur ba gang yin pa de ni gnas ma yin skabs</text></item>
<item><p>88b2</p><section></section><text>ma yin te gnas med do/ /de las bzlog pas gang yin pa de ni gnas yod do/ /sems can dmyal ba pa'i lus ma spangs par mi'i lus 'thob par 'gyur ba dang / de bzhin du gang yang rung ba'i lus ma spangs par gang yang rung ba'i lus 'thob par 'gyur ba gang yin pa de ni gnas ma</text></item>
<item><p>88b3</p><section></section><text>yin skabs ma yin te gnas med do/ /de las bzlog pa gang yin pa de ni gnas yod de/ de ltar de lta bu dang mthun pa ni gnas dang gnas ma yin pa la rnam par rtog pa gsum pa'i dbang du byas nas rnam pa'i rab tu dbye ba yin par blta bar bya'o/ /gnas dang gnas ma yin pa la rnam</text></item>
<item><p>88b4</p><section></section><text>par rtog pa bzhi pa'i dbang du byas nas rnam pa'i rab tu dbye ba gang zhe na/ smras pa/ sas rang gi mtshan nyid spangs te khams gzhan gyi mtshan nyid la brten par 'gyur ba gang yin pa de ni gnas ma yin skabs ma yin te gnas med do/ /de las bzlog pas gang yin pa de ni gnas yod do/ /</text></item>
<item><p>88b5</p><section></section><text>sa ji lta ba de bzhin du 'byung ba chen po gzhan dag kyang ci rigs par blta bar bya'o/ /'dod pa'i khams su skyes shing byung ba lha'i mig ma thob pas lha'i gzugs dag mthong bar 'gyur ba gang yin pa de ni gnas ma yin skabs ma yin te gnas med do/ /mi'i gzugs dag mthong</text></item>
<item><p>88b6</p><section></section><text>bar 'gyur ba gang yin pa de ni gnas yod do/ /de bzhin du dbang po lhag ma rnams kyis kyang ci rigs par blta bar bya'o/ /brkam zhing chags pas zil gyis non pas chags pa de ma spangs par longs spyod rnams la 'dzin pa med pa'i sems su 'gyur ba gang yin pa de ni gnas ma yin</text></item>
<item><p>88b7</p><section></section><text>skabs ma yin te gnas med do/ /spangs pas gang yin pa de ni gnas yod do/ /de bzhin du zhe sdang dang gti mug dag gis kyang ci rigs par blta bar bya'o/ /chags pa la sogs pa nyon mongs pa dang nye ba'i nyon mongs pa rnams kun nas dkris pa las ma spangs par dran pa nye bar gzhag</text></item>
<item><p>89a1</p><section></section><text>pa bzhi sgom par 'gyur ba gang yin pa de ni gnas ma yin skabs ma yin te gnas med do/ /spangs pas gang yin pa de ni gnas yod do/ /dran pa nye bar gzhag pa ji lta ba bzhin du byang chub kyi phyogs dang mthun pa gzhan dag kyang de bzhin no/ /de bzhin</text></item>
<item><p>89a2</p><section></section><text>gshegs pa dang lhan cig rtsod par gyur pa rtsod par 'dod pa dang / 'gyod par 'dod pa'i sems ma spangs la/ bzhed pa med par de bzhin gshegs pa mngon du 'gyur ba gang yin pa de ni gnas ma yin skabs ma yin te gnas med do/ /spangs pa'am bzhed pa gang yin pa de ni gnas</text></item>
<item><p>89a3</p><section></section><text>yod do/ /thams cad mkhyen pa thams cad gzigs pas shes bya chung zad mi mkhyen par 'gyur ba'am bsnyel ngas pas thams cad mkhyen pa ma yin pa'i spyod pa mdzad par 'gyur ba gang yin pa de ni gnas ma yin skabs ma yin te gnas med do/ /thams cad mkhyen pa ma yin zhing thams cad</text></item>
<item><p>89a4</p><section></section><text>gzigs pa ma yin pas gang yin pa de ni gnas yod do/ /byang chub sems dpa' sar chud par sems can rnams la bsam pas kun nas mnar sems kyi sems bskyed par 'gyur ba'am byang chub las phyir ldog par 'gyur ba gang yin pa de ni gnas ma yin skabs ma yin te</text></item>
<item><p>89a5</p><section></section><text>gnas med do/ /sar chud pa ma yin pas gang yin pa de ni gnas yod de/ de ltar de lta bu dang mthun pa ni gnas dang gnas ma yin pa las rnam par rtog pa bzhi pa las brtsams nas rnam pa'i rab tu dbye ba yin par blta bar bya'o/ /gzhan yang mdor bsdu na gnas bzhi</text></item>
<item><p>89a6</p><section></section><text>dang gnas ma yin pa bzhi yin par blta bar bya ste/ ltos pa'i rigs pa dang bya ba byed pa'i rigs pa dang 'thad pas bsgrub pa'i rigs pa dang chos nyid kyi rigs pa sngar bstan pa'i rigs pa de dag dang mi 'gal bar ston pa gang yin pa de ni gnas yin no/ /'gal bar ston pa gang</text></item>
<item><p>89a7</p><section></section><text>yin pa de ni gnas ma yin te/ gnas bzhi po de dag dang gnas ma yin pa bzhi po de dag bsdus na gnas dang gnas ma yin pa la mkhas pa brgyad du 'gyur ro/ /rten cing 'brel bar 'byung ba la mkhas pa dang / gnas dang gnas ma yin pa la mkhas pa la bye brag ci yod ce na/</text></item>
<item><p>89b1</p><section></section><text>smras pa/ rten cing 'brel par 'byung ba la mkhas pa ni rgyu dang 'bras bu tsam du 'jug pa shes pas rab tu phye ba yin la/ gnas dang gnas ma yin pa la mkhas pa ni de'i phyin ci ma log pa yin par shes pas rab tu phye ba ma yin no/ /gnas dang gnas ma yin pa'i dngos po la mkhas pa'i</text></item>
<item><p>89b2</p><section></section><text>rnam par gtan la dbab pa'i gzhung lhag ma ni mi snang ngo / /gnas dang gnas ma yin pa'i dngos po la mkhas pa rdzogs so// //bam po bcu pa/ dbang po rnams kyi spyi sdom ni/ /don dang rnam par gzhag pa dang / /rab tu dbye ba tha ma yin/ /dbang po'i don gang zhe na/ smras pa/</text></item>
<item><p>89b3</p><section></section><text>dbang po'i don ni dbang byed pa'i don to/ /ci zhig yongs su bstan par bya ba'i don du zhe na/ smras pa/ gzhi de dang de la chos de dang de dag gtso bor yongs su bstan pa'i don du'o/ /dbang po nyi shu rtsa gnyis po de dag gi rnam par gzhag pa ji lta bu yin zhe na/ smras pa/ drug ni yul 'dzin</text></item>
<item><p>89b4</p><section></section><text>pa la dbang byed pa'i don gyis so/ /gnyis ni rigs rgyud rnam par gzhag pa la dbang byed pa'i don gyis so/ /gcig ni 'tsho ba'i don du las kyi mtha'i sbyor ba la dbang byed pa'i don gyis so/ /lnga ni las kyi 'bras bu la yongs su longs spyod pa la dbang byed pa'i don gyis so/ /gzhan</text></item>
<item><p>89b5</p><section></section><text>lnga ni 'jig rten pa'i rnam par dag pa la dbang byed pa'i don gyis so/ /gsum ni 'jig rten las 'das pa'i rnam par dag pa la dbang byed pa'i don gyis rnam par gzhag par blta bar bya'o/ /rnam grangs gzhan yang drug ni yul gsal ba la yongs su longs spyod pa la dbang byed</text></item>
<item><p>89b6</p><section></section><text>pa'i don gyis so/ /gnyis ni yul bsgribs pa la yongs su longs spyod pa la dbang byed pa'i don gyis so/ /gcig ni yul la yongs su longs spyod pa la mthar thug pa la dbang byed pa'i don gyis so/ /lnga ni yul la longs spyod pa las byung ba'i kun nas nyon mongs pa la dbang byed</text></item>
<item><p>89b7</p><section></section><text>pa'i don gyis so/ /brgyad ni rnam par byang ba la dbang byed pa'i don gyis rnam par gzhag par blta bar bya'o/ /rnam grangs gzhan yang drug ni yul la nang du lta bar yongs su longs spyod pa la dbang byed pa'i don gyis so/ /gnyis ni yul phyir bltas par yongs su longs spyod pa la</text></item>
<item><p>90a1</p><section></section><text>dbang byed pa'i don gyis so/ /gcig ni lus la yongs su longs spyod pa la dbang byed pa'i don gyis so/ /lnga ni yul dang lus la yongs su longs spyod pa las byung ba'i kun nas nyon mongs pa la dbang byed pa'i don gyis so/ /brgyad ni kun nas nyon mongs</text></item>
<item><p>90a2</p><section></section><text>pa'i gnyen po rnam par byang ba la dbang byed pa'i don gyis rnam par gzhag par blta bar bya'o/ /rnam grangs gzhan yang lnga ni lus mdzes pa la dbang byed pa'i don gyis so/ /gcig ni lus la dbang bsgyur ba la dbang byed pa'i don gyis so/ /gcig ni lus gnas pa la dbang byed pa'i</text></item>
<item><p>90a3</p><section></section><text>don gyis so/ /gnyis ni lus skye ba la dbang byed pa'i don gyis so/ /lnga ni lus la phan pa dang gnod pa byed pa la dbang byed pa'i don gyis so/ /brgyad ni lus rnam par grol bar byed pa la dbang byed pa'i don gyis rnam par gzhag par blta bar bya'o/ /gzhan yang rnam grangs su</text></item>
<item><p>90a4</p><section></section><text>drug ni sems can gyi dngos po yongs su bstan pa la dbang byed pa'i don gyis so/ /gnyis ni sems can gyi dngos po skye ba la dbang byed pa'i don gyis so/ /gcig ni sems can gyi dngos po gnas pa dang 'chi 'pho ba la dbang byed pa'i don gyis so/ /lnga ni sems can gyi yul la</text></item>
<item><p>90a5</p><section></section><text>yongs su longs spyod pa la dbang byed pa'i don gyis so/ /gzhan lnga ni sems can gyi mngon par mtho ba'i thabs la dbang byed pa'i don gyis so/ /gsum ni sems can gyi nges par legs pa la dbang byed pa'i don gyis rnam par gzhag par blta bar bya'o/ /rnam grangs gzhan</text></item>
<item><p>90a6</p><section></section><text>yang drug ni sems can gyi dngos po yongs su bstan pa la dbang byed pa'i don kho nas so/ /gnyis ni sems can 'phel ba la dbang byed pa'i don gyis so/ /gcig ni sems can 'grib pa la dbang byed pa'i yongs su bstan pa'i don gyis so/ /lnga ni sems can gyi 'byor pa dang</text></item>
<item><p>90a7</p><section></section><text>rgud pa yongs su bstan pa la dbang byed pa'i don gyis so/ /brgyad ni sems can gyi yon tan dang skyon yongs su bstan pa la dbang byed pa'i don gyis rnam par gzhag par blta bar bya'o/ /rnam grangs gzhan yang drug ni ming ni 'di zhes bya ba'i dbang du byas nas so/ /gnyis ni rigs</text></item>
<item><p>90b1</p><section></section><text>ni 'di zhes bya rus ni 'di zhes bya zhes bya ba'i dbang du byas nas so/ /lnga ni zas ni 'di lta bu zhig za za/ bde ba dang sdug bsngal ni 'di lta bu zhig myong zhes bya ba'i dbang du byas nas so/ /gcig ni tshe ring khyad ni 'di tsam zhig /yun ni 'di srid cig gnas gnas/ tshe ni 'di tsam zhig</text></item>
<item><p>90b2</p><section></section><text>thub ces bya ba'i dbang du byas te / dbang po de dag ni khyim pa'i phyogs la spyod pa'i dbang du byas nas rnam par gzhag par blta bar bya'o/ /brgyad ni dad pa ni 'di lta bu zhig dang ldan pa brtson 'grus ni 'di lta bu zhig dang ldan zhes bya ba nas shes rab ni 'di lta bu dang ldan zhes bya ba'i bar dang 'di</text></item>
<item><p>90b3</p><section></section><text>ltar ni zhugs pa yin no/ /'di ltar ni 'bras bu la gnas pa yin zhes bya ba'i dbang du byas nas te dbang po de dag ni rab tu byung ba'i phyogs la spyod pa'i dbang du byas nas rnam par gzhag par blta bar bya'o/ /rnam grangs gzhan yang drug ni rnal 'byor pa rnams kyi dbang po'i sgo bsdams pa</text></item>
<item><p>90b4</p><section></section><text>la dbang byed pa'i don gyis so/ /gnyis ni dge sbyong gi tshul gyis 'bras bu'i phyir rab tu 'byung ba thob pa'i skal pa dang ldan pa la dbang byed pa'i don gyis so/ /gcig ni dge ba'i phyogs 'phel ba la dbang byed pa'i don gyis so/ /lnga ni shes bzhin du spyod pa la dbang byed pa'i don gyis so/ /</text></item>
<item><p>90b5</p><section></section><text>lnga ni dge sbyong gi tshul gyi 'bras bu la sbyor ba'i lam la dbang byed pa'i don gyis so/ /gsum ni dge sbyong gi tshul gyis 'bras bu 'thob pa la dbang byed pa'i don gyis rnam par gzhag par blta bar bya'o/ /bar sdom ni/ yul la rjes su 'jug sogs dang / /gsal dang nang du bltas pa dang / /</text></item>
<item><p>90b6</p><section></section><text>mdzes dang sems can rnam gnyis dang / /btags dang bsdams la sogs pa yin/ /mig gi dbang pos ci byed ce na/ smras pa/ gzugs rnams la bltas pa dang lta bar 'gyur ba'o / /de bzhin du rna ba'i dbang po la sogs pa yid kyi dbang po'i mthar thug pa rnams kyi</text></item>
<item><p>90b7</p><section></section><text>las kyang ci rigs par blta bar bya'o/ /pho'i dbang po dang mo'i dbang po gnyis kyis ci byed ce na/ smras pa/ chung ma dang bu dang bu mo dang pha ma dang de dang 'brel pa'i gnyen 'dab yongs su 'dzin pa kun tu snang bar byed do/ /srog gi dbang pos ci byed ce na/ smras pa/ gson pa dang 'tsho ba dang</text></item>
<item><p>91a1</p><section></section><text>'dug pa dang sdod pa zhes bya ba'i grangs su 'gro bar byed do/ /tshor bar bsdus pa'i dbang po rnams kyis ci byed ce na/ smras pa/ 'byor pa dang rgud pa nyams su myong bar byed do/ /dad pa la sogs pa'i dbang po rnams kyis ci byed ce na/ smras pa/ bde 'gror skye</text></item>
<item><p>91a2</p><section></section><text>ba dang / mya ngan las 'da' ba'i tshogs yongs su rdzogs par byed do/ /dbang po tha ma gsum gyis ci byed ce na/ smras pa/ tshe 'di la mya ngan las 'da' ba 'thob par byed do/ /dbang po de dag las du ni rdzas su yod pa yin/ du ni ma yin zhe na/ smras pa/ drug ni rdzas su yod</text></item>
<item><p>91a3</p><section></section><text>pa yin no/ /lhag ma rnams ni ma yin no/ /du zhig gzugs kyis bsdus pa yin zhe na/ smras pa/ bdun no/ /du zhig sems kyis bsdus pa yin zhe na/ smras pa/ gcig dang gsum gyi phyogs so/ /du zhig sems las byung bas bsdus pa yin zhe na/ smras pa/ bcu dang gsum gyi</text></item>
<item><p>91a4</p><section></section><text>phyogs so/ /du zhig sems dang ldan pa ma yin pa yin zhe na/ smras pa/ gcig go/ /du zhig 'dus byas yin zhe na/ smras pa/ thams cad 'dus byas yin te/ dbang po la 'dus byas ma yin pa ni med do/ /pho'i dbang po dang mo'i dbang po/ dbang po gang gi cha yin zhe na/ smras pa/</text></item>
<item><p>91a5</p><section></section><text>lus kyi dbang po'i'o/ /dbang po tha ma gsum gang gi cha yin zhe na/ smras pa/ dgu'i ste yid kyi dbang po dang / dad pa la sogs pa lnga dang bde ba dang yid bde ba dang btang snyoms kyi dbang po rnams kyi'o/ /srog gi dbang po gang gi cha yin zhe na/ smras pa/ gang gi yang ma yin te de</text></item>
<item><p>91a6</p><section></section><text>ni sngon gyi las kyis 'phangs pa'i dus nges pa la gdags pa'i phyir btags pa'i yod pa zhes bya'o/ /du zhig dge ba dag yin zhe na/ smras pa/ brgyad dam lnga'am drug gi phyogs so/ /du zhig mi dge ba dag yin zhe na/ smras pa/ drug gi phyogs gcig go/ /du zhig lung du</text></item>
<item><p>91a7</p><section></section><text>ma bstan pa dag yin zhe na/ smras pa/ brgyad dang lnga'i phyogs so/ /du zhig rnam par smin pa dang bcas pa yin zhe na/ smras pa/ gcig dang bcu'i phyogs so/ /du zhig rnam par smin pa med pa dag yin zhe na/ smras pa/ bcu gcig dang bcu'i phyogs so/ /du zhig rnam par</text></item>
<item><p>91b1</p><section></section><text>smin pa dang bcas pa'i grogs dag yin zhe na/ smras pa/ tha ma gsum ste/ lha dang mi'i rnam par smin pa shin tu gsal zhing nges pa'i don gyis rnam par smin pa 'dod pa'i grogs dag yin no/ /du zhig rnam par smin pa yin zhe na/ smras pa/ gcig dang dgu'i phyogs so/ /du zhig gi</text></item>
<item><p>91b2</p><section></section><text>sa bon dag rnam par smin pa yin zhe na/ smras pa/ thams cad kyi'o/ /du zhig rnam par smin pa ma yin zhe na/ smras pa/ bcu gnyis dang dgu'i phyogs so/ /du zhig rnam par smin pa las skyes pa dag yin zhe na/ smras pa/ thams cad kho na ste sa bon gyis bsdus pa'i rnam par</text></item>
<item><p>91b3</p><section></section><text>smin pa las grub pa'i phyir ro/ /du zhig 'dod pa dang ldan pa dag yin zhe na/ smras pa/ bzhi dang bco lnga'i phyogs so/ /du zhig gzugs dang ldan pa dag yin zhe na/ smras pa/ bco lnga'i phyogs so/ /du zhig gzugs med pa dang ldan pa dag yin zhe na/ smras pa/ dbang po brgyad</text></item>
<item><p>91b4</p><section></section><text>kyi phyogs so/ /du zhig ldan pa ma yin pa dag yin zhe na/ smras pa/ gsum dang dgu'i phyogs so/ /du zhig mi lcogs pa med pa'i sa la dmigs she na/ smras pa/ bcu gcig go/ /gal te mi lcogs pa med pa ni yid bde ba'i dbang po yod na/ de lta na ci'i phyir bsam gtan</text></item>
<item><p>91b5</p><section></section><text>dang po bzhin du dga' ba dang bcas par rnam par mi gzhag ce na/ smras pa/ de na dga' ba g.yo ba'i phyir ro/ /de na de yod pa nyid du yid ches par 'gyur ba'i lung gang yin zhe na/ smras pa/ bcom ldan 'das kyis 'di na dge slong dben ba las skyes pa'i dga' ba dang / bde bas lus</text></item>
<item><p>91b6</p><section></section><text>de nyid mngon par rlan par byed/ yongs su rlan par byed/ yongs su khyab par byed/ yongs su tshim par byed de/ de'i lus la 'di lta ste/ dben pa las skyes pa'i dga' ba dang bde bas ma khyab pa dang khyab par bya ba chung zad kyang med do zhes ji skad du gsungs pa ste/ de la rnam</text></item>
<item><p>91b7</p><section></section><text>grangs dang po dag gis ni mi lcogs pa med pa'i gnas skabs bstan to/ /rnam grangs tha mas ni dngos gzhi'i gnas skabs bstan to/ /bsam gtan dang po'i sa na dbang po du dag dmigs she na/ smras pa/ bco brgyad do/ /bsam gtan gnyis pa'i sa na yang de dag nyid do/ /</text></item>
<item><p>92a1</p><section></section><text>bsam gtan gsum pa'i sa na dbang po du dag dmigs she na/ smras pa/ bcu bdun no/ /bsam gtan bzhi pa'i sa na ni bcu drug go/ /nam mkha' mtha' yas skye mched kyi sa na dbang po du dag dmigs she na/ smras pa/ bcu gcig go/ /</text></item>
<item><p>92a2</p><section></section><text>nam mkha' mtha' yas skye mched kyi sa na ji lta ba bzhin du rnam shes mtha' yas skye mched kyi sa dang ci yang med pa'i skye mched kyi sa na yang de bzhin du blta bar bya'o/ /'du shes med 'du shes med min skye mched kyi sa na dbang po du dag dmigs she na/ smras pa/ brgyad do/ /bsam</text></item>
<item><p>92a3</p><section></section><text>gtan dang po'i sas bsdus pa'i dbang po rnams zag pa dang bcas pa'am/ zag pa med par brjod par bya zhe na/ smras pa/ rnam pa gnyi gar brjod par bya'o/ /bsam gtan dang po'i sas bsdus pa dag ji lta ba bzhin du ci yang med pa'i skye mched kyi sa'i bar gyis bsdus pa dag</text></item>
<item><p>92a4</p><section></section><text>kyang de bzhin no/ /'du shes med 'du shes med min skye mched kyi sas bsdus pa'i dbang po rnams ni rigs las ni zag pa dang bcas pa dag tu brjod par bya'o/ /rgyud las ni rnam pa gnyi gar brjod par bya'o/ /zag pa med pa de dag ni nyon mongs pa las rnam par grol ba las rig par</text></item>
<item><p>92a5</p><section></section><text>bya'o/ /zag pa dang bcas pa dang / zag pa med pa dag ji lta ba bzhin du spang bar bya ba dang spang bar bya ba ma yin pa dang / 'jig rten pa dang 'jig rten las 'das pa dag kyang de bzhin du blta bar bya'o/ /'dod pa'i khams su skyes shing byung ba dbang po du dag dang ldan par brjod par bya zhe na/ smras</text></item>
<item><p>92a6</p><section></section><text>pa/ srid pa'i dbang du byas nas thams cad dang ngo / /sems can dmyal bar skyes pa du dag dang ldan zhe na/ smras pa/ brgyad dang ni kun du 'byung ba dang sa bon las ldan pa yin no/ /lhag ma rnams las gsum ma gtogs pa dag dang ni ldan pa'ang yod/ mi ldan pa'ang yod</text></item>
<item><p>92a7</p><section></section><text>do/ /gsum dang ni kun du 'byung ba las ni mi ldan pa yin la sa bon las ni gal te yongs su mya ngan las 'da' ba'i chos can yin na ni ldan no/ /gal te yongs su mya ngan las 'da' ba'i chos can ma yin na ni mi ldan no/ /gzhan gsum dang ni kun du 'byung ba las ni mi ldan no/ /</text></item>
<item><p>92b1</p><section></section><text>sa bon las ni ldan no/ /sems can dmyal bar skyes pa ji lta ba bzhin du gcig tu sdug bsngal ba'i dud 'gro rnams dang yi dwags rnams la yang de bzhin du blta bar bya'o/ /bde ba dang sdug bsngal 'dren mar nyams su myong ba rnams la ni tha ma gsum dang kun du 'byung ba las ldan par</text></item>
<item><p>92b2</p><section></section><text>blta bar bya'o/ /mir skyes ba dbang po du dag dang ldan zhe na/ smras pa/ srid pa las ni thams cad dang ngo / /mir skyes pa ji lta ba bzhin du lhar skyes pa yang de bzhin no/ /dbang po ma tshang ba dbang po du dag dang ldan zhe na/ smras pa/ lnga ma gtogs par srid pa las de las gzhan pa dag dang ngo / /</text></item>
<item><p>92b3</p><section></section><text>dbang po tshang ba ni srid pa las thams cad dang ngo / /za ma du dang ldan zhe na/ smras pa/ lnga ma gtogs par srid pa las de las gzhan pa thams cad dang ngo / /bud med du dag dang ldan zhe na/ smras pa/ srid pa las nyi shu rtsa gcig dang ngo / /skyes pa du dag dang ldan zhe na/ smras pa/</text></item>
<item><p>92b4</p><section></section><text>srid pa las nyi shu rtsa gcig kho na dang ngo / /mtshan gnyis pa du dag dang ldan zhe na/ smras pa/ srid pa las bcu dgu dang ngo / /dge ba'i rtsa ba chad pa du dag dang ldan zhe na/ smras pa/ brgyad ma gtogs par srid pa de las gzhan pa dag dang ngo / /dge ba'i rtsa ba ma chad pa du dang</text></item>
<item><p>92b5</p><section></section><text>ldan zhe na/ smras pa/ srid pa las thams cad dang ngo / /so so'i skye bo du dag dang ldan zhe na/ smras pa/ gsum ma gtogs par srid pa las bcu dgu dang ngo / /bden pa mthong ba du dag dang ldan zhe na/ smras pa/ srid pa las thams cad dang ngo / /slob pa du dag dang ldan zhe</text></item>
<item><p>92b6</p><section></section><text>na/ smras pa/ srid pa las nyi shu rtsa gcig dang ngo / /mi slob pa du dag dang ldan zhe na/ smras pa/ srid pa las bcu dgu dang ngo / rgyun du zhugs pa'i 'bras bu'i phyir zhugs pa du dag dang ldan zhe na/ smras pa/ srid pa las nyi shu dang ngo / /rgyun du zhugs pa du dag dang ldan zhe na/ smras pa/ srid pa las nyi shu kho na dang ngo / /rgyun du zhugs</text></item>
<item><p>92b7</p><section></section><text>pa ji lta ba bzhin du lan cig phyir 'ong ba'i 'bras bu'i phyir zhugs pa dang lan cig phyir 'ong ba dang phyir mi 'ong ba'i 'bras bu'i phyir zhugs pa dang yang de bzhin du blta bar bya'o/ /phyir mi 'ong ba du dag dang ldan zhe na/ smras pa/ srid pa las bcu dgu dang ngo / /phyir mi 'ong ba ji lta ba bzhin du dgra</text></item>
<item><p>93a1</p><section></section><text>bcom pa nyid kyi 'bras bu'i phyir zhugs pa'ang de bzhin no/ /dgra bcom pa dbang po du dag dang ldan zhe na/ smras pa/ srid pa las bcu dgu kho na dang ngo / /gzugs kyi khams su skyes pa dbang po du dag dang ldan zhe na/ smras pa/ srid pa las bco brgyad dang ngo / /</text></item>
<item><p>93a2</p><section></section><text>gzugs med pa'i khams su skyes pa dbang po du dag dang ldan zhe na/ smras pa/ srid pa las bcu gcig dang ngo / /'dod pa'i khams nas shi 'phos nas de nyid du skye ba na/ dbang po du dag ni spong bar byed/ du ni 'thob par byed ce na/ smras pa/ re zhig gzugs can rnams ni srid</text></item>
<item><p>93a3</p><section></section><text>pa las ma tshang ba rnams spong bar byed cing ma tshang ba rnams 'thob par byed pa dang / ma tshang ba rnams spong bar byed cing tshang ba rnams 'thob par byed pa dang / tshang ba rnams spong bar byed cing ma tshang ba rnams 'thob par byed pa dang / dman pa rnams spong bar byed cing / dman pa rnams 'thob</text></item>
<item><p>93a4</p><section></section><text>par byed pa dang / dman pa rnams spong bar byed cing / khyad par du 'phags pa rnams 'thob par byed pa dang / khyad par du 'phags pa rnams spong bar byed cing khyad par du 'phags pa rnams 'thob par byed pa dang / khyad par du 'phags pa rnams spong bar byed cing / dman pa rnams 'thob par</text></item>
<item><p>93a5</p><section></section><text>byed do/ /yid kyi dbang po dang srog gi dbang po gnyis kyi dman pa dang khyad par du 'phags pa spong ba dang 'thob par byed pa dag kyang de bzhin du blta bar bya'o/ /tshor ba'i dbang po rnams kyi dman pa dang khyad par du 'phags pa spong ba dang 'thob par byed pa dag kyang rnam par smin pa'i 'bras bu'i bye</text></item>
<item><p>93a6</p><section></section><text>brag las de kho na bzhin du ci rigs par blta bar bya'o/ /dbang po dge ba rnams ni rgyu mthun pa'i 'bras bu las gong nas gong du khyad par du 'phags pa 'thob cing sngon gyi dman pa spong bar blta bar bya'o/ /khyad par du 'phags pa spong zhing dman pa 'thob pa skye ba las ni med de log pa'i sbyor ba</text></item>
<item><p>93a7</p><section></section><text>med par byed do/ /dbang po tha ma gsum ni thams cad kyi thams cad du skye ba dang mi mthun pa kho na yin no/ /'dod pa'i khams nas shi 'phos nas gzugs kyi khams su skye ba na dbang po du dag ni spong bar byed/ du dag ni 'thob par byed ce na/ smras pa/ sa 'og ma pa'i</text></item>
<item><p>93b1</p><section></section><text>dbang po thams cad ni spong bar byed la/ sa gong ma pa'i thams cad ni srid pa las 'thob par byed do/ /'dod pa'i khams nas shi 'phos nas gzugs kyi khams su skye ba na ji lta ba de bzhin du gzugs med pa'i khams su skye ba na yang de bzhin no/ /gzugs kyi khams nas shi</text></item>
<item><p>93b2</p><section></section><text>'phos nas gzugs med pa'i khams su skye ba na yang de bzhin no/ /dbang po tha ma gsum ni dge slong gi tshul gyi 'bras bu'i sbyor ba thob pa las dmigs par 'gyur gyi 'chi 'pho dang skye ba las ni ma yin te/ sngon bsgoms pa'i stobs bskyed pas 'dir rgyu mthun pa ches gsal ba dag 'byung bar</text></item>
<item><p>93b3</p><section></section><text>'gyur zhing / ches 'od gsal bar skye ba'i phyir rnam par smin pa'i 'bras bu ni rkyen du gyur pa dag yin no/ /bar sdom ni/ las dang rdzas dang gzugs sogs dang / /dge la sogs dang rnam smin dang / /khams dang sa dang 'thob pa dang / /'chi 'pho skye ba kho na yin/ /dbang po du zhig</text></item>
<item><p>93b4</p><section></section><text>yul gyi don dang ldan pa dag yin la du ni ma yin zhe na/ smras pa/ nyi shu rtsa gcig ni don dang ldan pa yin la gcig ni ma yin no/ /du zhig gzugs can ma yin pa dang lhan cig tu don la 'jug ce na/ smras pa/ gzugs can dang po bdun no/ /du zhig gzugs can dang gzugs</text></item>
<item><p>93b5</p><section></section><text>can ma yin pa dang lhan cig tu don la 'jug ce na/ smras pa/ de las gzhan pa lhag ma rnams so/ /don dang bcas pa gang dag yin pa las dbang po lnga'i don gang zhe na/ smras pa/ gzugs la sogs pa yul so sor nges pa lnga'o/ /dbang po drug pa'i don gang zhe na/ smras pa/</text></item>
<item><p>93b6</p><section></section><text>chos thams cad do/ /pho dang mo'i dbang po gnyis kyi don gang zhe na/ smras pa/ reg byas bsdus pa kho na'i pho dang mo'i dbang po phan tshun 'khrig pa'i sbyor ba'o/ /tshor ba'i dbang po lnga'i don gang zhe na/ smras pa/ bde ba dang sdug bsngal ba dang yid bde ba dang yid mi bde ba dang btang</text></item>
<item><p>93b7</p><section></section><text>snyoms kyi gnas lta bu dag ste dbang po drug po de dag nyid kyi don rnams so/ /dad pa'i dbang po'i don gang zhe na/ smras pa/ spang bar bya ba dang thob par bya ba'i yul lo/ /brtson 'grus kyi dbang po'i don gang zhe na/ smras pa/ de gnyis kho na 'thob par bya ba la zhum pa med pa dang / spang</text></item>
<item><p>94a1</p><section></section><text>bar bya ba la zhum pa med pa'o/ /dran pa'i dbang po'i don gang zhe na/ smras pa/ mnyan pa dang bsam pa dang bsgom pa nges par 'dzin pa'o/ /ting nge 'dzin gyi dbang po'i don gang zhe na/ smras pa/ zhi gnas dang lhag mthong ngo / /shes rab kyi dbang po'i don</text></item>
<item><p>94a2</p><section></section><text>gang zhe na/ smras pa/ shes bya'i de kho na'o/ /mi shes pa kun shes par byed pa'i dbang po'i don gang zhe na/ smras pa/ bden pa mngon par rtogs pa la brtson pa dge ba'i chos la 'dun pa nas bzung ste/ sbyor ba'i lam thams cad la dbang po lnga'i don gang yin pa de nyid 'di'i don yin par</text></item>
<item><p>94a3</p><section></section><text>blta bar bya'o/ /kun shes pa'i dbang po'i don gang zhe na/ smras pa/ rgyun du zhugs pa'i 'bras bu nas bzung ste/ rdo rje lta bu'i ting nge 'dzin gyi bar du dbang po lnga'i don gang yin pa de nyid 'di'i don yin par blta bar bya'o/ /kun shes pa dang ldan pa'i dbang po'i don gang zhe na/ smras pa/</text></item>
<item><p>94a4</p><section></section><text>mi slob pa'i lam nas bzung ste/ phung po'i lhag ma med pa'i mya ngan las 'das pa'i dbyings kyi bar du dbang po lnga'i don gang yin pa de nyid 'di'i don gang yin par blta bar bya'o/ /du zhig gzugs can dag yin la don kyang gzugs can dag yin zhe na/ smras pa/ bdun no/ du zhig</text></item>
<item><p>94a5</p><section></section><text>gzugs can ma yin pa dag yin la/ don ni gzugs can dang gzugs can ma yin pa dag yin zhe na/ smras pa/ srog gi dbang po ma gtogs pa de las gzhan pa thams cad do/ /du zhig gzugs can yang ma yin gzugs can ma yin pa yang ma yin pa dag yin la/ don kyang</text></item>
<item><p>94a6</p><section></section><text>gzugs can yang ma yin gzugs can ma yin pa'ang ma yin pa dag yin zhe na/ smras pa/ srog gi dbang po de nyid yin te btags pa'i chos yin pa'i phyir ro/ /du zhig bstan du yod pa dag yin la don kyang bstan du yod pa dag yin zhe na/ smras pa/ thams cad kyang bstan du med pa</text></item>
<item><p>94a7</p><section></section><text>dag yin te/ gzugs can gcig dang lhag ma gzugs can ma yin pa rnams kyi phyogs ni don bstan du yod pa yin no/ /du zhig thogs pa dang bcas pa dag yin la don kyang thogs pa dang bcas pa dag yin zhe na/ smras pa/ gzugs can bdun no/ /lhag ma gzugs</text></item>
<item><p>94b1</p><section></section><text>can ma yin pa thogs pa med pa dang bstan du med pa rnams kyi phyogs yin no/ /du zhig zag pa dang bcas pa dag yin la don kyang zag pa dang bcas pa dag yin zhe na/ smras pa/ bdun kho na'o/ /lhag ma rnams las tha ma gnyis ma gtogs pa dang sdug bsngal ba dang yid mi bde ba'i</text></item>
<item><p>94b2</p><section></section><text>dbang po gnyis ma gtogs pa dag ni zag pa dang bcas pa dang zag pa med pa dag yin la don kyang zag pa dang bcas pa dang zag pa med pa dag yin par blta bar bya'o/ /sdug bsngal gyi dbang po ni zag pa dang bcas pa dang zag pa med pa dag yin la don ni zag pa dang bcas pa yin no/ /</text></item>
<item><p>94b3</p><section></section><text>yid mi bde ba'i dbang po ni zag pa dang bcas pa yin la don ni zag pa dang bcas pa dang / zag pa med pa yin no/ /mi shes pa kun shes par byed pa'i dbang po ni dge sbyong gi tshul gyi 'bras bu dang thag ring zhing 'jig rten pa'i rnam par rtog pa gang yin pa de ni zag pa dang bcas pa yin la/ dge</text></item>
<item><p>94b4</p><section></section><text>sbyong gi tshul gyi 'bras bu dang thag nye zhing 'jig rten las 'das pa'i rnam par rtog pa gang yin pa de ni zag pa med pa yin par blta bar bya'o/ /du zhig 'dus byas dag yin la don kyang 'dus byas dag yin zhe na/ smras pa/ thams cad kyang 'dus byas yin te brgyad ni don kyang 'dus byas</text></item>
<item><p>94b5</p><section></section><text>dag yin no/ /de las gzhan pa dag ni don 'dus byas dang 'dus ma byas pa dag yin no/ /du zhig nyon mongs pa dang bcas pa dag yin la don kyang nyon mongs pa dang bcas pa dag yin zhe na/ smras pa/ zag pa dang bcas pa ji skad bstan pa de bzhin du 'di'ang blta bar bya'o/ /</text></item>
<item><p>94b6</p><section></section><text>zang zing dang bcas pa dang zhen pa la brten pa dang 'jig rten pa dang 'jig rten las 'das pa bstan pa dag kyang de bzhin du blta bar bya'o/ /du zhig 'das pa dag yin la don kyang 'das pa dag yin zhe na/ smras pa/ dbang po gzugs can rnams dang sdug bsngal gyi dbang po ma gtogs</text></item>
<item><p>94b7</p><section></section><text>pa de las gzhan pa don dang ldan pa rnams kyi phyogs gcig go/ /gzugs can rnams dang sdug bsngal gyi dbang po ni 'das pa dag yin yang don ni 'das pa dag ma yin no/ /du zhig 'das pa dag yin la don ni da ltar byung ba dag yin zhe na/ smras pa/ ji skad bstan pa de dag</text></item>
<item><p>95a1</p><section></section><text>nyid kyi phyogs gcig go/ / de dag nyid 'das pa dag yin la don ni ma 'ongs pa dag yin par yang blta bar bya'o/ /de dag nyid da ltar byung ba dag yin la don 'das pa dag dang don ma 'ongs pa dag yin par yang blta bar bya'o/ /de dag nyid da ltar gyi dag yin la/</text></item>
<item><p>95a2</p><section></section><text>don yang da ltar byung ba dag yin par yang blta bar bya'o/ / gzugs can thams cad dang sdug bsngal gyi dbang po dang sngar bstan pa de dag nyid kyi phyogs gcig ni da ltar dag yin la/ don yang da ltar ldan pa dag yin par yang blta bar bya'o/ /de dag nyid ma 'ongs pa dag yin la don</text></item>
<item><p>95a3</p><section></section><text>'das pa dag dang don ma 'ongs pa dag dang / don da ltar byung ba dag yin par yang blta bar bya ste/ gzugs can rnams ni ma 'ongs pa dag yin yang don ni ma 'ongs pa dag ma yin no/ /du zhig 'dod pa dang ldan pa dag yin la don kyang 'dod pa dang ldan pa dag yin zhe na/ smras pa/</text></item>
<item><p>95a4</p><section></section><text>bzhi'o/ /dbang po gnyis ni 'dod pa dang gzugs dang ldan pa dag yin la don ni 'dod pa dang ldan pa dag yin no/ /gsum ni 'dod pa dang gzugs dang ldan pa dag yin la don yang 'dod pa dang gzugs dang ldan pa dag yin no/ /gnyis ni 'dod pa dang gzugs dang ldan pa ma yin</text></item>
<item><p>95a5</p><section></section><text>pa dag yin la don ni 'dod pa dang gzugs dang gzugs med pa dang ldan pa dang ldan pa ma yin pa dag yin no/ /bdun ni 'dod pa dang gzugs dang gzugs med pa dang ldan pa dang ldan pa ma yin pa dag yin la/ don kyang de dag nyid yin par blta bar bya'o/ /gcig ni gzugs dang</text></item>
<item><p>95a6</p><section></section><text>ldan pa dang ldan pa ma yin pa yin la don ni thams cad dang ldan pa dang ldan pa ma yin pa yin no/ /gnyis ni ldan pa ma yin pa dag yin la don ni thams cad dang ldan pa dang ldan pa ma yin pa dag yin no/ /du zhig dge ba dag yin la don kyang dge ba dag yin zhe na/ smras pa/ brgyad</text></item>
<item><p>95a7</p><section></section><text>ni dge ba dag yin la don ni dge ba dang mi dge ba dang lung du ma bstan pa dag yin no/ /lnga ni dge ba dang mi dge ba dang lung du ma bstan pa dag yin la don kyang dge ba dang mi dge ba dang lung du ma bstan pa dag yin no/ /gcig ni dge ba dang mi dge ba yin la don ni dge ba dang mi</text></item>
<item><p>95b1</p><section></section><text>dge ba dang lung du ma bstan pa yin no/ /lnga ni lung du ma bstan pa dag yin la don kyang lung du ma brtan pa dag yin yin no/ /gnyis ni lung du ma bstan pa dag la yin la don ni dge ba dang mi dge ba dang lung du ma bstan pa dag yin no/ /du zhig slob pa dag yin la don kyang slob pa dag yin zhe na/</text></item>
<item><p>95b2</p><section></section><text>smras pa/ dgu ni slob pa dang mi slob pa dang slob pa'ang ma yin mi slob pa'ang ma yin pa dag yin la don kyang rnam pa gsum car yin no/ /bdun ni slob pa'ang ma yin mi slob pa'ang ma yin pa dag yin la don kyang de dag nyid yin no/ /gcig ni rnam pa gsum char yin la don ni slob pa'ang</text></item>
<item><p>95b3</p><section></section><text>ma yin mi slob pa'ang ma yin pa yin no/ /gcig ni slob pa dang slob pa yang ma yin mi slob pa'ang ma yin pa yin la/ don ni rnam pa gsum char yin no/ /gnyis ni slob pa dag yin la/ don ni rnam pa gsum char yin no/ /gcig ni mi slob pa yin la don ni rnam pa gsum</text></item>
<item><p>95b4</p><section></section><text>char yin par blta bar bya'o/ /du zhig mthong bas spang bar bya ba dag yin la don kyang mthong bas spang bar bya ba dag yin zhe na/ smras pa/ bcu bzhi'i phyogs gcig ni mthong bas spang bar bya ba yin no/ /phyogs gcig ni bsgoms pas spang bar bya ba yin no/ /bcu gnyis kyi phyogs</text></item>
<item><p>95b5</p><section></section><text>gcig ni bsgoms pas spang bar bya ba yin no/ /phyogs gcig ni spang bar bya ba ma yin pa yin no/ /bcu bzhi po de dag nyid las drug dang de dang de las gzhan pa drug dang / gzhan gnyis ni spang bar bya ba ma yin pa dag yin no/ /de la gzugs can rnams ni mthong ba dang bsgoms pas</text></item>
<item><p>95b6</p><section></section><text>spang bar bya ba'i don yin par blta bar bya'o/ /gzugs can ma yin pa rnams ni don rnam pa gsum char te/ mthong ba dang / bsgoms pas spang bar bya ba dang / spang bar bya ba ma yin pa'i don dag yin no/ /dbang po du zhig don la kun nas nyon mongs pa'i btang snyoms kyis rab</text></item>
<item><p>95b7</p><section></section><text>tu phye ba dag yin zhe na/ smras pa/ dge ba rnams ma gtogs pa ste/ dge ba rnams ni don la rnam par byang ba'i btang snyoms kyis rab tu phye ba dag yin par blta bar bya'o/ /du zhig ni don phyin ci log tu gyur pa dag yin zhe na/ smras pa/ dge ba rnams dang dbang po drug ni</text></item>
<item><p>96a1</p><section></section><text>don gyis dngos po gang dag yin pa ma gtogs pa rnams so/ /du zhig phyin ci log gi gnas dag yin zhe na/ smras pa/ gzugs can bdun no/ /du zhig phyin ci log gi ngo bo nyid dag yin zhe na/ smras pa/ drug gi phyogs so/ /du zhig phyin</text></item>
<item><p>96a2</p><section></section><text>ci log gi gnyen po dag yin zhe na/ smras pa/ brgyad yin par blta bar bya'o/ /dbang bo du dag gis don la skyon las nye bar rtog par byed ce na/ smras pa/ brgyad dang lnga dang gcig gis so/ /gang gi tshe 'du byed rnams yon tan bzhi dang ldan par dmigs pa de'i tshe ji</text></item>
<item><p>96a3</p><section></section><text>ltar 'du byed rnams skyon las nye bar rtog par byed de/ gnas pa las ni 'di lta ste/ kha cig ni phung po rnams legs par bsnyen bkur byas na lo brgya'am de bas lhag par gnas pa'o/ /mthu las ni 'di lta ste/ bde ba skyed par byed pa dang / gtsang bar kun du snang ba'o/ /</text></item>
<item><p>96a4</p><section></section><text>dbang bsgyur ba las ni 'di lta ste/ sgrub pa dang srung ba dang longs spyod pa dang gtong ba la rang gis dbang sgyur par byed pa'o/ /chags pa las ni 'di lta ste/ de la brten pa'i chags pa rnam pa sna tshogs 'byung bar 'gyur te/ de ni 'du byed rnams kyi yon tan dang ldan pa'i mtshan</text></item>
<item><p>96a5</p><section></section><text>nyid bzhi pa yin no zhe na/ smras pa/ 'di ltar chos de dag ni 'jig rten pas yon tan du bzung mod kyi 'on kyang de dag thams cad ni skyon dang 'brel pa yin par rig par bya'o/ /de la skyon rnams gang zhe na/ smras pa/ gnas pa gtan du ma yin pa'i phyir dang / sdug pa 'gyur</text></item>
<item><p>96a6</p><section></section><text>ba'i mi rtag pa mngon sum du dmigs pa'i phyir dang / 'chi ba mi rtag pa mngon sum du dmigs pa'i phyir 'du byed de dag yon tan dang po dang bral bar blta bar bya'o/ /de bzhin du des byas pa'i sdug bsngal rnam pa sna tshogs 'byung ba mngon sum du dmigs pa'i phyir dang / mi gtsang ba</text></item>
<item><p>96a7</p><section></section><text>mngon sum du dmigs pa'i phyir yon tan gnyis pa dang bral bar blta bar bya'o/ /de bzhin du rga ba dang na ba dang 'chi ba la sogs pa la 'dod dgur byar med pa mngon sum du dmigs pa'i phyir yon tan gsum dang bral bar blta bar bya'o/ /de bzhin du srin bu dang khyi dang phag la</text></item>
<item><p>96b1</p><section></section><text>sogs pa ljan ljin mchog tu mi gtsang ba la chags pa dag mngon sum du dmigs pa'i phyir yon tan bzhi pa spangs par blta bar bya ste/ gang gi phyir yon tan thams cad dang bral bar 'gyur ba de'i phyir 'du byed rnams la rnam pa thams cad du skyon dang ldan pa de lta bu kho nar nye bar rtog par</text></item>
<item><p>96b2</p><section></section><text>byed do/ /mig gi dbang po ci zhig gi ched du zhe na/ smras pa/ gzugs la lta ba'i ched du'o/ /yid kyi dbang po'i bar du ci zhig gi ched du zhe na/ smras pa/ thams cad kyang rang rang gi yul 'dzin pa'i ched du yin par blta bar bya'o/ /pho dang mo'i dbang po gnyis ci</text></item>
<item><p>96b3</p><section></section><text>zhig gi ched du zhe na/ smras pa/ 'khrig pa bsten pa'i ched du'o/ /srog gi dbang po ci zhig gi ched du zhe na smras pa/ 'chi ba'i srid pa snga rol gyi dus kyi srid pa'i ched du'o/ /tshor ba'i dbang po rnams ci zhig gi ched du zhe na/ smras pa/ yul yid du 'ong ba dang yid du mi</text></item>
<item><p>96b4</p><section></section><text>'ong ba la rjes su chags pa dang khong khro ba'i ched du'o/ /dad pa'i dbang po ci zhig gi ched du zhe na/ smras pa/ dge ba la 'jug pa'i ched du'o/ /brtson 'grus kyi dbang po ci zhig gi ched du zhe na/ smras pa/ zhugs pa dge ba'i chos bsgom pa rgyun du chud par bya ba'i ched du'o/ /</text></item>
<item><p>96b5</p><section></section><text>dran pa'i dbang po ci zhig gi ched du zhe na/ smras pa/ shes bzhin du spyad pa'i ched du'o/ /ting nge 'dzin gyi dbang po ci zhig gi ched du zhe na/ smras pa/ ye shes dang mthong ba rnam par dag pa'i ched du'o/ /shes rab kyi dbang po ci zhig gi ched du zhe na/ smras pa/ nyon mongs</text></item>
<item><p>96b6</p><section></section><text>pa spong ba'i ched du'o/ /mi shes pa kun shes par byed pa'i dbang po ci zhig gi ched du zhe na/ smras pa/ dge sbyong gi tshul gyi 'bras bu dang po dang gnyis pa dang gsum pa 'thob pa'i ched du'o/ /kun shes pa'i dbang po ci zhig gi ched du zhe na/ smras pa/ rdo rje lta bu'i ting nge</text></item>
<item><p>96b7</p><section></section><text>'dzin gyi bar dang mi slob pa'i dge sbyong gi tshul gyi 'bras bu 'thob pa'i ched du'o/ /kun shes pa dang ldan pa'i dbang po ci zhig gi ched du zhe na/ smras pa/ bar chad med par nyon mongs pa spong ba mngon du bya ba dang / tshe 'di la bde bar gnas pa dang phung po 'gag pa'i ched du</text></item>
<item><p>97a1</p><section></section><text>du'o/ /bcom ldan 'das kyis 'di skad du lus ni gzugs can rags pa 'byung ba chen po bzhi las byung ba dang / ma dang pha'i mi gtsang ba nur nur po las byung ba/ 'bras chan dang zan dron gyis bskyed pa rtag tu bskon pa dang / bkru ba dang / mnye ba</text></item>
<item><p>97a2</p><section></section><text>bya dgos pa dang gcad pa dang gshegs pa dang rnam par 'thor ba dang rnam par 'jig pa'i chos can yin no zhes gsungs pa dbang po gang dag la brten nas she na/ smras pa/ dbang po gzugs can bdun la brten te gsungs so/ /de'ang mdor bsdu na rnam pa bstan pa dang pos ni</text></item>
<item><p>97a3</p><section></section><text>'dod pa na spyod pa'i dbang po gzugs can rnams kyi spyi'i mtshan nyid bstan to/ /gnyis pas ni rang gi mtshan nyid do/ /gsum gyis rgyud de / gnyis kyis ni skye ba'i rgyu'o/ /gcig gis ni skyes nas 'phel ba'i rgyu'o/ /gsum gyis ni 'gyur ba ste grang ba las gyur pa dang / tsha</text></item>
<item><p>97a4</p><section></section><text>ba las gyur pa dang yongs su ngal ba las gyur pa'o/ /bzhis ni yongs su 'gyur ba ste/ gnyis kyis ni gson pa nyid na gnod pa byas ba las gyur pa'o/ /gnyis kyis ni shi ba la gzhan dang rang gi gang gis yongs su 'gyur bar blta bar bya'o/ /bcom ldan 'das kyis ring du song</text></item>
<item><p>97a5</p><section></section><text>zhing gcig pu rgyu/ /lus med phug na nyal ba yin/ /zhes gsungs pa dbang po gang la brten nas she na/ smras pa/ yid kyi dbang po la ste / sngon gyi mtha' las brtsams nas thog ma med pa'i phyir dang shes bya mtha' dag la dmigs pa'i phyir ring du song ba yin no/ /</text></item>
<item><p>97a6</p><section></section><text>sems kyi rgyud re re nas 'jug pa'i phyir dang bdag po med pa'i phyir gcig tu rgyu ba yin no/ /gzugs med pa dang bstan du med pa dang thogs pa med pa'i phyir lus med pa yin no/ /gzugs dang ming la brten pa'i phyir phug na nyal ba yin par blta bar bya'o/ /bcom ldan 'das</text></item>
<item><p>97a7</p><section></section><text>kyis bud med kyis ni skyes pa gnas brgyad po bro gar dang / glu dang / bgad pa dang / bltas pa dang / kha dog dang / reg pa dang / kun du nyal po bshams pa dang / rma 'dral ba dag gis 'ching bar byed do zhes gsungs pa dbang po gang dag la brten nas she na/ smras pa/</text></item>
<item><p>97b1</p><section></section><text>dbang po gnyis las te pho'i dbang po dang mo'i dbang po las so/ /de la rtse ba'i dus na ni gnas bzhis 'ching bar byed do/ /yongs su longs spyod pa'i dus na'ang gnas bzhis 'ching bar byed de / rtse ba'i dus na ni lus dang ngag dang kha bzhin dang mig gi 'jo sgeg dag gis 'ching bar</text></item>
<item><p>97b2</p><section></section><text>byed do/ /yongs su longs spyod pa'i dus na ni gzugs bzang ba dang / mnye ba dang / nye bar spyod pa dang / shin tu gzhon sha can dag gis 'ching bar byed do/ /bcom ldan 'das kyis srog dang ldan pa dang gson pa dang 'jug pa dang 'tsho ba dang sdod par byed do zhes gsungs pa dbang</text></item>
<item><p>97b3</p><section></section><text>po gang la brten nas she na/ smras pa/ srog gi dbang po las te dbugs rgyu ba dang shes pa yod pa dang ldan pa dang / de las gzhan pa'i gnas skabs dang 'dra ba dang / dbang byed par 'gyur ba dang / nad med pa'i phyir ro/ /bcom ldan 'das kyis bde ba dang / tshor ba dang</text></item>
<item><p>97b4</p><section></section><text>tshor ba las byung ba zhes gsungs pa dbang po gang dag la brten nas she na/ smras pa/ bde ba'i dbang po dang yid bde ba'i dbang po las te de las gzhan pa'i tshor ba'i dbang du byas nas/ rang gi mtshan nyid dang spyi'i mtshan nyid dang / rten gyi mtshan nyid de dag bstan to/ /</text></item>
<item><p>97b5</p><section></section><text>bde ba la sogs pa ji lta ba bzhin du mi bde ba la sogs pa dang bde ba'ang ma yin mi bde ba'ang ma yin pa la sogs pa la yang ci rigs par blta bar bya'o/ /bcom ldan 'das kyis de bzhin gshegs pa la dad pas nges par zhen pa dang rting tshugs pa dang rab tu gnas pa ni 'jig rten na</text></item>
<item><p>97b6</p><section></section><text>dge sbyong ngam bram ze'am lha'am bdud dam tshangs pa'am sus kyang chos dang mthun pas 'phrogs par mi 'gyur ro zhes gsungs pa dbang po gang la brten nas she na/ smras pa/ dad pa'i dbang po la ste thos pa dang bsam pa dang bsgom pa la mos pa dag gis dad pa'i don gyi</text></item>
<item><p>97b7</p><section></section><text>snying po yongs su bstan to/ /de'ang snying po nyid yin par ji ltar khong du chud par bya ba'i thabs de ni shes pa dang skye ba dang dbang dang rnam par dag pa khyad par can dag gis kyang de g.yos par mi 'gyur na mi phal pa dag gis lta ci smos zhes yongs su bstan to/ /don gyi snying</text></item>
<item><p>98a1</p><section></section><text>po'i rnam grangs gzhan yang 'jig rten pa'i mos pa shin tu rnam par nges pas ni nges par zhen pa yin no/ /'jig rten las 'das pa'i mos pa'i rtsa bar gyur pa yin pa'i phyir rting tshugs pa yin no/ /'jig rten las 'das pa'i mos pa rnam par dag pas rab tu</text></item>
<item><p>98a2</p><section></section><text>gnas pa'i phyir rab tu gnas pa yin te/ dang po ni bstan pa'i tshig yin no/ /gnyis ni bshad pa'i tshig yin par blta bar bya'o/ /bcom ldan 'das kyis mthu dang ldan pa dang brtson 'grus dang ldan pa dang spro ba dang ldan pa dang brtul ba dang brten pa dang brtson pa ma bor bar dge ba'i</text></item>
<item><p>98a3</p><section></section><text>chos rnams la gnas so zhes gang gsungs pa dbang po gang la brten nas she na/ smras pa/ brtson 'grus kyi dbang po la ste mdor bsdu na rnam pa lnga po dag gis rnam pa thams cad kyi brtson 'grus de yongs su bstan pa yin te/ go cha'i brtson 'grus dang sbyor ba'i brtson 'grus dang mi zhum pa'i brtson 'grus dang</text></item>
<item><p>98a4</p><section></section><text>mi 'khrul pa'i brtson 'grus dang chog mi shes pa'i brtson 'grus so/ /bcom ldan 'das kyis dran pa dang kun du dran pa dang rjes su dran pa dang so sor dran pa dang mi brjed pa nyid dang sems pas mngon par brjod pa nyid dang brjed pa med pa nyid dang rab tu mi brjed pa</text></item>
<item><p>98a5</p><section></section><text>nyid dang yang dag par mi brjed pa'i chos nyid ces gsungs pa dbang po gang la brten nas she na/ smras pa/ dran pa'i dbang po la ste rnam grangs de dag gi don ni 'di lta ste/ rnam grangs bsdu ba las rig par bya'o/ /bcom ldan 'das kyis sems gnas pa dang yang dag par gnas</text></item>
<item><p>98a6</p><section></section><text>pa dang bsdus te gnas pa dang nye bar gnas pa dang / dul ba dang zhi ba dang / nye bar zhi ba dang rgyud gcig tu gyur pa dang ting nge 'dzin du 'jog pa zhes gsungs pa dbang po gang la brten nas she na/ smras pa/ ting nge 'dzin gyi dbang po la ste rnam grangs de dag gi don ni 'di lta ste nyan thos</text></item>
<item><p>98a7</p><section></section><text>kyi sa las rig par bya'o/ /bcom ldan 'das kyis chos rnams rnam par 'byed par byed pa dang rab tu rnam par 'byed par byed pa dang yongs su rtog par byed pa dang yongs su dpyod par byed do zhes gang gsungs pa dbang po gang la brten nas she na/ smras pa/ shes rab kyi dbang po la</text></item>
<item><p>98b1</p><section></section><text>ste rnam grangs de dag gi don kyang 'di lta ste/ nyan thos kyi sa las rig par bya'o/ /de las gzhan pa'i dbang po dge ba rnams ni dad pa la sogs pa'i dbang pos bsdus pa yin pa'i phyir don gyi rnam grangs gzhan mi dmigs so/ /dbang po du dag la brten nas lus dran pa nye</text></item>
<item><p>98b2</p><section></section><text>bar gzhag pa gdags par mdzad ce na/ smras pa/ bdun la'o / /dbang po du dag la brten nas tshor ba dran pa nye bar gzhag pa gdags par mdzad ce na/ smras pa/ lnga la'o / /dbang po du dag la brten nas sems dran pa nye bar gzhag pa gdags par mdzad ce na/ smras</text></item>
<item><p>98b3</p><section></section><text>pa/ gcig la'o / /dbang po du dag la brten nas chos dran pa nye bar gzhag pa gdags par mdzad ce na/ smras pa/ tha ma brgyad dang srog gi dbang po la'o / /dbang po du zhig gtso cher sdug bsngal gyi bden pa'i gnas dag yin zhe na/ smras pa/ dgu'o/ /</text></item>
<item><p>98b4</p><section></section><text>dbang po du zhig gtso cher kun 'byung ba'i bden pa'i gnas dag yin zhe na/ smras pa/ lnga'o/ /dbang po du zhig 'gog pa'i bden pa'i gnas dag yin zhe na/ smras pa/ thams cad do/ /dbang po du zhig lam gyi bden pa'i gnas dag yin zhe na/ smras pa/ tha ma</text></item>
<item><p>98b5</p><section></section><text>brgyad do/ /dbang po du dag la brten nas legs par bsam pa sems pa yin zhe na/ smras pa/ dgu la'o / /dbang po du dag la brten nas legs par smra ba brjod pa yin zhe na/ smras pa/ bcu la'o / /dbang po du dag la brten nas legs par byas pa'i las</text></item>
<item><p>98b6</p><section></section><text>byed pa yin zhe na/ smras pa/ bcu drug la'o / /nyes par bsam pa sems pa dang nyes par smra bar brjod pa dang nyes par bya ba'i las byed pa yang de bzhin du ci rigs par blta bar bya'o/ /dbang po du dag gtso cher nyon mongs pa par rnams dang las rnams la brten nas 'byung zhe na/</text></item>
<item><p>98b7</p><section></section><text>smras pa/ /dgu'o/ /dbang po du dag la brten nas nyon mongs pa rnams dang las dag 'byung zhe na/ smras pa/ lnga la'o / /dbang po du dag la brten nas nyon mongs pa dang las dag spong bar 'gyur zhe na/ smras pa/ tha ma brgyad la'o / /dbang po du dag gis 'jig rten pa</text></item>
<item><p>99a1</p><section></section><text>dang 'jig rten las 'das pa'i dpal nyams su myong bar 'gyur zhe na/ smras pa/ gnyis ma gtogs pa rnams kyis so/ /dbang po du dag gis dpal nyams pa nyams su myong bar 'gyur zhe na/ smras pa/ bcu gcig gis so/ /dbang po du zhig</text></item>
<item><p>99a2</p><section></section><text>dpal 'dren par byed pa dag yin zhe na/ smras pa/ tha ma brgyad do/ /bcom ldan 'das kyis 'dod pa la longs spyod pa rnams kyi dpal byed pa'i chos ni lnga po 'di dag yin te bzod pa dang / des pa dang / mi yongs su brtag pa dang / gtong ba spyod pa dang / bag yod</text></item>
<item><p>99a3</p><section></section><text>pa'o zhes gang gsungs pa de la bzod pa gang zhe na/ de'i mtshan nyid ni rnam pa gsum du blta bar bya ste mi 'khrugs pa dang phyir gnod pa mi byed pa dang khon gyi bsam pa mi 'dzin pa'o/ /rnam pa'i rab tu dbye ba las ni rnam pa bcu ste/ gnod pa byas pa bzod pa dang / gnod pa</text></item>
<item><p>99a4</p><section></section><text>byed pa nye bar gnas pa bzod pa dang / gnod pa byed du dogs pa bzod pa dang / gnod pa byed pa la phan 'dogs pa la bzod pa dang / phan 'dogs pa la gnod pa byed pa la bzod pa dang / gnod pa byed pa thams cad bzod pa dang / thams cad las gnod pa byed pa bzod</text></item>
<item><p>99a5</p><section></section><text>pa dang / gnod pa byed pa shad kyis sbyong ba dang du len pa'i bzod pa dang / gnod pa byed pa la so sor rtog pa'i stobs kyis bzod pa dang / gnod pa byed pa'i rang bzhin gyis bzod pa ste/ de dag thams cad gcig tu bsdus pa ni gnod pa la mi byed pa'i bzod pa zhes bya'o/ /</text></item>
<item><p>99a6</p><section></section><text>nges pa gang zhe na/ gzhan gyis gnod pa byas pa la lus dang ngag dang yid kyis rjes su srung ba'i ngang tshul can nyid yin te gzhan dag la bde ba dang yid bde ba kha na ma tho ba med pa ma skyes pa ni skyed par mi byed la/ skyes pa ni rjes su srung bar byed pa dang / sdug bsngal dang yid mi</text></item>
<item><p>99a7</p><section></section><text>bde ba kha na ma tho ba dang bcas pa ma skyes pa ni mi skyed la skyes pa ni sel bar byed pa'o/ /de la bzod pas ni gzhan gyis gnod pa byas pa bzod par byed do/ /des pas ni gzhan dag la gnod pa mi byed de de ltar na de gnyis kyi bye brag ni de yod de/ mi yongs su brtag pa ni dus</text></item>
<item><p>99b1</p><section></section><text>gnyis su blta bar bya ste / bsnyen pa'i dus dang bsko ba'i dus su'o/ /de la bsnyen pa'i dus su ni rnam pa lngas mi yongs su brtags nas bsnyen par bya ste/ gus pa dang nus pa dang shes pa dang / spyod pa dang / chog shes pas so/ /gzhan rnam pa lngas ni mi yongs su</text></item>
<item><p>99b2</p><section></section><text>brtags nas bsko bar bya ste/ las kyi mthar bsko bar 'os pa zhig na ni las kyi mtha' rnams su bsko bar bya'o/ /bsam pa'i las su bsko bar 'os pa zhig na ni bsam pa'i las rnams su bsko'o/ /g.yul ngo'i las su bsko bar 'os pa zhig na ni g.yul ngo'i las rnams su</text></item>
<item><p>99b3</p><section></section><text>bsko'o/ /bdag dang nor bsrung bar 'os pa zhig na ni bdag nyid dang nor bsrung ba'i las rnams su bsko'o/ /chos kyi las su bsko bar 'os pa zhig na ni chos kyi las rnams su bsko bar bya'o/ /gtong ba ni mdor bsdu na rnam pa lngar blta bar bya ste/ sa gzhi gtong ba dang</text></item>
<item><p>99b4</p><section></section><text>longs spyod gtong ba dang rkyen du 'bab pa gtong ba dang snyoms par gtong ba dang khyad par du 'phags pa gtong ba ste/ de'ang mtshan nyid las ni gang gis sbyin par byed pa de gtong ba'o/ /spyod pa ni gzhan dag la mi 'khu ba dang mi slu ba'i ngang tshul nyid de/ mi 'khu ba de'ang</text></item>
<item><p>99b5</p><section></section><text>rnam pa lnga ste/ dmas pa na mi 'khu ba dang yid brtan pa la mi 'khu ba dang nye bar spyod pas mi 'khu ba dang dam bcas pa las mi 'khu ba dang gzhan la tshol zhing mi 'khu ba'o / /bag yod pa ni dge ba'i chos rnams bsgom pa dang mi dge ba las sems srung ba gang yin pa ste/ rgyu</text></item>
<item><p>99b6</p><section></section><text>dang 'bras bur 'brel pa las de gnyi ga 'ang mtshan nyid du rung ngo / /de'ang rnam pa lnga kho nar blta bar bya ste/ longs spyod sgrub pa la bag yod pa dang longs spyod srung ba la bag yod pa dang bdag nyid bsrung ba la bag yod pa dang / grags pa bsrung ba la bag yod pa dang chos spyod pa</text></item>
<item><p>99b7</p><section></section><text>la bag yod pa'o/ /de dag thams cad bsdus na dpal sgrub par byed pa'i stobs lngar 'gyur te/ ngang tshul bzang po'i stobs dang grogs dang mdza' bshes bzang po'i stobs dang / mi zhan pa'i stobs dang / yid gcugs pa'i stobs dang / chos kyi stobs so/ /dpal</text></item>
<item><p>100a1</p><section></section><text>yang rnam pa lngar blta bar bya ste/ skye dgu rjes su dga' ba dang / dbang phyug gi bdag po dang / dgra thul ba dang / brten pa la phan pa dang / bde 'gror 'gro ba'o/ /de la stobs dang po bzhi bsdus pa ni/ dpal rnam pa bzhi sgrub par byed pa yin par blta</text></item>
<item><p>100a2</p><section></section><text>bar bya'o/ /stobs lnga pa ni dpal lnga pa sgrub par byed pa yin no// //bam po bcu gcig pa/ dbang po du zhig sngon gyi nyon mongs pa dang las kyi 'phen pa las dmigs pa dag yin zhe na/ smras pa/ brgyad do/ /du zhig ming dang gzugs kyi rkyen las kyang dmigs</text></item>
<item><p>100a3</p><section></section><text>pa yin zhe na/ smras pa/ gcig go/ /du zhig reg pa'i rkyen las kyang dmigs pa yin zhe na/ smras pa/ lnga'o/ /du zhig 'bad pa'i rkyen las kyang dmigs pa yin zhe na/ smras pa/ brgyad do/ /dbang po du zhig bsdam par bya ba dag yin zhe na/ smras pa/ brgyad</text></item>
<item><p>100a4</p><section></section><text>do/ /du zhig yang dag par zhi bar bya ba dag yin zhe na/ smras pa/ gcig go/ /du zhig nye bar zhi bar bya ba dag yin zhe na/ smras pa/ lnga'o/ /du zhig ngo bo nyid kyis dul ba dang zhi ba dang nye bar zhi ba yin la dul ba dang zhi ba dang nye bar zhi bar bya ba'i phyir 'jug pa dag kyang</text></item>
<item><p>100a5</p><section></section><text>yin zhe na/ smras pa/ brgyad do/ /dbang po rnams kyi nyams pa gang zhe na/ smras pa/ khams mthun pa'i sa pa dag 'gags shing de las gzhan pa 'grub pa gang dag yin pa'o/ /rnam par nyams pa gang zhe na/ smras pa/ khams mi mthun pa'i sa pa dag 'gags shing</text></item>
<item><p>100a6</p><section></section><text>de las gzhan pa 'grub pa gang dag yin pa'o/ /rab tu nyams pa gang zhe na/ smras pa/ de dang 'brel ba'i nyon mongs pa rab tu spong ba dag gang yin pa'o/ /dbang po rnams kyi yongs su nyams pa gang zhe na/ smras pa/ 'jig rten pa'i 'byor pa dag snyoms par 'jug pa</text></item>
<item><p>100a7</p><section></section><text>dang / skye pa las nyams pa gang dag yin pa'o/ /nyan thos dang rang sangs rgyas dang byang chub sems dpa'i dbang po rnams la bye brag ci yod ce na/ smras pa/ mdor bsdu na rnam pa lngas bye brag tu gyur par blta bar bya ste/ rim pa'i bye brag dang / nye bar ston pa'i bye brag dang</text></item>
<item><p>100b1</p><section></section><text>'ching ba'i bye brag dang / sgrub pa'i bye brag dang / yang dag par 'grub pa'i bye brag gis so/ /de la byang chub sems dpa' rnams kyi dbang po ni rang bzhin gyis che ba dag yin la nyan thos dang rang sangs rgyas rnams kyi ni chung ngu dang 'bring dag yin no/ /byang chub sems dpa'</text></item>
<item><p>100b2</p><section></section><text>rnams kyi dbang po ni rig pa'i gnas thams cad la mkhas pas nye bar brtan pa dag yin la/ nyan thos dang rang sangs rgyas rnams kyi ni rig pa'i gnas la mkhas pa phyogs gcig gis nye bar brtan pa dag yin no/ /byang chub sems dpa' rnams kyi dbang po ni snying rje'i zhags</text></item>
<item><p>100b3</p><section></section><text>pas bcings pa dag yin la/ nyan thos dang rang sangs rgyas rnams kyi ni de lta bu dag ma yin no/ /byang chub sems dpa' rnams kyi dbang po ni bdag dang gzhan la phan pa'i phyir nye bar gnas pa dag yin la/ nyan thos dang rang sangs rgyas rnams kyi ni bdag la phan pa'i</text></item>
<item><p>100b4</p><section></section><text>phyir nye bar gnas pa dag yin no/ /byang chub sems dpa' rnams kyi dbang po ni bla na med pa'i byang chub chen po'i 'bras bu yang dag par 'grub pa dag yin la/ nyan thos dang rang sangs rgyas rnams kyi ni byang chub dman pa dang 'bring yang dag par 'grub pa dag yin no/ /gang</text></item>
<item><p>100b5</p><section></section><text>zag mi lcogs pa med pa la brten nas bden pa mngon par rtogs par bya ba'i phyir zhugs pa de 'bras bu yang thob par byed cing bsam gtan dang po las yid bde ba'i dbang po yang mngon du byed dam zhe na/ smras pa/ de dag la la ni byed do/ /de dag la la ni mi byed do/ /</text></item>
<item><p>100b6</p><section></section><text>dbang po rno ba dge ba'i rtsa ba mang po sna tshogs kyis nye bar brtan pa gang yin pa de ni byed do/ /gzhan ni mi byed do/ /dbang po du dag gis bsam gtan dang po la snyoms par 'jug ce na/ smras pa/ brgyad kyis so/ /la la ni tha ma gsum gyis so/ /la la ni ma yin no/ /</text></item>
<item><p>100b7</p><section></section><text>bsam gtan dang po la ji lta ba de bzhin du gnyis pa la yang de bzhin du blta bar bya'o/ /gsum pa la ni brgyad kho na ste/ /de dag nyid ni ma yin no/ /bsam gtan bzhi pa dang gzugs med pa'i snyoms par 'jug pa dag ni bdun gyis so/ /la la ni tha ma gsum gyis snyoms par</text></item>
<item><p>101a1</p><section></section><text>'jug go/ /la la ni ma yin no/ /dbang po du dag gis rgyun du zhugs pa'i 'bras bu 'thob ce na/ smras pa/ gcig gam brgyad kyis so/ /gnyis sam dgus ni lan cig phyir 'ong ba'i 'bras bu thob par blta bar bya'o / /yid mi bde ba'i dbang po ni</text></item>
<item><p>101a2</p><section></section><text>lam gyi rten yin yang lam gyis bsdus pa ma yin pa'i phyir de ni ma gtogs so/ /yid bde ba'i dbang po yang brtan pa ma yin pa'i phyir de yang ma gtogs so/ /ji ste gtogs na ni de lhag par blta bar bya'o/ /dbang po du dag gis phyir mi 'ong ba'i 'bras bu 'thob ce na/ smras pa/</text></item>
<item><p>101a3</p><section></section><text>bcu gcig gam gnyis kyis so/ /yid mi bde ba'i dbang po yang tshul de bzhin du blta bar bya'o/ /dbang po du dag gis dgra bcom pa nyid 'thob ce na/ smras pa/ gcig gam bcus so/ /rnam par thar pa gong ma la 'dod pa dang don du gnyer ba dang yongs su yi 'chad pa dang / yid mi</text></item>
<item><p>101a4</p><section></section><text>bde ba zhes gang gsungs pa de la 'dod pa gang zhe na/ smras pa/ gang gi phyir rnal 'byor pa de 'di snyam du sems te 'phags pa rnams kyis gnas gang bsgrubs te gnas pa zhes bya'o / /don du gnyer ba gang zhe na/ smras pa/ gang gi phyir de 'di snyam du sems te gnas de bdag gis kyang</text></item>
<item><p>101a5</p><section></section><text>bsgrubs te gnas par bya'o zhes bya'o / /yongs su yi 'chad pa gang zhe na/ smras pa/ dman pas chog par mi 'dzin pa gang yin pa'o/ /yid mi bde ba gang zhe na/ smras pa/ gang na med pa la 'dod pa gang yin pa'o/ /de la rgyun du zhugs pa dang lan cig phyir 'ong ba gnyis la ni rnam</text></item>
<item><p>101a6</p><section></section><text>pa thams cad yongs su rdzogs pa'i phyir yid mi bde ba'i dbang po rnam par gzhag go/ /phyir mi 'ong ba la ni rnam pa dang po gnyis ni yod la gzhan gnyis ni med pa'i phyir yid mi bde ba'i dbang po rnam par mi gzhag ste/ dge ba la 'dun pa 'ba' zhig tu zad do/ /yid bde ba'i dbang po la brten</text></item>
<item><p>101a7</p><section></section><text>nas yid bde ba'i dbang po dang yid mi bde ba'i dbang po dang btang snyoms kyi dbang po spong ba yod dam zhe na/ smras pa/ mngon par 'byung ba la brten pa'i yid bde ba'i dbang po la brten nas zhen pa la brten pa gsum spong ba yod do/ /yid mi bde ba'i dbang po la brten nas yid mi bde ba'i dbang po</text></item>
<item><p>101b1</p><section></section><text>spong ba yod dam zhe na/ smras pa/ mngon par 'byung ba la brten pa nyid la brten nas zhen pa la brten pa spong ba yod do/ /btang snyoms kyi dbang po la brten nas btang snyoms kyi dbang po spong ba yod dam zhe na/ smras pa/ gcig pu nyid la brten pa'i btang snyoms la brten nas/ sna tshogs</text></item>
<item><p>101b2</p><section></section><text>pa nyid la brtan pa spong ba dang / mi brten pa'i btang snyoms la brten nas gcig pu nyid la brten pa'i btang snyoms spong ba yod do/ /rgyun du zhugs pa'i 'bras bu 'thob par byed pa'i mi shes pa kun shes par byed pa'i dbang po ni 'gog pa las spong bar byed cing mi skye ba las rnam par</text></item>
<item><p>101b3</p><section></section><text>spong bar byed kyi rab tu spong bar yang mi byed yongs su spong bar yang mi byed do/ /dgra bcom pa nyid 'thob par byed pa'i kun shes pa'i dbang po'i tshul yang de bzhin du blta bar bya'o/ /gang zag du zhig dbang po rnams gsal bar byed pa dag yin zhe na/ smras pa/ slob pa thams cad dang mi</text></item>
<item><p>101b4</p><section></section><text>slob pa ni lnga ste/ yongs su nyams pa dang / 'chi bar sems pa dang / rjes su srung ba'i chos can dang gnas pa las mi g.yo ba dang rab tu rtogs pa'i skal ba can rnams so/ /rang sangs rgyas kyang ma yin byang chub sems dpa' yang ma yin te rang bzhin gyis dbang po rno ba'i phyir ro/ /rgyun du zhugs pa'i dbang</text></item>
<item><p>101b5</p><section></section><text>po gsal bar bya ba'i phyir zhugs pa dbang po rnams kyang gsal bar byed la lan cig phyir 'ong ba'i 'bras bu'ang 'thob par byed dam zhe na/ smras pa/ thob par byed do/ /phyir mi 'ong ba'i 'bras bu 'thob par byed dam zhe na/ smras pa/ 'thob par mi byed de gnyen po stobs chung ba dang</text></item>
<item><p>101b6</p><section></section><text>thob par bya ba'i don rgya che ba'i phyir ro/ /phyir mi 'ong ba'i dbang po gsal bar bya ba'i phyir zhugs pa dbang po rnams kyang gsal bar byed la/ 'dod chags dang bral ba gzhan yang sgrub par byed dam zhe na/ smras pa/ sgrub par byed do/ /dgra bcom pa nyid mngon du byed do zhe na/</text></item>
<item><p>101b7</p><section></section><text>smras pa/ de rgyu snga ma nyid kyi phyir ro/ /dbang po legs par spyad pa ni thams cad kyang byed do/ /ci'i phyir dbang po rnams legs par spyod par byed ce na/ smras pa/ khyad par chung zad tsam gyis chog par mi 'dzin pa dang ting nge 'dzin gyi khyad par bsgrub pas stobs bskyed pa dang mang du thos</text></item>
<item><p>102a1</p><section></section><text>pas stobs bskyed pa dang / 'brel pa'i gtam rnam par gtan la dbab pas stobs bskyed pa dang / chos zab mo la nges par rtog pa'i bzod pas stobs bskyed par bya ba'i phyir ro/ /byang chub sems dpa' rnams kyi mi shes pa kun shes par byed pa'i dbang</text></item>
<item><p>102a2</p><section></section><text>po la sogs pa gsum ji ltar rnam par gzhag ce na/ smras pa/ mos pas spyod pa'i sa la ni dang po rnam par gzhag go/ /de las gzhan pa lhag pa'i bsam pa rnam par dag pa la sogs pa'i sa dag la ni gnyis pa'o/ /de bzhin gshegs pa'i sa la ni dbang po gsum pa rnam par gzhag</text></item>
<item><p>102a3</p><section></section><text>par blta bar bya'o/ /yongs su rdzogs pa du dag gis slob pa yongs su rdzogs pa yin par brjod par bya zhe na/ smras pa/ gsum gyis te dbang po yongs su rdzogs pas ni dbang po rnon po gang yin pa'o/ /snyoms par 'jug pa yongs su rdzogs pas ni rnam par thar pa brgyad</text></item>
<item><p>102a4</p><section></section><text>las bsam gtan pa gang yin pa'o/ /'bras bu yongs su rdzogs pas ni phyir mi 'ong ba gang yin pa'o/ /mi slob pa la ni yongs su rdzogs pa rnam pa gnyis dmigs te/ dbang po yongs su rdzogs pa ni mi g.yo ba'i chos nyid kyis so/ /snyoms par 'jug pa yongs su</text></item>
<item><p>102a5</p><section></section><text>rdzogs pa ni snga ma bzhin no/ /mi slob pa thams cad ni 'bras bu yongs su rdzogs pas yongs su rdzogs pa yin par blta bar bya'o/ /dbang po rnams ma dul ba dang ma sbas pa dang ma bsrungs pa dang ma bsdams pa dang ma bsgoms pa zhes gang gsungs pa'i rnam grangs de dag gi don</text></item>
<item><p>102a6</p><section></section><text>gang zhe na/ smras pa/ mdor bsdu na rnam pa bzhis dbang po rnams dul ba nyid du bstan te/ so sor rtog pa'i stobs la brten nas ni dbang po rnams yul gang la gtad par mi bya ba de la ni mngon par 'du bya bas gtad par mi bya ba dang / gang la gtad par bya ba de</text></item>
<item><p>102a7</p><section></section><text>la ni mngon par 'du bya ba kho nas nyon mongs pa kun du 'byung bar bsrungs shing gtod par byed do/ /spong ba gnyen po'i stobs la brten pas ni ji skad bstan pa'i yul de nyid la rang bzhin gyis rnam par mi rgyug pa dang rang bzhin gyis nyon mongs pa kun du mi 'byung bar byed do/ /</text></item>
<item><p>102b1</p><section></section><text>gang la dbang po'i dul ba rnam pa bzhi po de dag med pa de'i dbang po rnams ni ma dul ba yin par blta bar bya ste/ ma sbas pa'i phyir dang ma bsrungs pa'i phyir dang ma bsdams pa'i phyir dang ma bsgoms pa'i phyir ro/ /gang la dbang po dul ba rnam pa bzhi po de dag yod pa de'i ni shin tu dul ba dang</text></item>
<item><p>102b2</p><section></section><text>shin tu bsgoms pa'i bar dag de las bzlog pa las blta bar bya'o/ /ji ltar na ma dul ba dag sdug bsngal skyed par byed pa yin zhe na/ smras pa/ sdug bsngal rnam pa drug skyed par byed pa'i phyir te/ kun nas nyon mongs pa can du gnas pa las skyes pa dang / gzhan</text></item>
<item><p>102b3</p><section></section><text>las nyams pa'i sdug bsngal dang / gzhan las smad pa'i sdug bsngal dang / 'gyod pa las skyes pa dang / ngan 'gror 'gro ba las skyes pa dang / skye ba la sogs pa'i sdug bsngal lo/ /shin tu dul ba dag ni de las bzlog pas sdug bsngal rnam pa drug spong ba'i phyir bde</text></item>
<item><p>102b4</p><section></section><text>ba skyed par byed pa dag yin par blta bar bya'o/ /dbang po bcu bzhi dang sems can gyi tshogs gsum po dag ci bcu bzhis gsum bsdus sam 'on te gsum gyis bcu bzhi bsdus she na/ smras pa/ gsum gyis bcu bzhi bsdus kyi bcu bzhis ni gsum ma bsdus so/ /</text></item>
<item><p>102b5</p><section></section><text>gang dag ma bsdus she na/ phyi rol gyi skye mched rnams kyi phyogs so/ /sems can gyi tshogs gsum ni 'dod pa dang gzugs dang gzugs med pa na spyod pa dag yin par blta bar bya'o/ /dbang po lnga dang tshor ba gsum po dag ci lngas gsum bsdus sam 'on te gsum</text></item>
<item><p>102b6</p><section></section><text>gyis lnga bsdus she na/ smras pa/ gcig gis gcig bsdus par blta bar bya'o/ /dbang po lnga dang byang chub kyi phyogs dang mthun pa'i chos sum cu rtsa bdun po dag ni lngas sum cu rtsa bdun bsdus sam 'on te sum cu rtsa bdun gyis lnga bsdus she na/ smras pa/ sum cu rtsa bdun gyis lnga</text></item>
<item><p>102b7</p><section></section><text>bsdus kyi lngas ni sum cu rtsa bdun ma bsdus so/ /gang dag ma bsdus she na/ yang dag pa'i ngag dang / las kyi mtha' dang / 'tsho ba dang / dga' ba dang / shin tu sbyangs pa dang btang snyoms te/ de ltar drug po de dag gam/ chos bzhis ma bsdus so/ /dbang po</text></item>
<item><p>103a1</p><section></section><text>gzhan lnga dang dbang po gsum po dag ci lngas gsum bsdus sam 'on te gsum gyis lnga bsdus she na/ smras pa/ gsum gyis lnga bsdus kyi lngas ni gsum ma bsdus so/ /gang dag ma bsdus she na/ yid kyi dbang po dang bde ba dang yid bde ba dang</text></item>
<item><p>103a2</p><section></section><text>btang snyoms kyi dbang po rnams ma bsdus so/ /yongs su shes pa dgu po dag dbang po du dag gis bsdus she na/ smras pa/ yongs su shes pa rnams ni spong ba yongs su shes pas bsdus pa yin pa'i phyir dbang po gang gis kyang ma bsdus so/ /de la yongs su shes pa dgu gang</text></item>
<item><p>103a3</p><section></section><text>yin zhe na/ 'dod pa dang ldan pa'i sdug bsngal dang kun 'byung ba mthong bas spang bar bya ba rnams spangs pa ni yongs su shes pa dang po'o/ /gzugs dang gzugs med pa dang ldan pa'i de dag nyid spangs pa ni gnyis pa'o/ /'dod pa dang ldan pa'i 'gog pa mthong bas spang bar bya ba</text></item>
<item><p>103a4</p><section></section><text>rnams spangs pa ni gsum pa'o/ /sa gong ma pa'i de dag nyid spangs pa ni bzhi pa'o/ /sa 'og ma pa dang gong ma pa dag gi lam mthong bas spang bar bya ba dag spangs pa ni yongs su shes pa lnga pa dang drug pa'o/ /tha ma'i cha dang mthun pa'i spangs pa ni bdun pa'o/ /gzugs kyi</text></item>
<item><p>103a5</p><section></section><text>'dod chags zad pas ni brgyad pa'o/ /gzugs med pa'i 'dod chags zad pas ni yongs su shes pa dgu pa rnam par gzhag go/ /de la mdor bsdu na rgyu gnyis kyis yongs su shes pa rnams rnam par gzhag par blta bar bya ste/ bden pa rtogs pas spong ba dang khams las yang</text></item>
<item><p>103a6</p><section></section><text>dag par 'da' bas spang ba'o/ /de la mtshan nyid 'dra ba dang / khams mi 'dra ba dang / 'dra bas ni dang po gnyis rnam par gzhag go/ /mtshan nyid mi 'dra ba dang khams mi 'dra ba dang 'dra bas ni gzhan bzhi rnam par gzhag go/ /khams dman pa las yang dag par 'das pa ni</text></item>
<item><p>103a7</p><section></section><text>gzhan gcig rnam par gzhag go/ /khams bar ma las yang dag par 'das pa dang / /khams bzang po las yang dag par 'das pas ni yongs su shes pa gzhan gnyis rnam par gzhag par blta bar bya'o/ /mtshan dang dpe byad bzang po dang stobs dang mi 'jigs pa la sogs</text></item>
<item><p>103b1</p><section></section><text>pa sangs rgyas kyi chos ma 'dres pa bco brgyad gang dag yin pa de dag dbang po du dag gis bsdus she na/ smras pa/ mtshan dang dpe byad bzang po rnams ni lce'i dbang po dang dbang po bzhi pa lus kyi dbang po dang pho'i dbang po dang mig gi dbang po dang lce'i dbang po'i gnas rnams kyis</text></item>
<item><p>103b2</p><section></section><text>bsdus so/ /stobs bcu ni de bzhin gshegs pa'i thugs kyi rgyud la mnga' ba'i shes rab kyi dbang po dang kun shes pa dang ldan pa'i dbang pos bsdus so/ /mi 'jigs pa bzhi ni lnga dang gcig pu de nyid kyis bsdus so/ /mi 'jigs pa bzhi rnams ji lta ba bzhin du bsrung ba med</text></item>
<item><p>103b3</p><section></section><text>pa rnams kyang de bzhin no/ /dran pa nye bar gzhag pa gsum dbang po du dag gis bsdus she na/ smras pa/ dbang po gang dag gis kyang ma bsdus mod kyi 'on kyang dbang po drug gis yang dag par bsgrubs pa'i chags pa med pa dang zhe sdang med pas bsdus so/ /thugs rje chen</text></item>
<item><p>103b4</p><section></section><text>po yang dbang po gang dag gis kyang ma bsdus te/ de dag gis yang dag par bsgrubs pa'i zhe sdang med pa dang / gti mug med pa dag gis bsdus so/ /bsnyel ba mi mnga' ba'i chos nyid ni stobs bzhin du blta bar bya'o/ /rnam pa thams cad dang mchog mkhyen pa yang stobs</text></item>
<item><p>103b5</p><section></section><text>bzhin du blta bar bya'o/ /bag chags yang dag par bcom pa ni dbang po gang gis kyang ma bsdus mod kyi/ 'on kyang dbang po drug gis yang dag par bsgrubs pa'i nyon mongs pa spangs pas bsdus so/ /gang gi tshe dgra bcom pas nyon mongs pa'i tshogs dang mthun pa'i gnas ngan</text></item>
<item><p>103b6</p><section></section><text>len ma lus par spangs pa'i tshe dgra bcom pas gang ma spangs pa'i gnas ngan len gyi phyogs de gang zhig yod na/ de bzhin gshegs pas de spangs pas bag chags yang dag par bcom pa yin zhe na/ smras pa/ dgra bcom pas ni rnam par smin pa'i phyogs dang mthun pa</text></item>
<item><p>103b7</p><section></section><text>de ma spangs la de bzhin gshegs pas ni spangs pa yin no/ /zas bzhi po 'di dag ni dbang po dang 'byung ba chen po 'phel ba'i phyir 'jug pa yin no zhes gang gsungs pa de la zas bzhi ni gang dbang po dang 'byung ba chen po gang dag rgyas pa'i phyir ni 'jug par 'gyur zhe na/ smras pa/</text></item>
<item><p>104a1</p><section></section><text>zas bzhi ni kham dang reg pa dang yid la sems pa dang rnam par shes pa'i zas so/ /dbang po ni dbang po gzugs can lnga dang yid kyi dbang po'o/ /'byung ba chen po ni dbang po'i rten gyi 'byung ba chen po rnams so/ /de la kham gyi kha zas gang zhe na/ smras</text></item>
<item><p>104a2</p><section></section><text>pa/ dbang po dang 'byung ba chen po rgyas par bya ba'i phyir nye bar spyad pa gang yin pa ste zas ma yin pa ni de las bzlog pa las blta bar bya'o/ /kham gyi zas ji lta ba bzhin du lhag ma rnams kyang zas dang zas ma yin par de bzhin du blta bar bya'o/ /kham gyi zas kyis ji ltar zas</text></item>
<item><p>104a3</p><section></section><text>kyi bya ba byed/ de bzhin du rnam par shes pa'i zas kyi bar gyis kyang ji ltar zas kyi bya ba byed ce na/ smras pa/ stobs kyis rnam par shes pa la phan 'dogs par byed cing stobs dang ldan pas kyang dbang po dang 'byung ba chen po de dag rgyas par byed do/ /reg pas ni bde ba dang</text></item>
<item><p>104a4</p><section></section><text>yid bde ba dang de la la la btang snyoms kyis phan 'dogs pas rnam par shes pa la phan 'dogs par byed la/ phan btags pa des kyang dbang po dang 'byung ba chen po rgyas par byed do/ /yid la sems pas ni yul 'dod pas 'thob pa'i rgyu yang dag pa'i thabs nyon mongs pa can dang</text></item>
<item><p>104a5</p><section></section><text>nyon mongs pa can ma yin pa la brten nas/ re ba'i yid bde ba ma 'ongs pa'i yul la dmigs pas rnam par shes pa la phan 'dogs par byed de de las kyang dbang po dang 'byung ba chen po rgyas par byed do/ /de ltar zas gsum po rnams kyi de ltar dang ma 'ongs pa la dmigs pas/ rnam par</text></item>
<item><p>104a6</p><section></section><text>shes pa la stobs dang ldan pa nyid bskyed pa'i phyir dang rnam par shes pas kyang dbang po dang 'byung ba chen po rgyas par byed pa'i phyir zas bzhi po rnam par gzhag par blta bar bya'o/ /rnam par shes pa ji ltar na yid kyi dbang po'i zas yin zhe na/ de ltar nye bar rton pa rnam pa gsum gyis nye</text></item>
<item><p>104a7</p><section></section><text>bar brtan pa de gong nas gong du ches brtas pa dang ches stobs dang ldan par skye ba'i rgyur 'gyur ro/ /'o na gnyid dang tshangs par spyod pa dang snyoms par 'jug pa dag dbang po dang 'byung ba chen po rgyas par byed pa yin na/ ci'i phyir zas yin par rnam par mi gzhag ce na/ smras pa/ rgyas</text></item>
<item><p>104b1</p><section></section><text>pa ni gnyis po 'di dag yin te don gzhan la phan 'dogs pas rgyas pa dang gnod pa mi byed pas rgyas pa'o/ /de la gnyid la sogs pa ni rgyas pa phyi ma shos kyis rgyas par byed pa yin gyi snga ma shos kyis ni ma yin te/ de'i phyir de dag zas yin par rnam par mi gzhag go/ /ci'i</text></item>
<item><p>104b2</p><section></section><text>phyir lus gnas par byed pa'i srog gi dbang po zas yin par rnam par mi gzhag ce na/ smras pa/ de ni zas med na rgyas par byed pa ma yin pa'i phyir ro/ /kham gyi zas rags pa gang zhe na/ smras pa/ lhar gyur pa rnams kyi ma yin pa gang yin pa'o/ /cha phra ba gang zhe na/</text></item>
<item><p>104b3</p><section></section><text>smras pa/ lhar gyur pa rnams kyi gang yin pa ste/ 'di ltar de dag gi zas ni zos ma thag kho nar lus de nyid la 'ju bar 'gyur te/ rim gyis ma yin pa'i phyir ro/ /reg pa dang yid la sems pa dang rnam par shes pa'i zas rags pa gang zhe na/ smras pa/ 'dod pa na spyod</text></item>
<item><p>104b4</p><section></section><text>pa gang yin pa'o/ /cha phra ba gang zhe na/ smras pa/ gzugs dang gzugs med pa na spyod pa gang yin pa'o/ /sems can 'byung ba rnams gang zhe na/ da ltar skyes shing grub pa gang dag yin pa rnams so/ /'byung bar 'dod pa rnams gang zhe na/ smras pa/ ma 'ongs pa'i</text></item>
<item><p>104b5</p><section></section><text>srid pa 'byung bar 'dod pa gang dag yin pa rnams so/ /gnas pa gang zhe na/ smras pa/ gnod pa med pas rgyas pa gang dag yin pa'o/ /'tsho ba gang zhe na/ smras pa/ phan 'dogs pas rgyas pa gang yin pa'o/ /sems can 'byung ba rnams gnas pa dang / 'tsho bar 'gyur ba'i</text></item>
<item><p>104b6</p><section></section><text>zas de dag gang zhe na/ smras pa/ ji skad brjod pa'i byed pas so/ /ji ltar na 'byung bar 'dod pa rnams la phan 'dogs par 'gyur zhe na/ smras pa/ sgo gsum gyis rnam par shes pa la nyon mongs pa dang las kyi kun nas nyon mongs pa rgyas pa dag gis kun nas nyon mongs pa rgyas pa</text></item>
<item><p>104b7</p><section></section><text>rnam pa gnyis yod de/ sgo gsum gyis kun nas nyon mongs pa bstsags pa'i rnam par shes pa de yang 'byung bar 'dod pa rnams kyi skye ba de'i mjug thogs su de las gzhan pa 'byung ba la phan 'dogs par byed do/ /kham gyi zas dus gang gi tshe zas nyid du rnam par gzhag ce na/ smras pa/</text></item>
<item><p>105a1</p><section></section><text>'ju ba'i tshe na'o/ /yongs su longs spyod pa'i tshe na ni reg pa rnam par gzhag ste/ des byas pa'i phan 'dogs pa brtas par byed pa gang yin pa'o/ /de'i phyir zas ni skye mched gsum gyis bsdus pa yin par rnam par gzhag gi kha dog gis ni ma yin te 'di ltar</text></item>
<item><p>105a2</p><section></section><text>dri dang ro dang reg bya dag gis de dag gi ro dang mthu dang rnam par smin pa la sogs pa yongs su 'ju bas phan 'dogs pa dang gnod pa byed pa'i phyir ro/ /kham gyi zas gang yongs su longs spyod pa'i tshe na/ 'di lta ste/ kha ba dang tsha ba la sogs pas gnod pa byed la 'ju ba'i tshe na phan</text></item>
<item><p>105a3</p><section></section><text>'dogs pa'ang yod do/ /yongs su longs spyod pa'i tshe na phan 'dogs la 'ju ba'i tshe na gnod pa byed pa 'di lta ste zhim la mi 'phrod pa'ang yod de/ de'i phyir 'ju ba'i tshe kho na zas yin par rnam par gzhag gi yongs su longs spyod pa'i tshe na ni ma yin no/ /gang gi tshe de dag las gzhan pa 'du byed</text></item>
<item><p>105a4</p><section></section><text>rnams kyi gnas pa'i rgyu mang po 'di lta ste/ skye ba dang / sngon gyi las dang rdzu 'phrul rgyu dang rkyen tshogs pa dang bar chad spangs pa dag kyang dmigs pa'i tshe ci'i phyir zas kho na gsungs she na/ smras pa/ zas rnams ni mang po'i phyir dang / brda phrad sla ba'i phyir dang / dran pa nye bar</text></item>
<item><p>105a5</p><section></section><text>gzhag pa dag la 'jug par sla ba'i phyir dang / nyin gcig bzhin du bde ba rgyas par byed pa'i phyir de dag kho na bstan to/ /sems can dmyal ba rnams na ni kham gyi zas med do/ /mnyam par gzhag pa'i sa ba'i lha rnams la yang med de sems can dmyal ba pa rnams ni phal cher sngon</text></item>
<item><p>105a6</p><section></section><text>gyi las kyi stobs bskyed pas gnas te de'i phyir dbang po dang 'byung ba chen po la gnod par byed pa'i rgyu chen po dag gis kyang 'chi bar mi 'gyur ro/ /de dag la rlung cha phra mo rjes su zhugs pa'i zas tha snyad gdags pa ma gtogs pa ni yod do/ /dbang po gang dag lus las gzhan pa de</text></item>
<item><p>105a7</p><section></section><text>la brten te 'byung ba de dag yul las kyang yin pa gang dag yul la brten te 'byung ba de dag lus las kyang yin nam zhe na/ smras pa/ re zhig gang dag yul la brten te 'byung ba de dag ni lus las kyang yin no/ /lus la brten te 'byung la yul las ma yin pa'ang yod de dbang po</text></item>
<item><p>105b1</p><section></section><text>gzugs can de dag dang mtshungs pa gang dag yin pa rnams te de dag ni 'byung ba chen po la brten pa yin pa'i phyir de las gzhan pa la brten pa dag ces bya'o/ /dbang po gang dag la brten nas 'byung ba de dag thams cad gnas gcig pa dag yin nam zhe na/ smras pa/ gnas gcig pa dag</text></item>
<item><p>105b2</p><section></section><text>kyang yod de/ gzugs can de dag dang mtshungs pa rnams so/ /gnas gnyis pa dag kyang yod de dag nyid mtshungs pa rnams so/ /gnas gsum pa dag kyang yod de gzugs can gyi khams na ni yid kyi dbang po dang de las gzhan pa sems las byung ba'i dbang po gzugs</text></item>
<item><p>105b3</p><section></section><text>can ma yin pa rnams so/ /gzugs can ma yin pa'i khams na ni de dag nyid gnas gnyis pa kho na yin par blta bar bya'o/ /dbang po gang dag sdug bsngal ba de dag thams cad sdug bsngal gyi mtshan nyid du gyur pa dag yin nam gang dag sdug bsngal gyi mtshan nyid du gyur pa de dag</text></item>
<item><p>105b4</p><section></section><text>thams cad sdug bsngal ba dag yin zhe na/ smras pa/ dbang po gang dag sdug bsngal ba yin la de dag sdug bsngal gyi mtshan nyid ni ma yin pa dag kyang yod de/ bde ba'i dbang po dang yid bde ba'i dbang po'o/ /sdug bsngal ba yang yin la sdug bsngal gyi mtshan nyid kyang yin</text></item>
<item><p>105b5</p><section></section><text>pa dag kyang yod de/ sdug bsngal gyi dbang po dang yid mi bde ba'i dbang po'o/ /sdug bsngal ba ni yin la bde ba dang sdug bsngal gyi mtshan nyid ma yin pa dag kyang yod de/ btang snyoms kyi dbang po'o/ /sdug bsngal ba'ang ma yin la sdug bsngal gyi mtshan nyid kyang ma yin pa</text></item>
<item><p>105b6</p><section></section><text>dag kyang yod de/ dbang po tha ma gsum ste/ sdug bsngal gyi gnyen po yin pa'i phyir ro/ /dbang po gang dag dge ba yin pa'i dbang po de dag bde ba skyed par byed pa dag yin nam gang dag bde ba skyed par byed pa de dag dge ba dag kyang yin nam zhe na/ smras pa/ dbang po gang</text></item>
<item><p>105b7</p><section></section><text>dag dge ba yin la bde ba skyed par byed pa ma yin pa dag kyang yod de/ sdug bsngal ba dang bcas yid mi bde ba dang bcas pas tshe 'di la tshangs par spyad pa spyod pa'i dbang po dge ba gang dag bde ba skyed par byed pa ma yin pa de dag go/ /bde ba skyed par byed pa yin la dge ba ma yin pa</text></item>
<item><p>106a1</p><section></section><text>dag kyang yod de/ lung du ma bstan pa'i dbang po gang dag tshe 'di la nyon mongs pa can dang nyon mongs pa can ma yin pa dang / lung du ma bstan pa'i bde ba skyed par byed pa dag go/ /dge ba'ang yin la bde ba skyed par byed pa'ang yin pa dag kyang yod de bde</text></item>
<item><p>106a2</p><section></section><text>ba dang bcas yid bde ba dang bcas pas tshe 'di la tshangs par spyad pa spyod pa'i dbang po dge ba gang dag yin pa rnams so/ /dge ba yang ma yin bde ba skyed par byed pa yang ma yin pa dag kyang yod de lung du ma bstan pa dang / mi dge ba'i dbang po gang dag tshe 'di la sdug bsngal skyed par byed</text></item>
<item><p>106a3</p><section></section><text>pa dag go/ /bar sdom ni/ don dang gnas dang 'thob pa dang / /sdud dang zas dang mu rnams so/ /'du byed kyi don mtha' dag 'dzin par byed cing 'du byed kyi don mtha' dag 'dzin par byed pas phung po rnams so/ /rnam grangs gzhan yang rtag tu las dang nyon mongs pa rnams kyis</text></item>
<item><p>106a4</p><section></section><text>'phel bar byed cing / rtag tu las dang nyon mongs pa rnams kyis 'phel bar byed pas phung po rnams so/ /rnam grangs gzhan yang rtag tu 'du byed cing 'jig par byed la rtag tu 'du byed cing 'jig par byed pas phung po rnams so/ /chos rnams bskyed pa'i phyir 'jug par byed cing chos</text></item>
<item><p>106a5</p><section></section><text>rnams bskyed pa'i phyir 'jug par byed pas khams rnams te 'phen par byed ces bya ba'i tha tshig go/ /sems dang sems las byung ba'i chos rnams kyi gnas rgyas par byed cing sems dang sems las byung ba'i chos rnams kyi gnas rgyas par byed pa'i phyir skye mched rnams so/ /rkyen</text></item>
<item><p>106a6</p><section></section><text>las myur du 'jig pa dang ldan la 'byung zhing rkyen las myur du 'jig pa dang ldan la 'byung bas rten cing 'brel bar 'byung ba'o/ /kun nas slong ba'i phyir tshul yin la kun nas slong ba'i phyir tshul yin pas gnas so/ /tshul ma yin pa'i gnas ni ma yin no/ /lta ba la sogs pa la</text></item>
<item><p>106a7</p><section></section><text>bdag po nyid dang ldan zhing lta ba la sogs pa la bdag po nyid dang ldan pas dbang po rnams so/ /de la phung po la sogs pa'i rnam par gzhag pa ni mdor bsdu na rgyu drug gis rig par bya ste/ lus rnam par gzhag pa dang / de'i rgyu rnam par gzhag pa dang / lus can rnam par gzhag pa</text></item>
<item><p>106b1</p><section></section><text>dang / de'i 'jug pa'i thabs rnam par gzhag pa dang / de nyid kyi 'jug pa la nyams pa dang khyad par du 'gyur ba'i thabs rnam par gzhag pa dang / de la longs spyod pa'i bdag po rnam par gzhag pa dang / mdor bsdu na mkhas pa drug po de dag gis legs par zin pa ma yin pa</text></item>
<item><p>106b2</p><section></section><text>drug po dag lus legs par zin pa ma yin pa dang / rang bzhin dang dbang phyug la sogs pa mi mthun pa'i rgyu legs par zin pa ma yin pa dang / lus de la gnas pa'i bdag po legs par zin pa ma yin pa dang / de'i 'chi 'pho dang skye ba'i 'jig pa legs par zin pa ma yin pa dang /</text></item>
<item><p>106b3</p><section></section><text>de'i dge ba dang / mi dge ba la 'bad pa legs par zin pa ma yin pa dang / de'i yul 'dod pa dang mi 'dod pa la longs spyod pa'i bdag po legs par zin pa ma yin pa rnam par bstsal ba yongs su bstan pa yin no/ /phan yon du zhig yang dag par rjes su mthong bas chos rab tu</text></item>
<item><p>106b4</p><section></section><text>dbye ba rnam par gzhag pa rab tu rnam par dbye ba la mkhas pa la brtson par bya zhe na/ mdor bsdu na phan yon rnam pa bcu ste/ 'jig tshogs la lta ba yongs su shes par bya ba'i phyir ril po'i 'du shes rab tu bshig par byas par 'gyur ba dang / yod cing med pa ma yin pa'i chos rnams la</text></item>
<item><p>106b5</p><section></section><text>bden pa dang gnas pa las gnod par mi 'gyur ba dang / bdag nyid kyang som nyi med cing the tshom med par 'gyur ba dang / gzhan dag gis dri ba dris na'ang ma dad pa rnams dad par bya zhing dad pa rnams phyir zhing 'phel bar bya ba'i phyir dang / bstan pa yun ring du gnas par bya ba'i phyir legs pa kho nar lan 'debs pas</text></item>
<item><p>106b6</p><section></section><text>lan ldan par 'gyur ba dang / rten cing 'brel bar 'byung ba'i rig pa la 'jug par 'gyur ba dang / brgya byin dang tshangs pa dang skye dgu'i bdag po dang rang bzhin dang skyes bu dag gi byed pa po med pa nyid dang lus med pa nyid du khong du chud par 'gyur ba dang bdag gi shes rab kyi dbang po rgyas shing 'phel la</text></item>
<item><p>106b7</p><section></section><text>yangs par 'gyur zhing dge ba dang mi dge ba'i chos rnams dang / rgyas par rten cing 'brel par 'byung ba rab tu rnam par dbye ba dang bcas pa'i bar dag yang dag pa ji lta ba bzhin du shes par 'gyur ba dang / dge ba dang mi dge ba'i chos rnams dang rgyas par rten cing 'brel bar</text></item>
<item><p>107a1</p><section></section><text>'byung ba rab tu rnam par dbye ba'i bar de dag la bdag gi dran pa legs par gnas par 'gyur ba dang / chos kyi rjes su mthun pa'i chos la zhugs pa na dran pa nye bar gnas pa de nyid la brten cing gnas nas dge ba'i sems rtse gcig pa de nyid la reg par</text></item>
<item><p>107a2</p><section></section><text>'gyur ba dang sems rtse gcig pa de nyid la brten cing gnas nas 'phags pa'i shes rab kyi dbang po skye bar 'gyur ba dang / 'phags pa'i shes rab kyi dbang po la brten cing gnas nas phyin ci log rnams stong bar 'gyur/ zag pa zad pa ni rjes su thob par 'gyur ba ste/ de ltar phan</text></item>
<item><p>107a3</p><section></section><text>yon bcu po de dag yang dag par rjes su mthong bas chos rab tu dbye ba rnam par gzhag pa rab tu rnam par dbye ba la mkhas pa la brtson par bya'o/ /rnam par shes pa'i tshogs lnga dang ldan pa'i sa dang yid kyi sa gnyis kyis rnam par gtan la dbab pa'o/ /sa de gnyis kyi rnam par</text></item>
<item><p>107a4</p><section></section><text>gtan la dbab pa'i gzhung lhag ma ni mi snang ngo / /rtog pa dang bcas shing dpyod pa dang bcas pa la sogs pa'i sa gsum gyi rnam par gtan la dbab pa ni ci'i phyir gshin rje la chos kyi rgyal po zhes bya/ ci sems can rnams la gnod pa nye bar bsgrub pa'i phyir ram 'on te</text></item>
<item><p>107a5</p><section></section><text>phan pa nye bar bsgrub pa'i phyir yin/ gal te gnod pa nye bar sgrub na ni des na chos kyi rgyal po zhes byar mi rung ngo / /gal te phan pa nye bar sgrub na ni des na ji ltar sems can rnams la phan 'dogs par byed pa brjod dgos so zhe na/ smras pa/ phan pa nye bar sgrub pa yin gyi/</text></item>
<item><p>107a6</p><section></section><text>gnod pa nye bar sgrub pa ni ma yin te/ 'di ltar de ni de dang nye bar gyur pa'i sems can de dag la de 'dra ba'i lus dag gis khyed cag ni rang gis byas pa'i las kyi 'bras bu nyams su myong bar 'gyur ro zhes dran pa nye bar gnas par byed de/ des na rang gis byas pa'i las kyi</text></item>
<item><p>107a7</p><section></section><text>'bras bu bdag nyid kyis myong ba kun du shes pa'i sems can de dag gshin rje'i mi sems can gyi las kyi dbang gis grub pa sprul pa lta bu sems can 'byung po ma yin pa de dag la kun nas mnar sems kyi sems med pa dang khong khro ba'i sems med pa dang khon du 'dzin pa'i bsam</text></item>
<item><p>107b1</p><section></section><text>pa med par 'gyur la/ de'i 'og tu sems can dmyal bar skye bar 'gyur ba'i las sar pa dag sogs par mi byed cing sngon gyi las zad par byas nas/ sems can dmyal ba'i 'gro ba dag nas yongs su thar bar 'gyur te/ de lta bas na gshin rje ni sems can dmyal ba pa rnams la</text></item>
<item><p>107b2</p><section></section><text>phan pa nye bar bsgrub pa'i phyir chos kyi rgyal po zhes bya'o/ /de la sems can gang dag sems can dmyal ba rnams su skyes pa skyes ma thag tu skye ba rjes su dran par 'gyur ba dag la ni chos kyi rgyal po gshin rje rjes su ston par mi byed do/ /gang dag skye ba rjes su mi dran pa rnams la ni rjes su ston</text></item>
<item><p>107b3</p><section></section><text>par byed do/ /gang dag der skyes pa skye ba rjes su mi dran pa'i gang zag ni mdor bsdu na rnam pa gsum du rig par bya ste/ shin tu rmongs pa 'di lta ste dper na yul mtha' 'khob rnams su skyes pa rnam par mi dpyod cing yongs su mi dpyod par sdig pa la zhugs pa lta bu rnams dang / shin</text></item>
<item><p>107b4</p><section></section><text>tu bag med pa 'di lta ste dper na 'dod pa la longs spyod pa 'dod pa chen po dag la lhag par chags pa rnam par mi dpyod cing yongs su mi dpyod par sdig pa la zhugs pa lta bu rnams dang / shin tu log par lta ba 'di lta ste dper na thams cad la skur pa 'debs pa'i log par lta ba dang ldan</text></item>
<item><p>107b5</p><section></section><text>pa rnam par mi dpyod cing yongs su mi dpyod par sdig pa la zhugs pa lta bu rnams te de dag ni rang gis rjes su dran par byed mi nus pa de'i phyir de dag la rjes su dran par byed do/ /rgya mtsho chen po dag gi chu rnams ni rgyu gnyis kyis na lan tshwa'i ro dang ldan par rig par bya ste/ der skyes pa'i</text></item>
<item><p>107b6</p><section></section><text>sems can rnams kyi bsod nams kyi dbang po dang / skam la gnas pa'i sems can de dag kha cig gi bsod nams ma yin pa'i dbang gis te/ 'di ltar lan tshwa'i ro de nyid la brten nas srog chags phra mo gang dag rgya mtshor skyes pa rnams mi rnams kyi spyod yul ma yin pas de dag la</text></item>
<item><p>107b7</p><section></section><text>de rnams kyis gnod par byar med pa dang / rgya mtsho chen po na rin po che'i khyad par sna tshogs gang dag yod pa de dag kyang lan tshwa'i ro de nyid la brten nas skam la gnas pa'i sems can dag kha cig gis rnyed par dka' ba'i phyir ro/ /de la nyon mongs pa'i kun nas nyon mongs pa'i rab tu</text></item>
<item><p>108a1</p><section></section><text>dbye ba ni rnam pa lngas rnam par gzhag ste/ lnga gang zhe na/ ngo bo nyid dang / ngo bo nyid kyi rab tu dbye ba dang / kun nas nyon mongs pa'i rab tu dbye ba dang / spong ba'i rab tu dbye ba dang / gnyen po'i rab tu dbye bas so/ /de la ngo bo nyid gang zhe na/ mdor</text></item>
<item><p>108a2</p><section></section><text>bsdu na ngo bo nyid ni rnam pa gnyis te/ nyon mongs pa rnams ni lta ba'i ngo bo nyid dang / lta ba ma yin pa'i ngo bo nyid do/ /de la ngo bo nyid kyi rab tu dbye ba gang zhe na/ mdor bsdu na rnam pa bcur blta bar bya ste/ lta ba'i ngo bo nyid kyi nyon mongs pa rnams kyi rab tu dbye ba rnam pa lnga dang lta ba</text></item>
<item><p>108a3</p><section></section><text>ma yin pa'i ngo bo nyid rnams kyi rab tu dbye ba rnam pa lnga ste/ de dag bsdus nas nyon mongs pa'i rab tu dbye ba rnam pa bcur 'gyur te/ 'di lta ste/ 'jig tshogs la lta ba dang mthar 'dzin par lta ba dang log par lta ba dang lta ba mchog tu 'dzin pa dang tshul khrims dang brtul zhugs</text></item>
<item><p>108a4</p><section></section><text>mchog tu 'dzin pa dang / 'dod chags dang khong khro ba dang / nga rgyal dang ma rig pa dang the tshom mo/ /de la 'jig tshogs la lta ba gang zhe na/ nye bar len pa'i phung po lnga po dag la bdag gam bdag gir lta ba dang / mngon par zhen pa dang sems la 'jog pa gang yin pa de ni 'jig tshogs la lta ba zhes</text></item>
<item><p>108a5</p><section></section><text>bya'o/ /de'ang rnam pa gnyis su rig par bya ste/ lhan cig skyes pa dang kun brtags pa'o/ /de la lhan cig skyes pa ni byis pa so so'i skye bo thams cad dang tha na ri dwags dang bya rnams kyi yang yin no/ /kun brtags pa ni gzhan mu stegs can rnams kyi yin par blta bar bya'o/ /mthar 'dzin par lta ba gang zhe</text></item>
<item><p>108a6</p><section></section><text>na/ nye bar len pa'i phung po lnga po dag la 'jig tshogs la lta ba de nyid kyi dbang du byas nas bdag rtag go zhe'am bdag chad do zhes lta ba dang mngon par zhen pa dang sems la 'jog pa gang yin pa de ni mthar 'dzin par lta ba zhes bya'o/ /de la rtag par lta bas bsdus pa'i mthar</text></item>
<item><p>108a7</p><section></section><text>'dzin par lta ba ni lta ba'i rnam pa drug cu rtsa gnyis po dag las/ sngon gyi mthar rtog pa rtag par smra ba rnams dang / la la rtag par smra ba rnams dang / phyi ma'i mthar rtog pa 'du shes can du smra ba rnams dang / 'du shes med par smra ba rnams dang / 'du shes yod pa'ang ma</text></item>
<item><p>108b1</p><section></section><text>yin 'du shes med pa'ang ma yin par smra ba rnams kyi yin par blta bar bya'o/ chad par lta bas bsdus pa'i mthar 'dzin par lta ba ni dngos po bdun gyis chad par lta ba'i dge sbyong dang bram ze rnams kyi yin par blta bar bya'o/ /de dag gi mthar 'dzin par lta ba de ni kun brtags</text></item>
<item><p>108b2</p><section></section><text>pa kho na yin gyi lhan cig skyes pa ni mi dmigs te/ de ni tshe rabs gzhan du rjes su 'brel par 'byung ba kho na yin no/ /mthar 'dzin par lta ba la sogs pa de dag ni/ 'di lta ste/ sa'i dngos gzhir kun brtags pa dang kun brtags pa ma yin pa'i dbye bas bstan</text></item>
<item><p>108b3</p><section></section><text>pa bzhin du blta bar bya'o/ /de la log par lta ba gang zhe na/ phyin ci log tu lta ba thams cad de shes bya'i dngos po la phyin ci log tu zhugs pa ni log par lta ba zhes bya'o/ /de'ang mdor bsdu na rnam pa gnyis su blta bar bya ste/ sgro 'dogs par byed pa dang skur</text></item>
<item><p>108b4</p><section></section><text>pa 'debs par byed pa'o/ /de la lta ba bzhi po 'jig tshogs la lta ba dang mthar 'dzin par lta ba dang / lta ba mchog tu 'dzin pa dang tshul khrims dang brtul zhugs mchog tu 'dzin pa thams cad ni sgro 'dogs par byed pa'i log par lta ba zhes bya'o/ /skur pa 'debs par byed pa'i log</text></item>
<item><p>108b5</p><section></section><text>par lta ba gang zhe na/ rgyu'am bya ba'am 'bras bu la skur pa 'debs pa'am yod pa'i dngos po 'jig par byed pa'i lta ba dang mngon par zhen pa dang sems la 'jog pa gang yin pa de ni skur pa 'debs pa'i log par lta ba zhes bya'o/ /de la sbyin pa med do/ /mchod sbyin med do/ /</text></item>
<item><p>108b6</p><section></section><text>sbyin sreg med do zhes bya ba ni rgyu la skur pa 'debs pa yin no/ /legs par spyad pa med do/ /nyes par spyad pa med do zhes bya ba ni bya ba la skur pa 'debs pa yin no/ /legs par spyad pa dang nyes par spyad pa'i las rnams kyi 'bras bu rnam par smin pa med do zhes bya ba ni 'bras</text></item>
<item><p>108b7</p><section></section><text>bu la skur pa 'debs pa yin no/ /pha med do/ /ma med do/ /sems can rdzus te skye ba med do zhes bya ba nas 'jig rten na dgra bcom pa zag pa zad pa med do zhes bya ba ni/ yod pa'i dngos po 'jig par byed pa yin par rig par bya'o/ /log par lta ba de'ang dge sbyong dang /</text></item>
<item><p>109a1</p><section></section><text>bram ze sngon gyi mthar rtog pa rgyu med pa dang mtha' dang mtha' med pa dang lha mi spong bar smra ba rnams dang / phyi ma'i mthar rtog pa tshe 'di la mya ngan las 'da' bar smra ba rnams kyi yin par blta bar bgyi'o / /de ltar na 'jig tshogs la</text></item>
<item><p>109a2</p><section></section><text>lta ba'i rtsa ba las byung ba'i lta ba'i rnam pa drug cu rtsa gnyis po de dag ni lta ba gsum po 'di dag gis bsdus pa yin te/ 'di lta ste/ rtag par lta bas bsdus pa'i mthar 'dzin par lta ba dang / chad par lta bas bsdus pa'i mthar 'dzin par lta ba dang / log par lta bas so/ /</text></item>
<item><p>109a3</p><section></section><text>de la lta ba mchog tu 'dzin pa gang zhe na/ lta ba'i rnam pa drug cu rtsa gnyis po de dag re re la mchog tu gtso bo dang khyad par du 'phags pa dang dam par nan gyis mchog tu 'dzin cing mngon par zhen par byed la 'di kho na bden gyi gzhan ni brdzun pa yin te lta ba 'dis ni dag par 'gyur</text></item>
<item><p>109a4</p><section></section><text>ro/ /'dis ni grol bar 'gyur ro/ /'dis ni nges par 'byung bar 'gyur ro zhes rjes su tha snyad 'dogs par byed pa ni lta ba mchog tu 'dzin pa zhes bya'o/ /de la tshul khrims dang brtul zhugs mchog tu 'dzin pa gang zhe na/ lta ba mchog tu 'dzin pa dang rjes su mthun pa dang / lta ba</text></item>
<item><p>109a5</p><section></section><text>mchog tu 'dzin pa'i 'khor dang de dang mthun pa'i chos tshul khrims dang brtul zhugs yang dag par blangs nas tshul khrims dang brtul zhugs yang dag par blangs pa de nyid la mchog dang dam pa'i bar du nan gyis mchog tu 'dzin cing mngon par zhen par byed la 'di nyid bden gyi gzhan ni</text></item>
<item><p>109a6</p><section></section><text>brdzun pa yin te/ lta ba 'dis ni dag par 'gyur ro 'dis ni grol bar 'gyur ro/ /'dis ni nges par 'byung bar 'gyur ro zhes rjes su tha snyad 'dogs par byed pa ni tshul khrims dang brtul zhugs mchog tu 'dzin pa zhes bya'o/ /de la 'dod chags gang zhe na/ sems kyi lhag pa</text></item>
<item><p>109a7</p><section></section><text>par chags pa dang bcas pa gang yin pa'o/ /de yang rnam pa bzhi ste/ lta ba rnams dang 'dod pa rnams dang gzugs rnams dang / gzugs med pa rnams la'o/ /khong khro ba gang zhe na/ sems kyi kun nas mnar sems pa gang yin pa'o/ /de'ang rnam pa bzhir blta</text></item>
<item><p>109b1</p><section></section><text>bar bya ste/ sems can gzhan rnams las gzhan du lta ba rnams dang / gnod pa byed pa rnams dang / sdug pa la gnod pa byed pa rnams dang / mi sdug pa la phan 'dogs pa rnams la'o/ /nga rgyal gang zhe na/ gang sems kyi khengs pa gang yin pa'o/ /de'ang</text></item>
<item><p>109b2</p><section></section><text>rnam pa bzhir blta bar bya ste/ lta ba rnams dang / sems can la brten pa dang / 'dod pa la longs spyod pa la brten pa dang / yang srid pa la brten pa'o/ /de yang mdor bsdu na rnam par 'khrul pa'i nga rgyal dang / rnam par 'khrul pa ma yin pa'i nga rgyal lo/ /de la sems can</text></item>
<item><p>109b3</p><section></section><text>la brten pa'i nga rgyal ni nga rgyal rnam pa gsum ste snga ma bzhin no/ /'dod pa la longs spyod pa la brten pa ni 'di lta ste/ longs spyod chen po dang rtsa 'dzing chen po dang 'khor mang po dang ldan par gyur pa de la brten nas sems khengs pa gang yin pa'o/ /yang srid pa la brten pa ni 'di lta ste</text></item>
<item><p>109b4</p><section></section><text>'byung bar 'gyur ro/ /'byung bar mi 'gyur ro zhes bya ba nas rgyas par 'du shes yod pa'ang ma yin 'du shes med pa'ang ma yin par 'gyur ro zhes bya ba'i bar du g.yo ba dang rlom pa dang spros pa dang mngon par 'du byas pa'i sred pa'i rnam pa dag dang ldan par gyur pa'i sems khengs pa gang yin</text></item>
<item><p>109b5</p><section></section><text>pa'o/ /de la rnam par 'khrul pa ma yin pa'i nga rgyal ni chung babs bdag che'o snyam pa dang mtshungs pa dang mtshungs so snyam du rlom pa'o / /rnam par 'khrul pa'i nga rgyal ni de las gzhan pa'i nga rgyal lnga po dag la'o/ /gzhan yang longs spyod ngan pa dag gis bdag ni bde ba yin</text></item>
<item><p>109b6</p><section></section><text>no snyam du rlom par byed pa de'ang rnam par 'khrul pa'i nga rgyal yin la/ longs spyod rgya chen po dag gis bdag ni bde ba yin no snyam du rlom pa de ni rnam par 'khrul pa ma yin pa'i nga rgyal yin par blta bar bya'o/ /log par sgrub pa yang srid pa'i phyir rlom pa gang yin pa de'ang rnam par</text></item>
<item><p>109b7</p><section></section><text>'khrul pa'i nga rgyal yin la/ yang dag pa'i sgrub pas yang srid pa'i phyir rlom par byed pa de ni rnam par 'khrul pa ma yin pa'i nga rgyal yin par blta bar bya'o/ /de la ma rig pa gang zhe na/ shes bya'i de kho na rtogs par bya ba la sems la 'gebs par byed pa nyid dang sgrib par</text></item>
<item><p>110a1</p><section></section><text>byed pa nyid do/ /de yang mdor bsdu na rnam pa bzhir rig par bya ste/ ma rtogs pa'i kun tu rmongs pa dang / bag med pa'i kun tu rmongs pa dang / nyon mongs pa can gyi kun tu rmongs pa dang / nyon mongs pa can ma yin pa'i kun du rmongs pa'o/ /shes</text></item>
<item><p>110a2</p><section></section><text>bya'i don ma mthong ba dang / ma thos pa dang bye brag ma phyed pa dang / rnam par ma shes pa dag mi shes pa ni ma rtogs pa'i kun tu rmongs pa zhes bya'o/ /mthong ba dang thos pa dang bye brag phyed pa dang rnam par shes pa dag la rnam par g.yeng ba dang brjed ngas pas mi shes pa ni bag med pa'i kun tu</text></item>
<item><p>110a3</p><section></section><text>rmongs pa zhes bya'o/ /sems phyin ci log tu gyur pas mi shes pa ni nyon mongs pa can gyi kun tu rmongs pa zhes bya'o/ /sems phyin ci log tu ma gyur pas mi shes pa ni nyon mongs pa can ma yin pa'i kun tu rmongs pa zhes bya'o/ /ma rig pa de dag thams cad gcig tu bsdus na mdor</text></item>
<item><p>110a4</p><section></section><text>rnam pa gnyis su 'gyur te nyon mongs pa dang mtshungs par ldan pa dang ma 'dres pa'o/ /rmongs par ma gyur pa la ni nyon mongs pa 'ga' 'ang mi 'byung bas de'i phyir gang la 'dod chags la sogs pa de las gzhan pa'i nyon mongs pa rnams yod pa de la ni ma rig pa'ang yod pas de ni nyon mongs</text></item>
<item><p>110a5</p><section></section><text>pa dang mtshungs par ldan pa yin no/ /skyes bu gang zag shes rab rtul ba de las gzhan pa 'dod chags la sogs pa'i nyon mongs pas kun nas ma dkris pa sdug bsngal gyi bden pa la sogs pa la tshul bzhin ma yin pa'i yid la byed pa'i yang dag pa ji lta ba bzhin du kun tu mi snang ba nyid</text></item>
<item><p>110a6</p><section></section><text>dang / sems la 'gebs par byed pa nyid dang / sgrib par byed pa nyid dang / kun nas dkris pa nyid dang / mun par gyur pa nyid gang yin pa de ni ma rig pa ma 'dres pa zhes bya'o/ /de la the tshom gang zhe na/ sems kyi yid gnyis dang gnyis kyi dngos po dang ma nges pa gang yin pa'o/ /</text></item>
<item><p>110a7</p><section></section><text>de'i rab tu dbye ba ni mdor bsdu na rnam pa lngas rnam par gzhag par bya ste/ 'jig rten pha rol dang bya ba dang de'i 'bras bu dang bden pa rnams dang dkon mchog rnams la sems kyi yid gnyis za bas so/ /de ltar nyon mongs pa bcu po ji skad bstan pa de dag ni dngos po la dmigs pa las kyang 'byung</text></item>
<item><p>110b1</p><section></section><text>la nyon mongs pa dmigs pa las kyang 'byung ngo / /nyon mongs pa bcu po thams cad las rang gi sa pa rnams ni nyon mongs pa gcig la gcig dmigs pa dang / rang gi sa pa'i zag pa dang bcas pa'i dngos po thams cad la dmigs pa yin no/ /sa 'og ma pa rnams ni sa gong ma pa'i nyon</text></item>
<item><p>110b2</p><section></section><text>mongs pa'i dngos po la dmigs pa yin no/ /sa gong ma pa rnams ni sa 'og ma pa'i nyon mongs pa'i dngos po la dmigs pa ma yin no/ /ji ltar de dag gcig la gcig dmigs pa dang / sa 'og ma pa rnams sa gong ma pa la dmigs pa'i skabs 'di rnam par gtan la dbab pa'i gzhung</text></item>
<item><p>110b3</p><section></section><text>lhag ma ni mi snang ngo // //bam po bcu gnyis pa/ de la 'dod pa na spyod pa'i 'jig tshogs la lta ba lhan cig skyes pa gang yin pa de ni lung du ma bstan pa yin te/ yang dang yang kun tu 'byung ba'i phyir dang / bdag dang gzhan la shin tu gnod pa'i gnas ma yin pa'i phyir ro/ /</text></item>
<item><p>110b4</p><section></section><text>rtog pas mngon par zhen pa gang yin pa de ni mi dge ba yin no/ /sa 'og ma pa'i ni zhi gnas kyis nye bar bstan pa'i phyir dang / dkar po'i chos mang pos yongs su zin pa'i phyir lung du ma bstan pa yin no/ /sgrib pa ni ngo bo nyid kyis nyon mongs pa can dang skyon chags pa nyid yin pa'i phyir ro/ /</text></item>
<item><p>110b5</p><section></section><text>lhag ma rnams ni 'di'i tshul bzhin du rig par bya'o/ /'dod pa na spyod pa'i nyon mongs pa rnams ni nyes par spyod pa'i gzhi'i gnas su gyur pa'i phyir mi dge ba yin par blta bar bya'o/ /de dag kyang rgyu gsum gyis na mi dge ba'ang yin la ngan song du 'gro bar 'gyur ba'ang yin gyi</text></item>
<item><p>110b6</p><section></section><text>gzhan du na ni nges pa med do/ /gsum gang zhe na/ gus par byed pa dang rtag tu byed pas shas cher kun tu sten par byed cing yon tan gyi blos de dag la skyon du lta ba dang nyes dmigs su lta ba skyed par mi byed pa 'di ni rgyu dang po yin no/ /yang nyon mongs pa de dag la brten cing gnas nas lus</text></item>
<item><p>110b7</p><section></section><text>dang ngag dang yid kyis nyes par spyod par byas shing bsags pa 'di ni rgyu gnyis pa yin no/ /yang des gzhan dag dge ba'i phyogs las 'dun pa bzlog cing mi dge ba'i phyogs yang dag par 'dzin du bcug pa 'di ni rgyu gsum pa yin te/ de'i ngan song du 'gro bar 'gyur ba'i las</text></item>
<item><p>111a1</p><section></section><text>lan grangs gzhan la myong bar 'gyur ba sngon byas pa ni ma gtogs so/ /nyon mongs pa bcu po de dag las nyon mongs pa bdun ni yid kyi sa pa dag yin no/ /'dod chags dang khong khro ba dang ma rig pa ni rnam par shes pa'i tshogs lnga dang ldan pa'i sa pa yang yin</text></item>
<item><p>111a2</p><section></section><text>no/ /'dod pa'i khams la lta ba bzhi dang nga rgyal ni yid bde ba dang btang snyoms dang mtshungs par ldan no/ /'dod chags ni bde ba dang yid bde ba dang btang snyoms rnams dang ngo / /khong khro ba ni sdug bsngal ba dang yid mi bde ba dang ngo / /log par lta ba ni yid bde ba dang yid mi</text></item>
<item><p>111a3</p><section></section><text>bde ba nyid dang ngo / /the tshom ni yid mi bde ba kho na dang ngo / /ma rig pa ni dbang po lnga po thams cad dang mtshungs par ldan no/ /mtshungs par ldan pa'i tshul 'di ni che long du bstan pa yin te zhib tu ni 'og nas bshad par bya'o/ /gong ma na ni gang na dbang po gang srid pa de dang de'i sa pa'i nyon</text></item>
<item><p>111a4</p><section></section><text>mongs pa dag dang mtshungs par ldan pa yin par rig par bya'o/ /nyon mongs pa bcu po de dag las mthong bas spang bar bya ba gang dag yin pa de dag ni gzhi med pa zhes bya ste/ de dag gis dmigs pa'i gzhi de bzhin du yongs su grub pa ma yin pa'i phyir ro/ /lhag ma rnams ni gzhi</text></item>
<item><p>111a5</p><section></section><text>dang bcas pa dang gzhi med pa dag yin te/ de las bzlog pa'i phyir ro/ /'dod chags dang nga rgyal ni zag pa dang bcas pa'i gzhi'i phyogs yid du 'ong ba gcig la dmigs nas skye'o/ /khong khro ba ni phyogs yid du mi 'ong ba gcig la dmigs nas skye ste/ de'i phyir nyon mongs pa</text></item>
<item><p>111a6</p><section></section><text>gsum po de dag ni phyogs gcig las skye ba dang phyogs gcig 'dzin pa zhes bya'o/ /lhag ma rnams ni nang dang phyi rol dang bcas pa'i gzhi zag pa dang bcas pa sdug pa'am mi sdug pa'am gnyi ga las bzlog pa las dmigs te skye bas/ de'i phyir thams cad du 'gro ba dang gzhi</text></item>
<item><p>111a7</p><section></section><text>mtha' dag 'dzin pa rnams zhes bya ste/ de ltar na de dag ni nyon mongs pa rnams yin no/ /nyon mongs pa dang rjes su mthun pa dang nyon mongs pa dang lhan cig rgyu ba dang / nyon mongs pa'i phyogs dang mthun pa'i nye ba'i nyon mongs pa rnams zhes bya'o/ /nye ba'i nyon mongs pa rnams</text></item>
<item><p>111b1</p><section></section><text>gang zhe na/ nye ba'i nyon mongs pa rnams kyi rab tu dbye ba ni mdor bsdu na rnam pa bzhis rnam par gzhag ste/ mi dge ba'i sems thams cad las skye ba dang / nyon mongs pa can gyi sems thams cad las skye ba dang mi dge ba'i sems so so las skye ba dang / dge ba dang mi dge</text></item>
<item><p>111b2</p><section></section><text>ba dang lung du ma bstan pa'i sems las skye ba thams cad du ma yin zhing dus thams cad du ma yin pa rnams kyis so/ /de la ngo tsha ba med pa dang khrel med pa ni mi dge ba'i sems thams cad las skye ba'i nye ba'i nyon mongs pa zhes bya'o/ /bag med pa dang rgod pa dang rmugs pa dang ma dad pa</text></item>
<item><p>111b3</p><section></section><text>dang / le lo dang log par 'dun pa dang log par mos pa dang log par dran pa dang rnam par g.yeng ba dang / shes bzhin ma yin pa dang nye ba'i nyon mongs pa bcu po de dag ni nyon mongs pa can gyi sems thams cad las skye ba yin par rig par bya ste/ khams gsum pa thams</text></item>
<item><p>111b4</p><section></section><text>cad na'o/ /khro ba dang 'khon du 'dzin pa dang 'chab pa dang 'tshig pa dang phrag dog dang ser sna dang / sgyu dang g.yo dang rgyags pa dang rnam par 'tshe ba dang / nye ba'i nyon mongs pa bcu po de dag ni mi dge ba'i sems so so las skye ba yin par blta bar bya ste/ gang du gcig</text></item>
<item><p>111b5</p><section></section><text>'byung ba der gnyis pa mi 'byung ngo / /de dag las sgyu dang g.yo dang rgyags pa ma gtogs pa rnams ni 'dod pa dang ldan pa yin no/ /sgyu dang g.yo ni bsam gtan dang po man chad na yod do/ /rgyags pa ni khams gsum pa yin par rig par bya ste/ de dag kyang gong ma pa'i</text></item>
<item><p>111b6</p><section></section><text>sa pa dag ni lung du ma bstan pa yin no/ /de la rtog pa dang dpyod pa dang 'gyod pa dang gnyid dang nye ba'i nyon mongs pa bzhi po de dag ni dge ba'i sems dang mi dge ba'i sems dang lung du ma bstan pa'i sems la yang 'byung ste thams cad du dang dus thams cad du ni ma yin no/ /'di ltar yang dang yang du dang yun</text></item>
<item><p>111b7</p><section></section><text>ring du rjes su rtog pa dang / rjes su dpyod par byed pa'i lus ngal ba dang / brjed pa dang sems nyams par 'gyur bas de'i phyir rtog pa dang dpyod pa dag kyang nye ba'i nyon mongs pa zhes bya ste/ de gnyis kyang bsam gtan dang po man chad na yod do/ /'gyod pa dang gnyid ni 'dod pa na spyod</text></item>
<item><p>112a1</p><section></section><text>pa yin no/ /de la mnyam par gzhag pa'i sa pa'i nye ba'i nyon mongs pa rnams ni 'di lta ste/ rtog pa dang dpyod pa dang sgyu dang / g.yo dang / rmugs pa dang rgod pa dang rgyags pa dang bag med pa dang le lo rnams te/ de la dang po bzhi ni bsam gtan dang po'i</text></item>
<item><p>112a2</p><section></section><text>sa pa dag yin no/ /lhag ma rnams ni sa thams cad dang dus thams cad pa dag yin par rig par bya'o/ /bcom ldan 'das kyis gzhi phran tshegs las nye ba'i nyon mongs pa mya ngan dang smre sngags 'don pa dang / sdug bsngal ba dang / yid mi bde ba dang 'khrug pa'i bar du rgyas</text></item>
<item><p>112a3</p><section></section><text>par bstan pa gang dag yin pa rnams dang / gzhi bsdu ba las rnam par dbye ba byas pa gang dag yin pa de dag thams cad kyang nye ba'i nyon mongs pa rab tu dbye ba rnam pa bzhi po 'di dag gis ci rigs par bsdus par rig par bya'o/ /nye ba'i nyon mongs pa de dag kyang 'dod pa'i</text></item>
<item><p>112a4</p><section></section><text>khams na ni mdor bsdu na gnas bcu gnyis la brten nas 'jug par rig par bya ste/ gnas bcu gnyis gang zhe na/ 'di lta ste/ nyes par spyod pa la mngon par zhen pa dang / 'thab mo dang / mtshang 'dru ba dang / rtsod pa dang / 'gyed pa dang / tshul khrims nyams pa dang /</text></item>
<item><p>112a5</p><section></section><text>skyes bu dam pa ma yin pa'i chos yang dag par blangs te 'dug pa dang / log par 'tsho ba dang / 'dod pa la log par zhen pa dang / ji skad bstan pa'i chos kyi don la sems shing nges par rtog pa dang / sems ting nge 'dzin du bya ba'i phyir bsam pa'i don la nang gi sems kyi zhi</text></item>
<item><p>112a6</p><section></section><text>gnas kyi rjes su mthun pa dang / gcig la gcig zang zing gi longs spyod stobs pa dang / gcig la gcig chos kyi longs spyod stobs pa dang / ma 'dres par gnas shing bas mtha'i gnas mal du gnas pa dang / rab tu dbye ba na gnas pas sdug bsngal nye bar gyur</text></item>
<item><p>112a7</p><section></section><text>pa ste/ gnas bcu gnyis po de dag la brten nas chags pa la sogs pa 'khrul pa'i mthar thug pa'i bar gyi nye ba'i nyon mongs pa ji skad bstan pa rnams kyi 'jug pa rnam par gzhag par rig par bya'o/ /de la chags pa dang zhe sdang dang gti mug ni gnas dang po la'o/ /</text></item>
<item><p>112b1</p><section></section><text>khro ba la sogs pa g.yo ba mthar thug pa'i bar dag ni gnas gnyis pa la'o/ /ngo tsha med pa dang khrel med pa ni gnas gsum pa la'o/ /nga rgyal la sogs pa nyes rtsom gyi mthar thug pa'i bar dag ni gnas bzhi pa la'o/ /tshul 'chos pa la sogs pa sdig pa'i grogs po'i mthar</text></item>
<item><p>112b2</p><section></section><text>thug pa'i bar dag ni gnas lnga pa la'o/ /mi bzod pa dang zhen pa la sogs pa mi mthun pa la chags pa'i mthar thug pa'i bar dag ni gnas drug pa la'o/ /'jig tshogs la lta ba dang / 'byung bar lta ba dang 'jig par lta ba ni gnas bdun pa la'o/ /'dod pa la 'dun pa</text></item>
<item><p>112b3</p><section></section><text>la sogs pa yid la mi byed pa'i mthar thug pa'i bar dag ni gnas brgyad pa la'o/ /ru gdug dang 'phya smod ni gnas dgu pa la'o/ /mi mnams pa dang mi mnyen pa dang ris mthun pa'i rjes su mi 'jug pa ni gnas bcu pa la'o/ /'dod pa'i rnam par rtog pa la sogs pa khyim</text></item>
<item><p>112b4</p><section></section><text>gyi 'byor pa dang ldan pa'i rnam par rtog pa'i mthar thug pa'i bar dag ni gnas bcu gcig pa la'o/ /mya ngan la sogs pa ni gnas bcu gnyis pa la brten te 'jug par rig par bya'o/ /lta ba lnga po gang dag yin pa de dag ni shes rab kyi ngo bo nyid yin pa'i phyir phan tshun mtshungs</text></item>
<item><p>112b5</p><section></section><text>par ldan par mi byed do/ / ngo bo nyid dang ngo bo nyid mtshungs par ldan par mi rung ba'i phyir ro/ /'dod chags dang khong khro ba dang nga rgyal dang the tshom rnams ni phan tshun mi mthun pa'i phyir phan tshun mtshungs par ldan par mi byed do/ / chags par gyur pa'i sems ni 'dud par</text></item>
<item><p>112b6</p><section></section><text>'gyur la rlom par gyur pa'i sems ni khengs par 'gyur bas/ de'i phyir 'dod chags dang nga rgyal yang phan tshun mi mthun pa dag yin par rig par bya'o/ /nye ba'i nyon mongs pa ji skad bstan pa de dag ni nyon mongs pa'i phyogs dang mthun pa yin pa kho nar blta bar bya'o/ /de la</text></item>
<item><p>112b7</p><section></section><text>re zhig bag med pa ni nyon mongs pa thams cad kyi phyogs dang mthun pa yin par blta bar bya ste/ 'di ltar chags par gyur na yang bag med par 'gyur la the tshom zos pa'i bar du gyur na'ang bag med par 'gyur ba'i phyir ro/ /chags pa dang / ser sna dang / rgyags pa dang / rgod pa ni</text></item>
<item><p>113a1</p><section></section><text>'dod chags kyi phyogs dang mthun pa dang 'dod chags kyi rgyu mthun pa dag yin no/ /khro ba dang khon du 'dzin pa dang / yongs su gdung ba dang / phrag dog dang / rnam par 'tshe ba ni khong khro ba'i phyogs dang mthun pa dang / khong khro ba'i rgyu mthun pa dag yin no/ /</text></item>
<item><p>113a2</p><section></section><text>sgyu dang g.yo ni log par lta ba'i phyogs dang mthun pa dang / log par lta ba'i rgyu mthun pa dag yin no/ /'chab pa ni g.yo'i phyogs dang mthun pa dang / de'i rgyu mthun pa kho na yin par blta bar bya'o/ /nye ba'i nyon mongs pa lhag ma rnams ni gti mug gi phyogs dang mthun pa dang / gti</text></item>
<item><p>113a3</p><section></section><text>mug gi rgyu mthun pa dag yin no/ /rtog pa dang dpyod pa gnyis ni ma gtogs te/ rtog pa dang dpyod pa gnyis ni shes rab dang sems pa'i ngo bo nyid yin par blta bar bya ste/ 'di lta ste/ dper na lta ba rnams bzhin no/ /shes rab gang yid la brjod pa la brten pa dmigs pa la mi</text></item>
<item><p>113a4</p><section></section><text>mthun par rgyu zhing 'jug pa de ni de'i ngo bo nyid yin yang rtog pa dang bcas pa dang dpyod pa dang bcas pa zhes bya'o/ /de la dmigs pa gzhan la mi mthun par rgyu zhing yid la brjod pa la brten pa'i shes rab ches rags pa ni rtog pa yin no/ /de nyid la mi mthun pa ma yin par rgyu zhing ches cha phra ba</text></item>
<item><p>113a5</p><section></section><text>ni dpyod pa yin te/ de ni nyon mongs pa'i kun nas nyon mongs pa'i ngo bo nyid kyi rab tu dbye ba rnam par gzhag pa zhes bya'o/ /nyon mongs pa'i kun nas nyon mongs pa'i rab tu dbye ba rnam par gzhag pa gang zhe na/ mdor bsdu na nyon mongs pa dang nye ba'i nyon mongs pa ji skad bstan pa rnams kyis ni</text></item>
<item><p>113a6</p><section></section><text>rgyu gnyis kyis sems can rnams kun nas nyon mongs par byed de/ 'di lta ste/ kun nas dkris pa dang bag la nyal gyis so/ /de la nyon mongs pa kun tu 'byung ba mngon du gyur pa ni kun nas dkris pa zhes bya'o/ /de nyid kyi sa bon ma spangs shing yang dag par ma bcom pa ni</text></item>
<item><p>113a7</p><section></section><text>bag la nyal ba zhes bya ste/ gnas ngan len kyang de yin no/ /ma sad pa'i phyir ni bag la nyal ba yin la sad pa'i gnas skabs kyi phyir ni kun nas dkris pa yin no/ /de la 'ching ba ni mtha' dag dang ldan pa'i gang zag 'dod pa'i khams su skyes shing byung ba ni khams gsum na</text></item>
<item><p>113b1</p><section></section><text>spyod pa'i nyon mongs pa rnams kyi bag la nyal dang ldan no/ /gzugs kyi khams su skyes shing byung ba'i so so'i skye bo ni 'dod pa na spyod pa'i nyon mongs pa rnams kyi bag la nyal zhi gnas kyi gnod pas nyams par byas pa dang ldan la/ gzugs dang gzugs med pa dang ldan pa'i nyon</text></item>
<item><p>113b2</p><section></section><text>mongs pa rnams kyi ni ma nyams pa kho na dang ldan no/ /gzugs med pa'i khams su skyes shing byung ba'i so so'i skye bo ni 'dod pa dang gzugs na spyod pa'i nyon mongs pa rnams kyi bag la nyal zhi gnas kyi gnod pas nyams par byas pa dang ldan la/ gzugs med pa na spyod pa'i nyon</text></item>
<item><p>113b3</p><section></section><text>mongs pa rnams kyi ni ma nyams pa kho na dang ldan no/ /khams las ji lta ba bzhin du sa las kyang tshul de bzhin du blta bar bya'o/ /kun nas dkris pa rang gi sa pa ni rang gi sa pa'i 'dod chags dang ma bral ba dang ldan te/ bral ba dang ni mi ldan no/ /sa 'og ma la gnas pa</text></item>
<item><p>113b4</p><section></section><text>ni sa gong ma pa'i kun nas dkris pa dang ldan la sa gong ma la gnas pa ni sa 'og ma pa'i kun nas dkris pa dang nam yang mi ldan par brjod par bya'o/ /de la 'ching ba mtha' dag dang lan pa'i gang zag gis nyon mongs pa'i kun nas dkris pa bskyed nas 'gog par byed cing spong bar ni mi byed</text></item>
<item><p>113b5</p><section></section><text>pa'i tshe na/ nyon mongs pa de 'das pa'am ma 'ongs pa'am da ltar byung ba'i dngos po gang dag dang ldan pa yin zhe na/ 'das pa dang ni ldan par gyur zin pas ldan pa ma yin no/ /da ltar byung ba dang ni de'i rigs kyi nyon [(]mangs [,]mongs [)]pa'i bag la nyal dang ldan pa yin te gal te nyon mongs pa mngon</text></item>
<item><p>113b6</p><section></section><text>du gyur na ni kun nas dkris pa dang yang ldan no/ /ma 'ongs pa dang ni bag la nyal dang kun nas dkris pa dang yang ldan par 'gyur te ldan pa ni ma yin no/ /de'i rigs dang ji lta ba bzhin du de las gzhan pa'i nyon mongs pa thams cad dang yang de bzhin no/ /'ching ba mtha' dag dang</text></item>
<item><p>113b7</p><section></section><text>ldan pa ji lta ba bzhin du 'ching ba ma tshang ba dang ldan pa'ang de bzhin du brjod par bya'o/ /de la bye brag ni 'di yod de de ni nyon mongs pa lhag ma rnams dang ldan par brjod par bya'o/ /gang gi tshe rnal 'byor pa nyon mongs pa'i kun nas dkris pa rnam par gnon par byed pa'i tshe ji ltar rnam par</text></item>
<item><p>114a1</p><section></section><text>gnon par byed ce na/ gang de bsgom zhing nyon mongs pa'i kun nas dkris pa rnam par gnon par byed pa'i nyon mongs pa rnams kyi kun nas dkris pa rnam par gnon pa'i gnyen po ni rnam pa gsum yod de/ nyon mongs pa rnams kyi ngo bo nyid dang nyes dmigs</text></item>
<item><p>114a2</p><section></section><text>yongs su shes pa dang de'i gnyen po la dmigs pa'i mtshan ma yid la byed pa dang / sems kyi rgyud la dge ba'i phyogs bsags pa'o/ /yang dag par 'joms pa la ni yang dag pa'i lta ba mngon du btang ba'i lam yin par blta bar bya'o/ /gang gi tshe rnal 'byor pa nyon mongs</text></item>
<item><p>114a3</p><section></section><text>pa spong bar byed pa'i tshe na ci kun nas dkris pa las spong bar byed dam 'on te bag la nyal las spong bar byed gang las spangs na spangs pa zhes brjod par bya zhe na/ bag la nyal las spong bar byed de kun nas dkris pa ni dang po nyid nas spangs zin pa'i phyir ro/ /bag la nyal las</text></item>
<item><p>114a4</p><section></section><text>spangs nas spangs pa zhes brjod par bya'o/ /de ci'i phyir zhe na/ kun nas dkris pa las spangs la bag la nyal las ma spangs na ni yang dang yang du kun nas dkris pa 'byung bar 'gyur gyi / bag la nyal las spangs na ni bag la nyal dang kun nas dkris pa gnyi ga las gtan 'byung bar</text></item>
<item><p>114a5</p><section></section><text>mi 'gyur ba'i phyir ro/ /ci 'das pa spong bar byed dam 'on te ma 'ongs pa'am da ltar byung ba spong bar byed ce na/ 'das pa'ang mi spong ma 'ongs pa'ang mi spong da ltar byung ba'ang mi spong mod kyi/ 'on kyang 'das pa dang ma 'ongs pa dang da ltar byung ba spong bar byed do/ /de la re zhig bag</text></item>
<item><p>114a6</p><section></section><text>chags dang bcas pa 'das pa gang yin pa de ni rang gi ngang nyid kyis 'gags pa'i phyir spangs zin pa yin pas de la ni ci'ang spang du med do/ /ma 'ongs pa gang yin pa de ni ma byung ba dang lus med pa yin pas/ de la yang ci yang spang du med do/ /bag la nyal dang bcas pa da ltar byung</text></item>
<item><p>114a7</p><section></section><text>ba gang yin pa de ni skad cig las lhag par mi gnas te bag la nyal dang bcas pa dang bag la nyal med pa'i sems gnyis 'grogs pa ni med pas de'i phyir da ltar byung ba'ang mi spong ngo / /'on kyang gzhan gyi sgra dang bdag nyid kyi tshul bzhin yid la byed pa las nyon mongs pa'i gnyen</text></item>
<item><p>114b1</p><section></section><text>po'i sems yang dag pa'i lta ba dang mtshungs par ldan pa ni skye la de'i mi mthun pa'i phyogs bag la nyal dang bcas pa'i sems ni 'gags te/ de ltar na de skye ba'i dus gang yin pa de nyid de 'gag pa'i dus yin pas de nyid kyi skye ba dang 'gag pa ni mgo mnyam du rig par bya'o/ /de la nyon</text></item>
<item><p>114b2</p><section></section><text>mongs pa'i gnyen po'i sems yang dag pa'i lta ba dang mtshungs par ldan pa de ni da ltar byung ba bag la nyal med pa yin no/ /skad cig de las thal ba ni 'das pa bag la nyal med pa yin no/ /ma 'ongs pa'ang bag la nyal med pa yin no/ /de ltar gnas gyur te bag la nyal gyi rgyun yang dag par chad na de'i</text></item>
<item><p>114b3</p><section></section><text>rjes su 'jig rten pa'i dge ba dang lung du ma bstan pa'i sems de'i 'og tu phyis 'byung ba 'das pa dang ma 'ongs pa dang da ltar byung ba gang yin pa de'ang bag la nyal med pas/ de'i phyir 'das pa'ang spangs pa yin la/ da ltar byung ba dang ma 'ongs pa yang spangs pa zhes bya ste/ de ltar na de ni</text></item>
<item><p>114b4</p><section></section><text>nyon mongs pa'i kun nas nyon mongs pa'i rnam par byang ba'i rab tu dbye ba yin no/ /de la nyon mongs pa'i kun nas nyon mongs pa'i log par bsgrub pa dang spang bar bya ba'i rab tu dbye ba rnam par gzhag pa gang zhe na/ de ni mdor bsdu na rnam pa bco lngar blta bar bya ste/ 'dod pa dang ldan</text></item>
<item><p>114b5</p><section></section><text>pa'i sdug bsngal dang / kun 'byung ba dang / 'gog pa dang / lam mthong ba dang / bsgoms pas spang bar bya ba'i zag pa rnams dang / 'dod pa dang ldan pa rnams la lnga po ji lta ba bzhin du gzugs dang ldan pa rnams dang gzugs med pa dang ldan pa rnams kyang de bzhin no/ /de la</text></item>
<item><p>114b6</p><section></section><text>'dod pa na spyod pa'i sdug bsngal la ni nyon mongs pa bcu po thams cad log par zhugs pa yin no/ /kun 'byung ba la ni 'jig tshogs la lta ba dang mthar 'dzin par lta ba ma gtogs pa nyon mongs pa brgyad log par zhugs pa yin no/ /kun 'byung ba la ji lta ba bzhin du 'gog pa</text></item>
<item><p>114b7</p><section></section><text>dang lam la yang de bzhin no/ /gong ma la ni bden pa thams cad la khong khro ba ma gtogs pa rnams 'dod pa'i khams ni ji lta ba bzhin du log par 'jug pa go rims bzhin du rig par bya'o/ /ji ltar sdug bsngal gyi bden pa la bag la nyal bcu log par zhugs pa yin</text></item>
<item><p>115a1</p><section></section><text>zhe na/ mdor na nye bar len pa'i phung po lnga sdug bsngal ba zhes brjod pa la byis pa rnams ni nye bar len pa'i phung po lnga po de dag nyid la 'jig tshogs la lta ba'i mu nyi shu las mu lngas bdag tu lta bar byed la/ lhag ma rnams kyis ni bdag gir lta bar byed de/</text></item>
<item><p>115a2</p><section></section><text>de ltar na 'jig tshogs la lta ba ni sdug bsngal gyi bden pa la log par zhugs pa yin par blta bar bya'o/ /'jig tshogs la lta ba de nyid la brten nas nye bar len pa'i phung po lnga po de dag nyid la rtag pa'am chad pa yang dag par rjes su lta bas/ de'i phyir mthar phyin par lta ba yang</text></item>
<item><p>115a3</p><section></section><text>sdug bsngal la log par zhugs pa yin no/ /legs par spyad pa dang nyes par spyad pa'i las rnams kyi 'bras bu rnam par smin pa med do zhes bya ba'i bar du log par lta ba gang yin pa de dang pha med do/ /ma med do/ /sems can rdzus te skye ba med do zhes log par lta ba gang yin pa de'i phyogs</text></item>
<item><p>115a4</p><section></section><text>gcig kyang sdug bsngal la log par zhugs pa yin no/ /phyogs gcig ni kun 'byung ba la'o/ /gzhan mu stegs can rnams kyi sdug bsngal gyi bden pa la skur pa 'debs pa'i log par lta ba dge sbyong gau ta mas nyan thos rnams la sdug bsngal gyi bden pa gdags par byas pa gang yin</text></item>
<item><p>115a5</p><section></section><text>pa de ni med do zhes zer ba gang yin pa de'ang sdug bsngal la log par zhugs pa yin no/ /dbang phyug dang skye dgu'i bdag po dang brgya byin dang tshangs pa zhes bya ba dang gang de lta bu dang mthun pa gzhan la yang rtag pa dang brtan pa dang ther zug go zhes lta ba gang yin pa log par lta ba de ni</text></item>
<item><p>115a6</p><section></section><text>sdug bsngal la log par zhugs pa yin no/ /mtha' dang mtha' med par smra ba rnams kyi log par lta ba gang yin pa de yang sdug bsngal la log par zhugs pa yin no/ /dge sbyong dang bram ze lha mi spong bar smra ba rnams kyi log par lta ba gang yin pa de'i phyogs gcig kyang sdug bsngal gyi</text></item>
<item><p>115a7</p><section></section><text>bden pa la log par zhugs pa yin no/ / lta ba mchog tu 'dzin pa gang gis sdug bsngal gyi bden pa la log par zhugs pa'i lta ba de dag la dam par mchog tu 'dzin cing / des dag pa dang grol ba dang nges par 'byung bar 'gyur ro zhes lta ba mchog tu 'dzin pa de'ang sdug bsngal gyi</text></item>
<item><p>115b1</p><section></section><text>bden pa la log par zhugs pa yin no/ /lta ba de dang rjes su mthun pa dang de dang mthun pa'i chos tshul khrims dang brtul zhugs yang dag par blangs pa la dam par mchog tu 'dzin cing / des dag pa dang grol ba dang nges par 'byung bar 'gyur ro zhes tshul khrims dang brtul zhugs</text></item>
<item><p>115b2</p><section></section><text>mchog tu 'dzin pa gang yin pa de'ang sdug bsngal gyi bden pa la log par zhugs pa yin no/ /de la gzhan mu stegs can kha cig lta ba'i rnam pa de dag la gcig tu nges par mos pa'ang ma yin la de dag sdug bsngal gyi bden pa gdags pa mdzad pa 'di la gcig tu nges par skur pa 'debs</text></item>
<item><p>115b3</p><section></section><text>pa'ang ma yin mod kyi 'on kyang sdug bsngal yin nam 'on te sdug bsngal ma yin snyam du yid gnyis can du gyur pa gang yin pa de dag dang mtshungs par ldan pa'i mi shes pa gang yin pa'i the tshom de'ang sdug bsngal la log par zhugs pa yin no/ /lta ba de dag nyid la mngon</text></item>
<item><p>115b4</p><section></section><text>par chags pa dang zhen pa dang lhag par chags pa dang lta ba la 'dod chags pa'i 'dod chags de'ang sdug bsngal la log par zhugs pa yin no/ /de dang mi mthun pa gzhan gyi lta ba dag la kun nas mnar sems pa'i khong khro ba de'ang sdug bsngal gyi bden pa la log par</text></item>
<item><p>115b5</p><section></section><text>zhugs pa yin no/ /lta ba de dag nyid kyis khengs pa'i nga rgyal de'ang sdug bsngal gyi bden pa kho na la log par zhugs pa yin no/ /lta ba de dag dang 'dod chags la sogs pa nyon mongs pa de dag dang mtshungs par ldan pa'i mi shes pa gang yin pa dang sdug bsngal gyi bden pa</text></item>
<item><p>115b6</p><section></section><text>la mi shes pa ma 'dres pa 'ba' zhig pa gang yin pa de'ang sdug bsngal gyi bden pa la log par zhugs pa yin te/ de ltar na nyon mongs pa bcu po de dag ni sdug bsngal gyi bden pa la log par zhugs pa dang / sdug bsngal mthong bas spang bar bya ba dag yin no/ /ji</text></item>
<item><p>115b7</p><section></section><text>ltar na kun 'byung ba'i bden pa la bag la nyal brgyad po log par zhugs pa dag yin zhe na/ dge sbyong dang bram ze rgyu med par smra ba rnams kyi log par lta ba gang yin pa de dang dge sbyong dang bram ze mi mthun pa rgyur smra ba rnams kyi dbang phyug la sogs pa/ dngos po rnams kyi byin pa</text></item>
<item><p>116a1</p><section></section><text>po dang sprul ba po dang byed pa po yin no zhes log par lta ba gang yin pa de dang / sbyin pa med do/ /mchod sbyin med do/ /sbyin sreg med do/ /legs par spyad pa med do/ /nyes par spyad pa med do zhes log par lta ba gang yin pa de dag dge sbyong dang bram ze lha mi</text></item>
<item><p>116a2</p><section></section><text>spong bar smra ba rnams kyi log par lta ba de dag las phyogs gcig gang yin pa dang / gzhan mu stegs can rnams kyi kun 'byung ba'i bden pa la skur ba 'debs pa'i log par lta ba dge sbyong gau ta mas nyan thos rnams la kun 'byung ba'i bden pa gdags pa byas pa gang yin pa de ni med do zhes</text></item>
<item><p>116a3</p><section></section><text>zer ba gang yin pa'i log par lta ba de dag ni kun 'byung ba'i bden pa la log par zhugs pa yin no/ /lta ba mchog tu 'dzin pa gang gis lta ba de dag la dam par mchog tu 'dzin cing de dag gis dag pa dang grol ba dang nges par 'byung bar 'gyur ro zhes lta ba mchog tu 'dzin pa de'ang kun 'byung ba'i</text></item>
<item><p>116a4</p><section></section><text>bden pa la log par zhugs pa yin no/ /lta ba de dag dang rjes su mthun pa dang de dag dang mthun pa'i chos tshul khrims dang brtul zhugs yang dag par blang ba de la dam par mchog tu 'dzin cing des dag pa dang grol ba dang nges par 'byung bar 'gyur ro zhes tshul khrims dang brtul zhugs mchog</text></item>
<item><p>116a5</p><section></section><text>tu 'dzin pa gang yin pa de yang kun 'byung ba'i bden pa la log par zhugs pa yin no/ /lhag ma 'dod chags la sogs pa the tshom gyi mthar thug pa rnams ni snga ma bzhin du blta bar bya ste/ de ltar na nyon mongs pa brgyad po de dag ni kun 'byung ba'i bden pa la log par zhugs pa dang</text></item>
<item><p>116a6</p><section></section><text>kun 'byung ba mthong bas spang bar bya ba dag yin no/ /ji ltar na bag la nyal brgyad 'gog pa'i bden pa la log par zhugs pa yin zhe na/ dge sbyong dang bram ze mtha' dang mtha' med pa dang lha mi spong bar smra ba rnams kyi lta ba'i phyogs gcig gang yin pa dang dge sbyong dang bram ze tshe 'di la mya</text></item>
<item><p>116a7</p><section></section><text>ngan las 'da' bar smra ba rnams kyi log par lta ba gang yin pa dang / rgyas par 'jig rten na dgra bcom pa dag med do zhes log par lta ba gang yin pa las dgra bcom pa de dag kyang spongs pas rab tu phye ba dang shes pas rab tu phye ba ste/ de la spangs pa la skur pa 'debs pa'i</text></item>
<item><p>116b1</p><section></section><text>log par lta ba gang yin pa dag gzhan mu stegs can rnams kyi 'gog pa'i bden pa la skur ba 'debs pa rnams kyi log par lta ba snga ma lta bu gang yin pa dang / de dag gi log pa'i thar pa yongs su brtags pa'i lta ba gang yin pa'i log par lta ba de dag ni 'gog pa'i bden</text></item>
<item><p>116b2</p><section></section><text>pa la log par zhugs pa yin no/ /lta ba de dag la lta ba mchog tu 'dzin pas snga ma bzhin du dam par mchog tu 'dzin pa'i lta ba mchog tu 'dzin pa gang yin pa de'ang 'gog pa'i bden pa la log par zhugs pa yin no/ /lta ba de dag dang rjes su mthun pa dang de dag dang mthun pa'i chos tshul</text></item>
<item><p>116b3</p><section></section><text>khrims dang brtul zhugs yang dag par blang ba de la dam par mchog tu 'dzin cing / des dag pa dang grol ba dang nges par 'byung bar 'gyur ro zhes tshul khrims dang brtul zhugs mchog tu 'dzin pa gang yin pa de'ang 'gog pa'i bden pa la log par zhugs pa yin no/ /khong khro</text></item>
<item><p>116b4</p><section></section><text>ba ma gtogs pa lhag ma 'dod chags la sogs pa ni snga ma bzhin du rig par bya'o/ /'gog pa la skrag pa'i sems dang kun nas mnar sems kyi sems dang khong khro ba'i sems dang ldan pa'i khong khro ba gang yin pa de yang 'gog pa'i bden pa la log par zhugs pa yin te/</text></item>
<item><p>116b5</p><section></section><text>lhag ma ni snga ma bzhin no/ /de ltar na bag la nyal brgyad po de dag ni 'gog pa'i bden pa la log par zhugs pa dang 'gog pa mthong bas spang bar bya ba dag yin no/ /de la ji ltar na bag la nyal brgyad lam gyi bden pa la log par zhugs pa yin zhe na/ 'jig rten na dgra bcom pa</text></item>
<item><p>116b6</p><section></section><text>med do zhes rgyas par bya ba de la shes pa sngon du 'gro ba'i 'dus byas zag pa med pa'i chos rnams la skur pa 'debs pa'i log par lta ba gang yin pa de ni lam la log par zhugs pa yin no/ /lha mi spong ba rnams kyi log par lta ba'i phyogs gcig gang yin pa de yang lam</text></item>
<item><p>116b7</p><section></section><text>la log par zhugs pa yin no/ /gzhan mu stegs can rnams kyi lam la skur ba 'debs pa'i log par lta ba dge sbyong gau ta mas nyan thos rnams la nges par 'byung ba'i lam bstan pa gang yin pa de ni nges par 'byin pa ma yin no/ /de ni sdug bsngal zad par bya ba'i phyir</text></item>
<item><p>117a1</p><section></section><text>nges par 'byin pa ma yin no zhes zer ba dang bdag med par lta ba'i tshul khrims dang brtul zhugs yang dag par blang ba dang de dang mthun pa'i chos gdags pa byas pa gang yin pa de yang lam ngan pa yin no/ /de yang lam bzang po ma yin no zhes zer</text></item>
<item><p>117a2</p><section></section><text>ba'i log par lta ba gang yin pa de yang lam la log par zhugs pa yin no/ /de dag 'di snyam du sems te bdag cag gi lam gang yin pa dang / bsgrub pa gang yin pa de ni sdug bsngal zad par bya ba'i phyir nges par 'byin pa yin no snyam pa'i log par lta ba gang yin pa de yang lam</text></item>
<item><p>117a3</p><section></section><text>gyi bden pa kho na la log par zhugs pa yin no/ /lta ba mchog tu 'dzin pa gang gis log par lta ba de la dam par mchog tu 'dzin cing / des dag pa dang grol ba dang nges par 'byung bar 'gyur ro zhes lta ba mchog tu 'dzin pa gang yin pa de yang lam la log par zhugs pa yin no/ /de dang rjes</text></item>
<item><p>117a4</p><section></section><text>su mthun pa dang de dang mthun pa'i chos tshul khrims dang brtul zhugs yang dag par blang ba la dam par mchog tu 'dzin cing des dag pa dang grol ba dang nges par 'byung bar 'gyur ro zhes tshul khrims dang brtul zhugs mchog tu 'dzin pa gang yin pa de yang lam la log par zhugs pa yin no/ /</text></item>
<item><p>117a5</p><section></section><text>lhag ma ni 'gog pa'i bden pa bzhin du blta bar bya'o/ /ji ltar 'dod chags la sogs pa nyon mongs pa rnams lam gyi bden pa la log par 'jug pa de bzhin du bag la nyal brgyad po de dag kyang lam gyi bden pa la log par zhugs pa dang lam mthong bas spang bar bya ba dag yin</text></item>
<item><p>117a6</p><section></section><text>te/ de dag ni mthong bas spang bar bya ba'i zag pa rnams zhes bya'o/ /bsgom pas spang bar bya ba'i zag pa rnams gang zhe na/ 'dod pa na spyod pa'i khong khro ba dang / /khams gsum na spyod pa gsum ste/ 'dod chags dang nga rgyal dang ma rig pa'o/ /de dag kyang lam mchog</text></item>
<item><p>117a7</p><section></section><text>tu goms pas spong bar 'gyur bas de'i phyir bsgom pas spang bar bya ba rnams zhes bya'o/ /khams khams dang sa sa na chung ngu dang 'bring dang chen po rnam pa gsum gsum yod pa de dag spang ba'i phyir lam yang rnam pa gsum kho nar 'gyur te lam chung ngu ni zag pa chen po rnams spong ba'i</text></item>
<item><p>117b1</p><section></section><text>phyir 'jug par 'gyur ro/ /lam 'bring ni zag pa 'bring rnams kyi'o/ /lam chen po ni zag pa chung ngu rnams spong ba'i phyir 'jug par 'gyur ro/ /bsgom pas spang bar bya ba'i zag pa de dag kyang rang gi ngang kho nas zag pa dang bcas pa'i dngos po la zhugs pa dang yun ring po</text></item>
<item><p>117b2</p><section></section><text>nas ye yod pa yin pas/ de'i phyir dbral dka' ba yin pas rang gi dngos po la log par zhugs pa yin te/ de ni nyon mongs pa'i kun nas nyon mongs pa'i log par 'jug pa dang spang bar bya ba'i rab tu dbye ba rnam par gzhag pa zhes bya'o/ /mthong ba dang bsgom pas spang bar bya ba'i</text></item>
<item><p>117b3</p><section></section><text>zag pa ji skad bstan pa de dag gi dmigs pa ni mdor bsdu na rnam pa lngar rig par bya ste/ log par rnam par brtags pa'i dngos po la dmigs pa dang / lta ba la dmigs pa dang / tshul khrims dang brtul zhugs la dmigs pa dang / rang gis rnam par brtags pa'i ming la</text></item>
<item><p>117b4</p><section></section><text>dmigs pa dang / rang gi ngang gis ye yod pa'i dngos po la dmigs pa'o/ /de la gang dag sdug bsngal dang kun 'byung ba'i bden pa la dmigs pa de dag ni log par rnam par brtags pa'i dngos po la dmigs pa zhes bya'o/ /the tshom ma gtogs pa lta ba mchog tu 'dzin pa</text></item>
<item><p>117b5</p><section></section><text>dang / 'dod chags la sogs pa mthong bas spang bar bya ba dag ni lta ba la mchog tu dmigs pa zhes bya'o/ /tshul khrims dang brtul zhugs mchog tu 'dzin pa ni tshul khrims dang brtul zhugs la dmigs pa zhes bya'o/ /'gog pa dang lam la dmigs pa dang khams mi</text></item>
<item><p>117b6</p><section></section><text>'dra ba dag la dmigs pa dag ni rang gis rnam par brtags pa'i ming la dmigs pa zhes bya ste/ nyon mongs pa ni nam yang 'gog pa dang lam la dmigs par ma gyur dmigs par mi byed dmigs par mi 'gyur la khams mi 'dra ba la yang ma yin pa'i phyir ro/ /gang dag bsgom pas</text></item>
<item><p>117b7</p><section></section><text>spang bar bya ba de dag ni rang gi ngang gis ye yod pa'i dngos po la dmigs pa zhes bya'o/ /de la nyon mongs pa'i kun nas nyon mongs pa'i gnyen po'i rab tu dbye ba rnam par gzhag pa gang zhe na/ de ni mdor bsdu na rnam pa bzhir blta bar bya ste/ rgyud yongs su smin par byed</text></item>
<item><p>118a1</p><section></section><text>pa'i gnyen po dang / nye bar spong ba'i gnyen po dang / phyogs gcig spong ba'i gnyen po dang / mtha' dag spong ba'i gnyen po'o/ /de la tshogs kyi lam rnam pa bcu gsum po nyan thos kyi sar ji skad bstan pa thams cad ni rgyu yongs su smin par</text></item>
<item><p>118a2</p><section></section><text>byed pa'i gnyen po zhes bya'o/ /nges par 'byed pa'i cha dang mthun pa'i dge ba'i rtsa ba dro bar gyur pa dang rtse mo dang bzod pa dang / 'jig rten pa'i chos kyi mchog nyan thos kyi sa nyid du ji skad bstan pa rnams ni nye bar spong ba'i gnyen po zhes bya'o/ /de la mthong ba'i lam ni phyogs</text></item>
<item><p>118a3</p><section></section><text>gcig spong ba'i gnyen po zhes bya'o/ /bsgom pa'i lam ni mtha' dag spong ba'i gnyen po zhes bya'o/ /de la mthong ba'i lam la yang dag par zhugs pa'i 'phags pa'i gang zag gi shes par spyod pa ni ji lta bu yin/ sems du zhig gis ni mthong ba'i lam yongs su rdzogs par</text></item>
<item><p>118a4</p><section></section><text>'gyur/ ci mthong bas spang bar bya ba'i nyon mongs pa ni cig car ram rim gyis sam ji ltar spong bar byed ce na/ mthong ba'i lam la yang dag par zhugs pa'i 'phags pa'i gang zag gis shes pa'i spyod pa ni mtshan ma med pa yin te/ de ni shes pas sdug bsngal la dmigs par byed</text></item>
<item><p>118a5</p><section></section><text>mod kyi de de'i tshe na sdug bsngal gyi dngos po de la sdug bsngal lo snyam pa'i rnam par rtog pa'am mtshan mar 'dzin pa ni mi 'byung ngo / /sdug bsngal ji lta ba bzhin du kun 'byung ba dang 'gog pa dang lam rnams la yang de bzhin te de de'i tshe na sngon kun rdzob kyi shes pas rnam par dpyad pa'i bden</text></item>
<item><p>118a6</p><section></section><text>pa dag la sngon 'du shes dang mtshan ma las rnam par grol bas rnam par grol ba'i shes pa spros pa med pa don tsam 'ba' zhig shes pa'i de bzhin nyid la dmigs pa mtshan ma med pa 'ba' zhig 'jug par 'gyur te/ de'i tshe na de'i shes pa'i spyod pa ni de lta bu yin no/ /mthong ba'i</text></item>
<item><p>118a7</p><section></section><text>lam gyi rnam par gzhag pa ni rnam pa gnyis te/ bstan pa gnas pa'i rgyas pa rnam par gzhag pa spros pa dang bcas pa dang / don dam pa rnam par gzhag pa so so rang gi rig pa spros pa med pa'o/ /de la rnam par gzhag pa dang po'i dbang du byas nas chos shes pa'i phyogs dang mthun</text></item>
<item><p>118b1</p><section></section><text>pa'i sems bzhi dang / rjes su rtogs pa shes pa'i phyogs dang mthun pa'i sems bzhi dang / dus ji srid du sems brgyad po de dag 'byung bar 'gyur ba'i dus de srid du de'i mjug thogs su yongs su bsgoms pa'i sems zhi gnas 'ba' zhig la zhugs pa gcig kyang 'byung</text></item>
<item><p>118b2</p><section></section><text>bar 'gyur te/ de dag bsdus na sems dgur 'gyur bas de dag gis mthong ba'i lam yongs su rdzogs par 'gyur te/ dus ji srid kyis sdug bsngal gyi bden pa ji ltar btags pa'i rnam par rig pas yongs su rdzogs par 'gyur ba de ni sems gcig ces brjod par bya'o/ /</text></item>
<item><p>118b3</p><section></section><text>rnam par gzhag pa gnyis pa'i dbang du byas nas de bzhin nyid shes pa dang mtshungs par ldan pa gcig kho nas sems kyi rang bzhin las brtsams te mthong ba'i lam yongs su rdzogs par 'gyur ro/ /'dir zhi gnas kyi lam ni snga ma kho na bzhin du blta bar bya'o/ /de la mthong bas</text></item>
<item><p>118b4</p><section></section><text>spang bar bya ba'i nyon mongs pa'i bag la nyal ni cha gnyis kyis rnam par gzhag pa yin te/ dang ba'i gzugs dang rjes su 'brel ba dang sems dang sems las byung ba dang rjes su 'brel ba las so/ /de la mthong ba'i lam ni zhi gnas dang lhag mthong zung du 'brel bas 'jug pa yin pa'i</text></item>
<item><p>118b5</p><section></section><text>phyir 'phags pa nyan thos ni zhi gnas kyis spang bar bya ba dang lhag mthong gis spang bar bya ba'i bag la nyal rnam pa gnyi ga cig car spong bar byed do/ /de la dang po ni lhag mthong gis spang bar bya ba yin no/ /gnyis pa ni zhi gnas kyis spang bar bya ba yin te de'i phyir mthong ba'i lam</text></item>
<item><p>118b6</p><section></section><text>yongs su rdzogs pa yin par brjod par bya'o/ /gal te lhag mthong gi phyogs su gtogs pa'i shes pa de dag mthong ba'i lam gyis spang bar bya ba'i bag la nyal dang 'brel par 'byung zhing / gnyen po nyid kyis sbyor bar mi byed na ni ma yin no/ /de'i phyir bcom ldan 'das kyis</text></item>
<item><p>118b7</p><section></section><text>kyang dad pas rjes su 'brang ba dang chos kyis rjes su 'brang ba mthong ba'i lam la zhugs pa gnyis pa dang / gang zag drug pa'ang mtshan ma med pa la gnas pa yin la/ /de las gzhan pa lnga po dad pas mos pa dang mthong ba dang lus kyis mngon du byed pa dang shes rab kyis rnam</text></item>
<item><p>119a1</p><section></section><text>par grol ba dang gnyi ga'i cha las rnam par grol ba de dag kyang 'gog pa la zhi ba'i 'du shes kyis gnas pa yin pas/ de'i phyir mtshan ma med par gnas pa zhes bya'o zhes gsungs so/ /'di lta ste dper na/ sman pa zug rngu 'byin pa ni la la</text></item>
<item><p>119a2</p><section></section><text>zhig gis 'bras shin tu yongs su smin par rig nas dang por mtshon rnon pos de brtol bar byed do/ /ji tsam du de brtol ba de tsam du de'i rnag 'dzag par 'gyur gyi rnag ma lus par 'dzag par ni mi 'gyur ro/ /ji tsam du dral zhing shin tu btsir bar bya ste yang dang yang du btsir na/ rnag</text></item>
<item><p>119a3</p><section></section><text>'khyims pa gang yin pa gzag par ni 'gyur mod kyi 'on kyang de'i rma'i sgo de dag cing sos pa ni ma yin te/ de'i rma'i sgo de gso ba'i phyir phye mar gyi chang bu'am/ ra da snum bag can gyis glon par byed do/ /de ltar phye mar gyi chang bu'am rma glon par da snum bag can gyis glon pa'i rma</text></item>
<item><p>119a4</p><section></section><text>de ni rim gyis 'tsho bar 'gyur te de ni 'di lta ste/ don rnam par rig par bya ba'i phyir dper byas pa yin no/ /de la don ni 'di yin par blta bar bya ste/ 'bras smin pa ji lta ba de bzhin du ni mthong bas spang bar bya ba'i zag pa rnams kyi zag pa'i gnas lta bu'i dngos po rnams blta</text></item>
<item><p>119a5</p><section></section><text>bar bya'o/ /mtshon gyis brtol ba ji lta ba de bzhin du ni lhag mthong gi phyogs su gtogs pa'i mthong ba'i lam blta bar bya'o/ /btsir ba ji lta ba de bzhin du zhi gnas kyi phyogs su gtogs pa'i mthong ba'i lam blta bar bya'o/ /rnag ji lta ba de bzhin du ni mthong bas spang</text></item>
<item><p>119a6</p><section></section><text>bar bya ba'i bag la nyal du gtogs pa'i zag pa blta bar bya'o/ /rma ma dag pa ma sos pa ji lta ba de bzhin du bsgom pas spang bar bya ba'i zag pa bzhi dang bcas pa blta bar bya'o/ /phye mar gyi chang bu'am rma glon pa'i ra da snum bag can ji lta ba de bzhin du ni bsgom pa'i lam blta</text></item>
<item><p>119a7</p><section></section><text>bar bya'o/ /de la so so'i skye bo'i 'dod pa'i khams sam/ gzugs kyi khams las 'dod chags dang bral bar byed pa gang yin pa de ni bsgom pa'i lam kho nas byed kyi de la mthong ba'i lam ni med do/ /'dod pa rnams las 'dod chags dang bral ba de de'i 'dod pa'i 'dod chags</text></item>
<item><p>119b1</p><section></section><text>dang gnod sems dang de dang mthun pa'i chos dang 'brel ba'i nga rgyal dang de dang mtshungs par ldan pa'i ma rig pa ni kun tu mi 'byung ba'i tshul gyis spong ba yin gyi/ 'jig tshogs la lta ba sogs pa mthong bas spang bar bya ba dag ni de lta ma yin no/ /de dag kyang 'di na gnas pa</text></item>
<item><p>119b2</p><section></section><text>lus 'di la gnas pa langs pa de la ni lan 'ga' kun tu 'byung bar 'gyur gyi gong mar skyes pa la ni mi 'byung ngo / /de bzhin du so so'i skye bo gzugs kyi 'dod chags dang bral ba la khong khro ba ma gtogs pa/ de las gzhan pa'i nyon mongs pa rnams ci rigs par blta bar</text></item>
<item><p>119b3</p><section></section><text>bya'o/ /snyoms par zhugs pa dang langs pa dang skyes pa rnams kyi rang gi sa pa'i mthong bas spang bar bya ba'i zag pa ni rkyen dang phrad na rtag pa kho nar kun tu 'byung ngo / /de la gnas ngan len ni mdor bsdu na rnam pa gnyis te/ zag pa'i gnas ngan len dang zag pa dang bcas pa'i gnas</text></item>
<item><p>119b4</p><section></section><text>ngan len to/ /de la dgra bcom pa la ni zag pa'i gnas ngan len gang yin pa de bsgom pas spang bar bya ba'i nyon mongs pa spangs pa'i phyir thams cad kyi thams cad du bral ba yin no/ /de yang bag la nyal dang bcas pa'i lus rnam par shes pa dang bcas pa la las su mi rung ba'i tshul</text></item>
<item><p>119b5</p><section></section><text>gyi sa ngan par rnam par gnas pa nyid gang yin pa'o/ /zag pa dang bcas pa'i gnas ngan len ni bag la nyal spangs kyang sngon zag pas bskyed cing zag pas yongs su bsgos pa ste/ de dang 'dra ba'i las su mi rung ba'i tshul gyis rang bzhin gyis ngan par gnas pa dang ngan par</text></item>
<item><p>119b6</p><section></section><text>zhugs pa ches srab pa dang ches chung ba gang yin pa'o/ /zag pa dang bcas pa'i gnas ngan len gang yin pa de ni nyon mongs pa'i bag chags zhes bya ste/ de yang dgra bcom pa dang rang sangs rgyas kyis ni ma spangs kyi/ de bzhin gshegs pa nyag gcig gis spangs pa yin te/</text></item>
<item><p>119b7</p><section></section><text>de'i bag chags yang dag par bcom pa gang yin pa de ni sangs rgyas kyi chos ma 'dres pa zhes bya'o/ /de ni nyon mongs pa'i kun nas nyon mongs pa'i rab tu dbye ba rnam par gzhag pa rnam pa lnga zhes bya'o// //bam po bcu gsum pa/ /bcom ldan 'das kyis kun rtog 'dod</text></item>
<item><p>120a1</p><section></section><text>chags skyes bu'i 'dod pa yin zhes gang gsungs pa de la ci'i phyir nyon mongs pa'i 'dod pa 'ba' zhig 'dod pa'i sgrar bstan la/ dngos po'i 'dod pa ni ma yin zhe na/ smras pa/ nyon mongs pa'i 'dod pa rnams ni ngo bo nyid kyis kun nas nyon mongs pa</text></item>
<item><p>120a2</p><section></section><text>can yin pa'i phyir ro/ /gzhan yang nyon mongs pa'i 'dod pa rnams kho nas dngos po'i 'dod pa rnams 'dod par byed pa'i phyir ro/ /gzhan yang dngos po'i 'dod pas kun nas bslang ba kun nas nyon mongs pa'i nyes pa ni nyon mongs pa'i 'dod pas byas pa'i phyir te/ 'di lta ste dper</text></item>
<item><p>120a3</p><section></section><text>na/ gang la la zhig gis kun tu rtog pa'i 'dod chags yongs su ma shes pas ma spangs par gyur na de dang po kho nar 'dod pa'i sred pas yongs su sreg par byed pa dang 'dod pa'i sred pas yongs su bsregs pas 'dod pa yongs su tshol bar byed pa dang 'dod pa yongs su tshol bar byed</text></item>
<item><p>120a4</p><section></section><text>pas lus dang sems yongs su ngal ba'i sdug bsngal nyams su myong bar 'gyur ba dang / brtsal ba ma grub pa na ni kye ma bdag gi brtsal ba ni 'bras bu med do zhes ngal ba dang 'bras bu med pa'i sdug bsngal nyams su myong bar 'gyur ba dang / grub na'ang kun tu bsrung ba'i gzhi'i</text></item>
<item><p>120a5</p><section></section><text>phyir shin tu rtsol bar byed pa ni kun tu bsrung ba'i sdug bsngal nyams su myong bar 'gyur ba dang / yongs su longs spyod pa'i dus na'ang 'dod chags kyi mes yongs su sreg cing nang nye bar ma zhi ba'i sdug bsngal nyams su myong bar 'gyur ba dang / rgud par gyur pa na yang mya ngan gyi sdug</text></item>
<item><p>120a6</p><section></section><text>bsngal nyams su myong bar 'gyur ba dang / rjes su dran pa na yang rnam par rtog pa'i sdug bsngal nyams su myong bar 'gyur ba dang / de ltar rgyu des na lus dang ngag dang yid kyi nyes par spyod pa kun nas slong bar byed pa lta bu dang / 'dod pa rnams yongs su spangs te rab tu byung ba ni 'dod pa</text></item>
<item><p>120a7</p><section></section><text>rnams yongs su spangs nas kyang nyon mongs pa'i 'dod pa'i gzhi rnams len par byed de/ nyon mongs pa'i 'dod pa'i gzhi kho nas 'dod pa'i khams su skye ba dang / rga ba dang / na ba dang / 'chi ba la sogs pa dang / ngan song ba'i sdug bsngal mngon par 'grub par byed do/ /</text></item>
<item><p>120b1</p><section></section><text>de ltar de lta bu dang mthun pa dag ni kun nas nyon mongs pa'i nyes pa yin te de'i rgyur gyur pa ni nyon mongs pa'i 'dod pa yin pas/ de'i phyir bcom ldan 'das kyis nyon mongs pa'i 'dod pa kho na 'dod pa'i sgras yongs su bstan gyi dngos po'i 'dod pa ni ma yin no/ /'dod pa'i 'dod</text></item>
<item><p>120b2</p><section></section><text>chags skyed par byed pa'i kun tu rtog pa la rnam pa du yod ce na/ smras pa/ rnam pa brgyad yod de 'di lta ste/ zlog par byed pa dang / sad par byed pa dang / kun tu sbyor bar byed pa dang / mtshan mar 'dzin par byed pa dang / chags par byed pa dang / rnam par 'dod par byed pa dang / nges</text></item>
<item><p>120b3</p><section></section><text>par gnod par byed pa dang / mchog tu chags par byed pa ste/ tshangs pas zhus pa'i mdo las/ zlog par byed dang sad byed dang / /de bzhin kun tu sbyor byed dang / /mtshan mar 'dzin byed chags byed dang / /rnam par 'dod byed nges gnod byed/ /de bzhin mchog tu chags byed ni/ /</text></item>
<item><p>120b4</p><section></section><text>'dod pa'i 'dod chags skyed byed pa'i/ /kun tu rtog pa zhes bya ste/ /mkhas pas de dag yongs su spang / /zhes ji skad gsungs pa lta bu'o/ /de la zlog par byed pa ni dge ba la brtson pa'i sems kyi rgyud bzlog nas 'dod pa rnams la rtsol ba skyed par byed pa gang yin pa'o/ /de la sad</text></item>
<item><p>120b5</p><section></section><text>par byed pa ni yul nye bar ma gyur cing mngon du ma gyur pa la 'dod pa'i 'dod chags kyis kun nas dkris pas kun tu 'ching bar byed pa gang yin pa'o/ /de la kun tu sbyor bar byed pa ni gang gis 'dod pa'i 'dod chags kyis kun nas dkris pa 'dod pa yongs su tshol bar byed pa'o/ /de</text></item>
<item><p>120b6</p><section></section><text>la mtshan mar 'dzin par byed pa ni gang gis yul nye bar gyur cing mngon du gyur pa la mtshan mar 'dzin pa dang / mngon rtags su 'dzin par byed pa'o/ /de la chags par byed pa ni yul nye bar gyur cing mngon du gyur pa la 'dod pa'i 'dod chags kyis kun nas dkris pas kun tu 'ching bar</text></item>
<item><p>120b7</p><section></section><text>byed pa gang yin pa'o/ /de la rnam par 'dod par byed pa ni gang gis de ltar 'dod chags kyis kun nas dkris pa/ 'dod pa'i longs spyod rnam pa du ma mngon par 'dod par byed pa'o/ /de la nges par gnod par byed pa ni gang gis 'dod pa rnams yang dang yang du mngon par bsgrub pa na gcig tu</text></item>
<item><p>121a1</p><section></section><text>nges par yon tan du lta zhing nyes dmigs su mi lta bar yongs su longs spyod pa'o/ /de la mchog [(]du [,]tu [) chags par byed pa ni 'dod pa'i 'dod chags kyis kun nas dkris pa mthar thug pa dang mthar phyin pas kun nas 'ching bar byed pa gang yin pa'o/ /ci'i phyir 'dod</text></item>
<item><p>121a2</p><section></section><text>pa na spyod pa'i nyon mongs pa thams cad las 'dod chags kho na 'dod pa'i mtshan nyid du yongs su bstan ce na/ smras pa/ rgyu gang kho nas sred pa kun 'byung ba'i bden pa'i mtshan nyid du yongs su bstan pa'i rgyu de nyid kyis 'di yang blta bar bya'o/ /de ci'i phyir kun tu rtog pa dang bcas pa'i 'dod chags 'dod</text></item>
<item><p>121a3</p><section></section><text>pa'i mtshan nyid du yongs su bstan ce na/ smras pa/ 'dod chags mngon du gyur pa dang 'dod chags kun nas slong ba'i rgyu gang yin pa dang / dngos po'i 'dod pa yongs su longs spyod pa'i rgyu gang yin pa de dag gcig tu bsdus nas kun tu rtog pa 'dod chags zhes yongs su bstan</text></item>
<item><p>121a4</p><section></section><text>to/ /gzhan yang rab tu byung ba 'dod pa spangs pa 'dod pa'i kun tu rtog pa la kun tu rtog pa de dag kha cig gi kun tu rtog pa 'ang 'dod pa zhes bya bar rig nas de spang ba'i phyir kun tu rtog pa'ang 'dod pa'i mtshan nyid du yongs su bstan to/ /ci'i phyir sred pa kun tu 'byung ba'i bden</text></item>
<item><p>121a5</p><section></section><text>pa'i mtshan nyid du yongs su bstan ce na/ smras pa/ rgyu gnyis kyi phyir te/ sred pa ni smon pa dang mi smon par byed pa nyid yin pa'i phyir dang / khyab par 'jug pa nyid kyi phyir te 'di ltar lus dang longs spyod dag la smon pa la mngon du phyogs pa'i sred pa ni nye bar blangs pa dang yongs su longs</text></item>
<item><p>121a6</p><section></section><text>spyod pa'i phyir smon par yang byed do/ /mi smon par byed pa yang yin te/ de'i gnyen po dge ba la mi smon pa la mngon du phyogs pa ni de nye bar blang ba dang sbyor ba'i phyir mi smon par byed de de ltar smon pa dang mi smon pa las 'khor bar 'khor ba rgyun mi 'chad par 'gyur ro/ /de'i khyab par 'jug</text></item>
<item><p>121a7</p><section></section><text>pa nyid kyang rnam pa gsum du rig par bya ste/ 'di lta ste gnas skabs la khyab pa ni tshor ba thams cad sgo lngas 'jug pa nyid kyi phyir te/ 'di lta ste/ phrad par mngon par dga' ba dang / mi 'bral bar mngon par dga' ba dang / mi 'phrad par mngon par dga' ba dang / 'bral</text></item>
<item><p>121b1</p><section></section><text>bar mngon par dga' ba dang / rtag tu 'brel pa'i lus kun gzhi la chags pas so/ /dus la khyab pa ni 'di lta ste/ 'das pa la dmigs pa dang ma 'ongs pa la dmigs pa dang de ltar byung ba la dmigs pa'o/ /yul la khyab pa ni 'di lta ste/ tshe 'di pa dang tshe phyi ma pa'i lus la</text></item>
<item><p>121b2</p><section></section><text>dmigs pa dang yul thob pa dang ma thob pa la dmigs pa'o/ /ci'i phyir 'dod chags dang bral ba dang zhe sdang dang bral ba dang gti mug dang bral bas sems 'dod chags dang bral bar bya'o zhes gsungs pa / nyon mongs pa'i gzhi 'di lta ste/ gzugs dang tshor ba la sogs pa dag</text></item>
<item><p>121b3</p><section></section><text>las ma yin zhe na/ smras pa/ de dag las 'dod chags dang bral na de dag las kyang 'dod chags dang bral bar 'gyur ba'i phyir ro/ /gzhan yang nyon mongs pa rnams ni kun nas nyon mongs pa dang bcas pa'i bdag nyid yin pas de'i phyir nyes pa mang ba'i phyir te 'di ltar gzhi las nyes</text></item>
<item><p>121b4</p><section></section><text>pa gang la la 'byung bar 'gyur ba de dag thams cad ni nyon mongs pa las gyur pa yin par blta bar bya ste/ nyes pa de dag ni 'di lta ste/ phung po la mkhas pa'i skabs su mi dge ba'i nyes dmigs yongs su brtag pa sngar bstan pa bzhin du blta bar bya'o/ /gzhan yang bzlog par</text></item>
<item><p>121b5</p><section></section><text>nus pa nyid kyi phyir te/ 'di ltar nyon mongs pa ni gzhi las bzlog par nus kyi gzhi ni thams cad kyi thams cad du mi nus pa kho na yin no/ /gzhan yang 'jig rten pa'i lam gyis mi sdug pa la sogs pa bsgoms pas dngos po sun phyung ste/ 'dod chags dang bral ba'i sa la 'jug tu</text></item>
<item><p>121b6</p><section></section><text>zin kyang 'di lta ste nyon mongs pa las sems rnam par ma grol ba'i phyir 'dod chags dang bral ba'i sa pa'i nyon mongs pa dang rjes su 'brel pa yin pas de'i phyir rnam grangs des kyang nyon mongs pa dang bral ba nyid kyis sems shin tu rnam par grol ba yin gyi gzhi'i 'dod chags dang bral</text></item>
<item><p>121b7</p><section></section><text>bas ni ma yin no/ /skabs 'di'i rnam par gtan la dbab pa'i gzhung lhag ma ni mi snang ngo / /ci'i phyir mdo sde dag las ngar 'dzin pa dang / nga'i ra 'dzin pa dang / nga'o snyam pa'i nga rgyal dang / mngon par zhen pa dang / bag la nyal rnams de las gzhan pa'i nyon mongs pa dag las logs shig tu bkar te kun nas nyon mongs pa'i</text></item>
<item><p>122a1</p><section></section><text>phyogs su yongs su bstan ce na/ smras pa rgyu gsum gyis te ngar 'dzin pa dang / nga'i ra 'dzin pa gnyis ni log par bsgrub pa la mngon par phyogs pa nyid yin pa'i phyir te/ 'di ltar 'jig tshogs la lta ba la brten te/ de'i rtsa ba las byung ba'i lta ba'i rnam pa drug cu rtsa gnyis la kun tu dmigs na thar pa 'dod</text></item>
<item><p>122a2</p><section></section><text>kyang thar pa log par bsgrub par 'gyur ba'i phyir ro/ /nga'o snyam pa'i nga rgyal dang mngon par zhen pa gnyis ni yang dag par sgrub pa la mi phyogs pa nyid yin pa'i phyir te/ 'di ltar nga'o snyam pa'i nga rgyal dang mngon par zhen pa gnyis la brten nas/ chos 'dul ba 'di la dge ba'i bshes gnyen du gyur pa</text></item>
<item><p>122a3</p><section></section><text>sangs rgyas dang sangs rgyas kyi nyan thos rnams dang / skyes bu dam pa rnams kyi drung du mi 'gro zhing dge ba gang yin mi dge ba gang yin zhes yongs su zhu bar mi byed yongs su 'dri bar mi byed la/ de dag 'ongs te dris na'ang bdag nyid ji lta ba bzhin du smra bar mi byed pa'i phyir ro/ /bag la nyal</text></item>
<item><p>122a4</p><section></section><text>gcig tu ni khyad par thob pa las ltung ba nyid yin pa'i phyir te/ 'di ltar srid pa'i rtse mo'i bar du thob kyang sa 'og ma pa'i bag la nyal dang ldan na yang phyir ltung zhing phyir ldog pa'i phyir ro/ /rnam grangs gzhan yang shes bya rab tu rtogs par bya ba dang spong ba mngon du bya ba la gegs su gyur</text></item>
<item><p>122a5</p><section></section><text>pa'i chos ni gnyis te/ log par bsgrub pa'i rgyu dang sdug bsngal skye ba'i rgyu'o/ /de la log par bsgrub pa'i rgyu ni lta ba'i rnam pa drug cu rtsa gnyis po dag ste/ de dag la mngon par zhen na sems can rnams la/ lus dang ngag dang yid kyis log par sgrub par 'gyur ba'i phyir ro/ /</text></item>
<item><p>122a6</p><section></section><text>sdug bsngal skye ba'i rgyu ni bag la nyal ba ma spangs pa'o/ /chos de gnyis kyi rgyu yang rnam pa gnyis te/ log par bsgrub pa'i chos kyi rgyu'i rgyu ni ngar 'dzin pa dang / nga'i ra 'dzin pa'i rnam pa 'jig tshogs la lta ba'o/ /sdug bsngal skye ba'i rgyu'i rgyu ni nga'o snyam pa'i nga rgyal gyis dang</text></item>
<item><p>122a7</p><section></section><text>po dang tha ma gnyis su mi bsgrub pa ste/ de la dang por ni mi nyan pa dang yang dag par mi bsgrub pa'i phyir ro/ /tha mar ni mngon pa'i nga rgyal byed pa'i phyir ro/ /rnam grangs gzhan yang legs par gsungs pa'i chos 'dul ba la/ mchog dang / gtso bo dang / rab dang / rab mchog</text></item>
<item><p>122b1</p><section></section><text>dang / gya nom pa dang / 'di las phyi rol pa rnams dang / thun mong ma yin pa'i chos bzhi yod de bzhi gang zhe na/ bden pa rab tu rnam par 'byed pa dang / rang gi tshangs pa mtshungs par spyod pa dag la yang dag par dga' bar byed pa'i chos rnams dang / phas kyi rgol ba dag la zhe sdang</text></item>
<item><p>122b2</p><section></section><text>med pa dang / dag pa rnams las phyir mi ldog pa'o/ /nyes par bshad pa'i chos 'dul ba la ni de dag dang mi mthun pa'i chos bzhi yod de/ ngar 'dzin pa dang nga'i ra 'dzin pa rnams 'jig tshogs la lta ba dang / nga'o snyam pa'i nga rgyal dang 'di bden no snyam du mngon par zhen cing</text></item>
<item><p>122b3</p><section></section><text>mchog tu 'dzin pa dang / bag la nyal ma spangs pa ste/ des na srid pa'i rtse mor skyes kyang yang phyir ldog par 'gyur ro/ /gzhan yang mngon par zhen pa ni gnyis yod de/ dbang po dang yul la mngon par zhen pa dang / sems can gcig la gcig mngon par zhen pa'o/ /</text></item>
<item><p>122b4</p><section></section><text>de la dbang po dang yul la mngon par zhen pa ni ngar 'dzin pa dang nga'i ra 'dzin pa gnyis kyis blta bar bya'o/ /sems can gcig la gcig mngon par zhen pa ni nga'o snyam pa'i nga rgyal gyis blta bar bya ste/ bdag ni che'o snyam pa la sogs pa'i rnam pa de dag gis so/ /sred pa sdug bsngal</text></item>
<item><p>122b5</p><section></section><text>gyi rgyu yin na ci'i phyir bcom ldan 'das kyis bdun pa 'ang sdug bsngal gyi rgyu nyid du yongs su bstan ce na/ smras pa/ tshe 'di'i sdug bsngal gyi rgyu nyid yin pa'i phyir te/ 'di ltar sems can gang dag la 'dun pa'am 'dod chags pa'am byams par gyur pa de dag rnam par gyur tam gzhan</text></item>
<item><p>122b6</p><section></section><text>du gyur pa las mya ngan la sogs pa skye ba'i phyir ro/ /ci'i phyir sgrib pa lnga po dag rus sbal gyi sgrar gsungs she na/ smras pa/ rnal 'byor yid la byed pa sgom pa'i mi mthun pa'i phyogs kyi yan lag lnga yod par chos mthun pa'i phyir ro/ /ci'i phyir khro ba sdig pa'i sgrar gsungs she na/ smras</text></item>
<item><p>122b7</p><section></section><text>pa/ bka' blo mi bde ba dang tshig mi bzod pa nyid kyi dbang du byas nas gdams ngag dang rjes su bstan pa thob pa'i mi mthun pa'i phyogs kyi de dang rang bzhin 'dra ba nyid kyi phyir ro/ /ci'i phyir phrag dog dang ser sna sha sna dgu'i sgrar gsungs she na/ smras pa/ yang dag par dga' bar 'gyur</text></item>
<item><p>123a1</p><section></section><text>ba'i chos kyi mi mthun pa'i phyogs kyi rnyed pa dang bkur sti 'dod pa'i gnas pa kun tu spyod pa nyid kyi phyir ro/ /ci'i phyir 'dod pa rnams gtsong sha'i sgrar gsungs she na/ smras pa/ dge ba'i chos rnams rtag tu bsgoms pas mi mthun pa'i phyogs kyi bdag po dang 'brel</text></item>
<item><p>123a2</p><section></section><text>bar yongs su grub pa ma yin pa nyid kyi phyir ro/ /ci'i phyir ma rig pa spre'u mjug rings kyi sgrar gsungs she na/ smras pa/ thos pa las byung ba'i shes pa mi mthun pa'i phyogs kyis de dang rang bzhin 'dra ba nyid kyi phyir ro/ /ci'i phyir som nyi lam kha brag gi sgrar gsungs she na/ smras pa/</text></item>
<item><p>123a3</p><section></section><text>bsams pa las byung ba'i shes pa'i mi mthun pa'i phyogs kyis de dang rang bzhin 'dra ba nyid kyi phyir ro/ /ci'i phyir nga'o snyam pa'i nga rgyal khor yug gi sgrar gsungs she na/ smras pa/ bsgoms pa las byung ba'i shes pa'i mi mthun pa'i phyogs kyis de dang rang bzhin 'dra ba nyid kyi phyir ro/ /</text></item>
<item><p>123a4</p><section></section><text>ci'i phyir de las gzhan pa'i nyon mongs pa nyes par spyod pa kun nas slong par byed pa dag kyang yod bzhin du chags pa dang zhe sdang dang / gti mug kho na logs shig tu bkar te mi dge ba'i rtsa ba nyid du rnam par gzhag ce na/ smras pa/ mdor bsdu na/ las kyi rgyu rnam pa gsum yod</text></item>
<item><p>123a5</p><section></section><text>pa'i phyir te/ zang zing gi rgyu'i phyir dang / gzhan la gnod par byed pa'i rgyu'i phyir dang / log pa'i chos rnam par gzhag pa la mngon par zhen pa'i rgyu yin pa'i phyir te/ rgyu de dag la chags pa la sogs pa de dag gang gis zhen pa ci rigs par sbyar ro/ /bar sdom ni/ 'dod dang sred dang</text></item>
<item><p>123a6</p><section></section><text>'dod chags bral/ /ngar 'dzin la sogs de bzhin te/ /'dun dang rus sbal la sogs dang / /de bzhin chags sogs gzhan yin no/ /'dod chags la sogs pa nyon mongs pa bcu po gang dag yin pa de dag las du ni las kun nas slong bar byed pa yin/ du ni ma yin zhe na/</text></item>
<item><p>123a7</p><section></section><text>smras pa/ thams cad kyang las kun nas slong bar byed pa yin te/ ngan 'gror 'gro bar 'gyur ba'i las ni zil gyis gnon pa kun tu spyod pa'i nyon mongs pas kun nas slong bar byed de/ brjed ngas pa kun tu spyod pas kyang ma yin kun brtags pa dang / rang bzhin pas kyang ma yin no/ /</text></item>
<item><p>123b1</p><section></section><text>nyon mongs pa'i mtshan nyid dus brjod par bya zhe na/ smras pa/ mdor bsdu na mtshan nyid gsum gyis te/ rang gi mtshan nyid dang / spyi'i mtshan nyid dang / bye brag gi mtshan nyid kyis so/ /de la rang gi mtshan nyid ni 'dod chags la sogs pa'i so so'i ngo bo nyid du gtogs pa yin par blta</text></item>
<item><p>123b2</p><section></section><text>bar bya'o/ /de la spyi'i mtshan nyid ni bye brag med par thams cad kyang rab tu ma zhi ba'i mtshan nyid gang yin pa'o/ /de la bye brag gi mtshan nyid ni 'di lta ste/ rnam grangs kyi bye brag gi mtshan nyid dang / 'jug pa'i bye brag gi mtshan nyid do/ /de la rnam grangs kyi bye brag gi mtshan nyid ni</text></item>
<item><p>123b3</p><section></section><text>'di lta ste kun tu sbyor ba dang / 'ching ba dang bag la nyal dang nye ba'i nyon mongs pa dang kun nas dkris pa la sogs pa ste sa'i dngos gzhir bstan pa bzhin no/ /de la 'jug pa'i bye brag gi mtshan nyid ni 'di lta ste/ bag la nyal gyi 'jug pa dang / dmigs pa'i 'jug pa dang kun</text></item>
<item><p>123b4</p><section></section><text>tu 'byung ba'i 'jug pa dang / rnam pa rab tu dbye ba'i 'jug pa dang / stobs dang ldan pa dang stobs dang ldan pa ma yin pa'i 'jug pa dang / rgyu dang 'bras bu'i 'jug pa dang / log par bsgrub pa'i 'jug pa las blta bar bya'o/ /de la bag la nyal gyi 'jug pa'i mtshan nyid ni</text></item>
<item><p>123b5</p><section></section><text>mdor bsdu na rnam pa bco brgyad du rig par bya ste/ 'di lta ste/ rang gi yul gyi rjes su song ba'i bag la nyal dang / gzhan gyi rjes su song ba dang / nyams pa dang ma nyams pa dang / bag la nyal dang / bag la nyal ma yin pa dang / mtha' dag dang / ma tshang ba dang / yang dag</text></item>
<item><p>123b6</p><section></section><text>par gzhom du rung ba dang / yang dag par gzhom du mi rung ba dang / lhag pa dang / mnyam pa dang / stobs chung ba dang / sad pa dang / ma sad pa dang / sdug bsngal mang po bskyed pa dang / sdug bsngal nyung ngu bskyed pa dang / sdug bsngal mi bskyed pa'o/ /de la rang gi yul gyi rjes</text></item>
<item><p>123b7</p><section></section><text>su song ba ni khams gsum po dag na rang gi sa par gtogs pa gang yin pa'o/ /de la gzhan gyi yul gyi rjes su song ba ni 'og ma dang gong mar skyed pa'i 'og ma'am gong ma'i sa pa'i nyon mongs pa'i sa bon dang ldan pa gang yin pa'o/ /de la nyams pa ni 'jig rten pa'i 'dod chags dang bral ba'i sa 'og</text></item>
<item><p>124a1</p><section></section><text>ma gang yin pa'o/ /de la ma nyams pa ni 'dod chags dang bral ba 'og ma'am 'dod chags dang ma bral ba'i rang gi sa pa gang yin pa'o/ /de la bag la nyal ba ni rang gi sa pa gang yin pa'o/ /de la bag la nyal ma yin pa ni gzhan gyi sa pa gang yin pa'o/ /de la mtha' dag ni so so'i skye bo rnams kyi gang</text></item>
<item><p>124a2</p><section></section><text>yin pa'o/ /de la ma tshang ba ni so so'i skye bo ma yin pa slob pa rnams kyi gang yin pa'o/ /de la yang dag par gzhom du rung ba ni yongs su mya ngan las 'das pa'i chos can rnams kyi gang yin pa'o/ /de la yang dag par gzhom du mi rung ba ni yongs su mya ngan las mi 'da' ba'i chos can</text></item>
<item><p>124a3</p><section></section><text>rnams kyi gang yin pa'o/ /de la lhag ma ni 'dod chags la sogs pa spyod pa rnams kyi gang yin pa'o/ /de la mnyam pa ni cha mnyam par spyod pa rnams kyi gang yin pa'o/ /de la stobs chung ba ni nyon mongs pa chung ba rnams kyi gang yin pa'o/ /de la sad pa ni kun nas dkris pa'i 'bras</text></item>
<item><p>124a4</p><section></section><text>bu can te kun nas dkris pa can du 'byung ba gang yin pa'o/ /de la ma sad pa ni kun nas dkris pa med par rjes su 'brel pa gang yin pa'o/ /de la sdug bsngal mang po bskyed pa ni 'dod pa na skyod pa gang yin pa'o/ /de la sdug bsngal nyung ngu bskyed pa ni gzugs dang gzugs med pa na spyod</text></item>
<item><p>124a5</p><section></section><text>pa gang yin pa'o/ /de la sdug bsngal mi skyed pa ni dbang thob pa'i byang chub sems dpa' rnams kyi gang yin pa'o/ /gnas ngan len gyi lus dang gnas ngan len gyi bdag nyid kyi bag la nyal zhes gang gsungs pa de la/ ci nyon mongs pa'i phyogs dang mthun pa'i gnas ngan len de 'du</text></item>
<item><p>124a6</p><section></section><text>byed de dag las gzhan du brjod par bya ba'am/ gzhan ma yin par brjod par bya zhe na/ smras pa/ gzhan du brjod par bya'o/ /de ci'i phyir zhe na/ 'di ltar nyon mongs pa'i phyogs dang mthun pa'i gnas ngan len yang dag par bcom pa'i dgra bcom pa rnams kyi 'du byed kyi rgyun rnam par</text></item>
<item><p>124a7</p><section></section><text>ma chad pa'i phyir ro/ /gnas ngan len du zhig gi gnas ngan len bsdus she na/ smras pa/ rnam pa bco brgyad kyis te/ 'di lta ste/ rang bzhin gyis rnam par smin pa'i gnas ngan len dang rang bzhin gyis nyon mongs pa'i gnas ngan len dang / rang bzhin gyis las kyi gnas ngan</text></item>
<item><p>124b1</p><section></section><text>len dang / nyon mongs pa'i sgrib pa'i gnas ngan len dang / las kyi sgrib pa'i gnas ngan len dang / rnam par smin pa'i sgrib pa'i gnas ngan len dang / sgrib pa'i gnas ngan len dang / legs par rtogs pa ma yin pa'i gnas ngan len dang / mya ngan gyi gnas ngan len dang / 'jigs</text></item>
<item><p>124b2</p><section></section><text>pa'i gnas ngan len dang / ngal ba'i gnas ngan len dang / zas kyi gnas ngan len dang / gnyid kyi gnas ngan len dang / 'khrig pa'i gnas ngan len dang / khams ma snyoms pa'i gnas ngan len dang / na tshod 'gyur ba'i gnas ngan len dang / 'chi ba'i gnas ngan len dang /</text></item>
<item><p>124b3</p><section></section><text>gzhan yang thams cad du 'gro ba'i gnas ngan len te de ni snga ma bzhin du blta bar bya'o/ /de la dmigs pa'i 'jug pa dang / kun tu 'byung ba'i 'jug pa ni rang gi gnas su brjod par bya'o/ /rnam pa rab tu dbye ba'i 'jug pa ni 'di lta ste/ phung po la mkhas pa'i skabs su sngar bstan</text></item>
<item><p>124b4</p><section></section><text>pa bzhin du blta bar bya'o/ /stobs dang ldan pa dang / stobs dang ldan pa ma yin pa'i 'jug pa yang 'di lta ste/ sa'i dngos gzhir sngar bstan pa kho na bzhin du blta bar bya'o/ /de la rgyu dang 'bras bu'i 'jug pa ni 'di lta ste/ nyon mongs pa yang nyon mongs pa'i rgyu las</text></item>
<item><p>124b5</p><section></section><text>byung ba yin la/ las kyang nyon mongs pa'i rgyu las byung ba yin/ skye ba yang nyon mongs pa'i rgyu las byung ba yin no/ /'bras bu'ang de bzhin du ci rigs par blta bar bya ste/ de la nyon mongs pa gang dag yin pa de dag las/ kha cig mi dge ba 'dod pa na spyod pa rnams ni rnam par</text></item>
<item><p>124b6</p><section></section><text>smin pa dang bcas pa yin no/ /de las gzhan pa rnams ni rnam par smin pa med pa yin no/ /de la log par bsgrub pa'i 'jug pa ni sa'i dngos gzhir mdor bstan pa las rnam pa bdun bshad pa ste/ de'i rab tu dbye ba gang zhe na/ de la 'jig tshogs la lta ba dang mthar 'dzin</text></item>
<item><p>124b7</p><section></section><text>par lta ba dang log par lta ba ni shes bya'i log par rtog pas 'phags pa'i bden pa bzhi po dag la log par zhugs pa yin no/ /ma rig pa ni de ma rtogs pa las so/ /the tshom ni de rtogs pa dang ma rtogs pa las so/ /lta ba mchog tu 'dzin pa dang / tshul khrims dang / brtul</text></item>
<item><p>125a1</p><section></section><text>zhugs mchog tu 'dzin pa dang 'dod chags la sogs pa lta ba la dmigs pa mthong bas spang bar bya ba gang dag yin pa de dag thams cad kyang log par rtog pa la mngon par zhen pas/ log par zhugs pa yin te/ de dag thams cad kyang sdug bsngal gyi</text></item>
<item><p>125a2</p><section></section><text>bden pa dang kun 'byung ba'i bden pa la ni de'i rgyu'i gzhi'i gnas las log par zhugs pa yin no/ /de dag thams cad kyang 'gog pa'i bden pa dang lam gyi bden pa la ni des skrag par kun tu skye ba las log par zhugs pa yin no/ /de dag thams cad las rang bzhin gang dag yin pa de</text></item>
<item><p>125a3</p><section></section><text>dag ni bsgom pa'i lam la rang bzhin du kun tu spyod pa las log par zhugs pa yin no/ /de la sngar 'dul ba'i dbang du nyon mongs pa rnams kyi mi mthun pa'i phyogs dang gnyen po shin tu rags pa bstan pa ni 'di lta ste/ gdul ba rnams nyon mongs pa dag la log par bsgrub pa sna</text></item>
<item><p>125a4</p><section></section><text>tshogs kyi nyes pa khong du chud pa bskyed par bya ba'i phyir nyon mongs pa rnams kyi log par bsgrub pa rnam par gzhag pa yongs su bstan pa yin gyi/ 'dir ni nyon mongs pa rnams kyi log par bsgrub pa rnam par gzhag pa shin tu cha phra ba'i rnam pa ji lta ba bzhin du dbye bas yongs su bstan to/ /</text></item>
<item><p>125a5</p><section></section><text>nyon mongs pa de dag las du ni gzhi dang bcas pa yin la du ni gzhi med pa yin zhe na/ smras pa/ lta ba rnams dang nga rgyal ni gzhi med pa yin te/ de dag ni 'du byed rnams la bdag med bzhin du yongs su brtags nas 'jug pa'i phyir/ 'dod chags dang khong khro ba ni gzhi dang bcas</text></item>
<item><p>125a6</p><section></section><text>pa yin no/ /ma rig pa dang the tshom ni gnyi gar rig par bya'o/ /nyon mongs pa de dag las du ni bde ba'i dbang po dang mtshungs par ldan pa yin la du ni btang snyoms kyi dbang po'i bar dag dang mtshungs par ldan pa yin zhe na/ smras pa/ gang dag rang bzhin gyis nyon mongs pa yin pa</text></item>
<item><p>125a7</p><section></section><text>de dag thams cad ni tshor ba gsum po dag la gang gi phyir dmigs shing kun tu spyod par byed pa de'i phyir rnam par shes pa'i tshogs thams cad dang ldan pa gang dag yin pa de dag ni dbang po thams cad dang mtshungs par ldan pa yin no/ /rnam par shes pa'i tshogs thams cad dang mi ldan</text></item>
<item><p>125b1</p><section></section><text>pa gang dag yin pa de dag ni yid las byung ba'i dbang po thams cad dang mtshungs par ldan pa yin no/ /rang bzhin pa gang dag yin pa de dag gi mtshungs par ldan pa ni ci rigs par brjod par bya ste/ 'dod chags ni lan 'ga' bde ba dang yid bde ba dag dang mtshungs par ldan par</text></item>
<item><p>125b2</p><section></section><text>byed la/ lan 'ga' ni sdug bsngal ba dang / yid mi bde ba dag dang ngo / /lan 'ga' ni btang snyoms dang mtshungs par ldan par byed do/ /de ji lta bu zhe na/ smras pa/ 'di ltar 'di na la la bde ba'i tshor ba dang phrad par sred pa'am mi 'bral par sred pa mngon du byas shing</text></item>
<item><p>125b3</p><section></section><text>gnas te/ de ltar gyur pa de bde ba'i tshor ba dang ma phrad cing phrad par ma gyur la bral zhing ldan par ma gyur pa dang sdug bsngal gyi tshor ba dang mi phrad par sred pa dang bral bar sred pa mngon du byas shing gnas te/ de ltar gyur pa de sdug bsngal gyi tshor ba dang phrad cing ma phrad par ma gyur</text></item>
<item><p>125b4</p><section></section><text>la/ ma bral zhing bral bar ma gyur pa de lta na 'dod chags ni lan 'ga' sdug bsngal dang yid mi bde ba dag dang mtshungs par ldan par byed pa yin no/ /de las bzlog pa las ni bde ba dang yid bde ba de dag dang mtshungs par ldan pa yin par rig par bya'o/ /'dod chags sdug</text></item>
<item><p>125b5</p><section></section><text>bsngal yang ma yin bde ba'ang ma yin pa'i gnas skabs la ro myang ba las ni btang snyoms kyi dbang po dang mtshungs par ldan par rig par bya'o/ /khong khro ba ni lan 'ga' sdug bsngal dang yid mi bde ba dag dang mtshungs par ldan par byed pa la lan 'ga' ni bde ba dang yid bde ba dag</text></item>
<item><p>125b6</p><section></section><text>dang mtshungs par ldan par byed do/ /de ji lta bu yin zhe na/ smras pa/ 'di ltar 'di na kha cig bdag nyid kyi lus la sdug bsngal gyi gnod pa'am sems la gnod pa'i zhe 'gras pa'i sems dang ldan par gyur nas bdag nyid kyi sdug bsngal gyi gnas skabs de nyid yid</text></item>
<item><p>125b7</p><section></section><text>la byed dam/ 'du byed mi 'dod pa dag gam sems can mi 'dod pa dag gam chos mi 'dod pa dag la zhe 'gras pa dang ldan pa'i sems yid la byed pa de lta na/ khong khro ba sdug bsngal dang yid mi bde ba dag dang mtshungs par ldan par byed pa yin no/ /'di ltar 'di na kha</text></item>
<item><p>126a1</p><section></section><text>cig dgrar gyur pa'i sems can mi 'dod pa rnams la zhe 'gras pa'i sems dang ldan pa ni sdug bsngal bar 'gyur ba'am gyur pa yid la byed pa dang bde bar mi 'gyur ba dang rgud pa yid la byed pa de ltar na khong khro ba bde ba dang yid bde ba dag dang mtshungs par</text></item>
<item><p>126a2</p><section></section><text>ldan par byed pa yin no/ /de la 'jig tshogs la lta ba dang mthar 'dzin par lta ba ni bde ba dang ldan pa'i phung po rnams la/ bdag gam bdag gi dang rtag par yang dag par rjes su mthong ba las ni yid bde ba'i dbang po dang mtshungs par ldan par byed do/ /sdug bsngal ba dang</text></item>
<item><p>126a3</p><section></section><text>ldan pa'i phung po rnams la bdag gam bdag gi dang rtag par yang dag par rjes su mthong ba las ni yid mi bde ba'i dbang po dang mtshungs par ldan par byed do/ /btang snyoms dang ldan pa'i phung po rnams la bdag gam bdag gi dang rtag par yang dag par rjes su mthong ba las ni</text></item>
<item><p>126a4</p><section></section><text>btang snyoms kyi dbang po dang mtshungs par ldan par byed do/ /chad par lta bas bsdus pa'i mthar 'dzin par lta ba ni de las bzlog pa las rig par bya'o/ /lta ba mchog tu 'dzin pa dang tshul khrims dang brtul zhugs mchog tu 'dzin pa ni lta ba de dag mchog tu 'dzin pa de bzhin</text></item>
<item><p>126a5</p><section></section><text>du mtshungs par ldan par ci rigs par rig par bya'o/ /log par lta ba ni legs par bya ba byed pa rnams kyi gang yin pa de ni yid mi bde ba dang mtshungs par ldan pa yin par rig par bya'o/ /nyes par bya ba byed pa rnams kyi gang yin pa de ni yid bde ba dang mtshungs par ldan pa</text></item>
<item><p>126a6</p><section></section><text>yin par rig par bya'o/ /nga rgyal ni lan 'ga' yid bde ba dang mtshungs par ldan par byed la lan 'ga' ni yid mi bde ba dang mtshungs par ldan par byed do/ /de ji lta bu yin zhe na/ smras pa/ nga rgyal ni mdor bsdu na rnam pa gnyis te/ khengs pa'i nga rgyal dang / 'dud</text></item>
<item><p>126a7</p><section></section><text>pa'i nga rgyal lo/ /de la khengs pa'i nga rgyal ni khengs pa rnam pa gsum gyis rig par bya ste/ khengs pa rnam pa gsum gang zhe na/ 'di lta ste/ yongs su 'jal bas khengs pa dang / srid pas khengs pa dang / rnyed pa dang bkur stis khengs pa'o/ /de la khengs pa'i nga</text></item>
<item><p>126b1</p><section></section><text>rgyal ni yid bde ba dang mtshungs par ldan par byed do/ /'dod pa'i nga rgyal ni de las bzlog pa ste/ yid mi bde ba dang mtshungs par ldan par byed do/ /the tshom ni rnyed pa'am bkur sti'am/ grags pa'am bstod pa'am bde ba'am/ bde 'gro la nges pa rnams la gzhan dag gis the</text></item>
<item><p>126b2</p><section></section><text>tshom bskyed pa ni yid mi bde ba dang mtshungs par ldan par byed do/ /rnyed pa med pa'am bkur sti med pa'am grags pa med pa'am smad pa'am sdug bsngal ba'am/ ngan 'gro la nges pa rnams la gzhan dag gis the tshom bskyed pa ni yid bde ba dang mtshungs par ldan par byed do/ /</text></item>
<item><p>126b3</p><section></section><text>ma rig pa ni lnga char dang mtshungs par ldan par byed do/ /mtshungs par ldan pa nye bar sbyar ba'i dpe lhag ma rnams ni mi snang ngo / /de la sngar ni mi 'chol bar bya ba'i phyir nyon mongs pa rnams dang dbang po'i mtshungs par ldan pa'i tshul che long rnam par gzhag pa yin gyi 'dir ni rang gi</text></item>
<item><p>126b4</p><section></section><text>dang gzhan gyi rgyu rnam pa sna tshogs kyi 'jug pa rab tu dbye ba'i phyir tshul zhib mos rnam par gzhag pa yin no/ /nyon mongs pa'i ris ni mdor bsdu na gsum po 'di dag yin te/ 'dod pa dang ldan pa dang gzugs dang ldan pa dang gzugs med pa dang ldan pa'o/ /nyon mongs pa'i ris</text></item>
<item><p>126b5</p><section></section><text>gsum po de dag las du ni mi dge ba yin du ni lung ma bstan pa yin zhe na/ smras pa/ de dag las dang po kha cig ni mi dge ba yin no/ /gnyis ni lung du ma bstan pa yin no/ /mi dge ba gang yin pa de ni rnam par smin pa dang bcas pa yang yin par blta bar bya'o/ /du ni bdag nyid</text></item>
<item><p>126b6</p><section></section><text>mang po yin la du ni bdag nyid nyung ngu yin zhe na/ smras pa/ dang po ni bdag nyid mang po yin no/ /lhag ma dag ni de lta ma yin no/ /bdag nyid mang po dang bdag nyid nyung ngu ji lta ba bzhin du shas che ba dang yun ring ba dang nyon mongs pa can gyi rang bzhin dang / shas che ba dang yun</text></item>
<item><p>126b7</p><section></section><text>ring ba dang nyon mongs pa can gyi rang bzhin ma yin pa dang / phyir bltas pa'i kun nas nyon mongs pa kun nas slong bar byed pa dang / kha nang du bltas pa'i kun nas nyon mongs pa kun nas slong bar byed pa dang / nyes par spyod pa kun nas slong bar byed pa dang / nyes par spyod pa kun</text></item>
<item><p>127a1</p><section></section><text>nas slong bar byed pa ma yin pa dang / sdug bsngal mang po skyed par byed pa dang / sdug bsngal nyung ngu skyed par byed pa dang / kha na ma tho ba chen po dang bcas pa dang / kha na ma tho ba chung ngu dang bcas pa dang / bul bar 'dod chags dang bral ba dang / myur</text></item>
<item><p>127a2</p><section></section><text>du 'dod chags dang bral ba dang / 'dod chags dang ma bral bas rab tu phye ba dang / 'dod chags dang bral bas rab tu phye ba dang / ting nge 'dzin dang mi mthun pa dang / ting nge 'dzin dang mi mthun pa med pa dang / rnam pa du mar skye bar nges pa dang / rnam pa gcig tu</text></item>
<item><p>127a3</p><section></section><text>skye bar nges pa rnams kyang de bzhin du rig par bya'o/ /bar sdom ni/ mang dang nyon mongs can dang ni/ /spyod dang sdug bsngal nyid dang spang / /kha na ma tho bul bral dang / /ting nge 'dzin dang skye ba'o/ /nyon mongs pa rnams ni ji ltar ni spong bar 'gyur/ ji tsam gyis</text></item>
<item><p>127a4</p><section></section><text>na nyon mongs pa rnams spangs bar brjod par bya/ /nyon mongs pa gang las ni spang bar bya/ ci nyon mongs pa cig car ram 'on te rim gyis spang bar bya/ go rims gang gis ni nyon mongs pa spang bar bya/ nyon mongs pa spong ba la rnam pa ni du yod / nyon mongs pa spangs pa'i</text></item>
<item><p>127a5</p><section></section><text>rtags ni gang dag yin/ nyon mongs pa spangs pa'i phan yon ni gang zhe na/ smras pa/ tshogs yang dag par bsgrubs pa dang sbyor ba'i sa la zhugs pa dang mthong ba'i sa thob pa dang / sgom pa'i sa yongs su 'dris pas ni nyon mongs pa spang bar bya'o/ /mthar thug pa'i sa</text></item>
<item><p>127a6</p><section></section><text>thob pa las ni nyon mongs pa spangs par brjod par bya'o/ /rnam grangs gzhan yang rnal 'byor rnam pa bzhi bsgoms pas ni nyon mongs pa spang bar bya'o/ /legs par bsgoms pas ni spangs par brjod par bya'o/ /rnal 'byor rnam pa bzhi ni 'di lta ste nyan thos kyi sar bstan</text></item>
<item><p>127a7</p><section></section><text>pa bzhin no/ /rnam grangs gzhan yang sems kyi rgyud yongs su smin pa dang rjes su mthun pa'i gdams ngag dang so so'i rang gi tshul bzhin yid la byed pa dang gnyen po skyed pas ni nyon mongs pa spang bar bya'o/ /gnyen po mthar thug par gyur pa nyid kyis ni spangs par brjod</text></item>
<item><p>127b1</p><section></section><text>par bya'o/ /rnam grangs gzhan yang nyon mongs pa'i gzhi yongs su shes pa dang / nyon mongs pa'i ngo bo nyid yongs su shes pa dang / nyon mongs pa'i nyes dmigs yongs su shes pa dang / byung ba dang du mi len pa dang / gnyen po yongs su 'dzin pas ni nyon mongs</text></item>
<item><p>127b2</p><section></section><text>pa spang bar bya'o/ /gnyen po bskyed pas ni spangs par brjod par bya'o/ /rnam grangs gzhan yang zhi gnas la goms pa dang lhag mthong la goms pas ni nyon mongs pa spang bar bya'o/ /mtshan ma'i 'ching ba las nges par grol ba dang gnas ngan len gyi 'ching ba las nges par</text></item>
<item><p>127b3</p><section></section><text>grol bas ni spangs par brjod par bya ste/ bcom ldan 'das kyis ji skad du/ skye ba po yi zhi gnas dang / /lhag mthong goms par byas na ni/ /gnas ngan len gyi 'ching ba dang / /mtshan ma'i 'ching las grol bar 'gyur/ /zhes gsungs pa lta bu'o/ /rnam grangs gzhan</text></item>
<item><p>127b4</p><section></section><text>yang dmigs pa yongs su shes pa dang / dmigs pa la mngon par dga' bas ni nyon mongs pa spang bar bya'o/ /gnas ngan 'gags pa dang gnas gyur pas ni spangs par brjod par bya'o/ /nyon mongs pas ni mtshungs par ldan pa dang dmigs pa las spang bar bya ste/ 'di</text></item>
<item><p>127b5</p><section></section><text>ltar gnyen po skyes na nyon mongs pa mi skye zhing mi skye ba'i chos can du'ang 'gyur bas mtshungs par ldan pa de las spangs pa yin no/ /mtshungs par ldan pa las spangs na dmigs par byed pas dmigs pa de las kyang spangs pa yin no/ /nyon mongs pa ni cig car spong bar rig par bya'i</text></item>
<item><p>127b6</p><section></section><text>rim gyis ni ma yin no/ /de ci'i phyir zhe na/ 'di ltar mngon par rtogs pa'i shes pa bden pa mngon par rtogs pas mthong bas spang bar bya ba'i nyon mongs pa rnams spong bar 'gyur la/ mngon par rtogs pa de'ang bden pa 'dren pa la dmigs pa'i yid la byed pa dang</text></item>
<item><p>127b7</p><section></section><text>mtshungs par ldan pa yin pas/ de'i phyir sems gsum gyis mthong bas spang bar bya ba'i nyon mongs pa sdug bsngal la sogs pa la log par zhugs pa thams cad cig car spong bar 'gyur ba'i phyir ro/ /bsgom pas spang bar bya ba rnams ni rim gyis spang bar rig par bya ste/ lam</text></item>
<item><p>128a1</p><section></section><text>goms par spang bar bya ba yin pa'i phyir ro/ /dang por ni 'di lta ste/ khyim na gnas pas mi dge ba'i las kyi mtha' rnams dang sdig pa can gyi lta ba spang bar bya'o/ /de'i 'og tu rab tu byung ba la mngon par dga' ba'i [(]gags [,]gegs [)]su gyur pa 'dod pa'i rnam par</text></item>
<item><p>128a2</p><section></section><text>rtog pa dang gnod sems kyi rnam par rtog pa dang / rnam par 'tshe ba'i rnam par rtog pa spang bar bya'o/ /de'i 'og tu sems mnyam par gzhag pa'i ting nge 'dzin gyi gags su gyur pa nye du'i rnam par rtog pa dang yul gyi rnam par rtog pa dang mi 'chi ba'i rnam par rtog pa spang</text></item>
<item><p>128a3</p><section></section><text>bar bya'o/ /de'i 'og tu yid la byed pa la thob pa'i gags su gyur pa dben pa la mngon par mi dga' ba'i phyogs dang mthun pa'i lus kyi gnas ngan len spang bar bya'o/ /de'i 'og tu mthong bas spang bar bya ba'i nyon mongs pa spang bar bya'o/ /de'i 'og tu bsgom pas spong bar bya ba'i nyon</text></item>
<item><p>128a4</p><section></section><text>mongs pa spang bar bya'o/ /de'i 'og tu sdug bsngal dang yid mi bde ba dang 'brel ba'o/ /de'i 'og tu bde ba dang yid bde ba dang 'brel pa'o/ /de'i 'og tu btang snyoms dang 'brel ba'o/ /de'i 'og tu snyoms par 'jug pa la sgrib pa'i phyogs dang mthun pa'i sgrib pa spang bar bya'o/ /</text></item>
<item><p>128a5</p><section></section><text>de'i 'og tu de dag las gang zag kha cig gis ni shes bya'i sgrib pa'i phyogs dang mthun pa'i sgrib pa spang bar bya ste/ de ltar go rims des nyon mongs pa spang bar bya'o/ /nyon mongs pa spong ba la rnam pa ni mang du yod par blta bar bya'o/ /de yang mdor bsdu na rnam pa gnyis te/ kun nas</text></item>
<item><p>128a6</p><section></section><text>dkris pa spong ba dang / bag la nyal spong ba'o/ /de la kun nas dkris pa spong ba dang 'dod chags spong ba dang zhe sdang spong ba dang the tshom gyi bar du spong ba dang 'jig tshogs la lta ba spong ba dang / log par lta ba'i bar du spong ba dang / sdug bsngal mthong bas spang bar bya ba spong ba dang /</text></item>
<item><p>128a7</p><section></section><text>bsgom pas spang bar bya ba'i bar du spong ba dang / 'dod pa dang ldan pa spong ba dang / gzugs med pa dang ldan pa'i bar du spong ba dang / rnam par g.yeng ba spong ba dang gzhan 'debs pa'i spong ba dang / rtse 'jil bar byed pa'i spong ba dang / rnam par gnon pa'i spong ba dang / 'bral</text></item>
<item><p>128b1</p><section></section><text>ba'i spong ba'o/ /de la 'bral ba'i spong ba gang yin pa de ni bag la nyal spong ba yin par blta bar bya'o/ /de la nyon mongs pa spangs pa ni kun tu chags par 'gyur ba'i chos dman pa'ang gya nom pa dang phrad pa'am lkog na 'dug pa dag la shas cher lta zhing dpyod par byed kyang kun tu</text></item>
<item><p>128b2</p><section></section><text>chags par mi 'gyur ro/ /ji ltar kun tu chags par 'gyur ba'i chos rnams la kun tu chags par mi 'gyur ba de bzhin du zhe sdang bar 'gyur ba'i chos rnams la yang zhe sdang bar mi 'gyur la/ kun tu rmongs par 'gyur ba'i chos rnams la yang kun tu rmongs par mi 'gyur ro/ /</text></item>
<item><p>128b3</p><section></section><text>de bzhin du mig gis gzugs rnams mthong na yid bde bar yang mi 'gyur la/ yid mi bde bar yang mi 'gyur bar dran pa dang shes bzhin gyis btang snyoms su gnas par 'gyur ro/ /ji ltar mig gis gzugs rnams mthong ba bzhin du yid kyis chos rnams mthong ba'i bar du</text></item>
<item><p>128b4</p><section></section><text>yang de bzhin no/ /de bzhin du rang bzhin gyis 'dod pa chung ba yin te mchog tu yongs su grub pa'i 'dod pa chung ba nyid dang ldan pa yin no/ /ji ltar 'dod pa chung ba bzhin du chog shes pa dang rab tu dben pa dang brtson 'grus brtsams pa dang / dran pa nye bar gnas pa dang</text></item>
<item><p>128b5</p><section></section><text>mnyam par gzhag pa dang / shes rab dang ldan pa'ang de bzhin no/ /rang bzhin gyis spros pa med pa la dga' ba yin te/ spros pa la so sor brtags nas sems 'jug par byed de de ltar de lta bu dang mthun pa dag ni nyon mongs pa spangs pa'i rtags rnams yin par rig par</text></item>
<item><p>128b6</p><section></section><text>bya'o/ /nyon mongs pa spangs pa'i phan yon ni mang du yod par rig par bya ste/ 'di lta ste/ sdug bsngal dang yid mi bde ba las rnam par 'das pa rjes su thob pa yin/ bde ba dang yid bde ba las rnam par 'das pa rjes su thob pa yin gzugs dang thogs pa dang sna tshogs</text></item>
<item><p>128b7</p><section></section><text>kyi 'du shes las rnam par 'das pa rjes su thob pa yin/ ngan song ba'i sdug bsngal las yang dag par 'das pa rjes su thob pa yin/ skye ba la sogs pa'i sdug bsngal las yang dag par 'das pa rjes su thob pa yin/ dbugs phyin pa rjes su thob pa yin/ mchog</text></item>
<item><p>129a1</p><section></section><text>tu dbugs phyin pa rjes su thob pa yin/ bsil ba'i dngos po thob pa yin/ mchog tu bsil ba'i dngos po rjes su thob pa yin/ tshe 'di la bde bar gnas pa'i mchog thob pa dang rang gi sems la dbang bsgyur ba dang ji ltar 'dod pa bzhin du rgyu zhing</text></item>
<item><p>129a2</p><section></section><text>gnas pa dang yang phyir mi ldog pa'i chos can dang bdag gi don mtha' dag yongs su rdzogs pa dang bya ba thams cad la ched du brtsal mi dgos pa yin no/ /de dag las kha cig ni gzhan la phan pa dang / skye bo mang po la phan pa dang / skye bo mang po la bde ba dang / 'jig rten la</text></item>
<item><p>129a3</p><section></section><text>snying brtse ba dang lha dang mi rnams kyi don dang phan pa dang bde ba'i phyir zhugs pa yang yin te de ltar de lta bu dang mthun pa dag ni nyon mongs pa rnams spangs pa'i phan yon mang po dag yin par rig par bya'o/ /nyon mongs pa rnams kyi dmigs pa gang zhe na / de ni mdor bsdu na rnam pa bco</text></item>
<item><p>129a4</p><section></section><text>lngar rig par bya ste/ mtha' dag la dmigs pa ni 'di lta ste/ 'jig tshogs la lta ba la sogs pa'i'o/ /phyogs gcig la dmigs pa ni 'di lta ste/ 'dod chags dang khong khro ba dang nga rgyal rnams kyi'o/ /gzhi dang bcas pa la dmigs pa ni 'di lta ste/ gzhi dang</text></item>
<item><p>129a5</p><section></section><text>bcas pa'i nyon mongs pa rnams kyi'o/ /gzhi med pa la dmigs pa ni 'di lta ste/ gzhi med pa la dmigs pa'i nyon mongs pa rnams kyi'o/ /nang la dmigs pa ni 'di lta ste mnyam par gzhag pa dang mnyam par gzhag pa ma yin pa'i sa pa'i nyon mongs pa skye mched drug la</text></item>
<item><p>129a6</p><section></section><text>dmigs pa rnams kyi'o/ /phyi rol la dmigs pa ni 'di lta ste 'dod pa'i yon tan lnga la dmigs pa'i nyon mongs pa rnams kyi'o/ /mngon sum la dmigs pa ni 'di lta ste da ltar la dmigs pa nyon mongs pa rnams kyi'o/ /lkog la dmigs pa ni 'di lta ste 'das pa dang ma</text></item>
<item><p>129a7</p><section></section><text>'ongs pa la dmigs pa'i nyon mongs pa rnams kyi'o/ /rang gi rigs la dmigs pa ni 'di lta ste/ rang gi rigs dang mthun pa'i nyon mongs pa la dmigs pa kho na'i nyon mongs pa rnams kyi'o/ /de las gzhan pa'i rigs la dmigs pa'i nyon mongs pa ni 'di lta ste/ gzhan</text></item>
<item><p>129b1</p><section></section><text>gyi rigs dang mthun pa'i nyon mongs pa la dmigs pa kho na'i nyon mongs pa rnams kyi dang / 'jig tshogs la lta ba la sogs pa nyon mongs pa'i gzhi la dmigs pa'i nyon mongs pa rnams kyi'o/ /'byung ba la dmigs pa ni 'di lta ste/ yang 'byung ba'i srid pa la dmigs</text></item>
<item><p>129b2</p><section></section><text>pa'i nyon mongs pa rnams kyi'o/ /'jig tshogs la dmigs pa ni 'di lta ste/ chad pa dang 'jig pa la dmigs pa'i nyon mongs pa rnams kyi'o/ /rang gi yul la dmigs pa ni 'di lta ste/ 'dod pa'i khams ni 'dod pa na spyod pa'i nyon mongs pa rnams kyi'o/ /gzugs</text></item>
<item><p>129b3</p><section></section><text>kyi khams dang gzugs med pa'i khams ni gzugs dang gzugs med pa na spyod pa'i nyon mongs pa rnams kyi'o/ /gzhan gyi yul la dmigs pa ni 'di lta ste/ gzugs kyi khams ni 'dod pa na spyod pa'i nyon mongs pa rnams kyi'o/ /gzugs med pa'i khams ni gzugs</text></item>
<item><p>129b4</p><section></section><text>na spyod pa'i nyon mongs pa rnams kyi'o/ /de bzhin du sa 'og ma ni sa gong ma'i nyon mongs pa rnams kyi ste/ 'di ltar sa gong mar skyes pa rnams ni sa 'og ma pa'i sems can rnams pas bdag nyid rtag pa dang brtan pa dang bde ba dang / gtsang ba dang yon tan khyad par du</text></item>
<item><p>129b5</p><section></section><text>'phags pa dang ldan no snyam du rlom sems byed pa'i phyir ro/ /yul ma yin pa la dmigs pa ni/ 'di lta ste/ yongs su brtags nas 'gog pa dang / lam dang / des yongs su brtags pa'i sangs rgyas kyi chos rgya chen po thams cad la dmigs pa'i nyon mongs</text></item>
<item><p>129b6</p><section></section><text>pa rnams kyi'o/ /nyon mongs pa rnams kyi kun tu 'byung ba gang zhe na/ smras pa/ de ni gang zag rnam pa nyi shu'i nyon mongs pa rnam pa nyi shu rkyen rnam pa nyi shus blta bar bya'o/ /gang zag rnam pa nyi shu gang zhe na/ smras pa/ khyim pa dang / rab tu byung ba dang / nyes par</text></item>
<item><p>129b7</p><section></section><text>bshad pa'i chos can dang / legs par gsungs pa'i chos can dang / nyon mongs pa shas cher spyad pa dang / cha mnyam par spyad pa dang / nyon mongs pa chung ba dang / 'jig rten pa'i 'dod chags dang bral ba dang / 'dod chags dang ma bral ba dang / gzhi mthong ba dang / gzhi ma mthong ba</text></item>
<item><p>130a1</p><section></section><text>dang / mngon par zhen pa dang / mngon par ma zhen pa dang / spyod pa pa dang / gnyid log pa dang / sad pa dang / gzhon nu dang / dbang po yongs su smin pa dang / yongs su mya ngan las 'da' ba'i chos can dang / yongs su mya ngan las mi 'da' ba'i chos can no/ /</text></item>
<item><p>130a2</p><section></section><text>nyon mongs pa kun tu 'byung ba rnam pa nyi shu gang zhe na/ smras pa/ 'dod cing khas blangs pa'i kun nas dkris pa kun tu 'byung ba dang / 'dod cing khas blangs pa ma yin pa'i kun nas dkris pa kun tu 'byung ba dang / so sor yang dag par ma rig pa'i nyon mongs pa kun tu 'byung ba dang /</text></item>
<item><p>130a3</p><section></section><text>so sor yang dag par rig pa'i nyon mongs pa kun tu 'byung ba dang / nyon mongs pa rags pa kun tu 'byung ba dang / nyon mongs pa mnyam pa kun tu 'byung ba dang / nyon mongs pa cha phra ba kun tu 'byung ba dang / nyon mongs pa nang du bltas pa kun tu 'byung ba dang / nyon mongs pa phyir bltas</text></item>
<item><p>130a4</p><section></section><text>pa kun tu 'byung ba dang / brjed ngas pa'i nyon mongs pa kun tu 'byung ba dang / zil gyis gnon pa'i nyon mongs pa kun tu 'byung ba dang / kun brtags pa'i nyon mongs pa kun tu 'byung ba dang / rang bzhin gyi nyon mongs pa kun tu 'byung ba dang / yongs su tshol ba'i nyon mongs pa kun tu</text></item>
<item><p>130a5</p><section></section><text>'byung ba dang / rang dbang med pa'i nyon mongs pa kun tu 'byung ba dang / rang dbang can gyi nyon mongs pa kun tu 'byung ba dang / gzhi la mi gnas pa'i nyon mongs pa kun tu 'byung ba dang / gzhi la gnas pa'i nyon mongs pa kun tu 'byung ba dang / bsgrub tu rung ba'i nyon mongs pa kun</text></item>
<item><p>130a6</p><section></section><text>tu 'byung ba dang / bsgrub tu mi rung ba'i nyon mongs pa kun tu 'byung ba'o/ / kun tu 'byung ba'i rkyen rnam pa nyi shu gang zhe na/ smras pa/ bde ba'i rkyen dang / sdug bsngal gyi rkyen dang / sdug bsngal yang ma yin bde ba yang ma yin pa'i rkyen dang / 'dun pa'i rkyen dang / rnam par rtog pa'i</text></item>
<item><p>130a7</p><section></section><text>rkyen dang / reg pa'i rkyen dang / bag la nyal gyi rkyen dang / sngon goms pa'i rkyen dang dam pa ma yin pa dang 'grogs pa'i rkyen dang / dam pa ma yin pa'i chos thos pa'i rkyen dang / tshul bzhin ma yin pa yid la byed pa'i rkyen dang / ma dad pa'i rkyen dang / le lo'i rkyen dang / brjed</text></item>
<item><p>130b1</p><section></section><text>ngas pa'i rkyen dang / rnam par g.yeng ba'i rkyen dang / shes rab 'chal pa'i rkyen dang / bag med pa'i rkyen dang / nyon mongs pa'i rkyen dang / 'dod chags dang ma bral ba nyid kyi rkyen dang / so so'i skye bo nyid kyi rkyen gyis nyon mongs pa kun tu 'byung bar 'gyur ro/ /khams gang dang gang du</text></item>
<item><p>130b2</p><section></section><text>lus gang dang gang nying mtshams sbyor bar byed pa / ci khams thams cad kyi nyon mongs pa thams cad kyis nying mtshams sbyor bar brjod par bya ba'am 'on te ma tshang ba dag gis she na/ smras pa/ thams cad kyis yin gyi ma tshang ba dag gis ni ma yin no/ /de ci'i phyir zhe na/</text></item>
<item><p>130b3</p><section></section><text>'di ltar 'dod chags dang ma bral ba ni rang gi skye ba'i gnas su skye bar 'gyur gyi 'dod chags dang bral ba ni ma yin te/ 'dod chags dang ma bral ba'i lus ni gzhan du lus gzhan skye ba'i rgyur gyur pa gang yin pa'i nyon mongs pa'i phyogs dang mthun pa'i gnas ngan len thams cad dang</text></item>
<item><p>130b4</p><section></section><text>rjes su 'brel pa'i phyir te/ rnam grangs des na nyon mongs pa thams cad kyis nying mtshams sbyor bar rig par bya'o/ /gzhan yang skye ba na lus la sred pa yang kun nas 'byung la bud med skyes pa la 'dod chags dang / khong khro ba'ang kun tu 'byung / ci bud med dam skyes pa 'di dag</text></item>
<item><p>130b5</p><section></section><text>dang lhan cig 'grogs par 'gyur ram 'on te mi 'gyur snyam du the tshom yang kun tu 'byung / nang dang phyi rol la ngar 'dzin pa dang / nga'ir 'dzin pa dang / nga 'o snyam pa'i nga rgyal la sogs pa yang kun tu 'byung ba'i phyir te/ rnam grangs des kyang nyon mongs pa thams cad kyis</text></item>
<item><p>130b6</p><section></section><text>nying mtshams sbyor bar rig par bya'o/ /gzhan yang nying mtshams sbyor ba ni/ mdor bsdu na bdun yod de/ kun nas dkris pa dang bag la nyal gyis nying mtshams sbyor ba ni 'di lta ste/ so so'i skye bo rnams kyi'o/ /bag la nyal gyis nying mtshams sbyor ba ni 'di lta ste/</text></item>
<item><p>130b7</p><section></section><text>gzhi mthong ba rnams kyi'o/ /shes bzhin du 'jug pas nying mtshams sbyor ba na 'di lta ste/ 'khor los sgyur ba rnams kyi'o/ /shes bzhin du 'jug cing gnas pas nying mtshams sbyor ba ni 'di lta ste rang sangs rgyas rnams kyi'o/ /thams cad du brjod pa med pas nying mtshams</text></item>
<item><p>131a1</p><section></section><text>sbyor ba ni 'di lta ste/ byang chub sems dpa' rnams kyi'o/ /las mngon par 'du byed pas nying mtshams sbyor ba ni 'di lta ste/ byang chub sems dpa'i nying mtshams sbyor ba ma gtogs pa rnams kyi'o/ /ye shes mngon par 'du byed pas nying</text></item>
<item><p>131a2</p><section></section><text>mtshams sbyor ba ni 'di lta ste/ byang chub sems dpa' rnams kyi'o/ /gnod pa dang ldan pas nying mtshams sbyor ba ni 'di lta ste/ las mngon par 'du byed pas nying mtshams sbyor ba de nyid do/ / don dang ldan pas nying mtshams sbyor ba ni 'di lta ste/ ye shes mngon par 'du byed pas</text></item>
<item><p>131a3</p><section></section><text>nying mtshams sbyor ba de nyid de de dag bsdus na nying mtshams sbyor ba bdun nam dgur 'gyur ro/ /gzhi de dag thams cad la tshig gong ma dang sbyor ba dang tshig 'og ma dang sbyor ba rnam par gtan la dbab pa'i tshul gyis mu bzhir bshad pa'i gzhung ni mi snang ngo / /sdom ni/ las dang</text></item>
<item><p>131a4</p><section></section><text>mtshan nyid gzhi dang ni/ /bde dang mi dge la sogs dang / /spong dang dmigs dang kun 'byung dang / /nying mtshams sbyor ba tha ma yin// //bam po bcu bzhi pa/ las kyi kun nas nyon mongs pa'i rab tu dbye ba ni rnam pa lngas rnam par gzhag ste/ las kyi lam</text></item>
<item><p>131a5</p><section></section><text>gyi dngos kyis bsdus pa'i lus kyi las dang ngag gi las dang yid kyi las dang de dag nyid kyi sbyor bas bsdus pa'i las dang mjug gis bsdus pa'i las kyis so/ /de la mi dge ba'i las kyi lam ji skad bstan pa rnams ni las kyi lam gyi dngos kyis bsdus pa'i mi dge ba'i lus kyi</text></item>
<item><p>131a6</p><section></section><text>las dang ngag gi las dang yid kyi las zhes bya'o/ /srog gcod pa la sogs pa mi dge ba'i las kyi lam de dag gi rang gi mtshan nyid rnam par gzhag pa gang zhe na/ nyon mongs pa can gyi sems dang de'i bsam pas de nyid la las de kun tu spyad cing yongs su rdzogs pa ni/ srog</text></item>
<item><p>131a7</p><section></section><text>gcod pa la sogs pa'i las kyi lam de dag thams cad kyi rang gi mtshan nyid bsdus pa yin par blta bar bya'o/ /de la nyon mongs pa can gyi sems ni chags shing chags pas zil gyis non pa dang sdang zhing sdang bas zil gyis non pa dang rmongs shing rmongs pas zil gyis non pa'o/ /</text></item>
<item><p>131b1</p><section></section><text>gal te nyon mongs pa can gyi sems yod kyang de'i bsam pas kun tu ma spyad na/ yongs su rdzogs par byas kyang las kyi lam du gtogs pa'i las de yongs su rdzogs pa ma yin no/ /gal te nyon mongs pa can gyi sems kyang yod la de'i bsam pa'ang yod mod kyi sems phyin ci log</text></item>
<item><p>131b2</p><section></section><text>gis dngos po gzhan kho na zhig la kun tu spyad na mthar thug par gyur du zin kyang de ltar na las de yongs su rdzogs pa ma yin no/ /gal te nyon mongs pa can gyi sems kyang yod la de'i bsam pa'ang yod mod kyi kun tu ma spyad cing mthar thug par ma gyur na/ de ltar na'ang las</text></item>
<item><p>131b3</p><section></section><text>de yongs su rdzogs pa ma yin no/ /gal te nyon mongs pa can gyi sems kyang yod/ de'i bsam pa'ang yod la de nyid la yang kun tu spyad mod kyi mthar thug par ma gyur na de lta na'ang las de yongs su rdzogs pa ma yin pa'o/ /gal te nyon mongs pa can gyi sems kyang yod/ de'i</text></item>
<item><p>131b4</p><section></section><text>bsam pa yang yod la de nyid la'ang kun tu spyad pa mthar thug par yang gyur na de lta na de'i mi dge ba'i las kyi lam du gtogs pa'i las de yongs su rdzogs pa yin te de ltar rang gi mtshan nyid bstan pa des/ mi dge ba'i las kyi lam thams cad kyi rang gi mtshan nyid rjes su</text></item>
<item><p>131b5</p><section></section><text>rtogs par bya'o/ /las kyi lam bcu po dag gi ngo bo nyid kyi rab tu dbye ba rgyas pa ni rnam pa lngas rnam par gzhag par blta bar bya ste/ rnam pa lnga gang zhe na/ 'di lta ste/ gzhi dang 'du shes dang / bsam pa dang / nyon mongs pa dang mtha'o/ /de la gzhi ni las kyi lam</text></item>
<item><p>131b6</p><section></section><text>so so dag la so sor nges par blta bar bya ste/ de la brten nas sems can du bgrang ba'am sems can du bgrang ba ma yin pa'i gzhi des mi dge ba bcu'i las kyi lam rnams ci rigs par 'byung ngo / /'du shes ni rnam pa bzhir blta bar bya ste/ de la der 'du shes pa dang /</text></item>
<item><p>131b7</p><section></section><text>de ma yin pa la der 'du shes pa dang / de la de ma yin par 'du shes pa dang / de ma yin la de ma yin par 'du shes pa'o/ /de la bsam pa zhes bya ba ni 'du shes phyin ci log gam 'du shes phyin ci ma log pa byed 'dod pa nyid gang yin pa'o/ /de la nyon mongs pa ni 'di dag</text></item>
<item><p>132a1</p><section></section><text>yin te 'di lta ste/ chags pa'am zhe sdang ngam gti mug gam/ chags pa dang zhe sdang ngam chags pa dang gti mug gam zhe sdang dang gti mug gam chags pa dang zhe sdang dang gti mug thams cad do/ /de la mtha' ni 'di yin te 'di lta ste/ mngon</text></item>
<item><p>132a2</p><section></section><text>par 'dod pa'i las de nyid kyi de dang 'brel pa'i sbyor bas dus de nyid kyi tshe'am dus de'i 'og tu yongs su rdzogs par gyur pa ste/ de ltar na rnam pa lnga po de dag gis srog gcod pa la sogs pa log par lta ba'i mthar thug pa'i bar gyi las kyi lam bcu po de dag thams cad kyi ngo bo</text></item>
<item><p>132a3</p><section></section><text>nyid rnam par gzhag pa rgya cher yongs su rdzogs par ci rigs par rig par bya'o/ /srog gcod pa'i gzhi ni srog dang ldan pa'i sems can no/ /gal te gsod par byed pa de srog chags de la srog chags yin pa'i 'du shes kyang yod la/ srog chags gang gsad par 'dod</text></item>
<item><p>132a4</p><section></section><text>pa la der 'du shes pa'ang yod pa de ni de la de'i 'du shes phyin ci ma log pa zhes bya'o/ /de 'du shes de la brten te 'di gsad par bya'o snyam du sems mngon par 'du byed pa de ni de'i gsod pa'i bsam pa yin no/ /de la chags pas zil gyis non tam zhe sdang gis zil gyis non tam gti mug</text></item>
<item><p>132a5</p><section></section><text>gis zil gyis non tam/ de dag las gnyis kyis zil gyis non tam/ thams cad kyis zil gyis non nas de ltar sems mngon par 'du byed pa de ni de'i nyon mongs pa yin no/ /de bsam pa de dang de ltar nyon mongs pa can gyi sems kyis rang ngam gzhan dag gis gsad pa'i sbyor ba rtsom zhing</text></item>
<item><p>132a6</p><section></section><text>mtshon gyis 'debs par byed la/ gal te btab ma thag kho nar sbyor ba des shi bar gyur na dus de nyid kyi tshe de'i las kyi lam yongs su rdzogs pas mthar thug pa yin par blta bar bya'o/ /gal te dus de nyid kyi tshe ma shi bar sbyor ba des dus gzhan gyi tshe na shi bar gyur na'ang dus gang</text></item>
<item><p>132a7</p><section></section><text>gi tshe na shi bar gyur pa de'i tshe na mthar thug par rig par bya'o/ /ji ltar rnam pa lnga po de dag gis las kyi lam re re bstan pa'i gzhung ni mi snang ngo / /ma byin par len pa'i gzhi ni gzhan gyis yongs su bzung ba'o/ /'du shes ni de la der 'du shes pa'o/ /bsam pa ni 'phrog</text></item>
<item><p>132b1</p><section></section><text>par 'dod pa nyid do/ /nyon mongs pa ni gsum po gang yang rung ba'o/ /mtha' ni gnas gzhan du spos pa'o/ /'dod pa la log par g.yem pa'i gzhi ni 'jug par bya ba ma yin pa'i bud med dang 'jug par bya ba yin na'ang / yan lag ma yin pa dang gnas ma yin pa dang /</text></item>
<item><p>132b2</p><section></section><text>dus ma yin pa dag tu tshod ma yin pa dang mi rigs par byed pa dang / skyes pa thams cad dang ma ning ngo / /'du shes ni de la der 'du shes pa'o/ /bsam pa ni 'gro 'dod pa'o/ /nyon mongs pa ni gsum po gang yang rung ba'o/ /mtha' ni gnyis kyis gnyis sprad pa'o/ /</text></item>
<item><p>132b3</p><section></section><text>brdzun du smra ba'i gzhi ni mthong ba dang thos pa dang bye brag phyed pa dang / rnam par shes pa dang / ma mthong ba dang / ma thos pa dang / bye brag ma phyed pa dang / rnam par ma shes pa'o/ /'du shes ni mthong ba la sogs pa la bzlog par 'du shes pa'o/ /bsam pa ni 'du shes</text></item>
<item><p>132b4</p><section></section><text>bsgyur te smra bar 'dod pa nyid do/ /nyon mongs pa ni chags pa dang / zhe sdang dang / gti mug gang yang rung ba'o/ /mtha' ni 'khor dang phas 'dri ba la go bar byas pa'o/ /phra ma'i gzhi ni sems can mthun pa dang mi mthun pa rnams so/ /'du shes ni gnyi ga la mthun pa dang / mi mthun pa</text></item>
<item><p>132b5</p><section></section><text>gang yang rung bar 'du shes pa'o/ /bsam pa ni dbye ba dang / mi 'dum par 'dod pa nyid do/ /nyon mongs pa ni gsum po gang yang rung ba'o/ /mtha' ni dbye bar bya bas rnam par rig pa'o/ /ngag rtsub po'i gzhi ni kun nas mnar sems kyi rgyur gyur pa'i sems can rnams so/ /</text></item>
<item><p>132b6</p><section></section><text>'du shes ni de dag la der 'du shes pa'o/ /bsam pa ni ngag rtsub por smra bar 'dod pa nyid do/ /nyon mongs pa ni gsum po gang yang rung ba'o/ /mtha' ni de la ngag rtsub pos smras pa'o/ /tshig kyal ba'i gzhi ni don med pa dang ldan pa'i don to/ /'du shes ni de la der 'du shes pa'o/ /</text></item>
<item><p>132b7</p><section></section><text>bsam pa ni smra bar 'dod pa nyid do/ /nyon mongs pa ni gsum po gang yang rung ba'o/ /mtha' ni smras pa'o/ /brnab sems kyi gzhi ni gzhan gyi nor dang yo byad do/ /'du shes ni de la der 'du shes pa'o/ /bsam pa ni de ltar 'dod pa'o/ /nyon mongs pa ni gsum po gang yang rung ba'o/ /</text></item>
<item><p>133a1</p><section></section><text>mtha' ni de la bdag gir bya bar nges pa'o/ /gnod sems kyi gzhi dang 'du shes ni ngag rtsub po'i ji lta ba bzhin no/ /bsam pa ni bsnun pa la sogs par 'dod pa nyid do/ /nyon mongs pa ni gsum po gang yang rung ba'o/ /mtha' ni bsnun pa la sogs</text></item>
<item><p>133a2</p><section></section><text>par nges pa'o/ /log par lta ba'i gzhi ni yod pa'i don to/ /'du shes ni bden pa yin par 'du shes pa'o/ /bsam pa ni de ltar 'dod pa'o/ /nyon mongs pa ni gsum po gang yang rung ba'o/ /mtha' ni skur ba gdab par nges pa'o/ /de la srog gcod pa ni rnam pa</text></item>
<item><p>133a3</p><section></section><text>gsum ste/ kha na ma tho ba dang bcas pa rgyas pa las byung ba dang / kha na ma tho ba dang bcas pa rgyas pa ma yin pa las byung ba dang / kha na ma tho ba med pa'o/ /kha na ma tho ba bskyed pa'i rgyu ni gsum ste/ nyon mongs pa bskyed pa dang / sdug bsngal bskyed pa dang / 'dod pa yongs su rdzogs pa'o/ /de la dang po</text></item>
<item><p>133a4</p><section></section><text>la ni rgyu gsum char yod par blta bar bya'o/ /gnyis pa la ni gnyis te/ 'dod pa yongs su rdzogs pa med do/ /gsum pa la ni gcig ste/ sdug bsngal bskyed pa kho na'o/ /de la brnab sems dang / gnod sems dang / log par lta ba rnams kyi ngo bo nyid kyi mtshan nyid</text></item>
<item><p>133a5</p><section></section><text>yongs su rdzogs pa ni rnam pa lnga lngas rnam par gzhag par blta bar bya ste/ lnga gang zhe na/ 'di lta ste/ rang gi longs spyod dag la lhag par chags pa'i sems dang ldan pa dang / 'di lta ste/ longs spyod sogs par 'dod pas brkam chags kyi sems dang ldan pa dang / 'di lta</text></item>
<item><p>133a6</p><section></section><text>ste/ gzhan gyi nor dang yo byad la sogs pa la bzang ba las yongs su rtog cing ro myong bar byed pas chums pa'i sems dang ldan pa dang / 'di lta ste/ gzhan dag gi gang yin pa bdag gir gyur cig snyam du sems mngon par 'du byed pas 'khu ba'i sems dang ldan pa dang /</text></item>
<item><p>133a7</p><section></section><text>'di lta ste/ brnab sems kyis kun nas dkris pa des ngo tsha ba med pa dang nyes dmigs las nges par 'byung ba mi shes pas zil gyis non pa'i sems dang ldan pa yin te/ de la gal te rang gi longs spyod dag la lhag par chags pa'i sems dang ldan pa yang / de las gzhan</text></item>
<item><p>133b1</p><section></section><text>pa'i sems dag mi snang na/ de'i yid kyis nyes par spyod pa brnab sems kyi mtshan nyid yongs su rdzogs pa ma yin par blta bar bya'o/ /de bzhin du lhag par chags pa'i sems dang ldan la/ brkam chags kyi sems dang yang ldan mod kyi/ de las gzhan pa'i sems dag</text></item>
<item><p>133b2</p><section></section><text>mi snang na/ brnab sems kyi mtshan nyid yongs su rdzogs pa ma yin no/ /de bzhin du rgya cher ji skad bstan pa'i rnam pa dag las rnam pa gang yang rung ba zhig ma tshang na brnab sems kyi mtshan nyid yongs su rdzogs pa ma yin par blta bar bya'o/ /yan lag thams cad kyis</text></item>
<item><p>133b3</p><section></section><text>yongs su zin na ni brnab sems kyi mtshan nyid yongs su rdzogs pa yin no/ /de la gnod sems kyi rang gi mtshan nyid yongs su rdzogs pa yang rnam pa lnga kho nas rnam par gzhag par blta bar bya ste/ lnga gang zhe na/ gnod par byed pa'i rgyu la de dang mthun pa'i chos mtshan mar 'dzin pas</text></item>
<item><p>133b4</p><section></section><text>zhe sdang gi sems dang ldan pa dang / gnod pa byed pa mi bzod pas mi bzod pa'i sems dang ldan pa dang / yang dang yang du tshul bzhin ma yin pa yid la byed pa rjes su dran pas khon du 'dzin pa'i sems dang ldan pa dang / kye ma sems can 'di dag brdegs sam bsad na ci ma rung snyam du rgya</text></item>
<item><p>133b5</p><section></section><text>cher sems mngon par 'du byed pas 'khu ba'i sems dang ldan pa dang / snga ma lta bu zil gyis non pa'i sems dang ldan pa yin te/ rnam pa lnga po de dag las gang yang rung ba zhig ma tshang na gnod sems kyi mtshan nyid yongs su rdzogs pa ma yin la/ tshang pas ni yongs su rdzogs</text></item>
<item><p>133b6</p><section></section><text>pa yin par blta bar bya'o/ /de la log par lta ba'i mtshan nyid yongs su rdzogs pa yang rnam pa lnga kho nas rnam par gzhag par blta bar bya ste/ lnga gang zhe na/ shes bya yang dag pa ji lta ba bzhin du yongs su mi shes pas rmongs pa'i sems dang ldan pa dang / sdig pa'i</text></item>
<item><p>133b7</p><section></section><text>bya ba la dga' bas drag shul gyi sems dang ldan pa dang / tshul bzhin ma yin pa'i chos la rnam par rtog cing nges par rtog pas log pa'i rgyun du zhugs pa'i sems dang ldan pa dang / sbyin pa dang / mchod sbyin dang sbyin sreg dang / legs par spyad pa la sogs pa med</text></item>
<item><p>134a1</p><section></section><text>do zhes skur pa 'debs pas rab tu dbye ba rab tu nyams pa'i sems dang ldan pa dang / log par lta ba'i kun nas dkris pa des ngo tsha ba med pa dang / nyes dmigs la nges par 'byung ba mi shes pas zil gyis non pa'i sems dang ldan pa yin te/ rnam pa lnga</text></item>
<item><p>134a2</p><section></section><text>po de dag las kyang gang yang rung ba zhig ma tshang na log par lta ba'i mtshan nyid yongs su rdzogs pa ma yin la/ tshang bas ni yongs su rdzogs pa yin par blta bar bya'o/ /de la lag pas srog chags gsod na yang bsad pa yin par brjod par bya'o/ /bong ba'am dbyig pa'am</text></item>
<item><p>134a3</p><section></section><text>mtshon cha'am bcing ba'am/ go rar gzhug pa'am/ zas gcad pa'am/ gzhu ba'am gnod par byas pa'am/ brdeg pa'am/ tha na gsang sngags sam/ sman rnams sam/ gshed byed dam byed dam/ ro langs dang ro langs byed la sogs pas gsod na yang bsad</text></item>
<item><p>134a4</p><section></section><text>pa yin par brjod par bya'o/ /zang zing la sogs pa 'dod pas gsod na yang bsad pa yin par brjod par bya'o/ /gnod pa byed du dogs pa'am/ sha glan par 'dod pa'am/ chos 'dod pa'am/ tha na dga' ba dang / rtsed mo'i phyir gsod na yang bsad pa yin par brjod par</text></item>
<item><p>134a5</p><section></section><text>bya'o/ /rang gis gsod dam/ gzhan dag gsod du bcug kyang rung / bsad na srog gcod pa byas pa yin par brjod par bya'o/ /de la ngo mthon du gzhan gyi nor phrogs na yang ma byin par blangs pa yin par brjod par bya'o/ /'jab bus rku ba'am / khyim phug gam/</text></item>
<item><p>134a6</p><section></section><text>mdud pa bkrol lam/ lam bgag ste ril gyis 'phrog gam/ bu lon la dor byed dam/ gtams pa la dor byed dam/ g.yo dang sgyus brid de 'phrog gam/ 'jigs pa bstan tam/ gzhan gyi g.yo thabs kyis sam/ dbang du byas nas rang gis 'phrog gam/ gzhan</text></item>
<item><p>134a7</p><section></section><text>dag 'phrog tu bcug na yang / ma byin par blangs pa yin par brjod par bya'o/ /bdag gi don du 'phrog gam gzhan gyi don du 'phrog gam/ 'jigs pas 'phrog gam/ gsad pa'i don nam/ bcing ba'i don nam/ gnod par bya ba'i don nam/ longs spyod</text></item>
<item><p>134b1</p><section></section><text>kyi don nam/ bsnyen bkur gyi don nam/ phrag dog gi rang bzhin nam/ zhe sdang gis 'phrog na yang thams cad ma byin par blangs pa yin par brjod par bya'o/ /de la 'jug par bya ba ma yin par 'jug na 'dod pa la log par g.yem pa yin par brjod par bya'o/ /yan</text></item>
<item><p>134b2</p><section></section><text>lag ma yin par 'jug pa dang / dus ma yin par 'jug pa dang / gnas ma yin par 'jug pa na yang 'dod pa la log par g.yem pa yin par brjod par bya'o/ /de lam la sogs pa dang / mas bsrungs pa la sogs pa mdo las ji skad gsungs pa rnams ni</text></item>
<item><p>134b3</p><section></section><text>'jug par bya ba ma yin pa zhes bya'o/ /skyes pa thams cad de rang gi dang / gzhan gyi yang 'jug par bya ba ma yin pa zhes bya'o/ /de la mngal gyi sgo ma gtogs pa de las gzhan pa'i yan lag rnams ni yan lag ma yin pa zhes bya'o/ /zla mtshan 'dzag pa dang / zla ba tshang ba dang /</text></item>
<item><p>134b4</p><section></section><text>nu zho 'dzag pa dang / gso sbyong la gnas pa dang / nad ji lta bus thebs na 'khrig pa spyad du mi rung ba'i nad kyis thebs pa dang / de'i tshod las lhag pa ni dus ma yin pa zhes bya'o/ /de la tshod ni 'di yin te lan lnga'i bar du byed pa ni tshod yin no / /de las lhag pa'i tshod ni ma yin no/ /</text></item>
<item><p>134b5</p><section></section><text>de la bla ma lta bu rnams kyi nye 'khor dang / mchod rten gyi gnas rnams dang / skye bo mang po'i mngon sum dang / gang du de la gnod par 'gyur ba'i sa phyogs 'bar 'bur can nam/ sra ba'am/ de lta bu dang mthun pa'i gnas dag ni gnas ma yin pa zhes bya'o/ /de la rang</text></item>
<item><p>134b6</p><section></section><text>'gro na yang 'dod pa la log par g.yem pa yin par brjod par bya'o/ /gzhan dag la smyan byed du 'chol na yang 'dod pa la log par g.yem pa yin par brjod par bya'o/ /ngo mthon du 'gro ba'am/ 'jab bur 'gro'am/ g.yo dang sgyus brid de 'gro'am/ yid brtan te 'gro na</text></item>
<item><p>134b7</p><section></section><text>yang 'dod pa la log par g.yem pa yin par brjod par bya'o/ /de la bdag nyid kyi phyir brdzun smra na yang brdzun du smra ba yin par brjod par bya'o/ /gzhan gyi phyir ram 'jigs pa'i phyir ram/ zang zing cung zad tsam gyi phyir ma mthong bar mthong ngo zhes smra'am/ ma thos pa dang /</text></item>
<item><p>135a1</p><section></section><text>bye brag ma phyed pa dang / rnam par ma shes par rnam par shes so zhes smra'am/ mthong ba la ma mthong ngo zhes smra'am/ thos pa dang bye brag phyed pa dang / rnam par shes pa la rnam par mi shes so zhes smras na yang brdzun du smra ba yin par brjod par bya'o/ /yi ge'i</text></item>
<item><p>135a2</p><section></section><text>zur gyis bsgyur cing smra'am/ cang mi smra bas de'i don dang du len tam/ lus bsgyur ba'i mtshan mas ston par byed dam/ mngon sum nyid du smra'am/ gzhan dag smrar bcug na yang brdzun du smra ba yin par brjod par bya'o/ /dbye ba'i phyir gzhan la mi bsngags pa brjod pa'i tshig bden pa rjod par byed</text></item>
<item><p>135a3</p><section></section><text>na phra ma yin par brjod par bya'o/ /mi bden pas snyan tshig gi sbyor ba la brten te gzhan dag la gnod pa bya ba'i phyir sgrogs sam/ nye bar sbyin pa la brten tam/ bsnyen bkur la brten tam/ bdag gi don gyi phyir ram/ gzhan dag gi don gyi phyir ram/ gzhan gyi lce rten gyis dbyen gyi</text></item>
<item><p>135a4</p><section></section><text>yon tan bstan tam/ tha na 'jigs pa bstan te/ dbye ba'i phyir rang ngam/ gzhan dag tshig tu brjod du bcug na yang phra ma yin par brjod par bya'o/ /mngon sum du tshig rtsub po rjod par byed na ngag rtsub po yin par brjod par bya'o/ /lkog gam skye bo mang po'i mngon sum mam/ dben</text></item>
<item><p>135a5</p><section></section><text>par bden pa'i skyon gyi rjes su 'brang ba'am/ mi bden pa'i skyon gyi rjes su 'brang ba yi ge'i zur gyis bsgyur bas sam/ rnar bshubs pas sam/ bdag nyid kyi lce rten gyis sam/ gzhan gyi lce rten gyis rgod pa'am/ ma zhi ba'am/ rigs kyi skyon la brten tam/ lus kyi</text></item>
<item><p>135a6</p><section></section><text>skyon la brten tam/ bya ba'am tshul khrims sam/ kun tu spyod pa'i skyon la brten te/ rang ngam gzhan dag tshig rtsub po brjod du bcug na yang dag rtsub po yin par brjod par bya'o/ /bro gar la brten pa'i glu len na tshig kyal pa yin par brjod par bya'o/ /sil snyan</text></item>
<item><p>135a7</p><section></section><text>la brten pa'am/ de gnyi ga la brten pa'am/ de gnyi ga la ma brten pa'i glu len tam/ 'di las phyi rol pa'i bstan bcos don dang mi ldan pa de dag la dga' ba'i blos lung 'bogs sam / kun chub par byed dam/ rgyas par dbyangs kyis kha ton byed dam/ gzhan</text></item>
<item><p>135b1</p><section></section><text>dag la rgya cher yang dag par ston na yang tshig kyal pa yin par brjod par bya'o/ 'thab mo dang / mtshang 'dru ba dang / rtsod pa dang / 'gyed pa la brten te tshig rjod par byed dam/ 'du 'dzi'i gtam la dga' zhing rgyal po'i gtam zer ram/ rkun po'i gtam zer ram/ rgyas par</text></item>
<item><p>135b2</p><section></section><text>yul gyi gtam mam/ blon po chen po'i gtam gyi bar ram/ brdzun gyi tshig smra'am/ phra ma'i tshig smra'am/ ngag rtsub po smra'am/ tha na rnam par ma brtags pa'am/ kun tu ma brtags pa'i tshig don med pa brjod na yang tshig kyal pa yin par brjod par bya'o/ /tshig</text></item>
<item><p>135b3</p><section></section><text>kyal pa ni gzhi bdun dang ldan pa yin te/ 'thab mo dang / mtshang 'dru ba dang / rtsod pa dang / 'gyed pa dang / bram ze'i gsang sngags rnams dang / nyam thag cing smra ba dang / bgad pa dang / rtses pa dang / dga' bar byas pa dang / dga' dgur spyad pa smra ba dang / 'du 'dzi'i</text></item>
<item><p>135b4</p><section></section><text>gtam smra ba dang / ra ro ba dang / smyos pa lta bur smra ba dang / log pa'i 'tsho bas smra ba'o/ /khyim gyi rje dpon la 'dod pa'i rnam pa skyed par byed pa dang / kye ma khyim gyi rje dpon gang yin pa de bdag gi bran g.yog tu gyur cing ci 'dod pa bzhin du byar rung bar gyur na ci ma rung snyam</text></item>
<item><p>135b5</p><section></section><text>pa ni brnab sems yin par brjod par bya'o/ /khyim gyi rje dpon la de nyid kyi pha ma'am/ bu'am/ chung ma'am/ bran nam/ bran mo'am/ las byed pa'am/ zho shas 'tsho ba'am/ rgyas par yongs su bzung ba'i dngos po bdun nam/ zas la sogs pa lus kyi yo byad</text></item>
<item><p>135b6</p><section></section><text>bcu po dag la yang de bzhin du rig par bya'o/ /kye ma bdag la gzhan dag 'dod pa chung ba yin par yid ches par bya'o snyam du 'dod pa'i rnam pa skyed par byed na yang brnab sems yin par brjod par bya'o/ /'dod pa chung ba ji lta ba bzhin du chog shes pa dang / rab tu dben pa dang /</text></item>
<item><p>135b7</p><section></section><text>brtson 'grus brtsams pa dang / dran pa nye bar gnas pa dang / mnyam par gzhag pa dang / shes rab can dang / zag pa zad pa dang / mang du thos pa dang / gtong ba'i ngang tshul can yang de bzhin no/ /kye ma bdag pha rol rgyal po nas/ rgyas par ded dpon dang / dge</text></item>
<item><p>136a1</p><section></section><text>slong dang / dge slong ma dang / dge bsnyen dang / dge bsnyen ma'i bar dag gis bsnyen bkur bya ba dang / bsti stang du bya ba dang / bla mar bya ba dang / ri mor bya ba dang / mchod par bya bar 'gyur ba dang / kye ma bdag gis zas dang gos dang / mal</text></item>
<item><p>136a2</p><section></section><text>cha dang / stan dang / nad kyi gso sman dang / yo byad thob par gyur kyang ci ma rung snyam du 'dod pa'i rnam pa skyed par byed na yang brnab sems yin par brjod par bya'o/ /kye ma bdag nyid phyi ma la lha'i 'jig rten du skye zhing lha'i 'dod pa'i yon tan lngas brtson par gyur cig snyam pa</text></item>
<item><p>136a3</p><section></section><text>dang / kye ma bdag phyi ma la drag po'i 'jig rten dang / khyab 'jug gi 'jig rten dang / mi skal ba can rnams dang skal ba mnyam par skye bar gyur cig ces bya ba nas rgyas par gzhan 'phrul dbang byed kyi lha rnams dang skal ba mnyam pa'i bar skye bar gyur cig snyam du 'dod pa'i rnam pa/</text></item>
<item><p>136a4</p><section></section><text>skyed par byed na yang brnab sems yin par brjod par bya'o/ /tha na pha ma dang bu dang chung ma dang bran dang bran mo dang / las byed pa dang / zho shas 'tsho ba dang / mdza' bshes dang / gros grogs dang / nye du dang / rgan rabs dang tshangs pa mtshungs par spyod pa rnams kyi yo byad la 'dod pa'i</text></item>
<item><p>136a5</p><section></section><text>rnam pa skyed par byed na yang brnab sems yin par brjod par bya'o/ /'di ni bdag la gnod pa bya bar 'dod pa yin no snyam nas/ de la gnod par bya ba'i phyir sems par byed na gnod sems yin par brjod par bya'o/ /bdag la gnod pa byas so byed do byed par 'gyur ro snyam nas/ de</text></item>
<item><p>136a6</p><section></section><text>la gnod par bya ba'i phyir sems par byed na yang gnod sems yin par brjod par bya'o/ /rgyas par kun nas mnar sems kyi dngos po dgu la yang de bzhin du rig par bya'o/ /kye ma bdag gi gshed ma rnams dang / dgra bo rnams dang / phas kyi dgra rnams dbang du 'gyur zhing</text></item>
<item><p>136a7</p><section></section><text>bdag gis de dag bsad pa dang / bcing ba dang / spyugs pa dang / lcag dag gis gzhu ba dang / de longs spyod rnams dang dbral ba dang / bu smad rnams dang / rtsa 'jing dang / 'khor dang khyim dang bral bar bya'o snyam du kun nas mnar sems kyi sems skyed par</text></item>
<item><p>136b1</p><section></section><text>byed na yang gnod sems yin par brjod par bya'o/ /gzhan dag la bdag gi gshed ma rnams dang / dgra bo rnams dang / phas kyi dgra rnams la ji skad brjod pa'i gnod pa bya bar 'tshol ba'i kun nas mnar sems kyi sems skyed par byed na yang gnod sems yin par</text></item>
<item><p>136b2</p><section></section><text>brjod par bya'o/ /rang nyid de lta de ltar lus dang ngag dang yid kyis sgrub cing des de dag gi longs spyod rnams dang / rtsa 'jing dang / 'khor dang / grags pa dang / nad med pa dang / gson pa dang / dge ba'i chos rnams yongs su nyams par gyur cig snyam pa dang / lus</text></item>
<item><p>136b3</p><section></section><text>zhig nas kyang ngan song rnams su skye bar gyur cig snyam du kun nas mnar sems kyi sems skyed par byed na yang gnod sems yin par brjod par bya'o/ /byin pa med do snyam du nges par sems skyed par byed na yang log par lta ba yin par brjod par bya'o/ /rgyas par rgyu la skur</text></item>
<item><p>136b4</p><section></section><text>'debs sam/ 'bras bu la skur ba 'debs sam/ bya ba la skur ba 'debs sam/ yod pa'i dngos po 'jig par byed na yang log par lta ba yin par brjod par bya'o/ /gang gi tshe log pa'i lta ba thams cad log par lta ba zhes bya na ci'i phyir bcom ldan 'das kyis skur ba 'debs</text></item>
<item><p>136b5</p><section></section><text>pa'i log par lta ba 'di kho na las kyi lam rnams su log par lta ba yin par gsungs she na/ 'di ltar 'di ni log par lta ba thams cad kyi mchog yin te/ de ci'i phyir zhe na/ 'di lta ste/ 'di ltar log par lta ba 'di la brten nas dge sbyong dang / bram ze kha cig dge ba'i</text></item>
<item><p>136b6</p><section></section><text>rtsa ba yang dag par gcod par byed cing / sdig pa la ci 'dod dgur spyod pa'i lta ba 'di ni shin tu sdig pa byed pa dang mthun pa yin pas de'i phyir mi dge ba'i las kyi lam rnams su de kho na gsungs kyi gzhan ni ma yin te/ log par lta ba'i mtshan nyid du rigs pa ma yin par blta bar bya'o/ /de la</text></item>
<item><p>136b7</p><section></section><text>srog gcod pa ni rgyu lngas lci ba yin par brjod par bya ste/ lnga gang zhe na/ bsam pa dang / sbyor ba dang / gnyen po med pa dang / log pa la mngon par zhen pa dang / gzhis so/ /de la gal te chags pa'i bsam pa drag pos byed dam/ zhe sdang gi bsam pa drag pos sam/</text></item>
<item><p>137a1</p><section></section><text>gti mug gi bsam pa drag pos byed pa ni srog gcod pa lci ba yin par brjod par bya'o/ /de las zlog pa ni yang ba yin no/ /gal te byed par 'gyur ba'am/ byed pa'am/ byas pa la sems rangs pa dang ldan pa dang / rab tu dga' ba'i sems dang ldan pa dang / rang</text></item>
<item><p>137a2</p><section></section><text>yang byed la gzhan yang de yang dag par 'dzin du 'jug pa dang / de'i bsngags pa rjod par byed pa dang / chos mthun pa pa mthong na yid dga' bar 'gyur ba dang / yun ring po nas bsags shing yun ring po nas bsags pa'i sems kyis byed pa dang / rtag tu byed pa dang / gus par</text></item>
<item><p>137a3</p><section></section><text>byed pa dang / lan cig la yang mang du gsod par byed pa dang / nyon mongs pa'i las rab tu drag pos gsod par byed pa dang / 'jigs pas de bya ba ma yin pa byed du bcug nas gsod par byed pa dang / zhan pa dang / sdug bsngal ba dang / bkren pa dang / nyam thag par smra ba dang /</text></item>
<item><p>137a4</p><section></section><text>snying rje bar smre sngags 'don bzhin du gsod par byed pa ni srog gcod pa sbyor ba las lci ba yin par brjod par bya'o/ /gal te srog gcod par byed pa yang yin la nyin gcig bzhin du bslab pa 'ga' yang ldan par mi byed la/ zla ba phyed la tshes brgyad dang / tshes bcu bzhi dang / tshes bco</text></item>
<item><p>137a5</p><section></section><text>lnga la bsnyen gnas la gnas par mi byed pa dang / dus dus su sbyin pa dag sbyin par mi byed pa dang / bsod nams dag mi byed pa dang / mngon du smra ba dang / phyag 'tshal ba dang / ldang ba dang / thal mo sbyor ba dang 'dud pa la sogs pa mi byed pa dang / dus dus su ngo tsha shes pa dang / khrel</text></item>
<item><p>137a6</p><section></section><text>yod pa dang / 'gyod pa shas chen po mi thob pa dang / 'jig rten pa'i 'dod chags dang bral ba la mi reg pa dang / chos mngon par rtogs pa la mi reg pa ni srog gcod pa gnyen po med pa las lci ba yin par brjod par bya'o/ /gal te dge sbyong dang bram ze mchod sbyin log par byed pa</text></item>
<item><p>137a7</p><section></section><text>rnams kyi lta ba'i rjes su yid 'dod par byed cing / chos 'dod pas srog gcod par byed pa ni srog gcod pa log pa la mngon par zhen pa las lci ba yin par brjod par bya'o/ /gal te sems 'di snyam du sems te/ phyugs gsad pa la ni nyes pa med de/ 'di ltar phyugs rnams ni skye dgu'i</text></item>
<item><p>137b1</p><section></section><text>bdag pos yo byad kyi rgyur sprul pa yin pa'i phyir ro snyam du sems na yang srog gcod pa lci ba yin par brjod par bya'o/ /de ltar log par lta ba gang yang rung ba las brten te/ srog gcod par byed na yang srog gcod pa log pa la mngon par zhen pa las lci ba yin par brjod par bya'o/ /</text></item>
<item><p>137b2</p><section></section><text>gal te dud 'gro'i skye gnas su skyes pa'i srog chags bong chen po gsod par byed na/ srog gcod pa gzhi las lci ba yin par brjod par bya'o/ /gal te mi'am mir chags pa gsod par byed dam/ gal te pha ma'am/ phu nu'am/ bla ma lta bu'am/ gal te yid gcugs pa'am/</text></item>
<item><p>137b3</p><section></section><text>gal te slob pa'am/ gal te byang chub sems dpa' 'am/ gal te dgra bcom pa'am/ gal te rang sangs rgyas gsod par byed dam/ de bzhin gshegs pas ni ma grongs pa ma yin par shes bzhin du/ gal te gsod pa'i bsam pas de bzhin gshegs pa la ngan sems kyis khrag 'byin par</text></item>
<item><p>137b4</p><section></section><text>byed pa ni srog gcod pa'i gzhi las lci ba yin par brjod par bya'o/ /ji skad bstan pa'i rgyu de dag las bzlog pa ni srog gcod pa yang ba yin par brjod par bya'o/ /'di man chad ni ma byin par len pa la sogs pa'i gzhi'i lci ba nyid dang yang ba nyid kyi rab tu dbye ba brjod par bya ste/ lhag</text></item>
<item><p>137b5</p><section></section><text>ma ni srog gcod pa bzhin du ji rigs par blta bar bya'o/ /gal te mang po 'phrog par byed na ma byin par len pa gzhi las lci ba yin par brjod par bya'o/ /gal te bzang po'am/ gal te yid brtan pa la 'khu zhing 'phrog par byed dam/ gal te dman pa dang / bkren pa dag las</text></item>
<item><p>137b6</p><section></section><text>'phrog par byed dam/ gal te rab tu byung ba dang chos 'di bdag las 'phrog par byed dam/ gal te grong du chud pa 'phrog par byed dam/ gal te slob pa las sam/ gal te dgra bcom pa las sam/ gal te rang sangs rgyas las sam/ gal te dge 'dun gyi'am/ gal</text></item>
<item><p>137b7</p><section></section><text>te mchod rten gyi 'phrog par byed na yang ma byin par len pa gzhi las lci ba yin par brjod par bya'o/ /'jug par bya ba ma yin par 'jug pa las brtsams te/ gal te ma la nyal po byed dam/ ma dang 'brel pa'am/ skyes pa yid gcugs pa'i chung ma'am/ brtul zhugs la gnas pa'i dge</text></item>
<item><p>138a1</p><section></section><text>slong ma dang / dge slob ma dang / dge tshul ma la nyal po byed na yang 'dod pa la log par g.yem pa'i gzhi las lci ba yin par brjod par bya'o/ /yan lag ma yin par 'jug pa las brtsams te/ gal te khar 'jug na 'dod pa la log par g.yem pa gzhi</text></item>
<item><p>138a2</p><section></section><text>las lci ba yin par brjod par bya'o/ /dus ma yin par 'jug pa las brtsams te/ gal te gso sbyong la gnas pa'am/ zla ba tshang ba'am/ nad kyis btab pa la nyal po byed na 'dod pa la log par g.yem pa gzhi las lci ba yin par brjod par bya'o/ /gnas ma yin par</text></item>
<item><p>138a3</p><section></section><text>'jug pa las brtsams te/ gal te mchod rten gyi gnas sam/ mchod rten gyi drung ngam/ dge 'dun gyi kun dga' ra bar nyal po byed na/ 'dod pa la log par g.yem pa gzhi las lci ba yin par brjod par bya'o/ /gal te gzhan brid par 'dod cing bslu bar 'dod pas don mang</text></item>
<item><p>138a4</p><section></section><text>pos brdzun gyi tshig smra na brdzun du smra ba gzhi las lci ba yin par brjod par bya'o/ /gal te bzang po'am rab tu mchog gam/ gal te yid gcugs pa'am/ gal te ma'am/ gal te pha'am/ rgyas par snga ma bzhin du de bzhin gshegs pa'i bar la brdzun zer na brdzun du smra ba</text></item>
<item><p>138a5</p><section></section><text>gzhi las lci ba yin par brjod par bya'o/ /gzhan yang brdzun du smra ba ni gzhan dag srog gcod pa la 'jug par 'gyur ba yang yod/ longs spyod nyams pa la 'jug par 'gyur ba yang yod/ chung ma chud gzan pa la 'jug par 'gyur ba yang yod de/ de la brdzun du smra ba</text></item>
<item><p>138a6</p><section></section><text>gang srog gcod pa lci ba skyed par byed pa dang / ma byin par len pa'i lci ba dang / 'dod pa la log par g.yem pa'i lci ba skyed par byed pa de yang brdzun du smra ba gzhi las lci ba yin par brjod par bya'o/ /gal te dge 'dun dbye ba'i phyir brdzun zer na brdzun du smra ba de ni brdzun du smra</text></item>
<item><p>138a7</p><section></section><text>ba thams cad kyi nang na lci ba yin par brjod par bya'o/ /gal te yun ring po nas bshes par gyur pa rnams dbye ba'i phyir sbyor bar byed pa ni phra ma gzhi las lci ba yin par brjod par bya'o/ /gal te dge ba'i bshes gnyen dang 'byed par byed dam/ gal te ma dang bu dag gam/ gal</text></item>
<item><p>138b1</p><section></section><text>te pha dang bu dag gam/ gal te dge 'dun 'byed par byed dam/ srog gcod pa dang / ma byin par len pa dang / 'dod pas log par g.yem pa skyed pa'i phra ma ni snga ma'i tshul bzhin du rig par bya'o/ /pha ma la sogs pa dang bla ma lta bu dag la ngag rtsub po rjod par byed pa ni ngag</text></item>
<item><p>138b2</p><section></section><text>rtsub po gzhi las lci ba yin par brjod par bya'o/ /yang dag pa ma yin pa dang / de kho na ma yin pa'i brdzun smra ba dang / mngon sum du gshe ba dang / spyo ba dang / brgyad bkag zer ba yang / ngag rtsub po lci ba yin par brjod par bya'o/ /brdzun du smra ba la sogs par 'gyur ba'i/</text></item>
<item><p>138b3</p><section></section><text>tshig kyal pa gang yin pa de'i lci ba dang / yang ba yang 'di lta ste/ de dag gi ji lta ba bzhin du blta bar bya'o/ /'thab mo dang / mtshang 'dru ba dang / rtsod pa dang 'gyed pa la brten pa'i tshig kyal pa gang yin pa de yang lci ba yin no/ /chags pa dang ldan pa'i sems kyis phyi rol pa'i bstan</text></item>
<item><p>138b4</p><section></section><text>bcos don dang mi ldan pa dag lung 'bogs pa dang / kha don byed pa dang / gzhan dag la rgya cher yang dag par ston pa gang yin pa de yang tshig kyal pa gzhi las lci ba yin par brjod par bya'o/ /pha ma dang / nye du dang / bla ma lta bu dag la bsting slad dang / co 'dri ba dang / tshig gi</text></item>
<item><p>138b5</p><section></section><text>lam mi bsha' ba dang kun tu brjod pa gang yin pa de yang tshig kyal pa gzhi las lci ba yin par brjod par bya'o/ /dge 'dun gyi dang / mchod rten gyi yo byad dag la brnab sems skyed par byed pa ni brnab sems gzhi las lci ba yin par brjod par bya'o/ /bdag nyid kyi yon tan</text></item>
<item><p>138b6</p><section></section><text>gyis mngon pa'i nga rgyal byed cing rgyal po la sogs pa dang / tshangs pa mtshungs par spyod pa mkhas pa rnams la shes kyi khe dang bkur sti'i 'dod pa skyed par byed pa yang brnab sems gzhi las lci ba yin par brjod par bya'o/ /pha ma dang / nye du dang / bla ma lta bu dag la kun nas</text></item>
<item><p>138b7</p><section></section><text>mnar sems skyed par byed pa ni gnod sems gzhi las lci ba yin par brjod par bya'o/ /nyes pa med pa dang / bkren pa dang / sdug bsngal ba dang / snying rje ba'i gzhi dag la kun nas mnar sems skyed par byed pa yang gnod sems gzhi las lci ba yin par brjod par</text></item>
<item><p>139a1</p><section></section><text>bya'o/ /nyes pa byas pa bsam pa thag pa nas 'chags par byed pa la kun nas mnar sems skyed par byed pa yang gnod sems gzhi las lci ba yin par brjod par bya'o/ /thams cad la skur ba 'debs pa'i log par lta ba gang yin pa de ni gzhi thams cad</text></item>
<item><p>139a2</p><section></section><text>la skur ba 'debs pa'i sgor zhugs pa yin pa'i phyir/ de las gzhan pa'i log par lta ba thams cad pas lci ba yin par brjod par bya'o/ /gzhan yang 'jig rten na dgra bcom pa dang yang dag par song ba dang / yang dag par zhugs pa rnams med do zhes bya ba'i bar du rgya cher</text></item>
<item><p>139a3</p><section></section><text>lta ba gang yin pa de yang log par lta ba gzhi las lci ba yin par brjod par bya'o/ /ji skad bstan pa'i gzhi rnams ma gtogs pa de las bzlog pa thams cad ni yang ba yin par ci rigs par rig par bya'o/ / srog gcod pa dang ldan pa'i mi dge ba ni byas la bsags pa ma yin pa</text></item>
<item><p>139a4</p><section></section><text>yang yod do/ /bsags la ma byas pa yang yod do/ /byas kyang byas la bsags kyang bsags pa yang yod do/ /ma byas shing ma bsags pa yang yod do/ /de la mu dang po ni byis pa mi mkhas pas byas pa dang / rmi lam na byas pa dang / ched du ma byas pa</text></item>
<item><p>139a5</p><section></section><text>dang / mi 'dod bzhin du gzhan dag gis nan gyis byed du bcug pa dang / lan cig kho na byas shing byas nas kyang 'gyod pa'i sems dang nyes dmigs kyi sems kyi rgyun drag pos bcom nas/ spong ba'i sdom pa yang dag par blangs pas shin tu srab mor byas pa dang / rnam par</text></item>
<item><p>139a6</p><section></section><text>smin pa ni ma bskyed pa kho nar 'jig rten pa'i 'dod chags dang bral bas sa bon nas bcom pa dang / 'jig rten las 'das pa'i spong ba'i lam gyis sa bon nas yang dag par bcom pa yin no/ /bsags la ma byas pa ni 'di ltar 'di na la la srog chags bsad pa'i phyir yun ring</text></item>
<item><p>139a7</p><section></section><text>po nas rjes su rtog par byed rjes su dpyod par byed pa de la srog gcod pa dang ldan pa'i mi dge ba bsags pa ni yod la/ des srog gcod pa ni ma byas pa yin no/ /byas kyang byas la bsags kyang bsags pa ni rnam pa gang dag gis byas la bsags pa ma yin pa</text></item>
<item><p>139b1</p><section></section><text>dang / bsags la ma byas pa'i rnam pa ji skad bstan pa dag ma gtogs pa de las gzhan pa'i srog gcod pa thams cad do/ /ma byas shing ma bsags pa ni rnam pa de dag ma gtogs pa'o/ /lhag ma ma byin par len pa la sogs pa nas tshig kyal pa'i mthar thug</text></item>
<item><p>139b2</p><section></section><text>pa'i bar dag kyang srog gcod pa ji lta ba de bzhin du ci rigs par blta bar bya'o/ /brnab sems dang gnod sems dang log par lta ba dag la ni bsags la ma byas pa zhes bya ba'i mu gnyis pa med do/ /mu dang po las kyang ched du ma byas pa yang med la/ gzhan dag gis nan gyis byed</text></item>
<item><p>139b3</p><section></section><text>du bcug pa yang med do/ /lhag ma ni snga ma bzhin no // //bam po bco lnga pa/ de la srog gcod pa kun tu bsten cing goms par byas lan mang du byas pas sems can dmyal ba rnams su skye ba de ni srog gcod pa'i rnam par smin pa'i 'bras bu zhes bya'o/ /gal te de</text></item>
<item><p>139b4</p><section></section><text>nas shi 'phos nas 'dir mi rnams dang skal ba mnyam par skyes na yang tshe thung bar 'gyur ba de ni srog gcod pa'i rgyu mthun pa'i 'bras bu zhes bya'o/ /phyi rol gyi snod kyi 'jig rten gyi bza' ba dang / btung ba dang / 'bras bu dang / sman la sogs pa mthu chung ba dang / nyams pa dang / rnam</text></item>
<item><p>139b5</p><section></section><text>par smin pa dang / mthu stobs chung ba dang / 'ju dka' zhing nad skyed par byed la/ des sems can phal cher tshe ma zad pa bzhin du dus ma yin par 'chi ba'i dus byed par 'gyur ba de ni srog gcod pa'i dbang gi 'bras bu zhes bya'o/ /de la de las gzhan pa'i las kyi lam rnams kyi rnam</text></item>
<item><p>139b6</p><section></section><text>par smin pa'i 'bras bu dang / rgyu mthun pa'i 'bras bu ni mdo las ji skad gsungs pa bzhin du blta bar bya'o/ /dbang gi 'bras bu ni bshad par bya ste/ de la ma byin par len pa'i dbang gi 'bras bus ni snod kyi 'jig rten na 'bras bu nyung ba dang / 'bras bu mi grung ba dang / 'bras</text></item>
<item><p>139b7</p><section></section><text>bu rul ba dang / 'bras bu lod pa dang / than pa che ba dang / char ches pa dang / 'bras bu skam po dang / 'bras bu med par 'gyur ro/ /'dod pa la log par g.yem pa'i dbang gi 'bras bus ni snod kyi 'jig rten na bshang ba dang / gci ba dang / 'dam rdzab dang / ljan ljin mang ba dang /</text></item>
<item><p>140a1</p><section></section><text>mi gtsang ba mang ba dang / dri nga ba mang ba dang / dog pa dang / nyam nga ba mang ba dang / rdzas mi gtsang zhing dri nga ba mang du 'byung ba dang / nyams mi dga' bar 'gyur ro/ /brdzun du smra ba'i dbang gi 'bras bus ni snod kyi 'jig rten na zhing las dang / gru spyod</text></item>
<item><p>140a2</p><section></section><text>pa'i las kyi mtha' rgyas par mi 'gyur ba dang / mthun par mi 'gyur zhing / phal cher slu ba dang / 'jigs pa dang / 'jigs su rung ba'i rgyu mang po dang ldan par 'gyur ro/ /phra ma'i dbang gi 'bras bus ni snod kyi 'jig rten nas phyogs 'bar 'bur dang / lcang lcong dang / mtho</text></item>
<item><p>140a3</p><section></section><text>dman dang / bgrod dka' ba dang ldan zhing 'jigs pa dang / 'jigs su rung ba'i rgyu mang po dang ldan par 'gyur ro/ /ngag rtsub po'i dbang gi 'bras bus ni snod kyi 'jig rten nas phyogs sdong dum dang / tsher ma'i gzhi dang / rdo ba dang gseg ma dang / gyo mo mang ba dang / rtsub pa dang /</text></item>
<item><p>140a4</p><section></section><text>mdangs mi snum pa dang / 'bab chu dang / mtsho dang / lteng ka med pa dang / skam pa dang / tsha sgo dang / dgon dung dang / tha chad dang / sdig pa can gyi sa gzhi dang ldan zhing 'jigs pa dang / 'jigs su rung ba'i rgyu mang po dang ldan par 'gyur ro/ /tshig kyal pa'i/</text></item>
<item><p>140a5</p><section></section><text>dbang gi 'bras bus ni snod kyi 'jig rten na 'bras bu'i shing ljon pa rnams la 'bras bu mi 'chags pa dang / dus ma yin par 'bras bu 'chags pa dang / dus su 'bras bu mi 'chags pa dang / ma smin par smin pa 'dra bar snang ba dang / rtsa ba mi brtan pa dang / yun ring du mi gnas pa dang /</text></item>
<item><p>140a6</p><section></section><text>kun dga' ra ba nyams dga' ba dang / nags tshal nyams dga' ba dang / rdzing bu nyams dga' ba mi mang ba dang / 'jigs pa dang / 'jigs su rung ba'i rgyu mang po dang ldan par 'gyur ro/ /brnab sems kyi dbang gi 'bras bus ni/ snod kyi 'jig rten na phun sum tshogs pa thams</text></item>
<item><p>140a7</p><section></section><text>cad lo re re dang dus tshigs re re dang / zla ba dang / zla ba phyed dang / mtshan mo dang / nyin ma re re zhing yang nyams pa dang / 'bri bar 'gyur zhing / de dag med par snang gi 'phel bar ni ma yin no/ /gnod sems kyi dbang gi 'bras bus ni snod kyi 'jig rten na yams kyi nad</text></item>
<item><p>140b1</p><section></section><text>mang ba dang / gnod pa mang ba dang / 'go ba'i nad mang ba dang / 'khrug pa mang ba dang / pha rol gyi dmag tshogs las gyur ba'i 'khrug long gi 'jigs pa mang ba dang / seng ge dang / stag la sogs pa gcan gzan gnod pa byed pa mang ba dang / sbrul gdug pa dang /</text></item>
<item><p>140b2</p><section></section><text>sbrul dang / sdig pa dang / srin gyi sde mang ba dang / gnod sbyin gdug pa dang / rkun po la sogs pa mang bar 'gyur ro/ /log par lta ba'i dbang gi 'bras bus ni snod kyi 'jig rten na 'byung khung mchog dang / gtso bo dang / khyad par du 'phags pa gang yin pa de</text></item>
<item><p>140b3</p><section></section><text>nub par 'gyur ba dang / dngos po mi gtsang ba dag mchog tu gtsang bar snang ba dang / sdug bsngal bar gyur ba dag mchog tu bde bar snang ba dang / gnas med pa dang / skyob pa med pa dang / skyabs med par 'gyur ro/ / bcom ldan 'das kyis srog gcod pa nas de bzhin du</text></item>
<item><p>140b4</p><section></section><text>log par lta ba'i bar ni rnam pa gsum ste/ chags pa las byung ba dang / zhe sdang las byung ba dang / gti mug las byung ba'o zhes gsungs pa de la chags pa dang / zhe sdang ba dang gti mug las byung ba'i srog gcod pa la sogs pa'i rab tu dbye ba gang zhe na/ gal te sha la</text></item>
<item><p>140b5</p><section></section><text>sogs pa 'dod pas gsod par byed pa ni chags pa las byung ba'i srog gcod pa yin par brjod par bya'o/ /gal te gsad nas de la yod pa'i rdzas dag dbrog par bya'o snyam pa/ de lta bu'i sems dang ldan pa dang / gal te gzhan dag gis rngan pa byin pa dang / gal te phan</text></item>
<item><p>140b6</p><section></section><text>btags pa la lan du phan gdags pa 'dod pa dang / gal te mdza' bshes kyis yongs su zin par 'gyur ro snyam pa dang / gal te rje dpon gyi zas dang / gos bdag gir byas nas de'i tshig gis gsod par byed pa yang chags pa las byung ba'i srog gcod pa yin par brjod</text></item>
<item><p>140b7</p><section></section><text>par bya'o/ /gal te 'di ni bdag la mi rnyed pa nye bar bsgrub pa yin no snyam pa dang / 'di ni bdag gi rnyed pa'i bar chad byed pa yin no snyam nas/ gsod par byed pa dang / mi rnyed pa dang / rnyed pa la ji lta ba de bzhin du mi snyan pa dang / snyan pa dang / smad pa dang</text></item>
<item><p>141a1</p><section></section><text>bstod pa dang / sdug bsngal ba dang / bde ba la yang ci rigs par blta bar bya ste/ thams cad kyang chags pa las byung ba'i srog gcod pa yin par blta bar bya'o/ /gal te 'di ni bdag la gnod pa byed par 'dod pa yin no snyam nas gsod par</text></item>
<item><p>141a2</p><section></section><text>byed pa ni zhe sdang las byung ba'i srog gcod pa yin par brjod par bya'o/ /gal te bdag la gnod pa byed pa rjes su dran nam/ gal te bdag la gnod pa byed par 'gyur du dogs sam/ gal te bdag la gnod pa byed par mthong ngam/ de bzhin du rgyas par kun nas mnar</text></item>
<item><p>141a3</p><section></section><text>sems kyi dngos po dgu'i bar la snga ma bzhin du rig par bya ste/ thams cad kyang zhe sdang las byung ba'i srog gcod pa yin par brjod par bya'o/ /gal te chos kyi phyir gsod par byed de/ 'di dang bdag ni srog chags yin la/ gzhan dag kyang de la kun tu dga' bar byed pa yin</text></item>
<item><p>141a4</p><section></section><text>pas/ gzhi des lus zhig nas mtho ris kyi 'jig rten du skye bar 'gyur ro snyam nas/ gsod par byed pa ni gti mug las byung ba'i srog gcod pa yin par brjod par bya'o/ /gal te bla ma rnams kyi don du gsod par byed pa gang yin pa de ni chos dang legs par ldan pa yin no snyam</text></item>
<item><p>141a5</p><section></section><text>pa de lta bu'i sems kyis gsod par byed pa dang / gal te rig byed rnams dang tshangs pa dang / skye dgu'i bdag po la smod pa dang bram ze rnams la gshe ba gsod par byed pa gang yin pa de ni chos dang legs par ldan pa yin no snyam pa de lta bu'i sems kyis gsod par byed pa yang gti mug</text></item>
<item><p>141a6</p><section></section><text>las byung ba'i srog gcod pa yin par brjod par bya'o/ /gal te srog gcod pa byas shing bsags pa la rnam par smin pa med do zhes gzhan dag la ston par byed cing / srog gcod pa yang dag par 'dzin du bcug nas gzhan dag kyang des yang dag par 'dzin du bcug pas gsod</text></item>
<item><p>141a7</p><section></section><text>par byed na yang dag par 'dzin du 'jug pa de ni gti mug las byung ba'i srog gcod pa yin par brjod par bya ste/ de ltar gti mug las byung ba'i srog gcod pa ji skad bstan pa tha ma de ni de las gzhan pa'i las kyi lam log par lta ba'i mthar thug pa'i bar thams cad la yang de</text></item>
<item><p>141b1</p><section></section><text>kho na bzhin du blta bar bya'o/ /gal te pha ma'am/ mdza' bshes sam/ nye du dag mer gzhug pa'am/ zas bcad pa'am/ mya ngan dang / g.yang sa la sogs pas bral bar byas nas chos su 'gyur ro snyam nas gsod par byed pa yang gti mug las byung ba'i srog gcod pa</text></item>
<item><p>141b2</p><section></section><text>yin par brjod par bya'o/ /gal te gzhan gyi nor la mngon par chums pa dang ldan pas 'phrog par byed pa ni chags pa las byung ba'i ma byin par len pa yin par brjod par bya'o/ /gal te gzhan dag gis rngan pa byin te 'phrog par byed dam/ gal te phan btags pas</text></item>
<item><p>141b3</p><section></section><text>yongs su zin par bya ba'i phyir ram/ gal te phyis phan 'dogs su re ba'am/ gal te rje dpon gyi zas dang / gos bdag gir byas nas/ de'i tshig gis sam/ gal te snyan par 'dod pa'am/ bstod pa 'dod pa'am/ bde ba 'dod pas 'phrog par byed na yang thams</text></item>
<item><p>141b4</p><section></section><text>cad chags pa las byung ba'i ma byin par len pa yin par brjod par bya'o/ /gal te 'di ni bdag la gnod pa byed par 'dod pa yin no snyam pa nas rgyas par kun nas mnar sems kyi dngos po dgu'i dbang du byas nas 'phrog par byed na dngos po de la gdon mi za bar chums pa yang med la/</text></item>
<item><p>141b5</p><section></section><text>gdon mi za bar don du gnyer ba yang med pas gzhi des na zhe sdang las byung ba'i ma byin par len pa yin par brjod par bya'o/ /gal te gzhan la zhe sdang bas grong sreg par byed dam/ khang khyim sreg par byed dam/ tshong khang sreg par byed dam/ snod spyad dang yo byad sreg par byed pa</text></item>
<item><p>141b6</p><section></section><text>ni zhe sdang las byung ba'i ma byin par len pa dang 'dra ba'am ches lhag pa'i kha na ma tho bas reg par 'gyur ro/ /gal te gzhan la rab tu zhe sdang bas gzhan gyi rdzas 'phrog pa'i phyir gzhan dag spad nas/ de dag gis kyang de'i tshig gis 'phrog par byed pa yang zhe sdang las byung ba'i ma</text></item>
<item><p>141b7</p><section></section><text>byin par len pa yin par brjod par bya'o/ /gal te 'di lta bu'i sems kyis 'phrog par byed de bla ma rnams kyi don du 'phrog par byed pa gang yin pa de la ni chos su 'gyur ro snyam nas 'phrog par byed pa ni gti mug las byung ba'i ma byin par len pa yin par brjod par bya'o/ /gal te</text></item>
<item><p>142a1</p><section></section><text>'di lta bu'i sems kyis 'phrog par byed de/ rig byed rnams dang / tshangs pa dang / skye dgu'i bdag po la smod pa las 'phrog par byed pa dang / bram ze rnams la gshe ba las 'phrog par byed pa gang yin pa de la ni chos su 'gyur ro snyam nas 'phrog</text></item>
<item><p>142a2</p><section></section><text>par byed pa yang gti mug las byung ba'i ma byin par len pa yin par brjod par bya'o/ /gal te 'di lta bu'i sems kyis 'phrog par byed de/ mchod sbyin gyi don du mchod sbyin gyi rgyu dang / mchod sbyin gyi yo byad dag 'phrog par byed pa gang yin pa de la ni chos su 'gyur</text></item>
<item><p>142a3</p><section></section><text>ro snyam nas 'phrog par byed pa yang gti mug las byung ba'i ma byin par len pa yin par brjod par bya'o/ /gal te mthong ngam thos sam yongs su brtags nas tshul bzhin ma yin pa'i mtshan ma bzung bas 'dod chags kyis kun nas dkris pas kun nas dkris par gyur nas</text></item>
<item><p>142a4</p><section></section><text>'jug par bya ba ma yin pa'i gzhir 'jug pa ni chags pa las byung ba'i 'dod pa la log par g.yem pa yin par brjod par bya'o/ /gal te rngan pa byin nas gzhan dag la smyan byas te/ de yang sbyor ba des 'jug par bya ba ma yin par 'jug na yang / chags pa las byung ba'i 'dod pa</text></item>
<item><p>142a5</p><section></section><text>la log par g.yem pa'i kha na ma tho bas reg par 'gyur ro/ /gal te mdza' bshes su yongs su gzung bar 'dod dam/ gal te phan btags pa la lan glan par 'dod dam/ gal te rje dpon gyi zas dang gos bdag gir byas nas de'i tshig gis sam/ gal te de las 'tsho ba'am</text></item>
<item><p>142a6</p><section></section><text>nor dang 'bru dang / 'gron bu dang / gser dag thob tu re bas 'dod pa rnams las log par g.yem pa yang chags pa las byung ba'i 'dod pa la log par g.yem pa yin par brjod par bya'o/ /gal te 'di ni bdag la gnod pa byed par 'dod pa yin no snyam pa nas rgyas par</text></item>
<item><p>142a7</p><section></section><text>kun nas mnar sems kyi dngos po dgu'i bar la brten nas/ nyal po byed cing de la dang po nas 'dod pa'i 'dod chags kyi kun nas dkris pa ni med mod kyi/ 'on kyang de la gzhi 'di mi mthun pa kho na yin pas dgra bo la gnod pa byas par 'gyur ro snyam du so sor brtags nas</text></item>
<item><p>142b1</p><section></section><text>'gro bar byed pa ni zhe sdang las byung ba'i 'dod pa la log par g.yem pa yin par brjod par bya'o/ /gal te gzhan la zhe sdang bas gzhan gyi chung ma la log par bsgrub pa'i phyir gzhan dag spad nas de dag kyang de'i tshig gis 'dod pa de dag la log par g.yem par byed pa yang zhe sdang las</text></item>
<item><p>142b2</p><section></section><text>byung ba'i 'dod pa la log par g.yem pa dang 'dra ba'am/ khyad par du 'phags pa'i kha na ma tho bas reg par 'gyur ro/ /gal te 'di lta bu'i sems kyis nyal po byed de/ ma dang 'brel ba'am/ pha dang 'brel ba'am/ gzhan gyi bud med kyi gang du mi rigs pa bskyed pas</text></item>
<item><p>142b3</p><section></section><text>brjod pa na/ nyal po mi byed pa gang yin pa de ni bsod nams ma yin pa chen pos gos par 'gyur la/ nyal po byed pa ni bsod nams chen po dang ldan par 'gyur ro snyam nas chos ma yin pas 'jigs shing chos la gus pas nyal po byed pa ni gti mug las byung ba'i 'dod pa la log</text></item>
<item><p>142b4</p><section></section><text>par g.yem pa yin par brjod par bya'o/ /gal te zang zing cung zad tsam gyi phyir brdzun zer ba ni chags pa las byung ba'i brdzun du smra ba yin par brjod par bya'o/ /gal te bdag pha rol gyi longs spyod dag las nyams par byas na mi rung ngo snyam nas 'jigs pas brdzun zer ba yang chags</text></item>
<item><p>142b5</p><section></section><text>pa las byung ba yin par brjod par bya'o/ /gal te snyan pa'i phyir ram/ gal te bstod pa'i phyir ram/ gal te bde ba'i phyir brdzun zer ba yang chags pa las byung ba'i brdzun du smra ba yin par brjod par bya'o/ /gal te kun nas mnar sems kyi dngos po dgu la brten te/ brdzun zer ba</text></item>
<item><p>142b6</p><section></section><text>ni zhe sdang las byung ba yin par brjod par bya'o/ /gal te bla ma'i don tam/ ba lang gi don tam/ mchod sbyin gyi yo byad kyi don du brdzun zer ba ni chos su 'gyur ro snyam pa de lta bu'i sems kyis de dag gi don du brdzun zer ba ni gti mug las byung ba'i brdzun du smra ba yin par brjod par</text></item>
<item><p>142b7</p><section></section><text>bya'o/ /gal te rig byed kyi mi mthun pa'i phyogs dang / tshangs pa dang skye dgu'i bdag po'i mi mthun pa'i phyogs kyi dge sbyong dang bram ze dag la brdzun gyi tshig gis slu bar byed pa ni chos su 'gyur ro snyam pa de lta bu'i sems kyis brdzun gyi tshig gis slu bar byed pa yang gti mug las</text></item>
<item><p>143a1</p><section></section><text>byung ba'i brdzun du smra ba yin par brjod par bya'o/ /gal te chos la yang chos su 'du shes 'dul ba la yang 'dul bar 'du shes pa las 'du shes bsgyur te/ brdzun gyi tshig gis dge 'dun gyi dbyen byed pa de la ni chos ma yin par 'gyur ba med do snyam nas brdzun zer ba</text></item>
<item><p>143a2</p><section></section><text>yang gti mug las byung ba'i brdzun du smra ba yin par brjod par bya'o/ /brdzun du smra ba ji lta ba bzhin du phra ma dang / ngag rtsub po yang ci rigs par blta bar bya'o/ /gal te dga' ba dang / rtsed mo'i phyir tshig kyal pa smra ba ni chags pa las byung ba'i tshig kyal pa yin par brjod</text></item>
<item><p>143a3</p><section></section><text>par bya'o/ /gal te shes kyi khe'i phyir ram/ rnyed pa'i phyir ram/ snyan pa'i phyir ram/ bstod pa'i phyir ram/ gal te bde ba'i phyir tshig kyal pa smra ba yang chags pa las byung ba'i tshig kyal pa yin par brjod par bya'o/ /gal te kun nas mnar sems kyi dngos po dgu la brten</text></item>
<item><p>143a4</p><section></section><text>te/ smra ba ni zhe sdang las byung ba yin par brjod par bya'o/ /gal te de la de kho na'i don dang snying po'i don dang / nges par 'byung ba'i don dang / chos kyi don du sems shing tshig kyal pa smra ba ni gti mug las byung ba'i tshig kyal pa yin par brjod par bya'o/ /gal te</text></item>
<item><p>143a5</p><section></section><text>gzhan gyi nor dag dang gzhan gyi yo byad dag la sngon mtshan mar bzung nas/ gnod pa byed pa ma yin pa'i sems can rnams las yo byad 'dod pa kho na'i dbang du byas nas gzhan dag gi gang yin pa de bdag gir gyur cig snyam pa'i sems skyed par byed cing / sdug pa las sdug par 'dzin pa skyed par</text></item>
<item><p>143a6</p><section></section><text>byed pa gang yin pa de ni chags pa las byung ba'i brnab sems yin par brjod par bya'o/ /gal te gzhan gyi longs spyod la/ sdug pa las mtshan mar ma bzung bar kun nas mnar sems kyi dngos po dgu'i dbang du byas nas gzhan dag gi gang yin pa de bdag gir gyur cig snyam</text></item>
<item><p>143a7</p><section></section><text>pa'i sems skyed pa dang / zhe sdang ba gang yin pa la 'dod pa skyed par byed pa ni zhe sdang las byung ba'i brnab sems yin par brjod par bya'o/ /gal te khyab 'jug dang / drag po dang / brgya byin dang / skye dgu'i bdag po'i 'jig rten don du gnyer ba la gzhol ba'i sems</text></item>
<item><p>143b1</p><section></section><text>kyis mang du gnas pa gang yin pa ni des na bsod nams chen po dang ldan par 'gyur ro snyam pa de lta bu'i sems dang ldan pas de la gzhol ba'i sems kyis mang du gnas pa ni gti mug las byung ba'i brnab sems yin par brjod par bya'o/ /gal te rnyed pa'i phyir ram/ snyan pa'i phyir ram/ bstod</text></item>
<item><p>143b2</p><section></section><text>pa'i phyir ram/ bde ba'i phyir gzhan dag la kun nas mnar sems skyed cing / de la 'di ni yun ring po nas bdag gi dgra bo yin no snyam du dgra bo'i 'du shes ni med pa dang / sdug pas zhe sdang skyed par byed pa gang yin pa de ni chags pa las byung ba'i gnod sems yin par brjod</text></item>
<item><p>143b3</p><section></section><text>par bya'o/ /kun nas mnar sems kyi dngos po dgu'i dbang du byas nas dgra bo'i 'du shes can du gyur nas kun nas mnar sems kyi sems skyed par byed pa ni zhe sdang las byung ba'i gnod sems yin par brjod par bya'o/ /gal te chos 'di ba rnams sam/ dge sbyong dang bram ze gzhan dag gi lta ba</text></item>
<item><p>143b4</p><section></section><text>la smod par byed cing lta ba de dag dang de la lta ba'i dge sbyong dang bram ze de dag la kun nas mnar sems kyi sems skyed par byed pa ni gti mug las byung ba'i gnod sems yin par brjod par bya'o/ /gal te gang 'di ltar byin pa med do zhes bya ba la sogs par rgya cher lta ba de ni rgyal po la sogs pas</text></item>
<item><p>143b5</p><section></section><text>bsnyen bkur bya ba dang / chos gos la sogs pa rnyed par 'gyur ba zhig la don de nyid kyi dbang du byas nas/ de ltar lta bar byed pa ni chags pa las byung ba'i log par lta ba yin par brjod par bya'o/ /gal te bdag gi dgra bo dag 'di ltar lta ste/ 'di lta ste/ sbyin pa</text></item>
<item><p>143b6</p><section></section><text>yod do/ /mchod sbyin yod do zhes rgya cher lta bas/ bdag dgra bo rnams dang lta ba mthun pa ni bdag gi mi cha'o snyam nas de dag la zhe sdang ba'i phyir 'di ltar sbyin pa med do/ /sdug pa med do zhes rgya cher lta ba ni zhe sdang las byung ba'i log par lta ba yin par brjod par bya'o/ /</text></item>
<item><p>143b7</p><section></section><text>gal te rigs pa ma yin pas bskyed pa'i rtogs pas chos tshul bzhin ma yin par bsams shing gzhal te nye bar brtags nas/ de ltar lta ba ni gti mug las byung ba'i log par lta ba yin par brjod par bya'o/ /de la srog gcod pa ni gsum char gyis rtsom par byed la/</text></item>
<item><p>144a1</p><section></section><text>zhe sdang gis mthar thug par byed do/ /srog gcod pa ji lta ba bzhin du ngag rtsub po dang gnod sems kyang de bzhin no/ /ma byin par len pa ni gsum char gyis rtsom par byed la/ chags pa kho nas mthar thug par byed do/ /ma byin par len pa ji lta ba</text></item>
<item><p>144a2</p><section></section><text>bzhin du 'dod pa la log par g.yem pa dang / brnab sems kyang de bzhin no/ /log par lta ba ma gtogs pa de las gzhan pa rnams ni gsum char gyis rtsom pa dang / mthar thug par byed par blta bar bya'o/ /log par lta ba ni gsum char gyis rtsom par byed la/ gti mug</text></item>
<item><p>144a3</p><section></section><text>kho nas mthar thug par byed do/ /de la srog gcod pa dang 'dod pa la log par g.yem pa dang / brdzun du smra ba dang / phra ma dang / ngag rtsub po dang / gnod sems rnams ni sems can la brten pa yin par rig par bya'o/ /ma byin par len pa dang / brnab sems ni yo byad</text></item>
<item><p>144a4</p><section></section><text>la brten pa yin par rig par bya'o/ /tshig kyal pa ni ming gi tshogs la brten pa yin par rig par bya'o/ /log par lta ba ni 'du byed la brten pa yin par rig par bya'o/ /de la mi dge ba'i las kyi lam de dag gi mi dge ba nyid ni rgyu gsum gyis shin tu yongs su rdzogs par</text></item>
<item><p>144a5</p><section></section><text>'gyur te/ gsum gang zhe na/ ngo bo nyid kyi nyes pa dang / gzhi'i nyes pa dang / gos pa'i nyes pas so/ /de la srog gcod pa dang ldan pa dang / log par lta ba'i bar dang ldan pa'i sems pa de dag dang mtshungs par ldan pa thams cad ni nyon mongs pa can gyi bdag nyid yin</text></item>
<item><p>144a6</p><section></section><text>pa'i phyir dang / mi dge ba yin pa'i phyir ngo bo nyid kyi nyes pas skyon chags pa zhes bya'o/ /gal te chags pas kun nas dkris pa bdo ba'am/ zhe sdang dang gti mug gis kun nas dkris pa bdo bas 'byung ba / de ni gzhi'i nyes pas skyon chags pa yang yin la/ shin tu mi</text></item>
<item><p>144a7</p><section></section><text>dge ba dang / 'bras bu shin tu mi 'dod pa yang yin no/ /gal te mthar thug par gyur na/ de ni gos pa'i nyes pas skyon chags pa yang yin la/ shin tu mi dge ba dang / 'bras bu shin tu mi 'dod pa yang yin no/ /de ci'i phyir zhe na/ 'di ltar gang la la zhig nyon mongs</text></item>
<item><p>144b1</p><section></section><text>pa can gyi sems kyis gzhan dag la mi 'dod pa dang / mi sdug pa dang / mi dga' ba dang / yid du mi 'ong ba'i sdug bsngal nye bar sgrub par byed na/ sdug bsngal ba dang ldan pa'i sems de'i mthus sdug bsngal nye bar sgrub par byed pa'i gang zag de'i sems pa de kha na ma tho ba</text></item>
<item><p>144b2</p><section></section><text>shin tu chen pos reg par 'gyur ba'i phyir te/ de ni de'i gos pa'i nyes pa zhes bya'o/ /de la 'di ltar bdag la sdug bsngal nye bar sgrub pa gang yin pa de kha na ma tho bas reg par gyur cig snyam pa de lta bu'i sems mngon par 'du byed pa med du zin kyang 'di ni chos nyid yin te/</text></item>
<item><p>144b3</p><section></section><text>de la reg par 'gyur ro/ /'di lta ste dper na rdo khab long ni 'di snyam du lcags bdag gi drung du 'ong yang ci ma rung snyam du sems pa med du zin kyang 'di ni chos nyid yin te/ de dang nye ba'i lcags ni mngon par 'du byed pa med pa kho nar khab long gi drung du 'gro ste/ de bzhin du 'dir yang</text></item>
<item><p>144b4</p><section></section><text>tshul de bzhin du blta bar bya'o/ /me shel gyi dpe yang de bzhin du rig par bya'o/ /sems pa de la de'i mthu las skyes pa nye bar bsgo ba zhes bya ba'i chos gzhan 'ga' yang mi 'jug mod kyi/ 'on kyang sems pa de'i 'gyur ba tsam po de'i mthu las gyur par rig par bya'o/ /'di</text></item>
<item><p>144b5</p><section></section><text>lta ste dper na/ las kyi mthus bskyed pa 'byung ba chen po bzhi po dag gi sra ba nyid dang / gsher ba nyid dang / dro ba nyid dang / yang zhing g.yo ba nyid sna tshogs pa gang yin pa de dag ni 'byung ba chen po de dag las tha dad pa ma yin mod kyi/ 'on kyang de dag ni 'byung ba chen po rnams</text></item>
<item><p>144b6</p><section></section><text>de ltar gyur pa tsam kho na yin te/ de yang las kyi mthu'i rkyen yin par rig par bya'o/ /las kyi mthu'i rkyen ji lta ba bzhin du rdzu 'phrul dang ldan pa'i mngon par 'du byed pa'i rkyen kyang de bzhin du blta bar bya'o / /'di lta ste dper na/ bdud kyis grong khyer sA la can gyi bram ze dang khyim</text></item>
<item><p>144b7</p><section></section><text>bdag rnams kyi sems de de ltar bsgyur te/ de dag ci ltar bcom ldan 'das la log par sgrub par byed pa de ltar byed mod kyi/ 'on kyang de dag gis sems dag la sgyur bar byed pa zhes bya ba'i chos lhag pa gang yang zhugs pa med kyi/ de rnams kyi sems dag gi 'gyur ba ni/</text></item>
<item><p>145a1</p><section></section><text>bdud kyis mngon par 'du byas pa'i mthu las byung ba kho na tsam yin par blta bar bya ste/ 'di la yang tshul de bzhin du rig par bya'o/ /de la las byas kyang byas la bsags kyang bsags pa zhes gsungs pa gang yin pa dang / lci ba rnam pa lngas las lci bar</text></item>
<item><p>145a2</p><section></section><text>gsungs pa gang yin pa de dag ni myong bar nges pa yin par brjod par bya'o/ /de las bzlog pa ni myong bar ma nges pa yin no/ /de yang rnam par smin par nges pa dang / gnas skabs nges pa dang / gnyi gar nges pa yin par brjod par bya'o/ /de la dgra bcom pa'i mi dge ba'i</text></item>
<item><p>145a3</p><section></section><text>las myong bar nges pa sngon gyi tshe rabs gzhan dag tu byas pa gang yin pa de ni sngon so so'i skye bor gyur ba ni de nyid kyi tshe sdug bsngal chung zad tsam mam/ ngan ngon tsam nye bar gyur pas/ de'i rnam par smin pa rnam par smin zin par brjod par bya'o/ /gnas gyur pas rnam par smin pa'i sa bon yang /</text></item>
<item><p>145a4</p><section></section><text>yang dag par bcom pas ni de thams cad kyi thams cad du mi myong bar 'gyur ro/ /de ci'i phyir zhe na/ 'di ltar myong bar nges pa de ni bcom ldan 'das kyis sems kyi rgyud rnam par ma grol ba las brtsams te rnam par gzhag pa'i phyir ro/ /gang la la zhig gis srog chags lan cig</text></item>
<item><p>145a5</p><section></section><text>drangs shing gnod pa yang byas la/ bsad cing srog dang phral bar gyur na ci de la las gcig ces brjod par bya'am/ 'on te gnyis zhes brjod par bya zhe na/ smras pa/ las gnyis zhes brjod par bya ste/ las de gnyis ni myur bar 'jug pa'i phyir gcig go snyam pa'i mngon pa'i nga</text></item>
<item><p>145a6</p><section></section><text>rgyal 'byung bar blta bar zad kyi/ 'di drangs la srog dbrog par bya'o snyam pa ni 'phrog pa'i dus na sems pa gcig yin la/ 'di la gnod pa byas te gsad par bya'o snyam pa ni sems pa gnyis pa yin te/ gang gi tshe 'dren par byed pa de'i tshe na ni gnod par mi byed la gang gi tshe gnod par</text></item>
<item><p>145a7</p><section></section><text>byed pa de'i tshe na ni 'dren par mi byed de/ myur bar 'jug pas cig car ro snyam pa'i mngon pa'i nga rgyal skye bar zad pas de'i phyir las gnyis su brjod par bya'o/ /tshe 'di la myong bar 'gyur ba'i las ni mdor bsdu na rgyu gsum gyis rig par bya ste/ gsum gang zhe na/ zhing rgya</text></item>
<item><p>145b1</p><section></section><text>che ba dang / sems pa rgya che ba dang / sems kyi rgyud rnam par dag pas so/ /de la zhing rgya che ba nyid ni rnam pa lngas blta bar bya ste/ sems can rnams la mchog tu phan pa'i lhag pa'i bsam pa la gnas pa las langs pa ni 'di lta ste/ byams pa la snyoms par 'jug pa las</text></item>
<item><p>145b2</p><section></section><text>langs pa'o/ /sems can rnams mchog tu sems rjes su srung ba la gnas pa las langs pa ni 'di lta ste/ nyon mongs pa med pa'i ting nge 'dzin las langs pa'o/ /mchog tu rab tu zhi zhing mya ngan las 'das pa dang 'dra ba'i 'phags pa'i gnas pa las langs pa ni 'di lta ste/</text></item>
<item><p>145b3</p><section></section><text>'gog pa'i snyoms par 'jug pa las langs pa'o/ /mi dge ba thams cad mi byed pa'i sdom pa thob pa ni 'di lta ste/ rgyun du zhugs pa'i sems kyi rgyud shin tu rnam par dag pa'o/ /shin tu mthar thug pa ni 'di lta ste/ dgra bcom pa dang / rang sangs rgyas la sogs pa dge</text></item>
<item><p>145b4</p><section></section><text>slong gi dge 'dun te/ de ltar na de ni zhing rgya che ba nyid yin no/ /de dag la gal te snying thag pa nas dad pa'i sems kyis bsnyen bkur byas te/ dngos po rung ba dag dbul bar byed na/ de ni sems pa rgya che ba nyid yin par blta bar bya'o/ /gal te des sngon gyi tshe rabs gzhan</text></item>
<item><p>145b5</p><section></section><text>dag tu gzhi de dag nyid la gzhan dag gis chos gos la sogs pa dbul bar brtsams pa la/ lus dang ngag dang yid kyi bar chad ma byas shing bgegs ma byas la nyon mongs pa can gyi sems kyis bsams shing bsgrub pa'i sgrib pa des sems kyi rgyud ma bsgribs na/ de'i sems</text></item>
<item><p>145b6</p><section></section><text>kyi rgyud rnam par dag pa yin par blta bar bya'o/ /gal te de la rgyu gsum po thams cad tshogs par yod na/ de lta na de'i las de tshe 'di la myang bar 'gyur bas nges pa yin no/ /skyes nas myong bar 'gyur ba yang de yin la/ lan grangs gzhan la myong bar 'gyur ba yang de yin no/ /</text></item>
<item><p>145b7</p><section></section><text>de las bzlog pa'i rgyu gsum gyis ni mi dge ba yang tshe 'di la myong bar 'gyur bar rig par bya'o/ /las gang skad cig gcig la skyes la/ tshe 'di la myong ba kho nar 'gyur ba de lta bu yang yod do/ /gang tshe 'di la myong bar 'gyur ba dang / skyes nas myong bar 'gyur ba yang</text></item>
<item><p>146a1</p><section></section><text>yod do/ /gang rnam pa gsum char du 'gyur ba yang yod de/ 'di lta ste dper na/ skud pa gcig la me tog gcig kho na zhig brgyur yod de/ me tog gcig kho na zhig brgyur rung bar zad kyi de las lhag par brgyur mi nus pa de ltar srid thung ba gang yin pa</text></item>
<item><p>146a2</p><section></section><text>dang / gzhan yang me tog gnyis brgyur rung ba'i skud pa gang yin pa dang / gzhan yang me tog rab tu mang po dag brgyur rung ba'i skud pa gang yin pa lta bu dang / 'di lta ste dper na/ chu'i rgyun chung ngu'i bdag nyid can ni bab ste/ gom pa gcig tu phyin nas thug par 'gyur ba</text></item>
<item><p>146a3</p><section></section><text>dang / gnyis pa ches che ba ni gom pa gnyis su phyin nas thug par 'gyur ba dang / gsum pa chu'i rgyun chen po ni bab ste gom pa rab tu mang po dag gi bar du phyin nas thug par 'gyur ba lta bu dang / 'di lta ste dper na/ tshwa'i thigs pa rang bzhin gyis ro chung ngu gcig gis ni chu thigs pa</text></item>
<item><p>146a4</p><section></section><text>gcig kho na zhig skyur por byed nus kyi/ de las lhag par mi nus pa dang / de bas ches rno ba'i tshwa'i thigs pa gnyis pas ni chu'i thigs pa gnyis kho na skyur por byed nus la de las lhag par mi nus pa dang / de bas ches rno ba'i tshwa'i thigs pa gsum pas ni chu rab tu mang po'i bar dag</text></item>
<item><p>146a5</p><section></section><text>kyang skyur por byed nus pa bzhin du las 'di la yang tshul de bzhin du blta bar bya'o/ /mi dge ba'i las kyi lam bcu bo de dag ni 'dod pa dang ldan pa kho na yin la/ de dag gi rnam par smin pa yang 'dod pa'i khams kho na ste/ ngan song rnams su phal cher la/ bde 'gro ba rnams su ni nyung ba</text></item>
<item><p>146a6</p><section></section><text>yin no/ /ngan song ba de yang rgyun du zhugs pas ni spangs pa yin no/ /so so'i skye bo 'jig rten pa'i 'dod chags dang bral ba gong mar skyes pas ni thams cad bcom pa yin la/ gtan spangs pa ni ma yin no/ /phyir mi 'ong ba 'di na gnas pa'am/ der skyes pa dang / dgra</text></item>
<item><p>146a7</p><section></section><text>bcom pa thams cad kyis ni thams cad kho nar spangs pa yin no/ /lhag pa'i bsam pa dag pa'i sar chud pa'i byang chub sems dpas kyang thams cad gtan spangs pa yin te/ mi mjed pa'i stobs bskyed pa nyid kyis yin gyi/ nyon mongs pa dang bral bas ni ma yin no/ /de la</text></item>
<item><p>146b1</p><section></section><text>sems pa ni las yin la/ las kyi lam ni ma yin no/ /srog gcod pa la sogs pa tshig kyal pa'i mthar thug pa'i bar dag ni las kyang yin la las kyi lam yang yin no/ /brnab sems dang / gnod sems dang / log par lta ba dag ni las kyi lam kho na yin la las ni ma yin</text></item>
<item><p>146b2</p><section></section><text>par blta bar bya'o/ /las kyi lam rnams kyi rnam par gtan la dbab pa'i gzhung de las lhag pa ni mi snang ngo / /sdom ni/ ngo bo nyid dang bsdu dbye dang / /thabs dang lci dang yang ba dang / /sogs dang 'bring dang sbyor ba dang / /'bras bu skye ba'i nges pa yin/ /skye ba'i kun</text></item>
<item><p>146b3</p><section></section><text>nas nyon mongs pa zhes gang gsungs pa de la skye ba ni mdor bsdu na rnam pa bcu gcig tu rig par bya ste/ gcig tu bde ba ni 'di lta ste/ lha kha cig tu skyes pa'o/ /gcig tu sdug bsngal ba ni 'di lta ste/ sems can dmyal ba rnams su skyes pa'o/ /bde ba dang sdug</text></item>
<item><p>146b4</p><section></section><text>bsngal ba ni 'di lta ste/ lha dang mi dang dud 'gro dang yi dwags kha cig tu skyes pa'o/ /sdug bsngal ba yang ma yin bde ba yang ma yin pa'i skye ba ni 'di lta ste lha kha cig tu skyes pa'o/ /gcig tu yongs su ma dag pa'i skye ba ni/ 'di lta ste 'dod pa'i khams na so so'i skye bo rnams kyi'o/ /</text></item>
<item><p>146b5</p><section></section><text>gcig tu yongs su dag pa'i skye ba ni 'di lta ste/ dbang thob pa'i byang chub sems dpa' rnams kyi'o/ /yongs su ma dag pa dang yongs su dag pa'i skye ba ni 'di lta ste/ gzugs dang gzugs med pa'i khams na so so'i skye bo rnams kyi'o/ /skye ba yongs su ma dag pa la/ skye</text></item>
<item><p>146b6</p><section></section><text>mched yongs su dag pa dang ldan pa ni 'di lta ste/ 'dod pa'i khams na yongs su mya ngan las 'das pa'i chos can dal bar skyes pa rnams kyi'o/ /skye ba yongs su dag la skye mched yongs su ma dag pa dang ldan pa ni 'di lta ste/ gzugs dang gzugs med pa'i khams su skyes</text></item>
<item><p>146b7</p><section></section><text>pa'i so so'i skye bo rnams kyi'o/ /skye ba yang yongs su ma dag la skye mched kyang yongs su ma dag pa dang ldan pa ni 'di lta ste/ 'dod pa'i khams su skyes pa'i so so'i skye bo yongs su mya ngan las mi 'da' ba'i chos can rnams kyi dang / yongs su mya ngan las 'da' ba'i chos can mi</text></item>
<item><p>147a1</p><section></section><text>dal bar skyes pa rnams kyi'o/ /skye ba yongs su dag la skye mched kyang yongs su dag pa dang ldan pa ni 'di lta ste/ gzugs dang gzugs med pa'i khams su skyes pa'i slob pa so so'i skye bo ma yin pa rnams kyi'o/ /ji skad du khyed cag gis ni yun ring po</text></item>
<item><p>147a2</p><section></section><text>nas ro'i mtshams sbyor ba skyed cing khrag gi thigs pa blangs so zhes gang gsungs pa de la/ ro'i mtshams sbyor ba gang zhe na/ smras pa 'di lta ste/ ro'i mtshams sbyor ba zhes bya ba de ni srid pa'i tshig gi rnam grangs yin te/ des ni kun tu 'byung ba'i bden pa yongs su bzung bar</text></item>
<item><p>147a3</p><section></section><text>bstan to/ /khrag gi thigs pa blangs so zhes gang gsungs pa des ni sdug bsngal gyi bden pa yongs su bzung bar bstan to/ /bram ze'i rtogs pa brjod pa'i sde de las/ 'chi ba'i kun nas nyon mongs pa las brtsams te der bcom ldan 'das kyis lnga po 'di dag ni ma smyos pa smyon pa'i</text></item>
<item><p>147a4</p><section></section><text>spyod pa dag yin te/ lnga gang zhe na/ yan lag chag pa dag 'tsho ba'i thabs gzhan yod bzhin du yan lag gsheg pa'i rgyus 'tsho bar byed pa gang yin pa de ni ma smyos pa smyon pa'i spyod pa dang po yin no/ /gzhan yang chags shing chags pa'i zil gyis non pa dag chags pa'i</text></item>
<item><p>147a5</p><section></section><text>gzhi'i rgyus longs spyod par yang mi byed sbyin par yang mi byed par longs spyod kyi tshogs chen po dag spangs nas 'chi ba'i dus byed pa kho nar 'gyur ba gang yin pa de ni ma smyos pa smyon pa'i spyod pa gnyis pa yin no/ /gzhan yang mtho ris 'dod pa dag lus dang ngag dang yid kyis</text></item>
<item><p>147a6</p><section></section><text>legs par spyad pas bsdus pa'i mtho ris kyi thabs gzhan yod bzhin du mtho ris 'dod pa'i phyir bdag nyid mer sreg par byed pa dang / chur 'chi bar byed pa dang / g.yang sa nas g.yang du gtong bar byed pa gang yin pa de ni ma smyos pa smyon pa'i spyod pa gsum pa yin no/ /gzhan yang thar</text></item>
<item><p>147a7</p><section></section><text>pa 'dod pa dag 'phags pa'i lam yan lag brgyad pas bsdus pa'i thar pa'i thabs yod bzhin du/ thar par 'dod pa'i phyir bdag nyid rnam pa du mar kun tu gdung bar byed/ yang dag par gdung bar byed/ yongs su gdung bar byed pa gang yin pa de ni ma smyos pa smyon pa'i spyod pa bzhi pa yin</text></item>
<item><p>147b1</p><section></section><text>no/ /gzhan yang shi ba'i rjes su mya ngan byed pa dag shi ba phyir 'ong ba med bzhin du shi ba'i rjes su mya ngan bya ba'i ched kyi phyir rnam pa du mar bdag nyid cho nges 'debs par byed/ lus 'bral bar byed/ mgo thal bas skud par byed do/ / zas mi za bar byed pa gang yin pa de ni ma smyos pa smyon pa'i</text></item>
<item><p>147b2</p><section></section><text>spyod pa lnga pa yin no / /pha ma de bzhin phu nu dang / /de bzhin nye du mdza' bshes bu/ /nges med bdag gir 'dzin byed pa/ /de ni 'jig rten phyin ci log /mar gyur pa yang chung mar 'gyur/ /chung mar gyur pa mna' mar 'gyur / /mna' mar gyur pa bran mor 'gyur/ /dgra</text></item>
<item><p>147b3</p><section></section><text>yang khyim gyi bdag mor 'gyur/ /phar gyur pa yang bu phor 'gyur/ /bu phor gyur pa dgra bor 'gyur/ /dgrar gyur pa ni bran 'gyur te/ /mngag gzhug las mir 'gyur de bzhin/ /rgyal por gyur pa tshal zar 'gyur/ /tshal zar gyur pa bkren pa dang / /grong mi ngan pa dman</text></item>
<item><p>147b4</p><section></section><text>pa dang / /'jig rten rnams kyis smad par 'gyur/ /bram zer gyur pa rgyal rigs 'gyur/ /rgyal rigs rje'u rigs nyid du ste/ /rje'u rigs gyur pa dmangs rigs dang / /de bzhin gdol pa g.yung por 'gyur/ /gang dag khyod kyi bur skyes pa/ /stong gi phrag dang brgya</text></item>
<item><p>147b5</p><section></section><text>phrag dang / /khrag khrig phrag ni du ma dag /dus gzhan na ni dgra bor 'gyur/ /ji ltar gar mkhan ltad mo'i dbus/ /bdag nyid sna tshogs ston byed pa'i/ /bdag nyid sna tshogs de bzhin du/ /so so'i skye bo ston par byed/ /'du byed 'di dag sgyu 'dra ste/ /rgyu rnams rkyen</text></item>
<item><p>147b6</p><section></section><text>rnams las rnams dang / /nyon mongs rnams kyis yang dang yang / /rnam par bsgrubs pa sna tshogs yin/ /mi shes pa yis bsgribs rnams/ /de ltar co 'dri sna tshogs dag /thob kyang 'khor ba nyid la ni/ /dga' zhing cis kyang skyo mi byed/ /thal ba mchi ma smre</text></item>
<item><p>147b7</p><section></section><text>sngags kyis / /bdag nyid phyir zhing co 'dri la/ /mya ngan bya min mya ngan byed/ /gdung ba min la gdung bar byed/ /gzhan la gnyen 'dab 'du shes kyis/ /bdag nyid brdabs shing mya ngan byed/ /chos kyi spyod pa kun spangs nas/ /lag pa bsgreng ste cho nges 'debs//</text></item>
<item><p>148a1</p><section></section><text>gti mug nga rgyal rgyags ldan zhing / /yang dang yang du bag med byed/ /ces gsungs so/ /de bzhin du sbyar te/ rtsod pa'i dus kyi skyon ni bzhi ste/ tshe yongs su 'grib pa dang / bde ba yongs su 'grib pa dang / yon tan yongs su 'grib pa dang / 'jig</text></item>
<item><p>148a2</p><section></section><text>rten gyi phun sum tshogs pa yongs su 'grib pa'o/ /rtsod pa'i dus na sems can rnams gcig la gcig gnas brgyad bgrang bar mi byed de/ chos bgrang bar mi byed pa dang / snyan pa dang / bstan pa dang / snying rje dang / byams pa dang / yon tan dang ldan pa dang / phan</text></item>
<item><p>148a3</p><section></section><text>'dogs pa dang / kun tu dga' ba bgrang bar mi byed do zhes kyang gsungs so// //bam po bcu drug pa/ skye ba'i kun nas nyon mongs pa la ma rig pa'i rkyen gyis 'du byed rnams zhes bya ba nas/ skye ba'i rkyen gyis rga shi zhes bya ba'i bar du gang gsungs pa de la/ ma rig</text></item>
<item><p>148a4</p><section></section><text>pa la sogs pa yan lag de dag gi rab tu dbye ba ji ltar blta bar bya zhe na/ smras pa/ mdor bsdu na rnam pa lnga ste/ rtags dang / ngo bo nyid dang / las dang / chos dang / rgyu dang 'bras bus so/ /de la ma rig pa'i rtags dag gang zhe na/ smras pa/ ma rig pa'i rtags ni 'dod</text></item>
<item><p>148a5</p><section></section><text>chags kyang yin/ khong khro ba yang yin/ nga rgyal yang yin/ ngar 'dzin pa dang nga yir 'dzin pa yang yin/ ngo tsha med pa dang khrel med pa yang yin/ bag med pa yang yin/ rang bzhin gyis kho re chung ba dang rmongs rtul ba yang yin/ gnyid che ba yang yin/ sems zhum pa</text></item>
<item><p>148a6</p><section></section><text>yin/ sdig pa'i las kun tu spyod pa yang rtags yin no/ /ma rig pa'i ngo bo nyid gang zhe na/ smras pa/ mtshan nyid kyi ngo bo nyid ni bshad zin to/ /da ni rab tu dbye ba las ngo bo nyid je brjod par bya ste/ ma rig pa ni bag la nyal ba yang yod do/ /sad pa yang yod do/ /nyon</text></item>
<item><p>148a7</p><section></section><text>mongs pa dang ldan pa yang yod do/ /'ba' zhig pa ma 'dres pa yang yod do/ /sems kyis zil gyis gnon par byed pa yang yod do/ /las kun nas slong bar byed pa yang yod do/ /nyon mongs pa can ma yin pa yang yod do/ /ngo tsha ba dang bral ba yang yod do/ /bstan pa yang</text></item>
<item><p>148b1</p><section></section><text>yod de/ yongs su mya ngan las mi 'da' ba'i chos can rnams kyi'o/ /ma rig pa'i las gang zhe na/ smras pa/ ma rig pa ni don lkog tu gyur pa la yang kun tu rmongs par byed pa'o / /ma rig pa ni mngon sum dang / ngan pa dang / bar ma dang / rab dang / phan pa dang / mi phan pa dang /</text></item>
<item><p>148b2</p><section></section><text>de kho na'i don dang / mdza' bshes kyi don dang / rgyu dang 'bras bu la yang kun tu rmongs par byed do/ /sems can kun tu rmongs pa ni bcu po 'di dag yin te/ sems can kun tu rmongs pa de dag gis sems can kun tu rmongs pa thams cad bsdus par 'gyur te/ ma tshang bas</text></item>
<item><p>148b3</p><section></section><text>kun tu rmongs pa dang / g.yeng bas kun tu rmongs pa dang / rnam par g.yeng bas kun tu rmongs pa dang / rang bzhin gyis kun tu rmongs pa dang / mngon par zhen pas kun tu rmongs pa dang / 'khrul pas kun tu rmongs pa dang / kun tu rmongs pa brtan pa dang / shin tu kun tu rmongs pa dang /</text></item>
<item><p>148b4</p><section></section><text>ma rtogs pas kun tu rmongs pa dang / mngon sum la kun tu rmongs pa'o/ /de la ma tshang bas kun tu rmongs pa ni/ 'di ltar 'di na la la mig ma tshang ba'am rna ba ma tshang bar gyur nas/ des na mig gis rnam par shes par bya ba'i gzugs rnams sam/ rna bas rnam par shes par bya ba'i sgra rnams la thams</text></item>
<item><p>148b5</p><section></section><text>cad kyi thams cad du nyams su myong ba med pa las kun tu rmongs pa lta bu'o/ /de la g.yeng bas kun tu rmongs pa ni/ 'di ltar 'di na la la gnod pa'am/ sdug bsngal ba'am nad tshabs che ba'am/ tshor bas sdug bsngal ba'am/ smyos te sems 'khrugs nas/ des de legs</text></item>
<item><p>148b6</p><section></section><text>par byas pa dang nyes par byas pa dag la kun tu rmongs pa lta bu'o/ /de la rnam par g.yeng bas kun tu rmongs pa ni/ 'di ltar 'di na la la gzhan la sems 'brel bar gyur pas gzhan la legs par byas pa dang nyes par byas pa dag la kun tu rmongs pa lta bu'o/ /de la rang</text></item>
<item><p>148b7</p><section></section><text>bzhin gyis kun tu rmongs pa ni/ 'di ltar 'di na la la thog ma med pa dang ldan pa'i 'khor ba na rang bzhin kho nas sdug bsngal ba dang / kun tu 'byung ba dang / 'gog pa dang / lam dang / gang zag la bdag med pa dang / chos la bdag med pa la kun tu rmongs pa lta bu'o/ /de</text></item>
<item><p>149a1</p><section></section><text>la mngon par zhen pas kun tu rmongs pa ni/ 'di ltar 'di na la la phyi rol pa mu stegs can du gyur nas des na de 'jig tshogs la lta ba dang / 'jig tshogs la lta ba'i rtsa ba las byung ba'i lta ba'i rnam pa dag la kun tu rmongs pa lta bu'o/ /de la 'khrul</text></item>
<item><p>149a2</p><section></section><text>pas kun tu rmongs pa ni/ 'di ltar 'di na la la mi 'khrul ba'am/ grangs 'khrul ba'am/ dbyibs 'khrul ba'am/ kha dog 'khrul ba'am/ las 'khrul bas 'khrul ba dang / mthun pa'i chos rnams la kun tu rmongs pa lta bu'o/ /de la kun tu rmongs pa brtan</text></item>
<item><p>149a3</p><section></section><text>pa ni 'di ltar 'di na la la yongs su mya ngan las mi 'da' ba'i chos can du gyur nas/ des na de'i kun tu rmongs pa sangs rgyas rnams kyis kyang gzhig mi spyod par brtan pa lta bu'o/ /de la shin tu kun tu rmongs pa ni 'di ltar 'di na la la rtag par rgyun du log par bsgrub pas/ log par sgrub</text></item>
<item><p>149a4</p><section></section><text>pa'i rgyu las byung ba'i sdug bsngal gyis bcom par shes shing mthong yang de nyid la rgyug cing / de nyid la mngon par dga' ba dang / 'dod chags la sogs pa spyod pa gang yin pa lta bu'o/ /de la ma rtogs pas kun tu rmongs pa ni/ 'di ltar 'di na la la ma thos pa dang / ma bsams</text></item>
<item><p>149a5</p><section></section><text>pa dang / ma bsgoms pa'i phyir chos kyi don la kun tu rmongs pa lta bu'o/ /de la mngon sum la kun tu rmongs pa ni 'di ltar 'di na la la 'du byed rnams kyi mi rtag pa nyid mngon sum du yang dag par rjes su mthong bzhin du rtag par 'du shes pa dang / sdug bsngal nyid mngon sum du yang dag</text></item>
<item><p>149a6</p><section></section><text>par rjes su mthong bzhin du bde bar 'du shes pa dang / mi gtsang ba nyid mngon sum du yang dag par rjes su mthong bzhin du gtsang bar 'du shes pa dang / bdag med pa nyid mngon sum du yang dag par rjes su mthong bzhin du bdag tu 'du shes pa dang / na ba'i chos nyid dang / rga ba'i</text></item>
<item><p>149a7</p><section></section><text>chos nyid dang / 'chi ba'i chos nyid mngon sum du yang dag par rjes su mthong bzhin du bde bar 'du shes pa dang / gnod pa med par 'du shes pa lta bu'o/ /gzhan yang ma rig pa ni gnas lnga la sgrib par byed pa yin te/ 'di lta ste/ ma rig pa ni de kho na'i shes pa 'thob dang /</text></item>
<item><p>149b1</p><section></section><text>nyon mongs pa nye bar zhi ba 'thob pa dang / 'phags pa'i lam yongs su 'grub pa dang / bde 'gror 'gro ba dang / 'jig rten pa rnams kyi tshe 'di pa'i phun sum tshogs pa la sgrib par byed pa yin no/ /ma rig pa'i chos nyid kyang gang zhe na/ ma rig pa ni ma rig pa gang dang ldan</text></item>
<item><p>149b2</p><section></section><text>na rmongs pa zhes bya la/ gti mug gis brlams pa ma yin pa dang / gti mug gi dri ma can ma yin pa dang / gti mug gi dbang du gyur pa ma yin pa yang yod do / /'di lta ste/ bag la nyal du gnas pa'i ma rig pa dang ldan pa'o/ /rmongs pa yang yin/ gti mug gis brlams</text></item>
<item><p>149b3</p><section></section><text>pa yang yin la/ gti mug gi dri ma can ma yin pa dang / gti mug gi dbang du gyur pa ma yin pa yang yod de/ 'di lta ste/ kun nas dkris par gtogs pa'i ma rig pa dang ldan pa'o/ /rmongs pa yang yin/ gti mug gis brlams pa yang yin/ gti mug gi dri ma</text></item>
<item><p>149b4</p><section></section><text>can yang yin la/ gti mug gi dbang du gyur pa ma yin pa yang yod de/ 'di lta ste/ ma rig pa'i rgyu las byung ba'i sdig pa mi dge ba'i las kun nas slong bar byed pa'i ma rig pa dang ldan pa ste/ de ni las kun nas bslangs nas nyes par spyad pa des ngo tsha bar byed pa'i phyir</text></item>
<item><p>149b5</p><section></section><text>ro/ /rmongs pa yang yin/ gti mug gis brlams pa yang yin/ gti mug gi dri ma can yang yin/ gti mug gi dbang du gyur pa yin pa yang yod de/ 'di lta ste/ ma rig pa'i rgyu las byung ba'i sdig pa mi dge ba'i las kun nas bslangs nas nyes par spyad pa des ngo tsha</text></item>
<item><p>149b6</p><section></section><text>bar mi byed pa'i phyir ro/ /de na ma rig pa rnam pa gsum gyis ni rmongs pa yin la/ mi gti mug can zhes ni mi bya'o/ /tha mas ni mi gti mug can zhes kyang bya'o/ /ma rig pa ni mun nag gi chos can yang yod de/ 'di lta ste 'dod pa na spyod pa'o/ /mun pa'i chos can</text></item>
<item><p>149b7</p><section></section><text>yang yod de/ 'di lta ste/ gzugs na spyod pa'o/ /rab rib kyi chos can yang yod de/ 'di lta ste/ gzugs med pa na spyod pa'o/ /ma rig pa'i rgyu dang 'bras bu gang yin zhe na/ smras pa/ rgyu ni 'di lta ste/ sa'i dngos gzhir bstan pa bzhin du blta bar</text></item>
<item><p>150a1</p><section></section><text>bya'o/ /'bras bu ni srid pa'i yan lag thams cad do/ /gzhan yang de bzhin nyid dang bden pa'i don mi rtogs pa dang / de bzhin nyid du de nyid la the tshom za ba dang / log par nges nas mi rtag pa la sogs pa la phyin ci log tu 'dzin cing mngon par zhen</text></item>
<item><p>150a2</p><section></section><text>pa'i phyir ram/ mngon pa'i nga rgyal gyi phyir ram / bdag khyad du gsod pa'i phyir ram bden pa la skur ba 'debs pa'am/ sgro 'dogs pa'o/ /srid pa'i yan lag lhag ma rnams kyi rnam par gtan la dbab pa'i gzhung ni mi snang ngo / / de la bcom ldan 'das kyis mig gi rnam par</text></item>
<item><p>150a3</p><section></section><text>shes pa skye ba'i rgyu ni mig yin la/ rkyen ni gzugs rnams yin no zhes bya ba nas lus kyi rnam par shes pa skye ba'i rgyu ni lus yin la/ rkyen ni reg bya rnams yin no zhes bya ba'i bar du gang gsungs pa dang / reg pa'i rkyen gyis tshor ba'o zhes gang gsungs pa dang / de dang 'byung ba'i rnam par shes pa skye ba'i rgyu</text></item>
<item><p>150a4</p><section></section><text>ni de dang 'byung ba'i yid la byed pa yin no zhes gang gsungs pa de la/ gang gi tshe mig la sogs pa'i mig gi rnam par shes pa la sogs pa'i skyed pa'i rgyu dag ma yin pa dang / reg pa yang tshor ba'i skyed pa'i rgyu ma yin pa dang / de dang 'byung ba'i yid la byed pa yang de dang 'byung ba'i rnam par</text></item>
<item><p>150a5</p><section></section><text>shes pa skyed pa'i rgyu ma yin te/ 'di ltar de dag gi rang gi sa bon nyid skyed pa'i rgyu yin pa de'i tshe/ ci'i phyir mig la sogs pa ji skad bstan pa dag mig gi rnam par shes pa la sogs pa ji skad bstan pa dag gi rgyu yin par gsungs she na/ lhan cig 'byung ba gnas su bsdus pa skyed par byed</text></item>
<item><p>150a6</p><section></section><text>pa'i rgyu las dgongs te gsungs pa yin gyi/ mngon par 'grub pa'i rgyu las ni ma yin te/ 'di ltar lhan cig 'byung ba'i mig la sogs pa'i dbang po la brten nas/ mig la sogs pa'i rnam par shes pa dmigs pa de dang de la 'jug par 'gyur gyi/ ma brten par mi</text></item>
<item><p>150a7</p><section></section><text>'jug pa'i phyir dang / de bzhin du lhan cig 'byung ba'i reg pa la brten nas tshor ba rnams skye bar 'gyur gyi/ ma brten par mi 'gyur ba'i phyir dang / de bzhin du lhan cig 'byung ba de dang 'byung ba'i yid la byed pa la brten nas de dang 'byung ba'i rnam par shes pa skye bar 'gyur gyi</text></item>
<item><p>150b1</p><section></section><text>ma brtan par ni mi 'byung ba'i phyir te/ de ltar na bcom ldan 'das kyis thams cad du yang lhan cig 'byung ba gnas su bsdus pa skyed par byed pa'i rgyu las dgongs te gsungs pa yin gyi/ mngon par 'grub pa'i rgyu'am/ 'khor gyi rgyu las ni ma yin no/ /de ci'i phyir zhe na/</text></item>
<item><p>150b2</p><section></section><text>'di ltar mig 'gags pas ni mig gi rnam par shes pa skyes pa'i gnas kyi bya ba byed par mi nus te/ rna ba la sogs pa lhag ma rnams kyang de dang 'dra ba dang / reg pa 'gags pas kyang tshor ba skyes pa'i gnas kyi bya ba byed par mi nus pa dang / de dang 'byung ba'i yid la byed pa</text></item>
<item><p>150b3</p><section></section><text>'gags pas kyang de dang 'byung ba'i rnam par shes pa skyes pa'i gnas kyi bya ba byed par mi nus pa'i phyir ro/ /gzhan yang rten cing 'brel bar 'byung ba'i go rims kyi rnam grangs ni mdor bsdu na rnam pa bzhis rig par bya ste/ 'di lta ste/ 'phen pa'i go rims dang / mngon par 'grub</text></item>
<item><p>150b4</p><section></section><text>pa'i go rims dang / yul la yongs su longs spyod pa'i go rims dang / sdug bsngal la yongs su spyod pa'i go rims kyis so/ /de la ma rig pa'i rkyen gyis 'du byed rnams/ 'du byed kyi rkyen gyis rnam par shes pa zhes bya ba ni 'phen pa'i go rims yin no/ /de</text></item>
<item><p>150b5</p><section></section><text>la rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug ces bya ba ni mngon par 'grub pa'i go rims yin no/ /de la skye mched drug gi rkyen gyis reg pa/ reg pa'i rkyen gyis tshor ba zhes bya ba ni mngon par 'grub pa'i yul la yongs su spyod</text></item>
<item><p>150b6</p><section></section><text>pa'i go rims yin no/ /de la tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi zhes bya ba ni sdug bsngal la yongs su spyod pa'i go rims yin par rig par bya'o/ /phyogs 'di'i gzhung ni</text></item>
<item><p>150b7</p><section></section><text>de las mi snang ngo / /bcom ldan 'das kyis bad sa'i rgyal po 'char byed las brtsams nas/ bad sa'i rgyal po 'char byed bcom ldan 'das ga la ba der song nas/ bcom ldan 'das la 'di skad gsol zhes grag ste/ btsun pa 'di na dge sbyong dang / bram ze kha cig</text></item>
<item><p>151a1</p><section></section><text>bdag ga la ba der mchis nas/ bdag la mngon sum du yang dag pa ma lags pa dang / de kho na ma lags pa'i skyon dag gis sma 'bebs par bgyid de/ yang dag pa ma lags pa dang / de kho na ma lags pa'i skyon dag gis sma 'bebs par</text></item>
<item><p>151a2</p><section></section><text>bgyid pa na/ bdag la sems zhum pa ma skyes lags so/ /de ci'i slad du zhe na/ 'di ltar bdag gis yang dag pa ma lags pa dang / de kho na ma lags pa'i skyon de dag bdag la so sor brtags na yang dag par rjes su ma mthong ba'i slad du'o/ /gzhan yang dge sbyong</text></item>
<item><p>151a3</p><section></section><text>dang / bram ze kha cig bdag ga la ba der mchis nas/ bdag la mngon sum du yang dag pa ma lags pa dang / de kho na ma lags pa'i yon tan dag gis spro bar bgyid de/ yang dag pa ma lags pa dang / de kho na ma lags pa'i yon tan dag gis spro bar bgyid pa na</text></item>
<item><p>151a4</p><section></section><text>yang bdag la dga' ba dang yid bde ba dang sems yeng yeng ba nyid ma skyes lags so/ /de ci'i slad du zhe na/ 'di ltar bdag gis yang dag pa ma lags pa dang / de kho na ma lags pa'i yon tan de dag bdag la so sor brtags na/ yang dag par rjes su ma mthong</text></item>
<item><p>151a5</p><section></section><text>ba'i slad du'o/ /dge sbyong dang bram ze de dag slar mchis nas bdag gcig pu dben par mchis pa na sems la sems kyis yongs su rtog pa 'di lta bu skyes lags te/ gal te bdag gis rgyal po'i skyon yang dag pa dag 'tshal bar gyur cing / rgyal po'i yon tan yang dag</text></item>
<item><p>151a6</p><section></section><text>pa dag kyang 'tshal bar gyur na/ bdag gis rgyal po'i skyon rnams ni mngon par spangs la rgyal po'i yon tan rnams ni yang dag par blang bar bgyi na/ gang bdag la rgyal po'i skyon yang dag pa dang / rgyal po'i yon tan yang dag pa dag rgya cher yang dag par ston par rngo thogs pa'i dge sbyong ngam/ bram ze</text></item>
<item><p>151a7</p><section></section><text>de gang lags snyam pa de lta bu'i sems kyis yongs su rtog pa skyes lags so/ /de nas bdag 'di snyam du sems par gyur lags te/ bcom ldan 'das 'di ni thams cad mkhyen pa/ thams cad gzigs pa lags pas/ des ni rgyal po'i skyon yang dag pa dag dang /</text></item>
<item><p>151b1</p><section></section><text>rgyal po'i yon tan yang dag pa dag mkhyen gyi / bdag bcom ldan 'das kyi spyan sngar mchis te / don de nyid yongs su zhu'o snyam du sems par gyur lags pas/ bcom ldan 'das la bdag don de nyid yongs su zhu lags so/ /bcom ldan 'das rgyal po'i skyon yang dag pa</text></item>
<item><p>151b2</p><section></section><text>dang / rgyal po'i yon tan yang dag pa de dag gang lags/ de skad ces gsol pa dang / bcom ldan 'das kyis bad sa'i rgyal po 'char byed la 'di skad ces bka' stsal to/ /rgyal po chen po de'i phyir khyod kyis rgyal po'i skyon dag kyang rig par bya/ rgyal po'i</text></item>
<item><p>151b3</p><section></section><text>yon tan dag kyang rig par bya ste/ rgyal pos ni nyams pa'i sgo dag kyang rig par bya/ thabs kyi sgo dag kyang rig par bya/ 'dod pa'i chos dag kyang rig par bya/ 'dod pa 'dren par byed pa'i chos dag kyang rig par bya'o/ /de la rgyal po'i skyon rnams gang zhe na/ rgyal po</text></item>
<item><p>151b4</p><section></section><text>chen po bcu po 'di dag ni rgyal po'i skyon dag yin te/ de dag dang ldan na rgyal po longs spyod che zhing rtsa 'jing che la 'khor mang du zin kyang / skyabs kyi 'os ma yin zhing skyabs su 'gyur ba'i 'os ma yin no/ /bcu gang zhe na/ rigs mi btsun pa yin/ rang dbang med pa</text></item>
<item><p>151b5</p><section></section><text>yin/ rang bzhin gyis gtum pa yin/ 'khrugs pa'i shas che ba yin/ bya dga' chung ba yin/ dam pa ma yin pa rnams kyi ngag nyan pa yin/ ma brtags par byed cing chos lugs dang mi ldan pa yin/ chos la mi lta ba yin/ bye brag mi shes shing byas pa mi</text></item>
<item><p>151b6</p><section></section><text>gzo ba yin/ rab tu myos shing gcig tu bag med par spyod pa yin no/ /ji ltar na rigs mi btsun pa yin zhe na/ 'di la rgyal po rgyal po'i rigs shin tu dman pa rkyen du 'bab pa ma yin par skyes pa'am/ rgyal po'i rigs de nyid du bran mo'i bu'am/ mi 'dra ba'i bur</text></item>
<item><p>151b7</p><section></section><text>skyes pa'am/ tshal za'am/ blo grogs sam/ blon po'am/ gros grogs kyi bur skyes pa yin te/ de ltar na rigs mi btsun pa yin no/ /ji ltar na rang dbang med pa yin zhe na/ 'di la rgyal po la las tshal za dang / blo grogs dang / blon po dang / gros grogs</text></item>
<item><p>152a1</p><section></section><text>dag de lta de ltar thabs ston pas de rang gi bya ba dag bya ba dang / tshal za rnams gso ba dang / ci 'dod pa bzhin du 'dod pa'i yon tan lnga po dag gis rtse ba'am/ dga' ba'am/ dga' dgur spyod pa la 'dod dgur byed du mi ster ba yin te/ de ltar na rgyal po rang</text></item>
<item><p>152a2</p><section></section><text>dbang med pa yin no/ /ji ltar na rgyal po rang bzhin gyis gtum pa yin zhe na/ 'di la rgyal po tshal za rnams sam/ gzhan dag gis gzhi 'ga' kho na zhig la yid du mi 'ong ba'i dngos po ci yang rung ba cung zhig kun tu spyad pa na/ mngon sum du sma 'bebs par byed/ tshig rtsub po</text></item>
<item><p>152a3</p><section></section><text>rjod par byed/ ngan par byed/ 'khrug par byed/ gnod par byed/ yul yul por gnas par byed cing / 'khrug pa kun du skyed par byed pa dang / gal te mngon sum du ma yin na yang lkog tu gzhan dag gi drung du brjod pa dang / gal te mngon sum du yang ma yin/ lkog tu gzhan dag gi</text></item>
<item><p>152a4</p><section></section><text>drung du na yang ma yin mod kyi/ nang du yid kyis rab tu 'khrug pa mi mngon par kun nas mnar sems kyi sems dang / khon du 'dzin pa'i sems bskyed la/ 'khrug pa'i bsam pa yun ring por ni mi bskyed mi 'dzin pa dang / gzhan yang nang du yid kyis 'khrug pa mi mngon par byed cing / kun nas</text></item>
<item><p>152a5</p><section></section><text>mnar sems kyi sems dang ldan la/ khon gyi bsam pa dang / 'khrug pa'i bsam pa yun ring por skyed cing 'dzin par byed pa yin te/ de ltar na rnam pa de dag gis mngon sum du gtum pa dang / lkog na gtum pa dang / mi mngon par gtum pa dang / yun thung ngur gtum pa dang / yun</text></item>
<item><p>152a6</p><section></section><text>ring por gtum pa gang yin pa de ni/ rgyal po rang bzhin gyis gtum pa zhes bya ste/ rgyal po chen po de la yun ring por gtum pa ni kha na ma tho ba chen po dang bcas pa yin la/ gzhan ni de lta ma yin par rig par bya'o/ /ji ltar na 'khrug pa'i shas che ba yin zhe na/ 'di la rgyal po tshal za</text></item>
<item><p>152a7</p><section></section><text>rnams nyes pa chung ngu dang 'gal ba chung ngu dag gis kyang thams cad kyi thams cad du longs spyod dag dang bral bar byed/ chung ma dag dang bral bar byed cing / chad pa mchog gis kyang rjes su bstan par byed pa yin te/ de ltar na rgyal po 'khrug pa'i shas che ba yin no/ /ji ltar na bya dga' chung ba</text></item>
<item><p>152b1</p><section></section><text>yin zhe na/ 'di la rgyal po tshal za rnams kyis bkur sti dang / bsnyen bkur gyis dga' bar byas mgu bar byas su zin kyang / tshig 'jam po cung zad cung zad tsam las mi brjod cing longs spyod kyi bgo bsha' yang yongs su rdzogs pa dang / tshul dang mthun par mi byed/ 'tsho ba'i bgo bsha'</text></item>
<item><p>152b2</p><section></section><text>yongs su rdzogs pa dang / tshul dang mthun par mi byed la/ de yang dbri bskyung byas bskyang ba byas/ gya gyu byas/ yi chad par byas nas byed pa yin te/ de ltar na rgyal po bya dga' chung ba yin no/ /ji ltar na dam pa ma yin pa rnams kyi ngag nyan pa yin zhe na/ 'di la rgyal po gang zag mkhas pa</text></item>
<item><p>152b3</p><section></section><text>ma yin par mkhas par rlom pa/ brkam chags can/ nye mgon byed pa/ tshul mi shes pa/ 'khu bar byed pa/ chos ma yin pa dang ldan pa gang dag yin pa de lta bu'i gang zag rnams kyi tshig mnyan pa dang / bya bar sems shing des na de bya ba dag las kyang yongs su nyams par 'gyur/ longs</text></item>
<item><p>152b4</p><section></section><text>spyod dag las kyang yongs su nyams par 'gyur/ grags pa las kyang yongs su nyams par 'gyur/ chos las kyang yongs su nyams par 'gyur ba yin te/ de ltar na rgyal po dam pa ma yin pa rnams kyi ngag nyan pa yin no/ /ji ltar na ma brtags par byed cing chos lugs dang mi ldan pa yin</text></item>
<item><p>152b5</p><section></section><text>zhe na/ 'di la rgyal po tshal za mthun par ma bskos/ yongs su ma bskos/ dmigs su ma phab/ rnam par ma brtags / kun du ma brtags par don mchog tu yid gcugs par bya ba'i las kyi mtha' de dang de dag tu bsko bar mi 'os pa'i tshal za rnams ni sko bar byed/ bsko bar 'os pa rnams ni sko bar</text></item>
<item><p>152b6</p><section></section><text>mi byed/ las kyi mtha' de dang de dag las dbyung bar 'os pa'i tshal za rnams ni 'byin par mi byed/ dbyung bar mi 'os pa rnams ni 'byin par byed pa dang / mthun par ma bskos/ yongs su ma bskos/ dmigs su ma phab/ rnam par ma brtags/ kun tu ma brtags pas/ phan gdags</text></item>
<item><p>152b7</p><section></section><text>par 'os pa'i tshal za rnams la ni chad pas gcod par byed/ chad pas gcad par 'os pa rnams la ni phan 'dogs par byed pa dang / rgyal po rgyal po'i chos lugs gang dag yin pa de dag kyang des tshal za rnams la legs par rnam par ma bzhag pas/ des na tshal za rnams kyang blon po</text></item>
<item><p>153a1</p><section></section><text>chen po dang / 'khor phal cher 'dus te 'dug pa'i tshe/ glo bur du gtam zer zhing gtam gyi mjug mi sdod pa dang / rjes ma yin pa dang / gus pa ma yin pa dag smra zhing bya bar yang sems la/ ji skad bsgo ba'i tshig bzhin du yang mi byed cing / tshig la legs</text></item>
<item><p>153a2</p><section></section><text>par gnas pa yang ma yin te/ de ltar na rgyal po ma brtags par byed cing / chos lugs dang mi ldan pa yin no/ /ji ltar na chos la mi lta ba yin zhe na/ 'di la rgyal po 'jig rten pha rol la ma dad cing yid mi ches pa yin te/ de 'jig rten pha rol la ma dad cing yid mi ches pas las dge ba dang /</text></item>
<item><p>153a3</p><section></section><text>mi dge ba rnams kyi 'bras bu phyis tshe phyi ma la 'dod pa dang mi 'dod par 'gyur ba la yang dad par mi byed pa dang / ma dad pas ngo tsha med cing lus dang ngag dang yid kyis nyes par spyod pa la ci 'dod dgur 'jug pa dang / gzhan yang dus dus su so sor brtags nas sbyin pa dag mi sbyin pa dang / bsod</text></item>
<item><p>153a4</p><section></section><text>nams dag mi byed pa dang / bsnyen gnas la mi gnas pa dang / tshul khrims yang dag par blang ba la mi 'jug pa yin te/ de ltar na rgyal po chos la mi lta ba yin no/ /ji ltar na bye brag mi shes shing byas pa mi gzo ba yin zhe na/ 'di la rgyal po tshal za rnams dang / blo grogs rnams dang /</text></item>
<item><p>153a5</p><section></section><text>blon po rnams dang / gros grogs rnams la sems phyin ci log tu gyur pa yin te/ des gus pa las kyang de dag gi bye brag mi shes la/ nus pa dang / shes pa las kyang de dag gi bye brag mi shes te/ de de ltar bye brag mi shes pas tshal za gus pa dang mi ldan pa rnams la ni gus pa dang ldan par</text></item>
<item><p>153a6</p><section></section><text>'du shes pa dang / gus pa dang ldan pa rnams la ni gus pa dang mi ldan par 'du shes pa dang / nus pa ma yin pa rnams la ni nus par 'du shes pa dang / nus pa rnams la ni nus pa ma yin par 'du shes pa dang / shes rab 'chal pa rnams la ni shes rab dang ldan par 'du shes pa dang / shes rab</text></item>
<item><p>153a7</p><section></section><text>dang ldan pa rnams la ni shes rab 'chal par 'du shes pa dang / de ltar sems phyin ci log tu gyur pas tshal za gus pa dang mi ldan pa rnams dang / nus pa dang mi ldan pa rnams dang shes rab 'chal pa rnams la ni bkur stir byed/ bla mar byed/ ri mor byed/ mchod par byed la/ gus pa dang</text></item>
<item><p>153b1</p><section></section><text>ldan pa rnams dang / nus pa dang ldan pa rnams dang / shes rab dang ldan pa rnams la ni khyad du gsod par byed pa dang / de'i tshal za yun ring po nas bsnyen bkur byed byed pa/ sri zhu che ba/ rgan po rgas pa dgog tu phyin pa gang dag yin pa de dag la yang mthu med pa dang / stobs med pa dang / nyams</text></item>
<item><p>153b2</p><section></section><text>rtsal med par rig nas/ bsnyen bkur las kyang khyad du gsod par byed/ longs spyod kyi bgo bsha' dang / 'tsho ba'i bgo bsha' las kyang khyad du gsod par byed cing / gzhan dag gis brnyas na yang yal bar 'dor ba yin te/ de ltar na rgyal po bye brag mi shes shing byas pa mi gzo ba yin no/ /</text></item>
<item><p>153b3</p><section></section><text>ji ltar na rab tu myos shing gcig tu bag med par spyod pa yin zhe na/ 'di la rgyal po gcig tu 'dod pa'i yon tan lnga po dag gis 'byor cing ldan par gyur nas/ rtse bar byed/ dga' bar byed/ dga' mgur spyod par byed cing dus dus su bya ba dang / tshal za dag gso ba'i phyir brtson par mi byed pa yin te/</text></item>
<item><p>153b4</p><section></section><text>de ltar na rgyal po rab tu myos shing gcig tu bag med par spyod pa yin no/ /rgyal po chen po skyon bcu po de dag dang ldan na rgyal po longs spyod che zhing rtsa 'jing che la 'khor mang du zin kyang skyabs kyi 'os ma yin zhing / mngon du 'gro bar bya ba'i 'os ma yin no/ /rgyal po chen po rgyal po'i skyon de dag las dang po gcig</text></item>
<item><p>153b5</p><section></section><text>ni rigs kyi skyon yin no/ /de las gzhan pa'i skyon dgu ni rgyal po'i rang bzhin gyi skyon yin par rig par bya'o/ /de la rgyal po'i yon tan rnams gang zhe na/ rgyal po chen po bcu po 'di dag ni rgyal po'i yon tan dag yin te/ de dag dang ldan na rgyal po longs spyod chen po ma yin zhing rtsa 'jing</text></item>
<item><p>153b6</p><section></section><text>chen po ma yin la/ 'khor mang ba ma yin du zin kyang skyabs kyi 'os yin zhing mngon du bgrod par bya ba'i 'os yin no/ /bcu gang zhe na/ rigs btsun pa yin/ rang dbang yod pa yin/ rang bzhin gyis mi gtum pa yin/ 'khrug pa'i shas mi che ba yin/ bya dga' che ba yin/ dam pa</text></item>
<item><p>153b7</p><section></section><text>rnams kyi ngag nyan pa yin/ brtags te byed cing chos lugs dang ldan pa yin/ chos la lta ba yin/ bye brag shes shing byas pa gzo ba yin/ rab tu ma myos shing gcig tu bag med par mi spyod pa yin no/ /ji ltar na rigs btsun pa yin zhe na/ rgyal po'i rigs 'dra ba'am/ mtho bar</text></item>
<item><p>154a1</p><section></section><text>skyes pa'am/ 'dra ba'i bur skyes pa yin te/ de ltar na rigs btsun pa yin no/ /ji ltar na rang dbang yod pa yin zhe na/ rgyal po'i bya ba dag bya ba dang / tshal za dag gso ba dang / 'dod pa'i yon tan lnga po dag gis rtse ba'am dga' ba'am dga' dgur spyod pa la rang dgar 'jug</text></item>
<item><p>154a2</p><section></section><text>cing de'i tshig kyang tshal za rnams dang / blo grogs rnams dang / blon po rnams dang / gros grogs rnams la [(]brtsan [,]brtsam [)]par 'jug pa yin te/ de ltar na rang dbang yod pa yin no/ /ji ltar na rang bzhin gyis mi gtum pa yin zhe na/ 'di la rgyal po tshal za rnams kyis gzhi 'ga' zhig la yid du mi 'ong ba'i</text></item>
<item><p>154a3</p><section></section><text>dngos po ci yang rung ba ltog po zhig kun tu spyad kyang / de rang bzhin gyis tshal za rnams la bzod par byed cing / mngon sum du sma 'bebs par mi byed/ tshig rtsub mo rjod par mi byed/ ngan par mi byed/ 'khrug par mi byed/ gnod par mi byed yul yul por gnas par mi byed cing / 'khrug</text></item>
<item><p>154a4</p><section></section><text>pa kun du bskyed par mi byed pa dang / lkog na yang ma yin pa dang / nang du yid kyis 'khrug pa'i kun nas dkris pa mi mngon par byed pa dang / khon gyi bsam pa dang / 'khrug pa'i bsam pa yun ring por bskyed cing 'dzin par yang mi byed cing / mngon sum du gtum pa yang ma yin/ lkog na</text></item>
<item><p>154a5</p><section></section><text>gtum pa yang ma yin/ mi mngon par gtum pa yang ma yin/ yun thung ngur gtum pa yang ma yin/ yun ring por gtum pa yang ma yin te/ de ltar na rgyal po rang bzhin gyis mi gtum pa yin no/ /ji ltar na 'khrug pa'i shas chung ba yin zhe na/ 'di la rgyal po tshal za rnams nyes pa</text></item>
<item><p>154a6</p><section></section><text>chen po dang / 'gal ba chen po byas kyang thams cad kyi thams cad du longs spyod dag dang 'bral bar mi byed chung ma dag dang 'bral bar mi byed cing / chad pa mchog gis kyang rjes su ston par mi byed par de dag la nyes pa dang rjes su mthun pa'i chad pas rjes su ston par byed pa yin te/ de ltar na</text></item>
<item><p>154a7</p><section></section><text>rgyal po 'khrug pa'i shas chung ba yin no/ /ji ltar na bya dga' che ba yin zhe na/ 'di la rgyal po bkur sti dang / bsnyen bkur gyis bsti stang legs par byed byed pa'i tshal za rnams la dga' ba'i sems dang mgu ba'i sems dang ldan zhing / dus dus su legs par yongs su rdzogs par</text></item>
<item><p>154b1</p><section></section><text>tshig 'jam po kun du rjod par byed cing / longs spyod kyi bgo bsha' dang / 'tsho ba'i bgo bsha' dag kyang / 'bri bskyung ma byas/ bskyang ba ma byas/ gya gyu ma byas/ yi chad par ma byas par yongs su rdzogs par byed pa dang / mgu bar bya sla zhing / mgu bar bya mi dka' ba ma yin te/ de</text></item>
<item><p>154b2</p><section></section><text>ltar na rgyal po bya dga' che ba yin no/ /ji ltar na dam pa rnams kyi ngag nyan pa yin zhe na/ 'di la rgyal po gang zag mkhas la mkhas par mi rlom pa/ brkam chags med pa/ nye mgon mi byed pa/ tshul shes pa/ 'khu bar mi byed pa/ chos dang ldan pa gang dag yin pa de lta bu'i gang zag</text></item>
<item><p>154b3</p><section></section><text>rnams kyi tshig mnyan pa dang / bya bar sems shing / des ni de bya ba dag gis kyang 'phel bar 'gyur/ longs spyod pa dag gis kyang 'phel bar 'gyur/ grags pas kyang 'phel bar 'gyur/ chos kyis kyang 'phel bar 'gyur ba yin te/ de ltar na rgyal po dam pa rnams kyi ngag</text></item>
<item><p>154b4</p><section></section><text>mnyan pa yin no/ /ji ltar na brtags te byed cing chos lugs dang ldan pa yin zhe na/ 'di la rgyal po tshal za rnams mthun par bskos/ yongs su bskos/ rnam par brtags/ kun du brtags nas/ don mchog tu yid brtan par bya ba'i las kyi mtha' de dang de dag tu bsko bar mi</text></item>
<item><p>154b5</p><section></section><text>'os pa'i tshal za rnams ni sko bar mi byed/ bsko bar 'os pa rnams ni sko bar byed/ las kyi mtha' de dang de dag las dbyung bar 'os pa'i tshal za rnams ni 'byin par byed/ dbyung bar mi 'os pa rnams ni 'byin par mi byed/ phan gdags par 'os pa'i tshal za rnams la ni legs pa phan</text></item>
<item><p>154b6</p><section></section><text>'dogs par byed/ chad pas gcad par 'os pa rnams la ni chad pas gcod par byed cing / bya ba rnams la yang rjes su brtags nas byed kyi gya tshom du mi byed pa dang / rgyal po rgyal po'i chos lugs gang dag yin pa de dag kyang tshal za rnams la legs par rnam par gzhag pas des na de'i</text></item>
<item><p>154b7</p><section></section><text>tshal za rnams kyang blon po chen po rnams dang / 'khor phal po che 'dus te 'dug pa'i tshe glo bur du gtam mi zer zhing / gtam gyi mjug sdod pa dang / rjes dang bcas pa dang / gus pa dang bcas pa dag smra zhing bya bar yang sems la/ ji ltar bsgo ba'i tshig bzhin du yang byed cing / tshig</text></item>
<item><p>155a1</p><section></section><text>la legs par gnas pa yin te/ de ltar na rgyal po brtags te byed cing chos lugs dang ldan pa yin no/ /ji ltar na chos la lta ba yin zhe na/ 'di la rgyal po 'jig rten pha rol la dad cing yid ches pa skyes pa yin te/ de 'jig rten pha rol la dad cing yid ches</text></item>
<item><p>155a2</p><section></section><text>pa skyes pas las dge ba dang mi dge ba rnams kyi 'bras bu phyis tshe phyi ma la 'dod pa dang mi 'dod par 'gyur ba la yang dad par byed pa dang / dad pas ngo tsha dang ldan zhing lus dang ngag dang / yid kyis nyes par spyod pa la ci 'dod dgur mi 'jug pa dang / gzhan yang dus dus su so sor</text></item>
<item><p>155a3</p><section></section><text>brtags nas sbyin pa dag kyang sbyin pa dang / bsod nams dag byed pa dang / bsnyen gnas la gnas pa dang / tshul khrims yang dag par blang ba la 'jug pa yin te/ de ltar na rgyal po chos la lta ba yin no/ /ji ltar na bye brag shes shing byas pa gzo ba yin zhe na/ 'di la rgyal po tshal za</text></item>
<item><p>155a4</p><section></section><text>rnams dang / blo grogs rnams dang / blon po rnams dang / gros grogs rnams la/ 'di lta ste gus pa dang / nus pa dang / shes pa las kyang sems phyin ci log tu ma gyur cing / de'i tshal za gang dag gus pa dang mi ldan pa de dag kyang yang dag pa ji lta ba bzhin du rab tu shes la/ gang</text></item>
<item><p>155a5</p><section></section><text>dag nus pa dang mi ldan pa dag dang / gang dag shes rab 'chal pa de dag kyang yang dag pa ji lta ba bzhin du rab tu shes pa dang / tshal za gang dag gus pa dang ldan pa de dag kyang yang dag pa ji lta ba bzhin du rab tu shes la/ gang dag nus pa dang ldan pa dang / shes rab dang ldan pa de dag</text></item>
<item><p>155a6</p><section></section><text>kyang yang dag pa ji lta ba bzhin du rab tu shes pa dang / tshal za gang dag gus pa dang mi ldan pa dang / nus pa dang mi ldan pa dang / shes rab 'chal pa de dag la ni khyad gsod par byed/ yongs su spong bar byed la/ tshal za gang dag gus pa dang ldan pa dang / nus pa dang ldan pa</text></item>
<item><p>155a7</p><section></section><text>dang / shes rab dang ldan pa de dag la ni/ bkur stir byed/ bla mar byed/ ri mor byed/ mchod par byed cing / legs pa kho nar phan 'dogs par yang byed pa dang / de'i tshal za yun ring po nas bsnyen bkur byed byed pa/ rgan po rgas pa dgog tu phyin pa sri zhu che ba gang dag yin pa</text></item>
<item><p>155b1</p><section></section><text>de dag la mthu med pa dang / stobs med pa dang / nyams rtsal med par rig kyang sngon gyi byas pa rjes su dran pas bsnyen bkur las kyang khyad du gsod par mi byed/ longs spyod kyi bgo bsha' dang / 'tsho ba'i bgo bsha' las kyang khyad du gsod par mi byed pa yin te/ de ltar na rgyal po</text></item>
<item><p>155b2</p><section></section><text>bye brag shes shing byas pa gzo ba yin no/ /ji ltar na rab tu ma myos shing gcig tu bag yod par gnas pa yin zhe na/ 'di la rgyal po dus dus su bya ba dag bya ba'i phyir brtson pa dang / tshal za dag gso ba'i phyir brtson pa dang dus dus su 'dod pa'i yon tan lnga po dag gis 'byor cing ldan par gyur</text></item>
<item><p>155b3</p><section></section><text>nas rtse bar byed/ dga' bar byed/ dga' mgur spyod par byed pa yin te/ de ltar na rgyal po rab tu ma myos shing / gcig tu bag yod par gnas pa yin no/ /rgyal po chen po rgyal po'i yon tan bcu po de dag dang ldan na rgyal po longs spyod che ba ma yin zhing / rtsa 'jing che ba ma yin la/</text></item>
<item><p>155b4</p><section></section><text>'khor mang ba ma yin du zin kyang / skyabs kyi 'os yin zhing / mngon du bgrod par bya ba'i 'os yin no/ /rgyal po chen po rgyal po'i yon tan bcu po de dag las dang po gcig ni rigs kyi yon tan yin no/ /de las gzhan pa dgu ni rang bzhin gyi yon tan yin par rig par bya'o// //</text></item>
<item><p>155b5</p><section></section><text>bam po bcu bdun pa/ nyams pa'i sgo dag gang zhe na/ rgyal po nyams pa'i sgo ni lnga ste/ lnga gang zhe na/ tshal za ma brtags pa len pa rgyal po'i nyams pa'i sgo dang / tshal za brtags pa len kyang mi snyan pa dang dus ma yin par spyod pa rgyal po'i nyams pa'i sgo dang / bya ba bsam pa la</text></item>
<item><p>155b6</p><section></section><text>bag med pa rgyal po'i nyams pa'i sgo dang / longs spyod bsrung ba la bag med pa rgyal po'i nyams pa'i sgo dang / chos spyad pa la bag med pa rgyal po'i nyams pa'i sgo'o/ /de la tshal za ma brtags pa len pa gang zhe na/ rgyal po chen po 'di la rgyal po tshal za rnams gus pa dang / nus pa</text></item>
<item><p>155b7</p><section></section><text>dang / shes pa las kyang mthun par ma bskos / yongs su ma bskos / dmigs su ma phab/ rnam par ma brtags / kun du ma brtags par nye bar 'jog par byed/ rim gro byed cing de la longs spyod kyi bgo bsha' dang / 'tsho ba'i bgo bsha' yang yongs su rdzogs par byed la/</text></item>
<item><p>156a1</p><section></section><text>de dag mchog tu yid brtan par bya ba'i gnas dag tu bsgo zhing / yid rton par yang byed la/ dus dus su tshig gi lam 'jam po dag kun du rjod par yang byed pas/ de dag de'i rdzas bzhag pa la yang 'khu bar byed/ gsod pa rnams dang / dgra bo rnams dang /</text></item>
<item><p>156a2</p><section></section><text>phyir rgol ba rnams dang / g.yul sprod pa na de dag thog ma kho nar pham par gyur/ 'jigs par gyur/ nyams par gyur/ gzhan brgyal bar gyur/ rgyab ston par gyur cing 'byer bar byed la/ tshul ngan pa'i sbyor ba dag gis kyang bya ba dag chud gson par byed pa de dag ni de'i tshal za ma</text></item>
<item><p>156a3</p><section></section><text>brtags pa len pa zhes bya'o/ /de'i tshal za brtags pa len kyang mi snyan pa dang dus ma yin pa'i spyod pa gang zhe na/ rgyal po chen po 'di la rgyal po tshal za rnams gus pa dang nus pa dang / shes pa las kyang mthun par bskos/ yongs su bskos/ dmigs su phab/ rnam par brtags</text></item>
<item><p>156a4</p><section></section><text>kun tu brtags te/ nye bar 'jog par byed du zin kyang rim gro mi byed/ longs spyod kyi bgo bsha' dang / 'tsho ba'i bgo bsha' rkyen du 'bab pa dag kyang yongs su rdzogs par mi byed la de dag mchog tu yid brtan par bya ba'i gnas dag tu bsko ba yang mi byed cing / yid rton par yang</text></item>
<item><p>156a5</p><section></section><text>mi byed la/ dus dus su tshig gi lam 'jam po dag kun du rjod par yang mi byed par de la lan 'ga' rgyal po'i gsod pa dang / dgra bo dang / phyir rgol ba nye bar gnas pa nas rgyas par 'jigs pa dang / srog zad par byed pa'i bar dag dang phrad par gyur pa na/ gdod rim gro byed cing longs</text></item>
<item><p>156a6</p><section></section><text>spyod kyi bgo bsha' dang / 'tsho ba'i bgo bsha' rkyen du bab pa dag yongs su rdzogs par byed pa nas/ rgyas par tshig gi lam 'jam po dag kun du brjod pa'i bar du byed pa'i tshe/ de na de dag 'di snyam du sems te/ kye ma rgyal po 'di gang gi phyir da ltar gsod pa dang / dgra bo dang / phyir</text></item>
<item><p>156a7</p><section></section><text>rgol ba nye bar gnas pa nas/ rgyas par 'jigs pa dang / srog zad par byed pa'i bar dag dang phrad pa na/ gdod bdag cag la rim gro byed pa nas/ rgyas par dus dus su tshig gi lam 'jam po dag kun du brjod pa'i bar du byed pa las na/ ci tsam du g.yo dang ldan pa dang / mchog tu</text></item>
<item><p>156b1</p><section></section><text>g.yo dang ldan pa la ltos snyam ste/ rgyal po 'di don gyi phyir bdag cag la/ snyan pa kun du brjod par zad kyi lhag pa'i bsam pa thag pa nas ni ma yin no snyam du rig nas/ gus pa yod pa yang ston par mi byed la/ nus pa yod pa dang / shes rab yod pa yang ston par mi byed pa de ni/ de'i</text></item>
<item><p>156b2</p><section></section><text>tshal za brtags pa len kyang mi snyan pa dang / dus ma yin par spyod pa zhes bya'o/ /bya ba bsam pa la bag med pa gang zhe na/ 'di la rgyal po dus dus su dga' ba bya zhing / dga' ba bsgrub pa'i don dag la bdag nyid dam skyes bu gang zag mkhas pa rnams dang lhan cig dga' ba'i sbyor ba</text></item>
<item><p>156b3</p><section></section><text>legs par sems par mi byed/ 'jal bar mi byed/ nye bar rtog par mi byed pa dang / dbye bar bya ba dbye ba bsgrub pa'i don dag dang / sbyin par bya ba sbyin pa bsgrub pa'i don dag dang / g.yul gyi bya ba g.yul bsgrub pa'i don dag dang / mthu dang ldan pa'i phyogs yongs su gzung bar</text></item>
<item><p>156b4</p><section></section><text>bya ba mthu dang ldan pa'i phyogs yongs su gzung ba bsgrub pa'i don dag la yang / dbye ba'i sbyor ba nas mthu dang ldan pa'i phyogs yongs su gzung ba'i sbyor ba'i bar dag legs par sems par mi byed/ 'jal bar mi byed nye bar rtog par mi byed pa de ni/ de'i bya ba bsam pa la bag</text></item>
<item><p>156b5</p><section></section><text>med pa zhes bya'o/ /longs spyod bsrung ba la bag med pa gang zhe na/ 'di la rgyal po las kyi mtha' chung ba dang / las kyi mtha' ngan pa la sbyor ba dang / las kyi mtha'i zhal ta byed pa med pa dang / las kyi mtha' la so sor ma brtags pa dang / rgyal po'i pho brang gi sgo ma bsrungs</text></item>
<item><p>156b6</p><section></section><text>pa dang / btsun mo'i 'khor gyi sgo ma bsrungs pa dang / mdzod dang bang ba ma bsrungs pa dang / 'di lta ste/ bro gar mkhan dang / zlos gar mkhan dang / bzhad gad mkhan dang / 'jo sgeg mkhan la sogs pa la longs spyod tshod mi rigs par gtong ba dang / cho lo dang / rgyan</text></item>
<item><p>156b7</p><section></section><text>dor gyi nyes rtsom la shin tu zhugs pa de ni/ de'i longs spyod bsrung ba la bag med pa zhes bya'o/ /chos spyad pa la bag med pa gang zhe na/ 'di la rgyal po de'i phebs pa'i yul na/ dge sbyong dang bram ze rang bzhin dge bar grags pa/ mdzangs pa/ gsal ba/ rigs pa/</text></item>
<item><p>157a1</p><section></section><text>grol ba/ mkhas pa/ gnod par bya ba ma yin pa/ gnod par bya ba ma yin pa la dga' ba gang dag yin pa de dag gi drung du dus dus su song ste/ dge ba gang yin/ mi dge ba gang yin/ kha na ma tho ba dang bcas pa gang yin/ kha na ma tho ba med pa gang</text></item>
<item><p>157a2</p><section></section><text>yin/ ci zhig byas na legs pa dang / sdig pa med par 'gyur zhes yongs su 'dri bar mi byed/ yongs su zhu bar mi byed pa dang / de dag las thos na yang de bzhin du sgrub par mi byed pa dang / sbyin pa dag mi sbyin pa dang / bsod nams dag mi byed pa dang / bsnyen gnas la</text></item>
<item><p>157a3</p><section></section><text>mi gnas pa dang / tshul khrims la yang dag par blang ba la mi 'jug pa de ni de'i chos spyod pa la bag med pa zhes bya'o/ /lnga po de dag ni rgyal po'i nyams pa'i sgo dag yin te/ de dag dang ldan na rgyal po tshe 'di pa'i don las kyang yongs su nyams par 'gyur la/ tshe phyi ma pa'i</text></item>
<item><p>157a4</p><section></section><text>don las kyang yongs su nyams par 'gyur ro/ /de la nyams pa'i sgo dang po bzhis ni tshe 'di pa'i don las yongs su nyams par 'gyur ro/ /nyams pa'i sgo tha ma gcig gis ni tshe phyi ma pa'i don las yongs su nyams par 'gyur ro/ /de la thabs kyi sgo dag gang zhe na/ lnga ste/</text></item>
<item><p>157a5</p><section></section><text>lnga gang zhe na/ tshal za brtags pa len pa dang / de dag la snyan pa dang / dus su spyod pa dang / bya ba bsam pa la bag yod pa dang / longs spyod bsrung ba la bag yod pa dang / chos spyad pa la bag yod pa'o/ /de la tshal za brtags pa len pa gang zhe na/ 'di la rgyal po tshal</text></item>
<item><p>157a6</p><section></section><text>za rnams gus pa dang / nus pa dang / shes pa las kyang mthun par bskos/ yongs su bskos/ dmigs su phab/ rnam par brtags/ kun du brtags nas nye bar 'jog par byed pa de ni de'i tshal za brtags pa len pa zhes bya'o/ /de dag la snyan pa dus su spyod pa gang zhe na/ 'di</text></item>
<item><p>157a7</p><section></section><text>la rgyal po tshal za brtags pa nye bar gzhag pa de dag la rim gro byed cing / longs spyod kyi bgo bsha' dang / 'tsho ba'i bgo bsha' rkyen du 'bab pa dag kyang yongs su rdzogs par byed pa dang / de dag mchog tu yid brtan par bya ba'i gnas dag tu yang bsko bar byed la/ yid rton par</text></item>
<item><p>157b1</p><section></section><text>yang byed pa dang / dus dus su tshig gi lam 'jam po dag kun du rjod par byed pas/ de dag kyang de'i gsod pa dang / dgra bo dang / phyir rgol ba nye bar gnas shing / 'jigs pa dang / srog zad par byed pa dag dang phrad pa na/ gus pa yod pa yang ston par byed/ nus pa yod</text></item>
<item><p>157b2</p><section></section><text>pa dang shes rab yod pa yang ston par byed pa de ni/ de'i de dag la snyan pa dang dus su spyod pa zhes bya'o/ /bya ba bsam pa la bag yod pa gang zhe na/ 'di la rgyal po dus dus su dga' bar bya ba dga' ba bsgrub pa'i don dag la dga' ba'i sbyor ba legs pa kho nar sems par byed/ 'jal</text></item>
<item><p>157b3</p><section></section><text>bar byed/ nye bar rtog par byed pa dang / dga' bar bya ba dga' ba bsgrub pa'i don dag la ji lta ba de bzhin du dbye bar bya ba dbye ba bsgrub pa'i don dag dang / sbyin par bya ba sbyin pa bsgrub pa'i don dag dang g.yul gyi bya ba g.yul bsgrub pa'i don dag dang / mthu dang ldan pa'i phyogs</text></item>
<item><p>157b4</p><section></section><text>yongs su gzung bar bya ba mthu dang ldan pa'i phyogs yongs su gzung ba bsgrub pa'i don dag la yang / dbye ba'i sbyor ba nas mthu dang ldan pa'i phyogs yongs su gzung ba'i sbyor ba'i bar dag legs pa kho nar sems par byed/ 'jal bar byed/ nye bar rtog par byed pa de ni/ de'i bya ba bsam</text></item>
<item><p>157b5</p><section></section><text>pa la bag yod pa zhes bya'o/ /longs spyod bsrung ba la bag yod pa gang zhe na/ 'di la rgyal po las kyi mtha' rgya chen po la sbyor ba dang / las kyi mtha' bzang po la sbyor ba dang / las kyi mtha'i zhal ta legs par byas pa dang / las kyi mtha' la legs par so sor brtags pa</text></item>
<item><p>157b6</p><section></section><text>dang / rgyal po'i pho brang gi sgo legs par bsrungs pa dang / btsun mo'i 'khor gyi sgo legs par bsrungs pa dang / mdzod dang bang ba legs par bsrungs pa dang / 'di lta ste/ bro gar mkhan dang / zlos gar mkhan dang / bzhad gad mkhan dang / 'jo sgeg mkhan la sogs</text></item>
<item><p>157b7</p><section></section><text>pa la longs spyod tshod rigs par gtong ba dang / cho lo dang rgyan dor gyi nyes rtsom la shin du ma zhugs pa de ni de'i longs spyod bsrung ba la bag yod pa zhes bya'o/ /chos spyod pa la bag yod pa gang zhe na/ 'di la rgyal po de'i phebs pa'i yul na/ dge sbyong dang bram ze rang bzhin dge</text></item>
<item><p>158a1</p><section></section><text>bar grags pa/ mdzangs pa/ gsal pa/ rigs pa/ grol ba/ mkhas pa/ gnod par bya ba ma yin pa/ gnod par bya ba ma yin pas dga' ba gang dag yin pa de dag gi drung du dus dus su song ste/ dge ba gang yin/ mi dge ba gang yin/ kha na ma tho ba dang</text></item>
<item><p>158a2</p><section></section><text>bcas pa gang yin/ kha na ma tho ba med pa gang yin/ ci zhig byas na legs pa dang sdig pa med par 'gyur zhes yongs su dri bar byed/ yongs su zhu bar byed pa dang / de dag las thos na yang de lta de ltar sgrub par byed pa dang / sbyin pa dag sbyin pa dang / bsod nams dag byed pa</text></item>
<item><p>158a3</p><section></section><text>dang / bsnyen gnas la gnas pa dang / tshul khrims yang dag par blang ba la 'jug pa de ni de'i chos spyad pa la bag yod pa zhes bya'o/ /lnga po de dag ni rgyal po'i thabs kyi sgo dag yin te/ de dag dang ldan na rgyal po tshe 'di pa'i don las kyang yongs su nyams par mi 'gyur la/ tshe phyi</text></item>
<item><p>158a4</p><section></section><text>ma pa'i don las kyang yongs su nyams par mi 'gyur ro/ /de la thabs kyi sgo dang po bzhis ni tshe 'di pa'i don las yongs su nyams par mi 'gyur ro/ /thabs kyi sgo tha ma gcig gis ni tshe phyi ma pa'i don las yongs su nyams par mi 'gyur ro/ /rgyal po rnams kyi 'dod pa'i chos rnams gang</text></item>
<item><p>158a5</p><section></section><text>zhe na/ rgyal po'i 'dod pa dang / sdug pa dang / dga' ba dang / yid du 'ong bar bya ba'i chos ni lnga po 'di dag ste/ lnga gang zhe na/ skye dgu rjes su dga' ba dang / dbang phyug gi bdag po dang / dgra 'dul ba dang / lus la phan pa dang / bde 'gror 'gro ba ste lnga po de dag ni</text></item>
<item><p>158a6</p><section></section><text>rgyal po'i 'dod pa dang / sdug pa dang / dga' ba dang yid du 'ong bar bya ba'i chos dag yin no/ /'dod pa 'dren par byed pa'i chos dag gang zhe na/ lnga po 'di dag ni rgyal po'i 'dod pa 'dren par byed pa'i chos rnams yin te/ lnga gang zhe na/ skye dgu yongs su skyong ba dang / sgrub phod</text></item>
<item><p>158a7</p><section></section><text>pa dang / thabs shes pa dang / yul la legs par yongs su longs spyod pa dang / chos spyod pa'o/ /ji ltar na rgyal po skye dgu yongs su skyong bar byed ce na/ 'di la rgyal po dang po kho nar chog shes pa dang / log pa'i chags pas ma dkris pa dang / longs spyod 'du ba'i</text></item>
<item><p>158b1</p><section></section><text>sgo bzang po yod pas ci nas kyang longs spyod bsag cing spel bar 'dod kyi yongs su mi tshol mi byed pa dang / gzhan yang rgyal po brkam chags mi byed pa dang / chags pa med pa'i dkar po'i chos dang ldan pa dang / de ci nus ci lcogs kyis rang gi mdzod dang bang ba nas rang gi nor phyung ste</text></item>
<item><p>158b2</p><section></section><text>nor med pa dang / longs spyod dang bral zhing gnas pa dag la sbyin par byed pa dang / gzhan yang rgyal po des pa dang / bzod pa dang ldan zhing grong gi mi rnams la tshig gi lam 'jam po dag gis kun du rjod par byed pa dang / de dag la dus dus su longs spyod kyi bgo bsha' dang /</text></item>
<item><p>158b3</p><section></section><text>'tsho ba'i bgo bsha' rkyen du 'bab pa dag byed pa dang / de dag mi nus pa'i las su bsko bar mi byed pa dang / las ngan par bsko bar mi byed pa dang / las ha cang chen por bsko bar mi byed pa dang / de dag gi nyes pa dang / 'gal ba bzod par 'os pa dag bzod par byed pa dang /</text></item>
<item><p>158b4</p><section></section><text>nyes pa dang 'gal ba bden pa bzod par mi 'os pa de dag kyang dus dus su nyes pa dang mthun pa'i khrims dang sbyor bar byed de/ de ltar na rgyal po skye dgu legs par yongs su skyong bar byed pa yin no/ /de ltar skye dgu legs par yongs su skyong ba 'di yang dag par blangs te/</text></item>
<item><p>158b5</p><section></section><text>legs par spyad na/ skye dgu rjes su dga' bar 'gyur ro/ /sgrub phod pa gang zhe na/ 'di la rgyal po mkhas pa dang / le lo med pa dang / sgrub phod pa yin zhing / de ma phebs pa ni 'bebs par byed/ phebs pa ni srung bar byed pa dang / las kyi mtha' rgya chen po la sbyor</text></item>
<item><p>158b6</p><section></section><text>ba nas/ snga ma bzhin du cho lo dang rgyan dor gyi nyes rtsom gyi bar la shin tu ma zhugs pa dang / skye dgu rnams kyi tshul dang / tshul ma yin pa'i 'jug pa yongs su brtag pa la brtson pa dang / chad pas gcad par 'os pa rnams kyang legs par chad pas gcod par byed pa dang / phan gdags</text></item>
<item><p>158b7</p><section></section><text>par 'os pa rnams la yang phan 'dogs par byed pa yin te/ de ltar na rgyal po bsgrub phod pa yin no/ /de ltar bsgrub phod pa 'di yang dag par blangs te legs par spyad na dbang phyug gi bdag por 'gyur ro/ /thabs shes pa gang zhe na/ 'di la rgyal po dga' bar bya ba dga' ba</text></item>
<item><p>159a1</p><section></section><text>bsgrub pa'i don dag la legs pa kho nar dga' bar sbyor bar byed pa nas/ rgyas par snga ma bzhin du/ mthu dang ldan pa'i phyogs yongs su gzung bar bya ba mthu dang ldan pa'i phyogs yongs su gzung ba bsgrub pa'i don gyi bar dag la yang / legs pa kho nar</text></item>
<item><p>159a2</p><section></section><text>mthu dang ldan pa'i phyogs yongs su gzung ba'i phyir sbyor bar byed de/ de ltar na rgyal po thabs shes pa yin no/ / de ltar thabs shes pa ni yang dag par blangs te/ legs par spyad na dgra thul bar 'gyur ro/ /yul la legs par yongs su longs spyod pa gang zhe na/ 'di</text></item>
<item><p>159a3</p><section></section><text>la rgyal po longs spyod rnams kyi 'du ba dang 'god pa gzhal nas/ ha cang chung ba yang ma yin/ ha cang che ba yang ma yin par ran pas 'tsho bar byed pa dang / longs spyod chen po dang ldan pa dang / longs spyod sna tshogs dang ldan pa dang / dus tshigs kyi tshe ji lta ba bzhin du brten par bya</text></item>
<item><p>159a4</p><section></section><text>ba'i longs spyod dang ldan pa dang / 'khor dang bcas pa dang / g.yog 'khor dang bcas pa'i longs spyod dang ldan pa dang / gnas bzang po'i longs spyod dang ldan pa dang / bro gar dang glu dang sil snyan dang rol mo dang bcas pa'i longs spyod dang ldan pa dang / kha na ma tho ba med pa'i</text></item>
<item><p>159a5</p><section></section><text>longs spyod dang ldan pa yin te/ de la kha na ma tho ba med pa'i longs spyod ni 'di yin te/ nad kyis btab cing gnod pa'i tshe 'phrod pa za zhing mi 'phrod pa yang yongs su spong ba dang bde bar gnas pa'i tshe yang zhu nas za'i/ ma zhu bar mi za ba dang / lhan cig tu za ba rnams tshogs te 'brim pa na/</text></item>
<item><p>159a6</p><section></section><text>gzhan dag bskrad cing bstsal nas/ bdag gcig pu bzang po mi za ba ste/ de ltar na rgyal po yul la legs par longs spyod pa yin no/ /de ltar yul la legs par yongs su longs spyod pa 'di yang dag par blangs te/ legs par spyad na lus la phan par 'gyur ro/ /chos spyod pa gang zhe na/</text></item>
<item><p>159a7</p><section></section><text>'di la rgyal po dad pa dang ldan pa dang / tshul khrims dang ldan pa dang / thos pa dang ldan pa dang / gtong ba dang ldan pa dang / shes rab dang ldan pa yin no/ / ji ltar na dad pa dang ldan pa yin zhe na/ 'di la rgyal po 'jig rten pha rol la mngon par dad pa dang / las dge ba dang</text></item>
<item><p>159b1</p><section></section><text>mi dge ba rnams kyi 'bras bu rnam par smin pa phyis tshe phyi ma la 'dod pa dang mi 'dod par gyur pa la mngon par dad pa yin te/ de ltar na dad pa dang ldan pa yin no/ /ji ltar na tshul khrims dang ldan pa yin zhe na/ 'di la rgyal po srog gcod pa spangs shing srog gcod pa las phyir log pa dang /</text></item>
<item><p>159b2</p><section></section><text>de bzhin du ma byin par len pa dang / 'dod pa la log par g.yem pa dang / brdzun du smra ba dang / chang dang / 'bru'i chang dang / bcos pa'i chang bag med pa'i gnas dang / gnas de dag las mtha' dag gam/ re re spangs shing phyir log pa yin te/ de ltar na tshul khrims dang</text></item>
<item><p>159b3</p><section></section><text>ldan pa yin no/ /ji ltar na thos pa dang ldan pa yin zhe na/ des tshe 'di pa'i don las brtsams pa dang / tshe phyi ma'i don las brtsams pa dang / tshe 'di pa dang / tshe phyi ma'i don las brtsams te/ chos mang po dag legs par mnyan pa dang / legs par gzung ba dang / kha don</text></item>
<item><p>159b4</p><section></section><text>bya ba dang / yid kyis rjes su brtags pa dang / mthong bas shin tu rtogs par byas pa yin te/ de ltar na thos pa dang ldan pa yin no/ /ji ltar na gtong ba dang ldan pa yin zhe na/ skye dgu ser sna'i dri mas kun nas dkris shing gnas pa na/ de ser sna'i dri ma dang bral ba'i sems kyis</text></item>
<item><p>159b5</p><section></section><text>khyim na gnas shing lhug par gtong ba dang / lag rkyong ba dang / rnam par 'ged pa la dga' ba dang / mchod sbyin rgyun du byed pa dang / gtong ba phun sum tshogs pa dang / sbyin pa la kun 'ged par dga' ba yin te/ de ltar na gtong ba dang ldan pa yin no/ /ji ltar na shes rab dang</text></item>
<item><p>159b6</p><section></section><text>ldan pa yin zhe na/ dge ba dang mi dge ba'i chos rnams yang dag pa ji lta ba bzhin du rab tu shes pa dang / kha na ma tho ba dang bcas pa dang / kha na ma tho ba med pa dang / brten par bya ba dang / brten par bya ba ma yin pa dang / ngan pa dang gya nom pa dang / nag po dang / dkar po dang / rten</text></item>
<item><p>159b7</p><section></section><text>cing 'brel bar 'byung ba rab tu dbye ba dang bcas pa'i chos rnams yang dag pa ji lta ba bzhin du rab tu shes pa dang / de'i sems sdig pa can gyi brnab sems skyes pas sems yongs su gtugs shing mi gnas pa dang / gnod sems dang / khro ba dang / khon tu 'dzin pa dang / 'chab</text></item>
<item><p>160a1</p><section></section><text>pa dang / yongs su gdung ba dang / phrag dog dang / ser sna dang / sgyu dang / g.yo dang / ngo tsha med pa dang / khrel med pa dang / sdig pa can gyi 'dod pa dang / sdig pa can gyi lta bas sems yongs su gtugs shing mi gnas pa yin te/ de ltar na shes</text></item>
<item><p>160a2</p><section></section><text>rab dang ldan pa yin no/ /de ltar na rgyal po chos spyod pa yin te/ de ltar chos spyod pa 'di yang dag par blangs te/ legs par spyad na bde 'gror 'gro bar 'gyur ro/ /rgyal po'i 'dod pa 'dren par byed pa'i chos lnga po de dag ni tshe 'di dang tshe phyi ma la phan pa'i phyir 'jug par 'gyur ba</text></item>
<item><p>160a3</p><section></section><text>yin te/ de la 'dod pa 'dren par byed pa'i chos dang po bzhi ni tshe 'di la phan pa'i phyir 'jug par 'gyur ba yin no/ /'dod pa 'dren par byed pa'i chos tha ma gcig ni tshe phyi ma la phan pa'i phyir 'jug par 'gyur ba yin no/ /rgyal po chen po ngas rgyal po'i skyon rnams kyang bstan to/ /rgyal</text></item>
<item><p>160a4</p><section></section><text>po'i yon tan rnams kyang bstan to/ /rgyal po'i nyams pa'i sgo rnams kyang bstan to/ /rgyal po'i thabs kyi sgo rnams kyang bstan to/ /rgyal po'i 'dod pa'i chos rnams kyang bstan to/ /rgyal po'i 'dod pa 'dren par byed pa'i chos rnams kyang bstan to/ /rgyal po chen po de'i phyir khyod</text></item>
<item><p>160a5</p><section></section><text>kyis 'di ltar bslab par bya ste/ rgyal po'i skyon gang dag yin pa rnams ni spangs la/ rgyal po'i yon tan rnams ni yang dag par blang bar bya'o/ /nyams pa'i sgo rnams ni spangs la/ thabs kyi sgo rnams ni yang dag par blang bar bya'o/ /'dod pa'i chos rnams kyi don du 'dod pa 'dren par</text></item>
<item><p>160a6</p><section></section><text>byed pa'i chos rnams kyang yang dag par blang bar bya'o snyam du bslab par bya ste/ rgyal po chen po khyod kyis de ltar bslab par bya'o zhes gsungs zhes kyang grag go/ /skye ba'i sdug bsngal zhes bya ba nas mdor na nye bar len pa'i phung po lnga sdug bsngal zhes bya ba'i bar du gang du gsungs pa de la</text></item>
<item><p>160a7</p><section></section><text>ji ltar na skyes pa sdug bsngal yin zhe na/ smras pa/ rnam pa lngas te/ sdug bsngal dang ldan pa'i phyir dang / gnas ngan len dang ldan pa'i phyir dang / sdug bsngal gyi gnas yin pa'i phyir dang / nyon mongs pa'i gnas yin pa'i phyir dang / mi 'dod bzhin du 'bral ba'i chos</text></item>
<item><p>160b1</p><section></section><text>can nyid yin pa'i phyir ro/ /de la ji ltar na skye ba sdug bsngal dang ldan pa'i phyir/ sdug bsngal yin zhe na/ 'di lta ste sems can dmyal ba rnams dang / gcig tu sdug bsngal ba'i yi dwags rnams dang de bzhin du mngal nas skye ba dang / sgo nga las skye ba'i skyes gnas su skye ba'i'o/ /</text></item>
<item><p>160b2</p><section></section><text>ji ltar na gnas ngan len dang ldan pa'i phyir sdug bsngal yin zhe na/ smras pa/ khams gsum pa'i 'du byed thams cad ni nyon mongs pa'i phyogs dang mthun pa'i gnas ngan len dang ldan pa'i phyir las su mi rung ba dang dbang bsgyur ba ma yin la/ khams gsum na spyod pa'i sems</text></item>
<item><p>160b3</p><section></section><text>can rnams kyi 'du byed mngon par 'grub par yang de dang rjes su 'brel ba nyid yin pas/ de'i phyir gnas ngan len dang ldan pa'i phyir sdug bsngal yin zhes bya'o/ /ji ltar sdug bsngal gyi gnas yin pa'i phyir sdug bsngal yin zhe na/ smras pa/ rga ba la sogs pa'i sdug bsngal gyi bye brag</text></item>
<item><p>160b4</p><section></section><text>rnams kyi gnas su gyur pa'i phyir ro/ /ji ltar na nyon mongs pa'i gnas yin pa'i phyir sdug bsngal yin zhe na/ smras pa/ 'di ltar skyes shing byung ba ni yul kun du chags par 'gyur ba rnams la yang kun du chags par 'gyur zhing / kun du zhe sdang bar 'gyur ba rnams la yang kun du</text></item>
<item><p>160b5</p><section></section><text>zhe sdang bar 'gyur/ kun du rmongs par 'gyur ba rnams la yang kun du rmongs par 'gyur la/ gzhi de las lus dang sems rab tu ma zhi zhing sdug bsngal te/ bde ba la reg par mi gnas pas/ de lta bas na nyon mongs pa'i gnas yin pa'i phyir sdug bsngal zhes bya'o/ /ji ltar na</text></item>
<item><p>160b6</p><section></section><text>mi 'dod bzhin du 'brel pa'i chos nyid yin pa'i phyir sdug bsngal yin zhe na/ smras pa/ 'di ltar sems can skyes pa thams cad kyi 'chi ba dang / skyes pa rnams kyi 'chi ba'i dus byed pa ni gson pa'i mtha' 'chi ba dang / tha mar 'chi ba yin pa'i phyir de yang de dag gi mi 'dod pa yin la/</text></item>
<item><p>160b7</p><section></section><text>gzhi des kyang sdug bsngal kho na nyams su myong bar byed pas/ de lta bas na skye ba ni mi 'dod bzhin du 'bral ba'i chos nyid yin pa'i phyir sdug bsngal yin no/ /rga ba yang rnam pa lngas sdug bsngal ba nyid yin par rig par bya ste/ 'di lta ste gnas lnga yongs su nyams pa'i phyir te/</text></item>
<item><p>161a1</p><section></section><text>gzugs bzang ba yongs su nyams pa'i phyir dang / mthu stobs yongs su nyams pa'i phyir dang / dbang po yongs su nyams pa'i phyir dang / yul la longs spyod yongs su nyams pa'i phyir dang / tshe yongs su nyams pa'i phyir ro/ /na ba yang rnam pa lngas</text></item>
<item><p>161a2</p><section></section><text>sdug bsngal ba nyid yin par rig par bya ste/ 'di lta ste/ lus kyi rang bzhin 'gyur ba'i phyir dang / sdug bsngal dang yid mi bde ba mngon par 'phel zhing de la shas che bar gnas pa'i phyir dang / yul gyi longs spyod yid du 'ong ba mi 'dod pa'i phyir dang / yul gyi longs spyod yid</text></item>
<item><p>161a3</p><section></section><text>du mi 'ong ba la mi 'dod bzhin du yongs su spyad dgos pa'i phyir dang / srog gi dbang po dang 'bral bar 'gyur ba'i phyir ro/ /'chi ba yang rnam pa lngas sdug bsngal ba nyid yin par rig par bya ste/ longs spyod sdug pa phun sum tshogs pa dang 'bral ba nyid kyi phyir dang / rtsa 'jing sdug</text></item>
<item><p>161a4</p><section></section><text>pa phun sum tshogs pa dang 'bral ba nyid kyi phyir dang / 'khor sdug pa phun sum tshogs pa dang 'bral ba nyid kyi phyir dang / lus sdug pa phun sum tshogs pa dang 'bral ba nyid kyi phyir dang / 'chi ba'i tshe sdug bsngal dang yid mi bde ba rab tu drag po nyams su myong bar 'gyur ba nyid kyi phyir ro/ /</text></item>
<item><p>161a5</p><section></section><text>mi sdug pa dang phrad pa yang rnam pa lngas sdug bsngal nyid yin par rig par bya ste/ de dang phrad pas sdug bsngal dang yid mi bde ba nyid kyi phyir dang / chad pas 'jigs pa'i gnas nyid kyi phyir dang / tshigs su bcad pa med pas 'jigs pa'i gnas nyid kyi phyir dang / nyam nga bzhin du</text></item>
<item><p>161a6</p><section></section><text>'chi ba'i 'jigs pa'i gnas nyid kyi phyir dang / chos las 'gal bas ngan 'gros 'jigs pa'i gnas nyid kyi phyir ro/ /sdug pa dang bral ba yang rnam pa lngas sdug bsngal nyid yin par rig par bya ste/ de dang bral bas mya ngan skye ba nyid kyi phyir dang / de bzhin du smre sngags 'don</text></item>
<item><p>161a7</p><section></section><text>pa nyid kyi phyir dang / de bzhin du lus la gnod pa nyid kyi phyir dang / yon tan rnams las rjes su dran zhing 'dod pas yid yongs su gdung ba nyid kyi phyir dang / de'i longs spyod ma tshang ba nyid kyi phyir ro/ /sdug pa dang bral ba'i sdug bsngal nyid ji lta ba bzhin du gang 'dod</text></item>
<item><p>161b1</p><section></section><text>pa btsal te mi rnyed pa de yang sdug bsngal ba nyid kyang de bzhin du rig par bya'o/ /mdor na nye bar len pa'i phung po lnga sdug bsngal ba nyid kyang rnam pa lngas sdug bsngal nyid yin par rig par bya ste/ mngon par 'grub pa'i sdug bsngal nyid kyi snod yin pa'i phyir dang / mngon par 'grub pa la</text></item>
<item><p>161b2</p><section></section><text>brten pa'i sdug bsngal gyi snod nyid yin pa'i phyir dang / sdug bsngal gyi sdug bsngal gyi snod nyid yin pa'i phyir dang / 'gyur ba'i sdug bsngal gyi snod nyid yin pa'i phyir dang / 'du byed kyi sdug bsngal nyid kyi rang bzhin yin pa'i phyir ro/ /skyes bu gsum po skyes bu tha ma dang skyes bu</text></item>
<item><p>161b3</p><section></section><text>'bring dang / skyes bu mchog 'di dag ni sgrub pa las brtsams pa ste/ de la gang bdag la phan pa'i phyir zhugs pa yang ma yin la/ gzhan la phan pa'i phyir zhugs pa yang ma yin pa de ni skyes bu tha ma yin no/ /de la gang bdag la phan pa'i phyir zhugs la/ gzhan la phan pa'i phyir ma</text></item>
<item><p>161b4</p><section></section><text>yin pa dang / gang gzhan la phan pa'i phyir zhugs la/ bdag la phan pa'i phyir ma yin pa de ni skyes bu bar ma yin no/ /de la gang bdag la phan pa'i phyir zhugs pa yang yin la/ gzhan la phan pa'i phyir zhugs pa yang yin pa de ni skyes bu mchog yin no/ /gzhan yang gang zag</text></item>
<item><p>161b5</p><section></section><text>bzhi ste/ gang zag sdig pa byed la sdig pa la mi sred pa yang yod do/ /sdig pa la sred la sdig pa mi byed pa yang yod do/ /sdig pa byed la sdig pa la sred pa yang yod do/ /gang zag sdig pa mi byed la sdig pa la mi sred pa yang yod do/ /de la gang sdig pa'i 'bras bu rnam par smin</text></item>
<item><p>161b6</p><section></section><text>pa phyi ma la mi 'dod par 'gyur ba la mngon par dad la/ brjed ngas pa dang / bag med pa dang / sdig pa'i grogs po dang bsten pas sdig pa byed pa de ni sdig pa byed la sdig pa la mi sred pa yin no/ /gang sngon sdig pa la goms pas sdig pa la kun du dga' ba dang / sdig pa la</text></item>
<item><p>161b7</p><section></section><text>mngon par dga' ba dang / sdig pa la dga' bas yid bsdus pa yin la/ de yang skyes bu dam pa la brten pa dang / dam pa'i chos nyan pa dang / tshul bzhin yid la byed pa la brten nas/ sdig pa'i 'bras bu phyi ma la mi 'dod par 'gyur ba yang dag par rjes su mthong bas/</text></item>
<item><p>162a1</p><section></section><text>so sor brtags shing so sor brtags nas sdig pa las phyir log pa de ni/ sdig pa la sred la sdig pa mi byed pa zhes bya'o/ /gang zag gang rang bzhin gyis sdig pa la mngon par dga' la/ sdig pa las phyir log pa yang ma yin pa de ni sdig pa byed la/ sdig pa la</text></item>
<item><p>162a2</p><section></section><text>sred pa zhes bya'o/ /gang rang bzhin gyis sdig pa la mngon par mi dga' la/ sdig pa las kyang phyir log pa de ni sdig pa mi byed la/ sdig pa la mi sred pa zhes bya'o/ /de la gang zag gang sdig pa byed la sdig pa la sred pa de ni skyes bu tha ma yin par blta bar bya'o/ /gang zag gang</text></item>
<item><p>162a3</p><section></section><text>sdig pa byed la/ sdig pa la mi sred pa dang / sdig pa la sred la/ sdig pa mi byed pa de ni skyes bu 'bring yin par blta bar bya'o/ /gang zag gang sdig pa la mi sred la sdig pa mi byed pa de ni skyes bu mchog yin par blta bar bya'o/ /gzhan yang gang zag rgyal po gsum ste/ gsum</text></item>
<item><p>162a4</p><section></section><text>gang zhe na/ 'dod pa'i longs spyod lhur len pa dang / bya ba lhur len pa dang / chos lhur len pa'o/ /de la dang po ni skyes bu tha ma yin no/ /gnyis pa ni skyes bu 'bring yin no/ /gsum pa ni skyes bu mchog yin no/ /gzhan yang gang zag gsum ste/ gsum gang zhe na/ bya ba ma yin</text></item>
<item><p>162a5</p><section></section><text>pa rang gi bya bar byed pa dang / bya ba rang gi bya bar byed pa dang / gzhan gyi bya ba rang gi bya bar byed pa'o/ /de la gang zag gang sdig pa'i spyod pas 'tsho bar byed pa de ni bya ba ma yin pa rang gi bya ba byed pa'i gang zag ces bya'o/ /gang sdig pa'i spyod pas 'jigs shing / dge ba'i spyod pa yang dag</text></item>
<item><p>162a6</p><section></section><text>par blangs nas 'dug pa de ni bya ba rang gi bya bar byed pa zhes bya'o/ /byang chub sems dpa' ni gzhan gyi bya ba rang gi bya bar byed pa yin par blta bar bya'o/ /de la gang zag dang po ni skyes bu tha ma yin no/ /gnyis pa ni skyes bu 'bring yin no/ /gsum pa ni skyes bu mchog yin par blta bar</text></item>
<item><p>162a7</p><section></section><text>bya'o/ /gsum po 'di dag ni rgyal po'i phun sum tshogs pa yin te/ rnam par smin pa phun sum tshogs pa dang / skyes bu'i rtsal phun sum tshogs pa dang / bsod nams phun sum tshogs pa'o/ /rgyal po phyug po'i khyim du skyes shing tshe ring ba dang / nad nyung ba dang / dbang che bar</text></item>
<item><p>162b1</p><section></section><text>grags pa dang / yid gzhungs pa dang / lhan cig skyes pa'i shes rab dang ldan pa gang yin pa de ni de'i rnam par smin pa phun sum tshogs pa zhes bya'o/ /rgyal po thabs kyis yongs su zin pa'i sgrub phod pa phun sum tshogs pa dang rtag par rgyun du ldan pa gang yin pa de ni/ de'i skyes bu'i</text></item>
<item><p>162b2</p><section></section><text>rtsal phun sum tshogs pa zhes bya'o/ /rgyal po chos dang ldan zhing chos la dga' chos la gnas la/ btsun mo'i 'khor dang / gzhon nu rnams dang / gros grogs rnams dang / khrom gyi ru sna dang / grong rdal gyi mi rnams dang / yul gyi mi rnams dang lhan cig tu sbyin pa dag sbyin</text></item>
<item><p>162b3</p><section></section><text>pa dang / bsod nams dag byed pa dang / bsnyen gnas la gnas pa dang / tshul khrims yang dag par blangs nas 'dug pa gang yin pa de ni de'i bsod nams phun sum tshogs pa zhes bya'o/ /de la rnam par smin pa phun sum tshogs pas ni sngon gyi las dge ba'i 'bras bu la yongs su spyod par</text></item>
<item><p>162b4</p><section></section><text>byed do/ /skyes bu'i rtsal phun sum tshogs pas ni tshe 'di pa nyid kyi 'dod pa'i 'bras bu la yongs su spyod par byed do/ /bsod nams phun sum tshogs pas ni phyi ma la yang las dge ba'i 'bras bu rnam par smin pa phun sum tshogs pa la yongs su spyod par 'gyur ro/ /gang la phun sum</text></item>
<item><p>162b5</p><section></section><text>tshogs pa rnam pa gsum char yang med pa de ni skyes bu tha ma yin no/ /gang la rnam par smin pa phun sum tshogs pa'am/ skyes bu'i rtsal phun sum tshogs pa'am/ gnyi ga phun sum tshogs par yod pa de ni skyes bu 'bring yin no/ /gang la phun sum tshogs pa rnam pa gsum char yod pa</text></item>
<item><p>162b6</p><section></section><text>de ni skyes bu mchog yin no/ /rgyal po'i tshal za ni gsum ste gus pa dang ldan la nus pa dang mi ldan shes rab dang mi ldan pa dang / gus pa dang yang ldan nus pa dang yang ldan la shes rab dang mi ldan pa dang gus pa dang yang ldan nus pa dang yang ldan shes rab dang yang ldan pa'o/ /de la dang po ni</text></item>
<item><p>162b7</p><section></section><text>skyes bu tha ma yin no/ /gnyis pa ni skyes bu 'bring yin no/ /gsum pa ni skyes bu mchog yin no/ /gus pa dang yang mi ldan/ nus pa dang yang mi ldan/ shes rab dang yang mi ldan pa gang yin pa de ni tha ma bas kyang ches tha ma yin par rig par bya'o/ /tshig gi rnam pa bzhi ste/ mi snyan</text></item>
<item><p>163a1</p><section></section><text>pa la snyan par grags pa dang / snyan pa la mi snyan par grags pa dang / mi snyan pa la mi snyan par grags pa dang / snyan pa la snyan par grags pa'o/ /tshig dang yi ge 'jam zhing snyan la mi 'phrod pa gang yin pa de ni dang po yin no/ /tshig dang yi ge rtsub la 'phrod pa gang</text></item>
<item><p>163a2</p><section></section><text>yin pa de ni gnyis pa yin no/ /tshig dang yi ge yang rtsub la mi 'phrod pa gang yin pa de ni gsum pa yin no/ /tshig dang yi ge yang 'jam zhing snyan la 'phrod pa gang yin pa de ni bzhi pa yin no/ /de la mi snyan pa la mi snyan par grags pa'i tshig smra ba gang yin pa dang / mi snyan la snyan par grags pa'i</text></item>
<item><p>163a3</p><section></section><text>tshig smra ba gang yin pa de ni skyes bu tha ma yin no/ /snyan la mi snyan par grags pa'i tshig smra ba gang yin pa de ni skyes bu 'bring yin no/ /snyan la snyan par grags pa'i tshig smra ba gang yin pa de ni skyes bu mchog yin no/ /'dod pa la longs spyod pa ni gsum ste/ 'dod pa la longs spyod pa</text></item>
<item><p>163a4</p><section></section><text>gang chos ma yin pas bab col du longs spyod pa dag yang dag par bsgrubs nas/ bdag nyid kyang legs par bde bar tshim par mi byed la bu yang ma yin chung ma yang ma yin pa nas/ rgyas pa dge sbyong dang bram ze'i bar dag la yang yon 'bul bar mi byed pa yang yod do/ /'dod pa la longs spyod pa</text></item>
<item><p>163a5</p><section></section><text>gang chos dang chos ma yin pas bab chol dang / bab chol ma yin par longs spyod dag yang dag par bsgrubs nas/ bdag nyid kyang legs par bde bas tshim par byed / bu dang chung ma nas rgyas par mdza' bshes dang / gros grogs dang / nye du dang / rgan rabs kyi bar dag kyang</text></item>
<item><p>163a6</p><section></section><text>legs par bde bas tshim par byed la/ dge sbyong dang bram ze dag la ni yon 'bul bar mi byed pa yang yod do/ /'dod pa la longs spyod pa gang yin gcig tu chos kyi bab col ma yin pa kho nar longs spyod yang dag par bsgrubs nas/ bdag nyid kyang legs par bde bas tshim par byed</text></item>
<item><p>163a7</p><section></section><text>la/ rgyas par dge sbyong dang bram ze'i bar dag la yang yon 'bul bar byed pa yang yod de / de la 'dod pa la longs spyod pa dang po ni skyes bu tha ma yin no/ /gnyis pa ni skyes bu 'bring yin no/ /gsum pa ni skyes bu mchog yin no/ /gang zag gang chags pa dang / zhen pa dang /</text></item>
<item><p>163b1</p><section></section><text>'chums pa nas/ lhag par chags par gyur pa'i bar gyis zas za bar byed cing nyes dmigs su mi lta la/ nges par 'byung ba rab tu mi shes pa yang yod do/ /gang zag gang chags pa med pa dang / zhen pa med pa dang / 'chums pa med pa dang / mdud pa bor ba med pa dang / brgyal</text></item>
<item><p>163b2</p><section></section><text>ba med pa dang / lhag par chags pa med pa dang / lhag par chags par gyur pa med pas so sor brtags shing zas za bar byed la/ nyes dmigs su yang lta/ nges par 'byung ba yang rab tu shes shing / de'i zas spangs pa dang / yongs su shes pa ma yin pa yang yod do/ /gang zag</text></item>
<item><p>163b3</p><section></section><text>gang chags pa med pa nas lhag par chags par gyur ba med pa'i bar gyis/ so sor brtags shing zas za bar byed la/ nyes dmigs su yang lta/ nges par 'byung ba yang rab tu shes shing de'i zas de spangs pa dang / yongs su shes pa yang yod do/ /de la gang zag dang po ni skyes bu tha ma</text></item>
<item><p>163b4</p><section></section><text>yin no/ /gnyis pa ni skyes bu 'bring yin no/ /gsum pa ni skyes bu mchog yin no// //bam po bco brgyad pa/ sbyin par bya ba'i dngos po las brtsams nas gang zag gsum ste/ gang zag gang dri phun sum tshogs pa sbyin la/ ro phun sum tshogs pa mi sbyin/ reg pa phun sum</text></item>
<item><p>163b5</p><section></section><text>tshogs pa mi sbyin pa yang yod do/ /gang dri phun sum tshogs pa dang ro phun sum tshogs pa sbyin la reg pa phun sum tshogs pa mi sbyin pa yang yod do/ /gang dri dang ro dang reg pa phun sum tshogs pa sbyin pa yang yod do/ /de la dang po ni skyes bu tha ma yin no/ /gnyis pa ni skyes bu 'bring yin</text></item>
<item><p>163b6</p><section></section><text>no/ /gsum pa ni skyes bu mchog yin par blta bar bya'o/ /sbyin pa'i zhing las brtsams nas gang zag gsum ste/ gang zag gang sdug pa'am/ phan 'dogs pa la sbyin par byed pa yang yod do/ /gang sdug bsngal ba la sbyin par byed pa yang yod do/ /gang yon tan dang ldan pa</text></item>
<item><p>163b7</p><section></section><text>khyad par du 'phags pa la sbyin par byed pa yang yod do/ /de la dang po ni tha ma yin no/ /gnyis pa ni 'bring yin no/ /gsum pa ni mchog yin par rig par bya'o/ /rnam grangs gzhan yang gang sdug pa la sbyin par byed pa de ni tha ma yin no/ /gang phan 'dogs pa la sbyin par byed pa</text></item>
<item><p>164a1</p><section></section><text>de ni 'bring yin no/ /gang sdug bsngal ba dang / yon tan dang ldan pa la sbyin par byed pa de ni mchog yin no/ /sbyin pa'i lhag pa'i bsam pa las brtsams nas gang zag gsum ste/ sbyin pa'i snga rol nas yid dga' la/ sbyin pa'i tshe sems mi dga' zhing /</text></item>
<item><p>164a2</p><section></section><text>byin nas 'gyod par gyur pa dang / sbyin pa'i snga rol nas yid dga' zhing / sbyin pa'i tshe yang sems dga' la/ byin nas 'gyod par gyur pa dang / sbyin pa'i snga rol nas kyang yid dga' zhing / sbyin pa'i tshe yang sems dga' la/ byin nas kyang 'gyod par mi 'gyur ba'o/ /</text></item>
<item><p>164a3</p><section></section><text>de la dang po ni skyes bu tha ma yin no/ /gnyis pa ni skyes bu 'bring yin no/ /gsum pa ni skyes bu mchog yin no/ /tshul khrims las byung ba'i bsod nams bya ba'i dngos po yang dag par blangs pa las gang zag gsum rnam par gzhag ste/ gang phyogs gcig spangs la/ dus thams cad du</text></item>
<item><p>164a4</p><section></section><text>spangs pa yang ma yin/ bdag nyid kyis spangs la/ gzhan dag yang dag par 'dzin du 'jug pa yang ma yin/ bsngags pa yang mi brjod/ chos mthun pa pa mthong na yid bde bar yang mi 'gyur ba de ni skyes bu tha ma yin no/ /gang thams cad spangs shing dus thams cad du spangs pa yang yin</text></item>
<item><p>164a5</p><section></section><text>la/ de yang bdag nyid yin gyi/ gzhan dag yang dag par 'dzin du mi 'jug la/ bsngags pa rjod par yang mi byed/ chos mthun pa pa mthong na yang yid mi da ga' bar mi 'gyur ba de ni skyes bu 'bring yin no/ /gang thams cad la snang ba de ni skyes bu mchog yin no/ /tshul khrims</text></item>
<item><p>164a6</p><section></section><text>yang dag par len pa'i gzhi las kyang gang zag gsum rnam par gzhag par rig par bya ste/ nyes par bshad pa'i chos 'dul ba la tshul khrims yang dag par len pa dang / legs par gsungs pa'i chos 'dul ba la tshul khrims yang dag par len cing nyams par byed/ skyon can du</text></item>
<item><p>164a7</p><section></section><text>byed pa dang / gsum pa ni de nyid la nyams par mi byed/ skyon can du mi byed pa'o/ /de la dang po ni skyes bu tha ma yin no/ /gnyis pa ni skyes bu 'bring yin no/ /gsum pa ni skyes bu mchog yin no/ /tshul khrims yang dag par len pa'i bsam pa las kyang gang zag gsum rnam par</text></item>
<item><p>164b1</p><section></section><text>gzhag ste/ 'tsho ba'i bsam pas yang dag par len par byed pa dang / mtho ris kyi bsam pas yang dag par len par byed pa dang / gsum pa mya ngan las 'das pa'i bsam pas yang dag par len par byed pa'o/ /de la dang po ni skyes bu tha ma yin no/ /gnyis pa ni skyes bu 'bring yin no/ /</text></item>
<item><p>164b2</p><section></section><text>gsum pa ni skyes bu mchog yin no/ /gzhan yang so sor thar pa'i sdom pa yang dag par blangs nas 'dug pa'i gang zag gsum ste/ bsnyen gnas pa'i sdom pa yang dag par blangs nas 'dug pa yang yod do/ /dge bsnyen gyi sdom pa yang dag par blangs nas 'dug pa yang yod do/ /</text></item>
<item><p>164b3</p><section></section><text>dge slong gi sdom pa yang dag par blangs nas 'dug pa yang yod de/ de la dang po ni tha ma yin no/ /gnyis pa ni 'bring yin no/ /gsum pa ni mchog yin no/ /dge slong gi sdom pa yang dag par blangs pa nyid las kyang gang zag gzhan gsum ste/ gang bsnyen par rdzogs pa'i yan lag dang ldan la</text></item>
<item><p>164b4</p><section></section><text>de dang mthun pa'i chos bslab pa'i gzhi yang dag par blangs pa'i yan lag dang yang mi ldan/ gzhan gyi sems rjes su bsrung ba'i yan lag dang yang mi ldan/ bslab pa'i gzhi ji ltar yang dag par blangs pa bzhin rjes su bsrung ba'i yan lag dang mi ldan pa yang yod do/ /gang yan</text></item>
<item><p>164b5</p><section></section><text>lag dang po gsum dang ldan la/ tha ma dang mi ldan pa yang yod do/ /gang yan lag bzhi po thams cad dang ldan pa yang yod do/ /de la yang dang po ni tha ma yin no/ /gnyis pa ni 'bring yin no/ /gsum pa ni mchog yin no/ /gzhan yang gang zag gsum ste/ so so thar pa'i</text></item>
<item><p>164b6</p><section></section><text>sdom pa dang ldan pa yang yod do/ /so sor thar pa'i sdom pa dang / bsam gtan gyi sdom pa dang ldan pa yang yod do/ /so sor thar pa dang bsam gtan dang zag pa med pa'i sdom pa dag dang ldan pa yang yod do/ /de la dang po ni tha ma yin no/ /gnyis pa ni 'bring yin no/ /gsum pa ni</text></item>
<item><p>164b7</p><section></section><text>mchog yin no/ /gzhan yang gang zag gsum ste/ sdom pa yang ma yin sdom pa ma yin pas bsdus pa'i tshul khrims kyi sdom pa yang dag par blangs pa dang ldan pa yang yod do/ /nyan thos dang ldan pa'i tshul khrims kyi sdom pa yang dag par blangs pa dang ldan pa yang yod do/ /</text></item>
<item><p>165a1</p><section></section><text>byang chub sems dpa'i tshul khrims kyi sdom pa yang dag par blangs pa dang ldan pa yang yod do/ /de la yang dang po ni tha ma yin no/ /gnyis pa ni 'bring yin no/ /gsum pa ni mchog yin no/ /bsgom pa'i dbang du byas nas 'di lta ste/ yid la byed pa'i</text></item>
<item><p>165a2</p><section></section><text>sbyor ba las gang zag gsum rnam par gzhag ste/ gang zag gang nan gyis 'jug pa'i yid la byed pa thob pa yang yod do/ /gang bar chad pa dang bcas par 'jug pa'am gang bar mi chad par 'jug pa yang rung ste/ rtsol ba dang bcas pas 'jug pa'i yid la byed pa thob pa yang yod do/ /</text></item>
<item><p>165a3</p><section></section><text>rang gi ngang gis 'jug pa'i yid la byed pa thob pa yang yod do/ /de la yang dang po ni tha ma yin no/ /gnyis pa ni 'bring yin no/ /gsum pa ni mchog yin no/ /gzhan yang bsgom pa thob pa las gang zag gsum ste/ gang zag gang nang gi sems kyi zhi gnas thob la/ chos la rnam</text></item>
<item><p>165a4</p><section></section><text>par lta ba'i lhag pa'i shes rab ma thob pa yang yod do/ /gang chos la rnam par lta ba'i lhag pa'i shes rab thob la nang gi sems kyi zhi gnas ma thob pa yang yod do/ /gang gnyi ga thob pa yang yod do/ /de la yang dang po ni tha ma yin no/ /gnyis pa ni 'bring yin no/ /gsum pa ni</text></item>
<item><p>165a5</p><section></section><text>mchog yin no/ /gzhan yang gang zag gsum ste rtog pa dang bcas shing dpyod pa dang bcas pa'i ting nge 'dzin thob pa yang yod do/ /rtog pa med la dpyod pa tsam gyi ting nge 'dzin thob pa yang yod do/ /rtog pa yang med dpyod pa yang med pa'i ting nge 'dzin thob pa yang yod do/ /de la yang dang</text></item>
<item><p>165a6</p><section></section><text>po ni tha ma yin no/ /gnyis pa ni 'bring yin no/ /gsum pa ni mchog yin no/ /bsgom pa kho na'i dbang du byas nas gnas pa las gang zag rnam par gzhag pa gsum ste/ gang zag gang nyon mongs pa can gyi bsam gtan gyis gnas pa yang yod do/ /dag pa'i 'jig rten pa'i</text></item>
<item><p>165a7</p><section></section><text>bsam gtan gyis gnas pa yang yod do/ /zag pa med pa'i bsam gtan gyis gnas pa yang yod do/ /de la yang dang po ni skyes bu tha ma yin no/ /gnyis pa ni skyes bu 'bring yin no/ /gsum pa ni skyes bu mchog yin no/ /sems can gyi ris bcu ni dud 'gro dang / bud med dang /</text></item>
<item><p>165b1</p><section></section><text>'dod pa la longs spyod pa rnams dang / bya ba don du gnyer ba rnams dang / rab tu byung ba rnams dang / thos pas 'tsho ba rnams dang / rtogs par byed pa rnams dang / rtog ge ba rnams dang / dka' thub drag po ba rnams dang / lus gtong bar byed pa rnams te/ de dag gi 'dod pa dang sdug</text></item>
<item><p>165b2</p><section></section><text>pa dang yid du 'ong ba'i chos ni tshe dang kha dog dang longs spyod dang / mdza' bshes dang / tshul khrims dang / thos pa dang / tshangs par spyod pa dang / shes rab dang / chos dang / mtho ris te bcu po de dag go /dam pa'i chos nyan pa'i nye ba'i nyon mongs pa'i skyon ni drug po 'di dag yin te/ nga</text></item>
<item><p>165b3</p><section></section><text>rgyal gyi skyon dang / 'dun pa med pa'i skyon dang / ma dad pa'i skyon dang / lus dang sems la gnod pa'i skyon dang / rnam par g.yeng ba'i skyon dang / rnam par 'phrul pa'i skyon no/ /de dag gis ni gus par byas shing chos nyan par mi byed/ bla mar byas shing chos nyan par mi byed de/ rgyas par</text></item>
<item><p>165b4</p><section></section><text>mdo las ji skad gsungs pa bzhin no/ /de la nye ba'i nyon mongs pa rnam par g.yeng ba'i skyon rnam pa gnyis te/ smra ba'i tshe na rnam par g.yeng ba dang / smras nas rnam par g.yeng ba'o/ /rnam par 'phrul ba'i skyon ni phyin ci log gang yin pa'o/ /las kyi kun nas nyon mongs pa kun nas slong</text></item>
<item><p>165b5</p><section></section><text>ba ni rnam pa gsum ste/ mtshungs par ldan pas kun nas slong ba dang / skyed pas kun nas slong ba dang / bdag pos kun nas slong ba ste/ nyon mongs pa gzhan drangs nas kun nas slong bar byed pa nyid kyi phyir ro/ /mi 'dod pa ni drug po 'di dag yin te/ dgra dang / nad dang / yul</text></item>
<item><p>165b6</p><section></section><text>mi dga' ba dang / skye ba la sogs pa'i sdug bsngal dang / sman tsha ba dang / goms par ma byas pa'i dge ba'o/ /de dag las bzhi ni yongs su spang bar bya ba yin no/ /gnyis ni bsten par bya ba yin no/ /'dod pa'i longs spyod ni rnam pa lnga ste/ so sor myong bar bya ba'i longs spyod</text></item>
<item><p>165b7</p><section></section><text>dang / yongs su srel na dga' ba'i longs spyod dang / rnam par rtog pa'i longs spyod dang / gzhan las thob pa'i longs spyod dang / legs par ma zin pa'i longs spyod do/ /'dod pa'i skyon ni rnam pa brgyad do/ / ro myong ba chung ba dang / sdug bsngal mang ba dang / nyes dmigs</text></item>
<item><p>166a1</p><section></section><text>mang ba dang / gzhan gyi gnod pa byas pa las gyur pa'i sdug bsngal gyi rgyu yin pa dang / kun nas nyon mongs pa can gyis longs spyod pa'i rgyu yin pa dang / ngan song ba'i sdug bsngal gyi rgyu yin pa dang / rnam par rtog pa dang kun du 'khrug pa'i sdug bsngal gyi rgyu</text></item>
<item><p>166a2</p><section></section><text>yin pa dang / longs spyod yongs su zad pa'i rgyu yin pa dang / gnas su gzhag pa yongs su zad pa'i rgyu yin pa dang / dge ba'i bar du gcod pa'i rgyu yin pa'o/ /'dod pa'i gzhi las 'gyur ba rnam pa drug ste/ gzhan gyi gnod pas 'gyur ba dang / khams ma snyoms par 'gyur ba</text></item>
<item><p>166a3</p><section></section><text>dang / sems can sdug pa 'gyur ba dang / lus 'gyur ba dang / sems 'gyur ba dang / mi rtag pa nyid kyis 'gyur ba'o/ /'dod pa rnams la chos mthun pa rnam pa lngas nags tshal gyi ming du rig par bya ste/ mang ba nyid du chos mthun pa dang / sna tshogs nyid du chos mthun pa dang /</text></item>
<item><p>166a4</p><section></section><text>sems can nye bar 'tsho ba nyid du chos mthun pa dang / gnas nyid du chos mthun pa dang / 'phel 'grib can nyid du chos mthun pas so/ / rtog pa dang bcas shing dpyod pa dang bcas pa la sogs pa'i sa gsum gyi rnam par gtan la dbab pa rdzogs te/ de la yang la lar rnam par gtan la dbab pa'i</text></item>
<item><p>166a5</p><section></section><text>gzhung ni mi snang ngo // //mnyam par gzhag pa'i sa'i dbang du byas nas rnam par gtan la dbab pa ni/ gang zag gang dag gi sems kyi rgyud nye ba'i nyon mongs pa'i rnam pa du mas nye bar nyon mongs par gyur pa de dag ni legs pa kho nar sems rtse gcig pa nyid la reg par 'gyur ba'i skal</text></item>
<item><p>166a6</p><section></section><text>pa med pa yin no/ /nye ba'i nyon mongs pa rnam pa du ma dag gang zhe na/ g.yo dang ldan pa dang / sgyu dang ldan pa dang / gya gyu dang ldan pa dang / gcom sgyu dang ldan pa dang / ngo tsha med pa dang / khrel med pa dang / ma dad pa dang / le lo can dang / brjed ngas pa dang / mnyam par ma bzhag pa dang /</text></item>
<item><p>166a7</p><section></section><text>shes rab 'chal pa dang / lhod pa dang / mang po pa dang / blang bar bya la thog mar 'gro ba dang / rab tu dben pa la brtson pa btang ba dang / bslab pa dag la shas cher gus pa med pa dang / dge sbyong gi tshul la mi lta ba dang / 'tsho ba'i bsam pas rab tu byung la mya ngan las 'da' ba'i</text></item>
<item><p>166b1</p><section></section><text>bsam pas ma yin pa dag go/ /de la ji ltar na g.yo dang ldan pa yin zhe na/ bdag nyid skyon dang ldan yang ston pa'i spyan snga'am/ tshangs pa mtshungs par spyod pa mkhas pa rnams kyi drung du yang dag pa ji lta ba bzhin du rjod par mi byed pa yin no/ /ji ltar na sgyu dang ldan pa yin zhe na/ de</text></item>
<item><p>166b2</p><section></section><text>ci nas kyang bdag nyid yon tan dang mi ldan yang yon tan dang ldan par tshangs pa mtshungs par spyod pa mkhas pa rnams yid ches pa dang / nges par rtogs par bya ba'i phyir/ bdag nyid kyi yon tan yang dag pa ma yin pa dag nye bar ston par byed pa yin no/ /ji ltar na gya gyu dang ldan pa</text></item>
<item><p>166b3</p><section></section><text>yin zhe na/ lhag pa'i tshul khrims las tshul khrims nyams pa'am/ spyod pa las spyod pa nyams pa la mthong ba dang thos pa dang / dogs pas glengs pa na/ gtam rlung skur bar byed cing gtam gzhan du sgyur bar byed pa ste/ rgyas par 'di lta ste/ mdo las sgyu dang g.yo</text></item>
<item><p>166b4</p><section></section><text>nyid kyi dbang du mdzad nas ji skad gsungs pa lta bu'o/ /ji ltar na gcom sgyu dang ldan pa yin zhe na/ 'jigs pa'am/ ngo bya ba'am/ zang zing cung zad tsam gyi phyir gzhan dag gi nyes pa chen po rjod par mi byed gleng bar mi byed cing / bsam pa thag pa nas ni ma yin pa dang / tshangs</text></item>
<item><p>166b5</p><section></section><text>pa mtshungs par spyod pa mkhas pa rnams la bcos ma'i rjes dang gus pa dang / lus dang ngag gi las 'jam pos kun du spyod pa yin no/ /ji ltar na ngo tsha med pa dang / khrel med pa yin zhe na/ bdag nyid dam gzhan dag la brten te/ ngo tsha med pas bsams bzhin du nyes pa</text></item>
<item><p>166b6</p><section></section><text>byed pa dang / nyes pa byung na yang chos bzhin du phyir mi byed pa dang / 'thab krol byed pa dang / mtshang 'dru bar byed pa dang / rtsod par byed pa dang / 'gyed par byed pa yin no/ /ji ltar na ma dad pa yin zhe na/ sangs rgyas dang chos dang / dge 'dun dag la dad pa'i sems med</text></item>
<item><p>166b7</p><section></section><text>pa dang / sdug bsngal dang / kun 'byung ba dang 'gog pa dang / lam dag la yang yid mi ches par gyur pa yin no/ /ji ltar na le lo can yin zhe na/ dge ba'i phyogs spangs te/ gnyid kyi bde ba dang / glos 'bebs pa'i bde ba dang / nyal ba'i bde ba nyams su len</text></item>
<item><p>167a1</p><section></section><text>pas nyin mtshan shas cher yol par byed pa yin no/ /ji ltar na brjed ngas pa yin zhe na/ byas nas yun ring du lon pa dang / smras nas yun ring du lon pa yang rjes su mi dran la/ rjes su dran par byed kyang mi nus pa dang / dbang po rnams kyi sgo ma bsdoms pa dang /</text></item>
<item><p>167a2</p><section></section><text>shes bzhin du mi gnas pa yin no/ /ji ltar na mnyam par ma bzhag pa yin zhe na/ tha na mnyam par bzhag pa'i sa pa'i yid la byed pa tsam yang ma thob pa yin no/ /ji ltar na shes rab 'chal pa yin zhe na/ rang gi lta ba mchog tu 'dzin cing gnas pa dang / mi mthun par 'dzin pa</text></item>
<item><p>167a3</p><section></section><text>dang / smra ba 'dor dka' ba yin no/ /ji ltar na lhod pa yin zhe na/ mi mkhas pa dang / mi grims pa dang / sgrub mi mod pa dang / tshangs pa mtshungs par spyod pa mkhas pa rnams la lus kyi zhal ta mi byed pa yin no/ /ji ltar na mang po yod pa yin zhe na/ ji ltar gnas</text></item>
<item><p>167a4</p><section></section><text>pa dang / rab tu byung ba rnams dang 'dres par gnas pa dang / 'dod pa'i rnam par rtog pa la sogs pa dang / sdig pa mi dge ba'i rnam par rtog pa dag nas/ khyim gyi 'byor ba dang ldan pa'i rnam par rtog pa'i bar dag la lan mang du rjes su rtog cing rjes su dpyad par byed pa yin no/ /</text></item>
<item><p>167a5</p><section></section><text>ji ltar na blang bar bya ba la thog mar 'gro ba yin zhe na/ dge 'dun gyi'am gang zag gi rnyed pa blang ba 'di lta ste/ chos gos la sogs pa dang / dge 'dun nam gang zag mgron du 'bod pa ni blang bar bya zhes bya ste/ der dge slong rnams kyi thog mar 'gro ba yin no/ /ji ltar na rab</text></item>
<item><p>167a6</p><section></section><text>tu dben pa la brtson pa btang ba yin zhe na/ bas mtha'i gnas mal dben pa/ skye bo sdig pa can med pa/ mi rnams kyis gsang ste bsten pa nang du yang dag 'jog dang rjes su mthun pa gang dag yin pa de dag thag ring du spong bar byed cing de la 'dun pa tsam yang skyed par mi byed pa yin no/ /</text></item>
<item><p>167a7</p><section></section><text>ji ltar na bslab pa dag la gus pa shas chen po med pa yin zhe na/ phongs par gyur pa'i tshe bslab pa rnams yongs su gtong bar byed la/ lus dang srog yongs su gtong bar ni mi byed cing / lus kyi bde ba dang srog ched che ba don du gnyer la/ bslab pa'i gzhi rnams rjes su</text></item>
<item><p>167b1</p><section></section><text>bsrung ba ni don du gnyer bar mi byed pa yin no/ /ji ltar na dge sbyong gi tshul la mi lta ba yin zhe na/ bslab pa rnams phul nas nyams par bya ba'i phyir 'dug par 'dod cing / tshul khrims 'chal pa dang / sdig pa'i chos can dang / nang rul pa nas rgyas par tshangs par spyod pa ma yin</text></item>
<item><p>167b2</p><section></section><text>par tshangs par spyod par khas 'che ba'i bar yin te/ dge sbyong gi 'bras bu rnams sam/ 'phags pa'i lam yan lag brgyad pa don du gnyer bar lta ga la 'gyur ba yin no/ /ji ltar na 'tsho ba'i bsam pas rab tu byung la/ mya ngan las 'da' ba'i bsam pas ma yin zhe na/ rgyal</text></item>
<item><p>167b3</p><section></section><text>pos gtses pas rab tu byung ba'am/ chom rkun pas gtses pa'am/ bu lon gyis nyam thag pa'am/ 'jigs pas nyam thag pa'i longs spyod rnams nyams pa na 'tsho ba med pas 'jigs shing skrag pas rab tu byung ba yin gyi/ bdag nyid dul bar bya ba'i phyir ma yin/ bdag nyid zhi bar bya ba'i phyir ma yin/</text></item>
<item><p>167b4</p><section></section><text>bdag nyid yongs su mya ngan las 'da' bar bya ba'i phyir ma yin pa'o/ /de la nye ba'i nyon mongs pa dang po bzhi ni tshangs pa mtshungs par spyod pa rnams dang lhan cig 'grogs pa rgud pa las brtsams nas rnam par gzhag par blta bar bya'o/ /ngo tsha</text></item>
<item><p>167b5</p><section></section><text>med pa dang / khrel med pa ni lhag pa'i tshul khrims rgud pa las brtsams nas blta bar bya'o/ /ma dad pa la sogs pa shes rab 'chal pa'i mthar thug pa'i bar gyi nye ba'i nyon mongs pa rnams ni lhag pa'i sems dang / lhag pa'i shes rab rgud pa las brtsams nas blta bar bya</text></item>
<item><p>167b6</p><section></section><text>ste/ de la ma dad pa dang le lo dang ldan pa ni gnyi ga rgud pa las brtsams pa yin no/ /brjed ngas pa dang / rnam par g.yeng ba ni lhag pa'i sems rgud pa 'ba' zhig las brtsams pa yin no/ /shes rab 'chal pa ni lhag pa'i shes rab rgud pa 'ba' zhig las brtsams pa</text></item>
<item><p>167b7</p><section></section><text>yin no/ /de la ma dad pa dang le lo dang ldan pa'i dbang du byas nas/ lhod pa dang mang po pa dang / blang bar bya ba la thog mar 'gro ba dang / rab tu dben pa la brtson pa btang ba rnams blta bar bya'o/ /brjed ngas pa dang / sems rnam par g.yengs pa dang / shes rab</text></item>
<item><p>168a1</p><section></section><text>'chal pa'i dbang du byas nas bslab pa dag la shas cher gus pa med pa dang / dge sbyong gi tshul la mi lta ba dang 'tsho ba'i bsam pas rab tu byung la mya ngan las 'da' ba'i bsam pas ma yin par blta bar bya'o/ / gang zag gsum gyi nye ba'i nyon mongs pa ni gnas</text></item>
<item><p>168a2</p><section></section><text>gsum las byung ba yin par rig par bya ste/ gang zag gsum gang zhe na/ chos 'di pa rab tu byung ba dang / 'dod pa la longs spyod pa khyim na gnas pa dang / 'di las phyi rol pa rab tu byung ba'o/ /de dag gi nye ba'i nyon mongs pa gnas gsum las byung ba gang zhe na/ gang zag dang</text></item>
<item><p>168a3</p><section></section><text>po'i nye ba'i nyon mongs pa ni bag med pa las byung ba yin te/ de yang rnam pa gnyis te/ chos gos la sogs pa rnyed pa dang bkur sti 'dod pa'i phyir bdag nyid las brtsams nas/ bdag nyid kyi yang dag pa ma yin pa rjod par byed de/ mi'i chos bla ma smra bar byed pa dang / gzhan las</text></item>
<item><p>168a4</p><section></section><text>brtsams nas tshangs pa mtshungs par spyod pa mkhas pa rnams la lus dang ngag gis rnam par gnon par byed/ rnam par 'tshe bar byed/ tho 'tshams par byed/ bsting bar byed pa'o/ /gang zag gnyis pa'i nye ba'i nyon mongs pa ni 'dod pa la lhag par zhen pa las byung ba yin te/ 'di</text></item>
<item><p>168a5</p><section></section><text>lta ste/ 'dod pa las lhag par zhen pa'i rgyus 'dod pa la longs spyod pa ni lus kyis kyang nyes par spyod pa kun du spyod la/ ngag dang yid kyis kyang nyes par spyod pa kun du spyod pa'o/ /gang zag gsum pa'i nye ba'i nyon mongs pa ni log par sgrub pa las byung ba yin par blta bar bya ste/</text></item>
<item><p>168a6</p><section></section><text>de yang mdor bsdu na rnam pa gsum ste/ rab tu dben pa dang ldan pa dang / 'du 'dzi dang ldan pa dang / bslab dang ldan pa'o/ /de la rab tu dben pa dang ldan pa gang zhe na/ 'di las phyi rol pa ni bas mtha'i gnas mal dben par song ba na/ sgrib pa lnga po dag gis sems bsgribs pa dang /</text></item>
<item><p>168a7</p><section></section><text>lus dang sems kyi sdug bsngal so sor myong bas sdug bsngal bar gnas pa dang / dad pa la sogs pa dbang po lnga dang bral bas nyon mongs pa'i gnyen po spangs pa yin te/ de ltar nyon mongs pa can du gnas pa dang / sdug bsngal bar gnas pa dang / de bsal ba'i gnyen po med</text></item>
<item><p>168b1</p><section></section><text>pa gang yin pa de ni de'i nye ba'i nyon mongs pa rab tu dben pa dang ldan pa zhes bya'o/ /nye ba'i nyon mongs pa 'du 'dzi dang ldan pa gang zhe na/ phan tshun lta ba la 'dod pa mi mthun pa rtsod pas rang gi phyogs dang gzhan gyi phyogs la rnam par gnas pa rnams kyi khro ba dang / khon du 'dzin pa</text></item>
<item><p>168b2</p><section></section><text>nas/ rgyas par sgyu dang g.yo'i bar gang yin pa de ni de'i nye ba'i nyon mongs pa 'du 'dzi dang ldan pa zhes bya'o/ /nye ba'i nyon mongs pa bslab pa dang ldan pa gang zhe na/ bdag dang gzhan las brten te kha na ma tho ba kun du spyod pas ngo tsha med pas tshul khrims nyams pa dang tshul khrims</text></item>
<item><p>168b3</p><section></section><text>'dral bar byed pa'i bar gang yin pa de ni nye ba'i nyon mongs pa lhag pa'i tshul khrims dang ldan pa zhes bya'o/ /'jig rten pa'i snyoms par 'jug pas dman pa bas bdag mtho'o snyam pa dang / 'dra ba bas bdag che'o snyam du sems khengs pa gang yin pa de ni de'i nye ba'i nyon mongs pa</text></item>
<item><p>168b4</p><section></section><text>lhag pa'i sems kyi bslab pa dang ldan pa zhes bya'o/ /dge ba'i chos rnams la thos pa nyung ba dang yongs su mi spyod pa gang yin pa de ni/ de'i nye ba'i nyon mongs pa lhag pa'i shes rab kyi bslab pa dang ldan pa zhes bya'o/ /de dag thams cad gcig tu bsdus na/ chos ma yin pa spyod</text></item>
<item><p>168b5</p><section></section><text>pa dang / ya nga bar spyod pa zhes bya ste/ mi dge ba'i don gyis ni chos ma yin pa spyod pa yin la/ 'bras bu mi 'dod pa'i don gyis ni/ ya nga bar spyod pa yin no/ /rnal 'byor pa zad par gyi skye mched bcu bsgom pa ni bya ba lnga byed pa yin te/ lnga gang zhe na/ zad par sa la sogs pa</text></item>
<item><p>168b6</p><section></section><text>nas zad par dkar po'i mthar thug pa'i bar dag gis ni sprul pa dang dngos po bsgyur ba 'phags pa'i rdzu 'phrul mngon par sgrub par byed / zad par nam mkha' yas skye mched kyis ni 'ong ba dang 'gro ba 'phags pa'i rdzu 'phrul mngon par sgrub par byed do/ /zad par rnam shes mtha'</text></item>
<item><p>168b7</p><section></section><text>yas skye mched kyis ni nyon mongs pa med pa dang / smon nas shes pa dang / so so yang dag par rig pa la sogs pa'i yon tan mngon par sgrub par byed do / /zad par rnam shes mtha' yas skye mched grub na/ ci yang med pa'i skye mched kyi rnam par thar pa dang / 'du shes med 'du shes</text></item>
<item><p>169a1</p><section></section><text>med min skye mched kyi rnam par thar pa 'grub par 'gyur ro/ /de grub pa'i rgyus gnas pa mchog gis bsdus pa 'du shes dang / tshor ba 'gog pa'i rnam par thar pa la snyoms par 'jug par 'gyur ro/ /rnam shes mtha' yas skye mched las ni khyab pa'i</text></item>
<item><p>169a2</p><section></section><text>rnam pa mtha' yas pa dang / tshad med pa mngon par 'grub par 'gyur bas de'i phyir gong du zad par rnam par gzhag pa med do/ /zil gyis gnon pa'i skye mched rnams dang / zad par gyi skye mched rnams ni/ rnam par thar pa rnams kyi rnam par dag pa'i lam yin no/ /rnam par thar pa</text></item>
<item><p>169a3</p><section></section><text>rnams ni shes bya'i sgrib pa las rnam par thar pas rab tu phye ba yin te/ shes bya'i sgrib pa ci tsam las nyan thos dang / rang sangs rgyas rnams kyi sems rnam par grol bar 'gyur ba yin no/ /snyoms par 'jug par byed pa ni mdor bsdu na rgyu gsum gyis snyoms par 'jug pa'i ro myong</text></item>
<item><p>169a4</p><section></section><text>bar byed de/ snyoms par 'jug pa thob pa las langs pa ni gtsang ba dang / 'dod pa dang / sdug pa dang / dga' ba dang yid du 'ong ba las yang dag par rjes su dran pas ro myong bar byed do/ /ma thob pa'am/ thob pa ma 'ongs pa la ni ro myong ba nyid kyi dbang du byas nas don du gnyer</text></item>
<item><p>169a5</p><section></section><text>ba ni mngon par dga' bas ro myong bar byed do/ /thob pa ni gtsang ba dang 'dod pa dang sdug pa dang dga' ba dang / yid du 'ong ba rgya cher kun du spyod pa las ro myong bar byed do/ /de ltar na gang las langs pa de'i ro myong bar byed pa dang / gang la snyoms par zhugs pa de la ro myong bar byed</text></item>
<item><p>169a6</p><section></section><text>pa yin te/ ro myang ba zhes bya ba ni de la kun du chags shing lhag par zhen pa gang yin pa'o/ /sa 'og ma pa'i chos rnams ni gong mar skyes pa la kun du mi 'byung bar rig par bya'o/ /sa gong ma pa'i chos rnams ni 'og mar skyes pa 'dod chags dang bral ba la kun du 'byung ngo / /</text></item>
<item><p>169a7</p><section></section><text>'og mar skyes pa 'dod chags dang ma bral ba sems mnyam par ma bzhag pa ni gong ma la sred pa skyed par byed de/ sred pa de yang 'dod pa na spyod pa yin par brjod par bya'o/ /de yang nyon mongs pa can yang yod / nyon mongs pa can ma yin pa yang yod de/ nyon mongs pa can gang</text></item>
<item><p>169b1</p><section></section><text>zhe na/ gal te 'di snyam du kye ma bdag ni bde ba rgya chen po de lta bu dang ldan pa'i snyoms par 'jug pa la snyoms par 'jug par bya zhing / bdag gis de la 'di ltar ro myang bar yang bya'o snyam pa dang / gong mar skyes na ni rtag pa dang brtan pa dang ther zug tu yang 'gyur ro snyam pa de lta bu'i</text></item>
<item><p>169b2</p><section></section><text>sems skyed par byed pa'i sred pa ni nyon mongs pa can yin par brjod par bya'o/ /gal te 'dod chags dang bral ba'i bsam pa kho nas sems skyed par byed cing / zhi ba dang khyad par du 'phags pa'i sa gong ma sgrub par byed pa'i sred pa de ni/ nyon mongs pa can ma yin par brjod par</text></item>
<item><p>169b3</p><section></section><text>bya'o/ /chos rnams kyi spong ba ni rnam pa gsum ste/ gnyen pos spong pa dang / kun tu spyod pas spong ba dang / 'dor bas spong ba'o/ /de la spong ba dang po ni nyon mongs pa'i gzhis rab tu phye ba yin no/ /spong ba gnyis pa ni 'du byed skye nas 'gag pas rab tu phye ba yin no/ /spong</text></item>
<item><p>169b4</p><section></section><text>ba gsum pa ni gong mar skyes pa dang phung po'i lhag ma med par yongs su mya ngan las 'da' bar byed pa'i 'du byed sa 'og ma pa 'du byed thams cad yongs su gtong bas rab tu phye ba yin no/ /yongs su nyams pa ni gsum po 'di dag yin te ma thob pa'i chos las yongs su nyams pa dang / thob pa'i chos las</text></item>
<item><p>169b5</p><section></section><text>yongs su nyams pa dang / kun du bsten pas yongs su nyams pa'o/ /'jig rten pa'i snyoms par 'jug pa rnams kyi nyer bsdogs dag la sbyor ba dang / bar chad med pa dang / rnam par grol ba'i lam gang dag yin pa de dag ni/ gang spang ba dang / gang rtogs par bya ba'i phyir rab tu</text></item>
<item><p>169b6</p><section></section><text>sbyor zhing de dag la skyon dang zhi bar dmigs te/ 'og ma la ni skyon du'o/ /gong ma la ni zhi bar ro/ /khyad par gyi lam gang dag yin pa de dag ni khyab pa la dmigs pa yang yin la/ zag pa med pa la dmigs pa yang yin par blta bar bya'o/ /nyer bsdogs kyis bsdus pa'i yid</text></item>
<item><p>169b7</p><section></section><text>la byed pa drug po mtshan nyid so sor rig pa la sogs pa nas/ sbyor ba mthar thug pa'i bar gang dag yin pa de dag las mtshan nyid so sor rig pa dang / mos pa yid la byed pa ni sbyor ba'i lam gyis bsdus pa yin no/ /rab tu dben pa dang / sbyor ba mthar thug pa gnyis ni</text></item>
<item><p>170a1</p><section></section><text>bar chad med pa'i lam gyis bsdus pa yin no/ /dga' ba sdud pa ni lam rnam pa bzhi char gyis bsdus pa yin no/ /dpyod pa'i yid la byed pa ni khyad par gyi lam gyis bsdus pa kho na yin no/ /ci'i phyir bsam gtan rnams kyi bsam gtan pa'i yul bsam</text></item>
<item><p>170a2</p><section></section><text>gyis mi khyab ces bya zhe na/ bsam gtan pa rnams kyis gang dang gang ji ltar mngon par 'du byed pa de dang de bzhin du 'gyur gyi/ gzhan du ma yin pa de ltar sems de yongs su sbyang bar byas pas/ de'i mthu de 'dra ste/ de ni chos nyid yin pas de'i phyir de ni rtog ge'i lam</text></item>
<item><p>170a3</p><section></section><text>gyis bsam gyis mi khyab pa zhes bya'o/ /gnyis ka yang dbang thob pa'i bsam gtan pa gnyis kyis dngos po bsgyur ba'i rdzu 'phrul gyis dngos po gcig la mos pa byas ma thag tu gnyi ga'i rdzu 'phrul thogs par 'gyur la/ rdzu 'phrul ches che ba gzhan zhig gis zil gyis</text></item>
<item><p>170a4</p><section></section><text>mnan pa yang ma yin pa las de'i 'og tu dngos po de nyid la gcig gi rdzu 'phrul ni ji ltar 'dod pa bzhin du bsgyur ba la thogs pa med par 'jug la/ cig shos kyi ni thogs par 'gyur ba de la rgyu ci yod par rig par bya zhe na/ gnyi ga yang myur bar 'dra ba dang / stobs 'dra ba dang / mthu 'dra ba dang</text></item>
<item><p>170a5</p><section></section><text>rdzu 'phrul mngon par 'du bya ba dus gcig tu bskyed par 'dra mod kyi/ mi 'dra ba mngon par 'du byed pa yin te/ rdzu 'phrul mi 'dra ba mngon par 'du byed pa des ni de gnyis kyi rdzu 'phrul gcig la gcig thogs par gyur to/ /de nas gcig 'di snyam du sems te/ ci'i phyir bdag</text></item>
<item><p>170a6</p><section></section><text>gi rdzu 'phrul thogs par gyur/ mal bdag nyid ting nge 'dzin las yongs su nyams pa'am/ gcig tu ma gyur grang snyam du sems shing / de ltar bsam gtan pa gcig gzhan yid la byed cing 'dug gi /cig shos kyis ni yid brel ba med par yang dang yang du rdzu 'phrul mngon</text></item>
<item><p>170a7</p><section></section><text>par 'du bya ba de nyid byas pas na/ de'i rdzu 'phrul mngon par 'du bya ba de ni thogs pa med par 'jug go/ /mthu mi mnyam pa gnyis kyis ni gang khyad par du 'phags pa de'i 'grub par 'gyur ro/ /mthu mnyam pa gnyis kyi yang gang gis sngar mos par byas pa de'i 'grub par 'gyur gyi/</text></item>
<item><p>170b1</p><section></section><text>cig shos kyis ni ma yin no/ /bsam gtan pa ni bzhi po 'di dag yin te/ nyer bsdogs kyi bsam gtan pa dang / nyon mongs pa can gyi ting nge 'dzin gyi bsam gtan pa dang / dag pa 'jig rten pa'i bsam gtan gyi bsam gtan pa dang / 'jig rten las 'das pa'i bsam</text></item>
<item><p>170b2</p><section></section><text>gtan gyi bsam gtan pa'o/ /de la dang po ni yid la byed pa drug po mtshan nyid so sor rig pa la sogs pa nas/ sbyor ba mthar thug pa'i bar dag la zhugs pa yin par blta bar bya'o/ /gnyis pa ni sred pa'i shas che ba'i bsam gtan pa nas/ the tshom shas che ba'i bsam</text></item>
<item><p>170b3</p><section></section><text>gtan pa'i bar dag yin par blta bar bya'o/ /gsum pa ni 'jig rten pa'i bsam gtan la de las gzhan pa'i dge ba 'di lta ste/ tshe 'di la bde bar gnas pa dang / tshad med pa yid la byed pa dang / 'jig rten pa'i yon tan mngon par bsgrub pa dang / mngon par bsgrub pa</text></item>
<item><p>170b4</p><section></section><text>dag gis rnam par rtse ba dang nges par 'byed pa'i cha dang mthun pas yongs su zin pa'i tshe na yin par blta bar bya'o/ /bsam gtan bzhi pa ni rnam par thar pa'i sgo stong pa nyid dang / smon pa med pa dang mtshan ma med pa yin pas rab tu phye ba yin par rig par bya'o/ /'du shes med pa'i</text></item>
<item><p>170b5</p><section></section><text>snyoms par 'jug pa ni gcig tu zad pa dang bcas par brjod par bya'o/ /'gog pa'i snyoms par 'jug pa ni zag pa med par brjod par bya ste/ nyon mongs pa dang bral ba'i phyir dang / mtshungs par ldan pa ma yin pa'i phyir dang / dmigs pa med pa'i phyir dang / nyon mongs pa</text></item>
<item><p>170b6</p><section></section><text>rnams kyis ma bskyed pa'i phyir ro/ /'jig rten las 'das pa ni sa mthon por chud pa'i byang chub sems dpa' rnams ma gtogs par so so'i skye bo thams cad kyis spyad pa ma yin pa'i phyir ro/ / byang chub sems dpa' rnams ni 'jig rten las 'das pa'i chos rnams mngon du byed kyang</text></item>
<item><p>170b7</p><section></section><text>thabs la mkhas pas byed kyi/ nyon mongs pa spong bar ni mi byed do/ /slob pa yang ma yin mi slob pa yang ma yin par brjod par bya ba ni rgyu ba med pa dang / mya ngan las 'das pa dang 'dra ba'i phyir ro// //bam po bcu dgu pa/ lus su gtogs pa'i dran pa'i mdo rnam par bshad pa las/ dge slong sems rnam par dag par</text></item>
<item><p>171a1</p><section></section><text>bya ba'i phyir zhugs pa'i nye ba'i nyon mongs pa ni bzhi ste / ltung ba dang / rnam par rtog pa dang / lus la mngon par zhen pa dang / yul la mngon par zhen pa'o/ /ltung ba ni 'gyod pa'i sgo nas ting nge 'dzin gyi bar chad byed do/ /rnam par rtog pa ni sgo gsum</text></item>
<item><p>171a2</p><section></section><text>nas te/ dgod pa dang rtse ba las brtsams nas yul 'das pa rjes su dran pas rnam par g.yeng ba'i sgo dang / nyes par mthong ba dang / nyes par thos pa dang / nyes par smras pa dang / nyes par spyad pa'i thos pa dang / sems tsam la mngon par dga' bas rnam par g.yeng ba'i sgo dang /</text></item>
<item><p>171a3</p><section></section><text>sngon goms pa'i stobs bskyed pa'i rnam par g.yeng ba'i sgo nas so/ /lus la mngon par zhen pa ni 'khor bas mi skyo ba'i sgo nas so/ /yul la mngon par zhen pa ni yul ma 'ongs pa la mngon par dga' ba'i sgo nas so/ /de la nye ba'i nyon mongs pa dang po'i gnyen por ni yid la byed pa gcig</text></item>
<item><p>171a4</p><section></section><text>bsgom par bya ste/ shes bzhin yid la byed pa'o/ /gnyis pa'i gnyen por ni yid la byed pa gsum bsgom par bya ste/ de dang rjes su mthun pa'i dmigs pa yid la byed pa dang / de'i mtshan ma rtogs pas de'i gnyen po'i rnam par rtog pa yid la byed pa dang / de'i gnas dang</text></item>
<item><p>171a5</p><section></section><text>sems gdung ba yid la byed pa'o/ /gsum pa'i gnyen por ni ril po rab tu dbye ba yid la byed pa'o/ /bzhi pa'i gnyen por ni mi sdug pa yid la byed pa'o/ /yid la byed pa dang po kun du bsten cing goms par byas pa lan mang du byas na brjed ngas pa spong bar 'gyur ro/ /gnyis</text></item>
<item><p>171a6</p><section></section><text>pas ni lus dang yul la mngon par zhen pa sad par byed pa spong bar 'gyur ro/ /gsum pas ni nyes par mthong ba la sogs pa ni rnam par g.yeng ba spong bar 'gyur ro/ /bzhi pas ni sngon goms pa'i stobs bskyed pa'i rnam par g.yeng bas spong bar 'gyur ro/ /lnga pas ni lus la sdug pa</text></item>
<item><p>171a7</p><section></section><text>dang sems can du 'du shes pa spong bar 'gyur ro/ /drug pas ni 'dod chags rnam pa bzhi po kha dog dang / reg pa dang / dbyibs dang / nye bar spyod pa'i 'dod chags rnams spong bar 'gyur te/ de ltar yid la byed pa bsgom pa de dag la brten na/ nye ba'i nyon mongs pa de dag</text></item>
<item><p>171b1</p><section></section><text>spong bar 'gyur zhing / nyer bsdogs dang / dngos gzhi dang bcas pa'i ting nge 'dzin thob pa dang / dga' ba dang bcas pa dang / dga' ba med cing bde ba la mngon par dga' ba yongs su dag pa thob pa las sems ting nge 'dzin du yang 'gyur ro/ /de ltar sems mnyam par gyur</text></item>
<item><p>171b2</p><section></section><text>na/ de'i 'og tu sems can mi rtag pa nyid dang / 'du byed mi rtag pa nyid kyang yang dag pa ji lta ba bzhin du rab tu shes par 'gyur ro/ /ji ltar na sems can mi rtag pa nyid yang dag pa ji lta ba bzhin du rab tu shes she na/ lha'i mig rnam par dag pa mi'i las shin tu 'das pas</text></item>
<item><p>171b3</p><section></section><text>sems can rnams mthong ngo zhes rgya cher ji skad gsungs pa lta bu'o/ /ji ltar na 'du byed mi rtag pa nyid yang dag pa ji lta ba bzhin du rab tu shes she na/ ma 'ongs pa dang 'das pa dang da ltar byung ba yid la byed pa'i rjes su zhugs pa rnams rten cing 'brel bar 'byung ba shes pa las so/ /</text></item>
<item><p>171b4</p><section></section><text>lus su gtogs pa'i dran pa de ni gnas gsum po/ /lhag pa'i sems dang lhag pa'i shes rab kyi bslab pa'i yongs su sbyang ba'i sa dang / lhag pa'i sems kyi bslab pa dang / lhag pa'i shes rab kyi bslab pa dag la yod de/ kun du sbyor ba lhag ma rnams spangs pa'i</text></item>
<item><p>171b5</p><section></section><text>phyir dran pa nye bar gzhag pa la sogs pa byang chub kyi phyogs dang mthun pa'i chos thams cad kyi gnas su gyur pa yin no/ /rgyu gsum gyis na 'di las phyi rol pa'i dge sbyong dang bram ze rnams dang thun mong ma yin pa ste/ yongs su sbyangs pa'i sa las tshogs yongs su rdzogs</text></item>
<item><p>171b6</p><section></section><text>pa dang / zhi gnas kyi snying po la ro myong bar mi byed pa dang mya ngan las 'das pa la dga' zhing chags pa dang ldan pa'i sems la nyon mongs pa'i me 'byung ba'i gnas med pas so/ /dran pa yongs su bsgoms pa 'di'i tshogs yongs su rdzogs pa la brten nas 'bras bu yongs su</text></item>
<item><p>171b7</p><section></section><text>dag pa bzhi ste/ grong na 'dug pa la 'jig rten gyi chos kyis bskyed pa'i nye ba'i nyon mongs pa med pa dang / dgon pa na 'dug pa la dgon pas bskyed pa'i nye ba'i nyon mongs pa med pa dang / dgon pa na 'dug pa nyid la grong gis bskyed pa'i nye ba'i nyon mongs pa med pa dang / de</text></item>
<item><p>172a1</p><section></section><text>gnyi ga na 'dug pa la 'dzag nod byed pa la sogs pa'i sdug bsngal dang du blang dgos pa'i nye ba'i nyon mongs pa med pa'o/ /zhi gnas kyi ro myong bar mi byed pa la brten nas 'bras bu yongs su dag pa lnga ste/ bsam gtan bzhi po rnam par dag pa dang / zhi</text></item>
<item><p>172a2</p><section></section><text>ba'i rnam par thar pa rnams so/ /mya ngan las 'das pa la dga' zhing chags pa dang ldan pa'i sems la nyon mongs pa'i me 'byung ba'i gnas med pa la brten nas 'bras bu yongs su dag pa dgu ste/ dang po'i 'bras bu gsum dang / mngon par shes pa drug go/ /lus su gtogs</text></item>
<item><p>172a3</p><section></section><text>pa'i dran pa de yang yongs su dag pa lngas bsdus pa yin par rig par bya ste/ mnyam par ma bzhag pa'i sa yongs su dag pa dang / mnyam par bzhag pa'i sa yongs su dag pa dang / bsdus pa'i sa yongs su dag pa dang / thun mong ma yin pa yongs su dag pa dang / thun mong ma</text></item>
<item><p>172a4</p><section></section><text>yin pa'i 'bras bu yongs su dag pas so/ /lus gyur pa dang ldan pa dang / der gtogs pa yin pa'i phyir/ lus su gtogs pa'i dran pa zhes bya'o zhes gsungs te/ gsus po che chen po'i mdo rnam par bshad pa yin no/ / rnam par grol ba ni gnyis te/ shes rab</text></item>
<item><p>172a5</p><section></section><text>rnam par grol ba dang / sems rnam par grol ba'o/ /de la shes rab rnam par grol ba las brtsams nas 'jig rten pa'i shes rab kyi spyod yul ni/ 'di lta ste/ nyes par spyod pa dang / legs par spyod pa gzhi dang bcas pa rnam par gzhag pa las rig par bya'o/ /ngo bo nyid</text></item>
<item><p>172a6</p><section></section><text>ni 'di lta ste/ nyes par spyod pa dang / legs par spyod pa gzhi dang bcas pa de nyid kyi dge ba dang mi dge ba nyid la sogs pa'i rab tu dbye bas yang dag pa ji lta ba bzhin du yongs su shes pa las rig par bya'o/ /sems rnam par grol ba las brtsams nas sems kyi kun nas</text></item>
<item><p>172a7</p><section></section><text>nyon mongs pa dang rnam par byang ba'i gnas nyid ni/ 'di lta ste gzugs la sogs pa yul 'dzin pa dang rnam par rig pa las rig par bya'o/ /'jig rten pa'i shes rab dang / sems rnam par grol ba de nyid kyi 'bras bu ni 'di lta ste/ de dang mtshungs par ldan zhing 'dres pas kun</text></item>
<item><p>172b1</p><section></section><text>nas nyon mongs pa'i rigs dman pa las rnam par slong ba las rig par bya'o/ /shes rab rnam par grol ba de nyid kyi dbang du byas nas/ 'jig rten las 'das pa'i shes rab kyi spyod yul ni/ 'di lta ste/ 'jig rten pa'i shes rab dang / sems rnam par grol ba de nyid la</text></item>
<item><p>172b2</p><section></section><text>sogs pa shes bya thams cad yang dag pa ji lta ba bzhin du yongs su shes pa las rig par bya'o/ /'jig rten las 'das pa'i shes rab dang sems rnam par grol ba de nyid kyi 'bras bu ni/ 'di lta ste/ kun nas nyon mongs pa'i rigs thams cad las rnam par slod pa las rig par bya'o/ /</text></item>
<item><p>172b3</p><section></section><text>de la 'jig rten pa'i shes rab gang yin pa dang / 'jig rten las 'das pa'i shes rab gang yin pa de gcig tu bsdus pa ni yang dag pa'i lta ba zhes bya'o/ /yang dag pa'i lta ba de'i rgyu ni 'di lta ste/ sangs rgyas 'byung ba yod pa dang / dam pa'i chos nyan pa dang / de phyin ci ma log par</text></item>
<item><p>172b4</p><section></section><text>yid la byed pa yin par rig par bya'o/ /'jig rten las 'das pa'i yang dag pa'i lta ba de'i 'bras bu'i mtshan nyid ni 'di lta ste/ snga phyir rtag pa dang / mi mthun pa med pa las rig par bya'o/ /chos gang dag mi mthun pa'i phyogs yod cing byung na mi 'byung zhing 'gag par 'gyur ba</text></item>
<item><p>172b5</p><section></section><text>dang / mi mthun pa'i phyogs med cing 'gags nas 'byung ba de dag ni mi mthun pa dang bcas pa zhes bya'o/ /chos gang dag mi mthun pa'i phyogs yod kyang rung med kyang rung skyes kyang rung ma skyes kyang rung ste/ dus rtag tu yod pa de dag ni mi mthun pa med pa yin par rig par bya'o/ /de'i</text></item>
<item><p>172b6</p><section></section><text>'bras bu sems rnam par grol ba de'i dbang du byas nas spyod yul dang bcas pa dang / de'i gnas rnam par dag pa ni 'di lta ste sems rnam par dag pa'i dbang gis dbang po gzugs can rnams kyi spyod yul la kun nas nyon mongs pa mi 'byung ba dang / dbang po rnams kyang rnam par</text></item>
<item><p>172b7</p><section></section><text>dag pa de'i rjes su 'jug pa las rig par bya'o/ /sems rnam par grol ba de'i gnas pa ni 'di lta ste/ tshe dang drod gcig la gcig brten cing gnas pa'i rgyun 'brel pa las rig par bya'o/ /'jig rten pa dang 'jig rten las 'das pa'i rnam par grol ba rnam pa gnyi ga'i</text></item>
<item><p>173a1</p><section></section><text>'bras bu'i khyad par ni 'di lta ste/ tshor ba gzhi dang bcas pa dag la kun du rmongs shing sred pa dang bcas pa'i phyi ma la yang 'byung ba mngon par 'grub pa dang / kun du ma rmongs shing sred pa med pa'i phyi ma la yang 'byung ba mngon par mi 'grub pa las rig par bya'o/ /</text></item>
<item><p>173a2</p><section></section><text>de dang 'dres shing mtshungs par ldan pa'i phyir/ de la brten pa sems las 'byung ba'i chos rnam par dag par rig pa ni 'di lta ste/ da ltar gyi rkyen gyis ma gos pa ste so sor myong ba las rig par bya'o/ /rnam par grol ba de gnyis kyi gnas pa'i khyad par ni 'di lta ste/ rab tu zhi</text></item>
<item><p>173a3</p><section></section><text>ba rnam pa drug po rnam par dag pa'i rnam par shes pa'i 'chi 'pho ba mnyam pas yin gyi / de'i gnas mnyam pas ni ma yin pa las rig par bya ste / snyoms par 'jug pa'i dus na mngon par 'du bya ba med par snyoms par 'jug pas rab tu zhi ba dang / ldang ba'i dus na mngon par</text></item>
<item><p>173a4</p><section></section><text>'du bya ba med par ldang bas rab tu zhi ba dang / rim gyis ldang ba dang / snyoms par zhugs pa'i 'du byed pa rnam pa gsum 'byung ba rab tu zhi ba dang / 'di lta ste dus gsum po dgon par tshangs pa mtshungs par spyod pa'i 'du 'dzi can gyi dang / grong du khyim pa'i 'du 'dzi can gyi dang /</text></item>
<item><p>173a5</p><section></section><text>de gnyis kar 'du byed kyi mtshan ma la spyod pa'i yun ring pos ldang ba'i sems rab tu zhi ba dang / 'di lta ste dus gsum po kho na gzugs can 'jig rten pa'i snyoms par 'jug pa mchog las ldang ba dang / gzugs can ma yin pa 'jig rten pa'i snyoms par 'jug pa mchog</text></item>
<item><p>173a6</p><section></section><text>las ldang ba dang / 'jig rten las 'das pa sems dang bcas pa'i snyoms par 'jug pa las ldang ba'i phyir dang / dus nye bas ldang ba'i sems rab tu zhi bas so/ /snyoms par 'jug pa de dag kyang 'gog pa'i snyoms par 'jug pa las langs pa kho na las 'thob pa ni</text></item>
<item><p>173a7</p><section></section><text>ma yin gyi/ 'on kyang sngon thob pa rnams mngon du byed do/ /gnyis ni mthar gyis snyoms par 'jug pa dang / de'i gong nas gong du snyoms par 'jug pa rnam par dag pa las thob pa yin no/ / gcig ni mthar gyis snyoms par 'jug pa las ma yin mod kyi/ 'on kyang</text></item>
<item><p>173b1</p><section></section><text>mtshan ma med pa'i dbyings rab tu rtogs pa dang / de'i gong nas gong du snyoms par 'jug pa rnam par dag pa las so/ /mtshan ma dang bcas pa'i snyoms par 'jug pa'i snyoms par 'jug pa dang / gnas pa dang ldang ba ni mtshan ma dang bcas pa'i yid la byed pas so/ /mtshan ma</text></item>
<item><p>173b2</p><section></section><text>med pa'i snyoms par 'jug pa'i snyoms par 'jug pa dang / gnas pa ni mtshan ma med pas so/ /ldang ba ni mtshan ma dang bcas pas rig par bya'o/ /chos kyi gzhi'i mdo rnam par bshad pa yin no/ /chos mngon pa dang 'dul ba mngon pa la mkhas pa'i dge slong ngam/ dge</text></item>
<item><p>173b3</p><section></section><text>bsnyen kun shes pa las brtsams te/ dri ba 'dri bar 'dod pas ni rnam pa brgyad kyis dri bar bya ste/ rnam pa brgyad gang zhe na/ 'di lta ste/ kun shes pa'i gzhi dang / kun shes pa'i mi mthun pa'i phyogs dang / kun shes pa'i 'bras bu dang kun shes pa'i ngo bo nyid dang / kun</text></item>
<item><p>173b4</p><section></section><text>shes pa'i 'bras bu'i khyad par dang / kun shes pa'i gnas dang / kun shes pa'i phan yon dang / kun shes pa yang dag par 'grub pas so/ /de la kun shes pa'i gzhi ni nye bar len pa'i phung po lnga po dag ste/ nye bar brtag par bya ba nyid yin pa'i phyir ro/ /de la kun shes pa'i mi</text></item>
<item><p>173b5</p><section></section><text>mthun pa'i phyogs ni sred pa'i kun nas nyon mongs pa dang / lta ba'i kun nas nyon mongs pa'o/ /de la sred pa'i kun nas nyon mongs pa ni/ yang 'byung ba 'gog pa la mngon par dga' bar mi byed do/ /lta ba'i kun nas nyon mongs pas ni mngon par dga' yang rtogs par mi</text></item>
<item><p>173b6</p><section></section><text>byed do/ /de la kun shes pa'i 'bras bu ni kun nas nyon mongs pa rnam pa gnyis po gang yin pa de nyid spangs pa'o/ /de la kun shes pa'i ngo bo nyid ni 'phags pa'i lam yan lag brgyad pa ste/ de yang 'di las phyi rol pa'i lta ba ngan pa sna tshogs kyi gnyen po yin no/ /'phags</text></item>
<item><p>173b7</p><section></section><text>pa'i lam yan lag brgyad pa de yang kun nas nyon mongs pa rnam pa gsum gyi gnyen pos phung po gsum du rnam par gzhag pa yin te/ nyes par spyod pa'i kun nas nyon mongs pa'i gnyen po dang / 'dod pa'i kun nas nyon mongs pa'i gnyen po dang / lta ba'i kun nas nyon mongs</text></item>
<item><p>174a1</p><section></section><text>pa'i gnyen pos so/ /de yang 'jig rten las 'das pa yin du zin kyang 'dus byas yin no/ /de la kun shes pa'i 'bras bu'i khyad par ni spangs pa ste/ de ni 'jig rten las 'das pa dang 'dus ma byas pa yin no/ /de la kun shes pa'i gnas ni ting nge</text></item>
<item><p>174a2</p><section></section><text>'dzin te de yang rnam pa bzhis rig par bya ste/ rigs las ni 'di lta ste/ ting nge 'dzin gang ci yang rung ste/ de thams cad ni bsam gtan gyi rigs yin no/ /de las gzhan pa'i bsam gtan gyi yan lag bstan pa las ni/ de las gzhan pa'i bsam gtan gyi yan lag bstan</text></item>
<item><p>174a3</p><section></section><text>pa yin par khong du chud par bya'o/ /mtshan nyid dang / skye ba'i dmigs pa'i mtshan ma dang / 'grub pa'i rgyu'i mtshan ma las kyang khong du chud par bya'o/ /de la kun shes pa'i phan yon ni 'gog pa'i snyoms par 'jug pa gnas pa mchog ste/ kun shes pa'i phan yon</text></item>
<item><p>174a4</p><section></section><text>zhes bya'o/ /de yang rnam pa lngar rig par bya ste/ 'gog pa'i gzhi dang / zhi ba dang / tshul dang mthun pa dang tshul dang mi mthun pa'i gzugs brnyan dang / snyoms par 'jug pa'i rgyu dang / ldang ba'i rgyu dang / ldang ba'i phan yon las kyang rig par bya'o/ /de la kun shes</text></item>
<item><p>174a5</p><section></section><text>pa yang dag par 'grub pa ni nye bar len pa'i phung po lnga po de dag nyid la tshor ba rnam pa brgyad brtag pa gang yin pa ste/ ngo bo nyid brtag pa dang / tshe 'di la 'jug pa'i rgyu brtag pa dang / tshe 'di la 'jug pa 'gag pa'i rgyu brtag pa dang / tshe phyi ma la 'jug pa'i rgyu brtag pa dang / tshe phyi ma la</text></item>
<item><p>174a6</p><section></section><text>'jug pa 'gag pa'i rgyu brtag pa dang / de gnyi ga la 'jug pa dang / 'gag pa'i rgyu brtag pa dang / 'jug pa'i rgyu'i rgyu brtag pa dang / ldog pa'i rgyu'i rgyu brtag pa'o/ /de la bsam gtan gyi dngos gzhi gtso bo la ni bde ba dang ldan pa yang gnyen po yin no/ /nyer bsdogs</text></item>
<item><p>174a7</p><section></section><text>thob pa'i mngon par 'byung ba la 'dun pa dang ldan pa/ sdug bsngal dang ldan pa yang gnyen po yin no/ /bsam gtan gyi dngos gzhi nyid la ni sdug bsngal yang ma yin bde ba yang ma yin pa dang ldan pa yang gnyen po yin te/ 'jug pa'i rgyu 'gag pa'i phyir tshor ba'i gzhi kho na las</text></item>
<item><p>174b1</p><section></section><text>yongs su bstan to/ /de la tshor ba gang ci yang rung ste/ de ni 'dir sdug bsngal ba yin no zhes bya ba'i dbang du byas nas/ tshor ba gsum char yang don dam par na sdug bsngal ba yin no/ /de la mthun pa zhes bya ba ni gang yod na gang gdags pa de ni de dang mthun pa yin no/ /de la</text></item>
<item><p>174b2</p><section></section><text>tshor ba thams cad kyang phan tshun mthun pa yin te/ thams cad kyang sdug bsngal gyis bsdus pa yin pa'i phyir ro/ /don dam pa pa'i sdug bsngal de yod na de mi shes pa yang yod do/ /de yod na de'i gnyen por 'jig rten las 'das pa'i shes rab kyang yod de/ de yod na de'i 'bras bu mya</text></item>
<item><p>174b3</p><section></section><text>ngan las 'das pa yang yod de/ de'i phyir chos de dang de dag ni chos de dang de dag mthun pa zhes bya'o/ /gnyid kyi mdo rnam par bshad pa ni nang gi sems kyi zhi gnas la rjes su brtson pa'i dge slong gi nye ba'i nyon mongs pa de spang ba'i gnyen po ni rnam pa lngar rig par bya ste/ mun pa'i</text></item>
<item><p>174b4</p><section></section><text>mtshan ma yongs su spang ba dang / yang dag par rab tu gzung bar bya ba mchog tu dga' ba'i gnas dang mthun pa'i chos rnams la yang dag par rab tu 'dzin par sbyor ba dang / rigs pas lta ba 'joms pa dang / lta ba spyod pa dang / lta ba'i gnas spyod pa'o/ /nye ba'i nyon mongs</text></item>
<item><p>174b5</p><section></section><text>pa de spangs pa na/ ting nge 'dzin nye bar rtog pa ni lnga kho nar rig par bya ste/ lnga gang zhe na/ rab tu dben zhing rab tu dben par gnas pa dang / ting nge 'dzin 'grub pa'i gtam dang / kun nas nyon mongs pa can ma yin pa'i sems kyi rjes su mthun pa'i 'tsho ba'i yo byad rnams dang /</text></item>
<item><p>174b6</p><section></section><text>tshangs pa mtshungs par spyod pa la mkhas pa rnams las rjes su mthun pa'i gdams ngag dang rjes su bstan pa 'thob par bka' blo bde ba nyid dang / 'jig rten pa'i ting nge 'dzin dang / snyoms par 'jug pa dag la ro myang ba yongs su spangs nas zag pa med pa'i rnam pas tshul bzhin yid la</text></item>
<item><p>174b7</p><section></section><text>byed pa'o/ / lhag pa'i sems la brtson pa'i dge slong gis ni/ rgyu gsum gyis nyon mongs pa can gyi rnam par rtog pa kun du 'byung ba so sor btsal bar bya ste/ dmigs pa yongs su spang ba dang / ngo bo nyid yang dag par sun dbyung ba dang / ngo bo nyid yongs su spang ba las so/ /</text></item>
<item><p>175a1</p><section></section><text>de la rgyu gsum gyis na ngo bo nyid yongs su spong bar 'gyur te/ gnyen po'i stobs dang ldan pa dbang po rnon po'i ni lan cig gis so/ /gnyen po'i stobs dang mi ldan pa dbang po 'bring gi ni che rim las rim gyis so/ /gnyen po'i stobs dang mi ldan pa dbang</text></item>
<item><p>175a2</p><section></section><text>po rtul po'i ni rnam par rtog pa'i rgyu zang zing las shas cher skyon du yang dag par lta ba las so/ /gang zag gsum gyi ting nge 'dzin ni gsum du rig par bya ste/ lhag pa'i sems la brtson pa'i ting nge 'dzin ni sems can rnam pa bzhi po gnod pa byed pa rnams dang / sdig pa byed pa rnams</text></item>
<item><p>175a3</p><section></section><text>dang / dge ba byed pa rnams dang / phan pa byed pa'i sems can rnams la dmigs pa yin no/ /mthar thug par 'gro ba la brtson pa'i ting nge 'dzin ni chos la dmigs pa yin no/ /mngon par rtogs pa la brtson pa'i ting nge 'dzin ni chos la dmigs pa kho na yin no/ /chen po rnam pa</text></item>
<item><p>175a4</p><section></section><text>gsum gyis ni ting nge 'dzin chen pos myur ba myur ba kho nar de bzhin nyid rtogs par 'gyur zhing / rtogs nas kyang zag pa zad par 'gyur te/ dmigs pa chen po dang mngon par brtson pa chen po dang / thabs kyis yongs su zin pa'i yid la byed pa chen pos so/ /dben pa gnyis ni myur ba</text></item>
<item><p>175a5</p><section></section><text>myur ba kho nar de bzhin nyid rtogs par 'gyur ba yin te/ rgyu bar gyur pa ni 'du 'dzi las dben pa dang / gnas par gyur pa na rnam par rtog pa ngan pa las dben pa'o/ /ting nge 'dzin dang mi mthun pa'i chos ni lnga ste/ ltung ba dang rtag tu sbyor bar mi byed pa dang / gus par sbyor bar mi</text></item>
<item><p>175a6</p><section></section><text>byed pa dang / zhum pa dang / gzhan las kun du gnod pa 'byung ba'o/ /dben pa na rnam pa gsum ste/ gnas pa dben pa dang / lta ba dben pa dang / nyan pa dben pa'o/ /sems rnam par sbyong ba la zhugs pa'i dge slong gi ting nge 'dzin dang mi mthun pa dang / ting nge 'dzin</text></item>
<item><p>175a7</p><section></section><text>gyi bar du gcod pa'i snying thag pa'i skyon ni lnga po 'di dag yin te/ 'di lta ste khro ba dang / nga rgyal dang / 'dod pa'i 'dod chags dang / 'jig tshogs la lta ba dang / mi bzod pa'o/ /snying thag pa nas ting nge 'dzin gyi mtshan ma ni lnga po 'di dag yin te/ de dag ni de dag gi</text></item>
<item><p>175b1</p><section></section><text>gnyen por gnas pa yin pas na/ de'i phyir snying thag pa'i skyon rnams zhes bya'o/ /mtshan ma lnga gang zhe na/ yo byad ngan don tsam gyis chog shes pa dang / dge ba gang yin zhes tshol ba dang / lus dang longs spyod la mi lta ba dang / 'khor ba dang mya ngan las 'das pa la skyon dang yon</text></item>
<item><p>175b2</p><section></section><text>tan du lta ba dang / sbyor ba'i gnod pa bzod pa'o/ /de la khros shing khro ba'i bsam pa dang ldan pa ni gal te/ khyim rnams su rnyed pa dang / rnyed par bya ba ma rnyed dam/ chung ngu 'am ngan pa'am/ bsgyongs te 'am/ gus par ma byas par rnyed par gyur na/ de des khro ba dang 'khrug</text></item>
<item><p>175b3</p><section></section><text>par 'gyur zhing / gzhi de las gnod sems kyi rnam par rtog pa dang / 'tshe ba'i rnam par rtog pa la lan mang du rjes su rtog par byed/ rjes su dpyod par byed de/ des na de'i ting nge 'dzin dang po nyid nas ma skyes pa ni skye bar 'gyur la/ skyes pa ni yongs su nyams par 'gyur ro/ /</text></item>
<item><p>175b4</p><section></section><text>de la nga rgyal gyis mngon par zin cing nga rgyal gyi bsam pa dang ldan pa ni rang bzhin nyid kyis chos rnams la gus pa ma skyes pa yin te/ de ni slob dpon dang bla ma dang sbyin gnas rnams la/ dus dus su lus 'dud par mi byed/ sems 'dud par mi byed cing / 'di lta ste dge ba gang</text></item>
<item><p>175b5</p><section></section><text>yin zhes yongs su btsal ba'i phyir yongs su zhu bar mi byed/ yongs su 'dri bar mi byed de/ des na ting nge 'dzin bsgrub pa las brtsams pa'i don rtogs par mi 'gyur zhing / gzhi de las rlom pa dang ldan pa'i rnam par rtog pa la lan mang du rjes su rtog par byed/ rjes su dpyod</text></item>
<item><p>175b6</p><section></section><text>par byed de/ des na de'i ting nge 'dzin dang po nyid nas ma skyes pa ni skye bar mi 'gyur la/ skyes pa ni yongs su nyams par 'gyur ro/ /de la 'dod pa'i 'dod chags kyis chags shing 'dod chags kyi bsam pa dang ldan pa ni/ lus dang longs spyod dag la shin tu lta ba can yin pas</text></item>
<item><p>175b7</p><section></section><text>des na de phyi rol gyi 'dod pa'i yon tan lnga po dag la rnam par g.yeng ba mang ba yin te/ gzhi des 'dod pa'i rnam par rtog pa dang / nye du'i rnam par rtog pa dang / yul gyi rnam par rtog pa dang / khyim gyi 'byor ba dang ldan pa'i rnam par rtog pa dag la lan mang du rjes su rtog par byed/ rjes</text></item>
<item><p>176a1</p><section></section><text>su dpyod par byed de/ des na de'i ting nge 'dzin dang po nyid nas ma skyes pa ni skye bar mi 'gyur la/ skyes pa ni yongs su nyams par 'gyur ro/ /de'i gnyen po mi sdug pa de yang mi sdug pa'i mtshan nyid gsum dang ldan par rig par bya ste/ mi gtsang ba'i mtshan nyid</text></item>
<item><p>176a2</p><section></section><text>dang / de dang rgyu mthun pa 'dzag pa'i mtshan nyid dang / rten dang brten pa rab tu dbye ba'i mtshan nyid do/ /de la 'jig tshogs la lta ba ni 'jig tshogs la lta bas zin pa'i rgyus 'jig rten gyi chos dang phrad pa na/ 'dud pa dang khengs pa dag gis gos par 'gyur bas de la btang snyoms</text></item>
<item><p>176a3</p><section></section><text>su bya ba la/ de'i 'jig tshogs la lta ba mi mthun par gnas pa yin no/ /gzhan yang de nyid 'jig rten gyi chos kyi rgyu mtshan sred pa dang / chags pa'i rgyun gyis bdas pa na/ de la btang snyoms su bya ba la/ de'i 'jig tshogs la lta ba mi mthun par gnas pa yin no/ /</text></item>
<item><p>176a4</p><section></section><text>gzhan yang de nyid 'jig rten gyi chos kyi rgyu mtshan las byung ba'i rnam par rtog pa bzang po ma yin pa la/ rnam par rtog pas kun du gdung ba dang rnam par gdung bar 'gyur bas de la btang snyoms su bya ba la/ de'i 'jig tshogs la lta ba mi mthun par gnas pa yin no/ /gzhan yang de nyid</text></item>
<item><p>176a5</p><section></section><text>'jig rten gyi chos kyi rgyu mtshan yongs su tshol bar byed pa na rnam par g.yen spyo ba dang / yongs su g.yo ba sna tshogs kyis gnod par 'gyur bas de la btang snyoms su bya ba la/ de'i 'jig tshogs la lta ba mi mthun par gnas pa yin no/ /gzhan yang de nyid 'jig tshogs la lta</text></item>
<item><p>176a6</p><section></section><text>ba'i rgyu 'jig rten gyi chos kyi gnas mi rtag pa'i rgyu nye bar len par byed cing / lhag par chags par byed de gzhi des mya ngan la sogs pas gnod par 'gyur bas de la btang snyoms su bya ba la/ de'i 'jig tshogs la lta ba'i mi mthun par gnas pa yin no/ /gzhan yang de nyid sa</text></item>
<item><p>176a7</p><section></section><text>'og ma pa'i dri ma bsal ba'i phyir dge ba la brtson pa na sbyor ba de la mi dga' bas/ de'i mi mthun pa'i phyogs la btang snyoms su bya ba la/ de'i 'jig tshogs la lta ba mi mthun par gnas pa yin no/ /sa 'og ma pa'i dri ma bsal ba ji lta ba bzhin du/ sa gong ma pa'i dri ma bsal ba yang</text></item>
<item><p>176b1</p><section></section><text>de bzhin te / rgyu des na de 'khor ba la ni skyon du blta'o/ /mya ngan las 'das pa la ni yon tan du blta'o snyam du sems kyang de las bzlog par 'gyur te/ des na de'i ting nge 'dzin dang po thob kyang bden pa mngon par rtogs pa'i ting nge 'dzin ma skyes pa ni skye bar mi 'gyur la/ skyes pa ni</text></item>
<item><p>176b2</p><section></section><text>yongs su nyams par 'gyur ro/ /de la mi bzod pa'i rang bzhin can mi bzod pa'i bsam pa dang ldan pa ni bden pa mngon par rtogs pa'i ting nge 'dzin 'thob kyang / sha sbrang dang sbrang bu mchu rings la sogs pa mi bzod pa'i phyir sbyor ba spong bar byed cing / le lo yang byed de/ des na de'i</text></item>
<item><p>176b3</p><section></section><text>dngos gzhir zhugs pa'i ting nge 'dzin ma skyes pa yang skye bar mi 'gyur la/ skyes pa yang yongs su nyams par 'gyur ro/ /de la skyon gsum ni ting nge 'dzin dang po'i bar chad byed pa yin no/ /gcig ni bden pa mngon par rtogs pa'i ting nge 'dzin gyi bar chad byed pa yin no/ /gcig</text></item>
<item><p>176b4</p><section></section><text>ni dngos gzhir zhugs pa'i ting nge 'dzin gyi bar chad byed pa yin no/ /rnam grangs gzhan yang brgyad po 'di dag ni slob ma spong ba'i rgyu mtshan yin te/ de dag la nyon mongs pa dang bcas pa kun nas nyon mongs par 'gyur zhing / kun nas nyon mongs pa can du gyur na slob ma</text></item>
<item><p>176b5</p><section></section><text>spong bar byed do/ /dgra bcom pa nyon mongs pa med pa rtag tu dran pa nye bar gzhag pa ni mi byed do/ /brgyad gang zhe na rang bzhin gyis zhe 'gras pa'i sems dang ldan pa dang / slob ma las bdag kho na'i rim gro 'ba' zhig 'dod pa dang / rim gro 'dod pa ji lta ba bzhin du</text></item>
<item><p>176b6</p><section></section><text>slob ma las rnyed pa 'dod pa dang / slob ma ltung ba dang / tshul khrims ngan pa kun du spyod pa dang / slob ma rnams las phan pa byed pa dang gnod pa byed pa dgos pa dang / mi dgos pa dang / lhag pa'i tshul khrims kyi gdams ngag la gnod pa mi bzod pa dang / lhag pa'i sems</text></item>
<item><p>176b7</p><section></section><text>dang lhag pa'i shes rab kyi gnas pa'i gdams ngag la gnod pa mi bzod pa dang / tshogs yongs su bsdu ba la gnod pa mi bzod pa'o/ / sdom ni/ grangs dang mi mthun phyogs yan lag /de dag rgya cher rnam gzhag dang / /dben dang sdug bsngal g.yo ba dang / /gong ma'i</text></item>
<item><p>177a1</p><section></section><text>yan lag khyad par yin/ /bsam gtan bzhi zhes gang gsungs pa la/ ci'i phyir bsam gtan bzhi kho nar zad de/ ches mang ba yang ma yin la ches nyung ba yang ma yin zhe na/ smras pa/ bde ba dang sdug bsngal las shin tu 'das shing yongs su</text></item>
<item><p>177a2</p><section></section><text>rdzogs pa'i phyir te/ 'di ltar mthar gyis bsam gtan bzhi pa'i bar du bde ba dang / sdug bsngal las shin tu 'das pa yin pa'i phyir ro/ /bsam gtan dang po'i mi mthun pa'i phyogs gang zhe na/ smras pa/ de ni rnam pa lngar rig par bya ste/ 'dod pa'i 'dod chags dang /</text></item>
<item><p>177a3</p><section></section><text>'dod pa'i gnod sems dang rnam par 'tshe ba dang / rnam par rtog pa dang / sdug bsngal dang / yid mi bde ba dang / 'chal pa'i tshul khrims dang / rnam par g.yeng ba'o/ /bsam gtan gnyis pa'i mi mthun pa'i phyogs gang zhe na/ smras pa/ de yang rnam pa lngar rig par bya ste/</text></item>
<item><p>177a4</p><section></section><text>bsam gtan dang po'i 'dod chags dang / rtog pa dang / dpyod pa dang / sdug bsngal dang / rgod pa dang / ting nge 'dzin ma rdzogs pa'o/ /bsam gtan gsum pa'i mi mthun pa'i phyogs gang zhe na/ smras pa/ de ni rnam pa bzhir rig par bya ste/ bsam gtan gnyis pa'i 'dod</text></item>
<item><p>177a5</p><section></section><text>chags dang / yid bde ba dang / dga' ba dang / ting nge 'dzin ma rdzogs pa'o/ /bsam gtan bzhi pa'i mi mthun pa'i phyogs gang zhe na/ smras pa/ de yang rnam pa lngar rig par bya ste/ dbugs rngub pa dang / dbugs dbyung ba dang / bsam gtan gsum pa'i 'dod chags dang /</text></item>
<item><p>177a6</p><section></section><text>bde ba dang / bde ba la rtsol ba dang / ting nge 'dzin ma rdzogs pa'o/ /bsam gtan dang po'i yan lag du zhe na/ smras pa/ yan lag lnga ste/ yan lag lnga gang zhe na/ rtog pa dang / dpyod pa dang / dga' ba dang / bde ba dang / sems rtse gcig pa nyid do/ /bsam gtan gnyis</text></item>
<item><p>177a7</p><section></section><text>pa'i yan lag du zhe na/ smras pa/ yan lag bzhi ste yan lag bzhi gang zhe na/ nang yongs su dang ba dang / dga' ba dang / bde ba dang / sems rtse gcig pa nyid do/ /de la nang yongs su dang ba'i chos kyi ngo bo nyid gang zhe na/ smras pa dang / dran pa dang / shes bzhin dang / btang</text></item>
<item><p>177b1</p><section></section><text>snyoms kyi ngo bo nyid yin no/ /bsam gtan gsum pa'i yan lag du zhe na/ smras pa/ yan lag lnga ste/ lnga gang zhe na/ dran pa dang / shes bzhin dang / btang snyoms dang / bde ba dang / sems rtse gcig pa nyid do/ /bsam gtan bzhi pa'i yan lag du zhe na/ smras pa/ yan lag</text></item>
<item><p>177b2</p><section></section><text>bzhi ste/ yan lag bzhi gang zhe na/ btang snyoms yongs su dag pa dang / dran pa yongs su dag pa dang / sdug bsngal yang ma yin bde ba yang ma yin pa dang / sems rtse gcig pa nyid do/ /de la bsam gtan dang po la ni dran pa dang / shes bzhin dang / btang snyoms dag rtog pa</text></item>
<item><p>177b3</p><section></section><text>dang / dpyod pa'i sgo dag gis mngon par bsgrubs pas na/ de'i phyir yod kyang ma smos so/ /bsam gtan gnyis pa la ni ngo bo nyid las byed pa dag yin yang / sems dga' ba'i nye ba'i nyon mongs pas kun nas dkris pa yin pas de'i phyir/ nang yongs su dang ba'i ming gis bstan</text></item>
<item><p>177b4</p><section></section><text>to/ /bsam gtan gsum pa la ni sems kyi nye ba'i nyon mongs pa de dang bral ba'i phyir rang gi mtshan nyid de kho nas bstan te / de'i phyir dga' ba dang bral ba la sogs pa smos so/ /bsam gtan dang po'i gang dag yin pa de dag ni 'dod pa'i 'dod chags dang bral bas yin gyi/ dga'</text></item>
<item><p>177b5</p><section></section><text>ba dang bral bas ni ma yin no/ /bsam gtan gnyis pa'i gang dag yin pa de dag ni rtog pa dang dpyod pa dang bral bas yin gyi/ dga' ba dang bral bas ni ma yin no/ /bsam gtan bzhi pa la ni de dag nyid shin tu yongs su dag par bstan to/ /de'i phyir bsam gtan thams cad</text></item>
<item><p>177b6</p><section></section><text>la de dag gi tshul bzhin du rig par bya ste/ de yang ci rigs par ro/ /ci'i phyir bsam gtan bzhi po de dag yan lag lnga pa dang / yan lag bzhi par rnam par gzhag ce na/ smras pa/ gnas pa'i rten dang / gnas pa la phan pa dang / gnas pa'i ngo bo nyid yin pa'i phyir ro/ /rnam grangs</text></item>
<item><p>177b7</p><section></section><text>gzhan yang dmigs pa yid la byed pa dang / dmigs pa la yongs su dpyod pa dang / dmigs pa las mi 'phro ba'i phyir ro/ /rnam grangs gzhan yang phan 'dogs pa'i rten dang / lhag pa'i sems kyi rten dang / lhag pa'i shes rab kyi rten yin pa'i phyir ro/ /rnam grangs</text></item>
<item><p>178a1</p><section></section><text>gzhan yang mi mthun pa'i phyogs nye ba'i nyon mongs pa can gyi gnas pa rnam pa gsum gyi gnyen po'i phyir te/ mi mthun pa'i phyogs nye ba'i nyon mongs pa can gyi gnas pa rnam pa gsum gang zhe na/ 'di lta ste/ nyon mongs pa can gyi gnas pa dang / sdug bsngal</text></item>
<item><p>178a2</p><section></section><text>ba'i gnas pa dang / kun du rmongs pa'i gnas pa'o/ /rnam grangs gzhan yang bsam gtan pa rnams kyi 'dod pa la longs spyod pa dang / chos mthun pa yin par blta bar bya ste/ 'dod pa la longs spyod pa rnams kyi yang dag par bya ba ni gsum po 'di dag yin te/ de dag gis</text></item>
<item><p>178a3</p><section></section><text>'dod pa la longs spyod pa rnams rab tu phye ba yin no/ gsum gang zhe na/ 'di lta ste/ longs spyod legs par yongs su tshol ba dang / yongs su btsal ba rnams la legs par longs spyod pa dang / de la dbang bsgyur ba la rang dbang yod pa'o/ /de bzhin du bsam gtan pa</text></item>
<item><p>178a4</p><section></section><text>rnams kyi yan lag kyang legs par bya ba gsum la brten nas rnam par gzhag par rig par bya ste/ de yang ci rigs par ro/ /rnam grangs gzhan yang bsam gtan pa rnams kyi yan lag ni dka' thub drag po'i gnyen por rnam par gzhag pa yin par rig par bya ste/ de</text></item>
<item><p>178a5</p><section></section><text>dag gi gnyen po yang rnam pa gsum ste/ gnyen po med pa'i gnyen po dang / lus dang sems la gnod pa'i gnyen po dang / sems phyi rol du 'phro ba nye bar ma zhi ba'i gnyen po'o/ /ci'i phyir bsam gtan dang po la 'dod pa rnams las dben pa zhes gsungs nas/ sdig pa mi dge</text></item>
<item><p>178a6</p><section></section><text>ba'i chos rnams las dben pa zhes gsungs she na/ smras pa/ 'dod pa rnams kyi rang gi mtshan nyid yongs su bstan pa'i phyir dang / nyes dmigs kyi mtshan nyid yongs su bstan pa'i phyir ro/ /de la nyes dmigs kyi mtshan nyid ni 'di yin te/ 'dod pa rnams ni nyes par spyod pa</text></item>
<item><p>178a7</p><section></section><text>kun nas bslang nas 'og tu ltung bar byed pa'i phyir sdig pa yin no/ /dge ba skye ba dang mi mthun pa yin pa'i phyir mi dge ba de yin no/ /rnam grangs gzhan yang nyon mongs pa'i kun nas nyon mongs pa spangs pa yongs su bstan pa'i phyir dang / sngon bsags pa'i las kyi kun nas</text></item>
<item><p>178b1</p><section></section><text>nyon mongs pa spangs pa yongs su bstan pa'i phyir ro/ /rnam grangs gzhan yang khyim na gnas pa rnams kyi dngos po la yongs su spyod pa'i sgo nas 'dod pa spang ba yongs su bstan pa'i phyir dang / rab tu byung ba rnams kyi rnam par rtog pa'i sgo nas de spang ba yongs su bstan pa'i phyir ro/ /rnam</text></item>
<item><p>178b2</p><section></section><text>grangs gzhan yang 'dod pa'i rnam par rtog pa spang ba yongs su bstan pa'i phyir dang / gnod sems dang rnam par 'tshe ba'i rnam par rtog pa spang ba yongs su bstan pa'i phyir ro/ /rnam grangs gzhan yang phyi rol pa'i drang srong rnams kyi 'thob pa'i rtags yongs su bstan pa'i phyir</text></item>
<item><p>178b3</p><section></section><text>dang / yongs su nyams pa rnams kyi dmod pa 'dor ba yongs su bstan pa'i phyir ro/ /ci'i phyir bsam gtan dang po la sdug bsngal gyi dbang po ma spangs she na/ smras pa/ de la de'i phyogs dang mthun pa'i gnas ngan len dang ma bral ba'i phyir te/ gal te de la sdug bsngal gyi dbang</text></item>
<item><p>178b4</p><section></section><text>po spangs par gyur na/ bsam gtan gnyis pa dang / gnas pa'i khyad par dmigs par mi 'gyur bas de'i phyir ma spangs pa kho nar rig par bya'o/ /gang gi tshe bsam gtan dang po la sogs pa la rtog pa dang dpyod pa la sogs pa'i ting nge 'dzin la phan 'dogs pa dag /bsam</text></item>
<item><p>178b5</p><section></section><text>gtan rnams kyi rang gi sa la phan 'dogs pa dang / yongs su dag par 'gyur ba'i phyir 'jug pa yin no / /ci'i phyir bcom ldan 'das kyis g.yo ba'i ming du bstan zhe na/ smras pa/ gzhan gyi sa la ltos te bstan pa yin gyi/ rang gi sa las ni ma yin no/ /ci'i phyir bsam gtan</text></item>
<item><p>178b6</p><section></section><text>dang po la sogs pa la 'dod pa'i khams kyi bar nas bzung ste/ gong nas gong du yan lag dag rnam par gzhag ce na/ smras pa/ mdor bsdu na rgyu rnam pa gsum gyis te/ mi mthun pa'i phyogs kyi gnyen po dang / rtogs pa'i phan yon dang / rtogs pas so/ /rgyu gsum po de dag ni</text></item>
<item><p>178b7</p><section></section><text>bsam gtan bzhi po dag la yan lag lnga yongs su gzung ba dag la yang ci rigs par bya'o/ /bsam gtan dang po dang / bsam gtan gnyis pa la khyad par ci yod ce na/ smras pa/ ting nge 'dzin yongs su rdzogs pa'i khyad par yod do/ /bsam gtan gnyis pa dang</text></item>
<item><p>179a1</p><section></section><text>bsam gtan gsum pa la khyad par ci yod ce na/ smras pa/ phan 'dogs pa yongs su rdzogs pa'i khyad par yod do/ /bsam gtan gsum pa dang / bsam gtan bzhi pa la khyad par ci yod ce na/ smras pa/ ting nge 'dzin yongs su</text></item>
<item><p>179a2</p><section></section><text>dag pa yongs su rdzogs pa'i khyad par yod do// //bam po nyi shu pa/ ting nge 'dzin sgom pa ni rnam pa bzhi ste/ tshe 'di la bde bar gnas pa thob par bya ba'i phyir dang / ye shes dang mthong ba thob par bya ba'i phyir dang / shes rab kyi rab tu dbye ba thob par bya ba'i phyir dang / zag pa zad</text></item>
<item><p>179a3</p><section></section><text>pa thob par bya ba'i phyir ro/ /gang zag rnam pa bzhi las brtsams nas ting nge 'dzin sgom pa bzhi rnam par gzhag par rig par bya ste/ gang zag bzhi gang zhe na/ bden pa mthong ba mngon par shes pa myur la dka' ba'i lam thob pa dang / so so'i skye bo 'dod chags dang bral ba</text></item>
<item><p>179a4</p><section></section><text>lam ma thob pa sems can la dmigs pa'i tshad med pa thob pa dang / bden pa mthong ba mngon par shes pa bul la sla ba'i lam thob pa dang / bden pa mthong ba mngon par shes pa myur la sla ba'i lam thob pa'o/ /de la so so'i skye bo 'dod chags dang bral ba tshad med pa thob pa'i ye</text></item>
<item><p>179a5</p><section></section><text>shes dang / mthong ba ni 'chi 'pho dang skye ba mngon par shes pa thob pas yongs su dag pa yin par rig par bya'o/ /bden pa mthong ba mngon par shes pa bul la sla ba'i lam la gnas pa ni dbang po rtul bas yongs su nyams pa'i chos can yin te/ des ni 'dod pa na spyod pa'i</text></item>
<item><p>179a6</p><section></section><text>tshor ba dang / 'du shes dang / rnam par rtog pa dag la dran pa nye bar gzhag par bya zhing shes bzhin du yang bya'o/ /bsam gtan rnams ni 'dod chags dang bral bas rab tu phye ba yin te/ de la 'dod chags dang bral ba ni rnam pa drug tu rig par bya ste/ 'di lta ste/ rang</text></item>
<item><p>179a7</p><section></section><text>bzhin gyis 'dod chags dang bral ba dang / gnod pas 'dod chags dang bral ba dang / ston pas 'dod chags dang bral ba dang / yang dag phul gyis 'dod chags dang bral ba dang / kun du rmongs pas 'dod chags dang bral ba dang / gnyen pos 'dod chags dang bral ba'o/ /</text></item>
<item><p>179b1</p><section></section><text>de la rang bzhin gyis 'dod chags dang bral ba ni 'di lta ste/ dngos po rang bzhin gyis mi gtsang ba yongs su longs spyod pa'i 'os ma yin pa dag la mi mthun pa nyid gang yin pa dang / de bzhin du sdug bsngal gyi tshor ba dag la mi mthun pa nyid gang yin pa dang / de bzhin du bsam gtan</text></item>
<item><p>179b2</p><section></section><text>dang po las 'dod chags dang bral ba'i bsam gtan gnyis pa la sogs pa la rtog pa dang dpyod pa la sogs pa mi mthun pa nyid gang yin pa'o/ /de la gnod pas 'dod chags dang bral ba ni 'di lta ste/ gnyis kyis gnyis sprod pas 'khrig pa'i chos bstan pa'i yongs su</text></item>
<item><p>179b3</p><section></section><text>gdung ba dang bral ba la mi mthun pa nyid gang yin pa dang / de lta bu dang mthun pa gzhan yang blta bar bya'o/ /de la ston pas 'dod chags dang bral ba ni 'di lta ste/ legs par zos pa dang / legs par 'thungs pa dang legs par tshim pa'i bza' ba dang / btung ba la mi mthun pa nyid</text></item>
<item><p>179b4</p><section></section><text>gang yin pa dang / de lta bu dang mthun pa gzhan yang blta bar bya'o/ /de la yang dag phul gyis 'dod chags dang bral ba ni 'di lta ste/ longs spyod dang phun sum tshogs pa ches gya nom pa dang / ches mchog tu gyur pa thob pa'i dman pa la mi mthun pa nyid gang yin pa dang /</text></item>
<item><p>179b5</p><section></section><text>de lta bu dang mthun pa gzhan yang blta bar bya'o/ /de la kun du rmongs pas 'dod chags dang bral ba ni 'di lta ste/ mya ngan las 'das pa'i phan yon mi shes pa'i mya ngan las 'das pa la mi mthun pa nyid gang yin pa dang / de lta bu dang mthun pa gzhan yang blta bar bya'o/ /de la</text></item>
<item><p>179b6</p><section></section><text>gnyen pos 'dod chags dang bral ba ni 'di lta ste/ sun 'byin pa gnyen po'am/ spong ba gnyen po'am/ kun du 'dzin pa gnyen po'am/ thag sring ba gnyen po las brten te/ 'jig rten pa'am 'jig rten las 'das pa'i lam gyis nyon mongs pa spong ba gang yin pa'o/ /ci'i phyir bsam</text></item>
<item><p>179b7</p><section></section><text>gtan la gnas pa zhes bya zhe na/ smras pa/ nang gi dmigs pa la sems nye bar gtad pa ni phyi rol du rnam par mi g.yeng ba nyid kyi phyir ro/ /ci'i phyir bsam gtan la ting nge 'dzin zhes bya zhe na/ smras pa/ shes bya'i dngos po dang cha mthun pa'i gzugs brnyan gyi dmigs pa la sems</text></item>
<item><p>180a1</p><section></section><text>ting nge 'dzin du gnas pa nyid kyi phyir ro/ /ci'i phyir/ bsam gtan la zhi gnas zhes bya zhe na/ smras pa/ nyon mongs pa zhi bar bya ba'i phyir gnas par byed pa nyid kyi phyir ro/ /ci'i phyir bsam gtan la rtse gcig pa zhes bya zhe na/ smras pa/ 'di ni gnyis</text></item>
<item><p>180a2</p><section></section><text>yin te mnyam par ma bzhag pa'i sa pa'i dmigs pa dang / mnyam par bzhag pa'i sa pa'i dmigs pa'o/ /de la mnyam par ma bzhag pa'i sa pa gang yin pa de ni dmigs pa gcig pa yin no/ /cig shos ni ma yin te/ de'i phyir de la nye bar gtad pa'i sems ni rtse gcig pa zhes</text></item>
<item><p>180a3</p><section></section><text>bya'o/ /de la 'dod chags dang bral ba'i yongs su nyams pa ni rnam pa bcur rig par bya ste/ 'di lta ste/ lus ma snyoms pas kyang yongs su nyams par 'gyur ba ni/ 'di ltar 'di na la la gnod pa drag pos reg pa las te/ 'di lta ste/ dper na shing shun gyis bdag gi ting nge 'dzin de ma</text></item>
<item><p>180a4</p><section></section><text>mthong nas bdag 'di snyam du sems te/ bdag ting nge 'dzin de las yongs su nyams pa'am gcig tu ma gyur grang snyam mo zhes smras pa lta bu'o/ /la la ni sngon ting nge 'dzin goms par ma byas pas rang bzhin gyi gnas len mang ba yin te/ de gnas ngan len mang po des yongs su nyams pa'i chos can du 'gyur ro/ /</text></item>
<item><p>180a5</p><section></section><text>yul gtso bos kyang yongs su nyams par 'gyur ba ni/ 'di ltar 'di na la la yul rgya chen po mngon du gyur ba thob pa las te/ 'di lta ste/ dper na phyi rol pa'i drang srong 'du shes med 'du shes med min skye mched kyi bar thob pa bud med gzhon nu mdog bzang po chags par 'gyur ba'i reg pa la brten nas yongs su nyams par gyur</text></item>
<item><p>180a6</p><section></section><text>ces grags pa lta bu'o/ /bkur stis kyang yongs su nyams par 'gyur ba ni 'di ltar 'di na la la gzhan las rnyed pa dang bkur sti thob pa na yongs su nyams par 'gyur ba ste/ 'di lta ste/ dper na lha sbyin lta bu'o/ /brnyas pas kyang yongs su nyams par 'gyur ba ni 'di ltar 'di na la la khros</text></item>
<item><p>180a7</p><section></section><text>sam 'khrugs sam/ brgyad bkag pa na yongs su nyams par 'gyur ba ste/ 'di lta ste/ dper na phyi rol pa'i drang srong dag 'khrug pa na yongs su nyams nas dmod pa 'dor bar yang byed pa lta bu'o/ /nga rgyal gyis kyang yongs su nyams par 'gyur ba ni/ 'di ltar 'di na la la snyoms par 'jug</text></item>
<item><p>180b1</p><section></section><text>pa des bdag la stod par byed gzhan dag la smod par byed pa lta bu'o/ /mngon pa'i nga rgyal gyis kyang yongs su nyams par 'gyur ba ni 'di ltar 'di na la la snyoms par 'jug pa de la rtog pa'i mngon pa'i nga rgyal dang ldan pa lta bu'o/ /yid la mi byed pas kyang yongs su nyams par 'gyur ba ni/ 'di ltar</text></item>
<item><p>180b2</p><section></section><text>'di na la la yid la byed pa'i rnam pa dang rtags gang dag gis snyoms par 'jug par 'gyur ba de dag yid la mi byed pa lta bu'o/ /ma 'dris pas kyang yongs su nyams par 'gyur ba ni 'di ltar 'di na la la las dang po pa yin zhing dge ba'i phyogs gsar pa lta bu'o/ /rang gi sa pa'i nyon mongs pa mang</text></item>
<item><p>180b3</p><section></section><text>du byed pas kyang yongs su nyams par 'gyur ba ni/ 'di ltar 'di na la la sred pa shas che ba'i bsam gtan pa'am/ the tshom shas che ba'i bar gyis bsam gtan pa yin pa lta bu'o/ /tshe dang bsod nams dang las zad pas kyang yongs su nyams par 'gyur ba ni/ 'di ltar</text></item>
<item><p>180b4</p><section></section><text>'di na la la skye ba'i gnas de nas 'og tu 'chi 'pho ba lta bu'o/ /de la gang zag nyon mongs pa chung ba dang / dge ba'i phyogs chung ba ni skad cig mang pos dka' bas yongs su nyams par 'gyur zhing / skad cig mang pos dka' bas snyoms par 'jug par 'gyur ro/ /nyon mongs pa chung la dge</text></item>
<item><p>180b5</p><section></section><text>ba'i phyogs che ba ni/ skad cig mang pos dka' bas yongs su nyams par 'gyur la/ skad cig gcig kho nas myur du snyoms par 'jug par 'gyur ro/ /gang zag nyon mongs pa che la dge ba'i phyogs chung ba ni/ skad cig gcig kho nas myur du yongs su nyams par 'gyur la/ skad cig</text></item>
<item><p>180b6</p><section></section><text>mang pos dka' bas snyoms par 'jug par 'gyur ro/ /gang zag nyon mongs pa che ba dang dge ba'i phyogs kyang che ba ni/ skad cig gcig gis myur du yongs su nyams par 'gyur zhing / skad cig gcig gis myur du snyoms par 'jug par yang 'gyur ro/ /de la gang zag 'dod</text></item>
<item><p>180b7</p><section></section><text>chags dang bral ba thob pa'i ting nge 'dzin de las langs pa ni lan 'ga' ting nge 'dzin spel ma 'dres pa yid la byed pa la gnas so/ /lan 'ga' la ni ma 'dres pa la'o / /ting nge 'dzin de las sgra'i rkyen gyis ldang ba la ni/ mnyam par ma bzhag pa'i yid kyi rnam par shes pa dang</text></item>
<item><p>181a1</p><section></section><text>lhan cig byung ba'i rna ba'i rnam par shes pa gzhan kho na skye bar 'gyur te/ mnyam par bzhag pa'i yid kyi rnam par shes pa de nyid sgra 'dzin pa ma yin pa'i phyir ro/ /gzhan du na de so sor ma rig par ldang ba nyid mi rigs te/ de'i phyir sgra 'dzin pa tsam gyis ldang ba ma yin gyi/</text></item>
<item><p>181a2</p><section></section><text>sgra so sor rig nas 'dod na/ de'i 'og tu ldang bar 'gyur ro/ /mnyam par bzhag pa'i sa'i rnam par gtan la dbab pa rdzogs te/ rnam par gtan la dbab pa'i gzhung lhag ma ni mi snang ngo // // mnyam par ma bzhag pa'i sa'i rnam par gtan la dbab pa ni/ mnyam par ma bzhag pa'i sa'i ngo bo nyid</text></item>
<item><p>181a3</p><section></section><text>kyis mnyam par ma bzhag pa yang yod de/ rnam par shes pa'i tshogs lnga lta bu'o/ /shin tu sbyangs pa med pa'i phyir mnyam par ma bzhag pa yang yod de/ 'dod pa na spyod pa'i sems dang sems las byung ba'i chos rnams so/ /ma btsas pa'i phyir mnyam par ma bzhag pa yang yod de/ 'dod</text></item>
<item><p>181a4</p><section></section><text>pa la longs spyod pa rnams kyi'o/ /rnam par g.yeng ba'i phyir mnyam par ma bzhag pa yang yod de/ las dang po pa ting nge 'dzin la brtson pa rnams kyi sems 'dod pa'i yon tan lnga la rnam par g.yeng ba'o/ /bsdus pa'i phyir mnyam par ma bzhag pa yang yod de/ las dang po pa rnams</text></item>
<item><p>181a5</p><section></section><text>nyid kyi sems nang du bsdus pa'o/ /ma thob pa'i phyir mnyam par ma bzhag pa yang yod de/ de dag nyid kyi sems rnam par g.yeng ba dang ldan pa'o/ /yongs su ma rdzogs pa'i phyir mnyam par ma bzhag pa yang yod de/ sbyor ba mthar thug pa'i yid la byed pa ma thob pa rnams kyi'o/ /</text></item>
<item><p>181a6</p><section></section><text>kun nas nyon mongs pa'i phyir mnyam par ma bzhag pa yang yod de/ sbyor ba mthar thug pa'i 'bras bu thob pa ro myong bar byed pa rnams kyi'o/ /dbang med pa'i phyir mnyam par ma bzhag pa yang yod de/ de dag nyid ni sems nyon mongs pa can gyis dbang ma thob pa rnams kyi'o/ /rnam par ma</text></item>
<item><p>181a7</p><section></section><text>dag pa'i phyir mnyam par ma bzhag pa yang yod de/ bag la nyal yang dag par ma bcom pa rnams kyi'o/ /langs pa'i phyir mnyam par ma bzhag pa yang yod de/ ting nge 'dzin thob pa las ma nyams pa langs pa rnams kyi'o/ /yongs su nyams pa'i phyir mnyam par ma bzhag pa</text></item>
<item><p>181b1</p><section></section><text>yang yod de/ yongs su nyams pa rnams kyi'o zhes bya ba 'di la/ mnyam par bzhag pa'i sa dang po la brten nas ni sems gnas par bya ba'i phyir 'di lta ste/ rnam par bsngos pa'am/ rnam par rnags pa'am/ rgyas par snga ma bzhin du mtshan ma gzung bar bya'o/ /mnyam par ma bzhag</text></item>
<item><p>181b2</p><section></section><text>pa'i sa gnyis pa la brten nas ni yid la byed pa thob par bya ba'i phyir brtson par bya'o/ /mnyam par ma bzhag pa'i sa gsum pa la brten nas ni dngos gzhi thob par bya ba'i phyir brtson par bya'o/ /bzhi pa la gnas pa ni dang po nyid nas rnam par mi g.yeng par bya ba'i phyir dran pa nye bar gzhag</text></item>
<item><p>181b3</p><section></section><text>par bya'o/ /sems rnam par g.yengs par gyur na yang / shes bzhin gyis myur ba myur ba kho nar phyir bsdu bar bya'o/ /lnga pa la gnas pas ni rab tu dang bar 'gyur ba'i mtshan ma yid la bya zhing zhum pa'i mtshan ma rtogs par bya ba la mkhas par yang bya'o/ /drug pa la gnas pa ni</text></item>
<item><p>181b4</p><section></section><text>gdams ngag ma brjed par shas cher bsrung ba dang / dran pa nye bar gzhag par bya zhing / tshul bzhin la brtson pa dang / rtag tu byed pa dang gus par byed pa la brtson par yang bya'o/ /bdun pa la gnas pas ni ting nge 'dzin chung ngu dang ngan ngon tsam thob pas chog mi shes par bya'o/ /brgyad</text></item>
<item><p>181b5</p><section></section><text>pa la gnas pas ni kun nas nyon mongs pa la nyes dmigs su blta bar bya zhing / ro myang ba la sogs pa'i kun nas nyon mongs pa skyes pa yang dang du mi blang bar yang bya'o/ /dgu pa la gnas pas ni ting nge 'dzin la rtag tu sbyar bar bya zhing mtshan ma rtogs pa la mkhas par yang bya'o/ /bcu</text></item>
<item><p>181b6</p><section></section><text>pa la gnas pas ni bden pa la mkhas pa la rtag tu shas cher brtson par bya'o/ /bcu gcig pa la gnas pas ni yongs su mi nyams par bya ba'i phyir bag yod par bya'o/ /bcu gnyis pa la gnas pas ni rab tu dben pa la brten par bya zhing / tshul bzhin yid la byed pa yang rtag tu byed pa</text></item>
<item><p>181b7</p><section></section><text>dang / gus par byed pa'i sbyor bas rim gyis bsgom par bya'o/ /mnyam par ma bzhag pa'i sa'i rnam par gtan la dbab pa rdzogs te/ rnam par gtan la dbab pa'i gzhung lhag ma ni mi snang ngo // // sems yod pa'i sa las brtsams nas rnam par gtan la dbab pa ni/ sems kyi</text></item>
<item><p>182a1</p><section></section><text>'jug pa ni mdor bsdu na rnam pa lngar rig par bya ste/ kun rdzob kyi tshul rnam par gzhag pa dang / don dam pa'i tshul rnam par gzhag pa dang / gnas dang gnas pa rnam par gzhag pa dang / lhan cig dngos por rnam par gzhag pa dang / kun nas nyon mongs pa dang /</text></item>
<item><p>182a2</p><section></section><text>rnam par byang ba rnam par gzhag pas so/ /de la kun rdzob kyi tshul rnam par gzhag pas 'jug pa ni/ 'di lta ste/ yid kyi sar sngar bstan pa bzhin du rig par bya'o/ /de la don dam pa'i tshul rnam par gzhag pa bshad par bya ste/ don dam pa'i tshul rnam par gzhag pas 'jug</text></item>
<item><p>182a3</p><section></section><text>pa gang zhe na/ mdor bsdu na rnam par shes pa ni rnam pa gnyis te/ kun gzhi rnam par shes pa dang / 'jug pa'i rnam par shes pa'o/ /de la kun gzhi rnam par shes pa ni gnas yin no/ /'jug pa'i rnam par shes pa ni gnas pa yin te/ de yang rnam pa bdun te/ mig gi rnam</text></item>
<item><p>182a4</p><section></section><text>par shes pa nas/ yid dang yid kyi rnam par shes pa'i bar te/ chu'i chu bo dang rlabs lta bu'am/ me long dang gzugs brnyan lta bu yin no/ /de ltar na 'di ni don dam pa'i tshul rnam par gzhag pas gnas dang gnas pa rnam par gzhag pa yin no/ /de la rnam par shes pa de dag</text></item>
<item><p>182a5</p><section></section><text>thams cad ni sems zhes kyang bya/ yid ces kyang bya/ rnam par shes pa zhes kyang bya ste/ kun gzhi rnam par shes pa ni dngos su na sems yin te/ 'di ltar de ni sa bon thams cad kyis kun du bsags shing nye bar bsags pa yin no/ /de yang dus rtag par len pa'i rgyu la dmigs</text></item>
<item><p>182a6</p><section></section><text>pa dang / bye brag med par ram gcig tu snod la dmigs pa yin no/ /yid ni dus rtag tu nga dang bdag gi zhes rlom sems kyi bdag nyid can yin no/ /rnam par shes pa ni yul so sor rnam par rig pa'i mtshan nyid gang yin pa'o/ /sems yod pa'i gnas skabs ni / gal te</text></item>
<item><p>182a7</p><section></section><text>mig gi rnam par shes pa la sogs pa 'jug pa'i rnam par shes pa ma skyes na ni sems dang yid dang yid kyi rnam par shes pa gsum po de dag dus rtag par lhan cig 'byung zhing 'jug par rig par bya'o/ /gal te skyes na ni des na de'i lhan cig 'byung zhing 'jug pa lhag par rig par bya ste/</text></item>
<item><p>182b1</p><section></section><text>de ltar na res 'ga' ni bzhi'o/ /res 'ga' ni brgyad kyi bar yang lhan cig 'byung zhing 'jug par rig par bya'o/ /yid kyi rnam par shes pa gcig gis ni cig car du yul gcig gam gnyis sam rab tu mang po dang rang gi yul dang gzhan gyi yul la yang rnam par rtog par byed pas na</text></item>
<item><p>182b2</p><section></section><text>de'i phyir yid kyi rnam par shes pa de'i 'jug pa ni bsam gyis mi khyab pa zhes bya'o/ /gal te yid dus rtag tu rlom sems kyi bdag nyid can gyi rgyun gyis 'jug pa yin na/ des na bcom ldan 'das kyis 'jig rten las 'das pa'i yid ces gang gsungs pa de ji ltar rnam par gzhag</text></item>
<item><p>182b3</p><section></section><text>ce na/ smras pa/ ming tsam gyi brdas gdags pa yin gyi don ji lta ba bzhin du ni ma yin no/ /rnam grangs gzhan yang de ni gnyen pos yang dag pa phyin ci ma log par sems pa nyid kyi phyir ro/ /gzhi des de ltar rnam par rtog pa 'jug pa nyid kyi phyir yid de ni yid kyi rnam par shes pa'i</text></item>
<item><p>182b4</p><section></section><text>gnas zhes bya'o/ /de la res 'ga' ni thams cad kyang bde ba'i tshor ba kho na dang lhan cig gi dngos po mtshungs par ldan par 'jug go/ /res 'ga' ni sdug bsngal dang ngo / /sdug bsngal yang ma yin bde ba yang ma yin pa dang yang ngo / /kun gzhi rnam par shes pa dang mtshungs par ldan</text></item>
<item><p>182b5</p><section></section><text>pa'i tshor ba gang yin pa de ni dus rtag tu sdug bsngal yang ma yin bde ba yang ma yin pa dang / rnam par smin pa'o/ /de yang ma shi'i bar du rnam par shes pa'i rgyun gyis 'jug pa thams cad pa bde ba dang ldan pa dag dang / sdug bsngal dang ldan pa dag dang / sdug bsngal yang ma yin</text></item>
<item><p>182b6</p><section></section><text>bde ba yang ma yin pa dang ldan pa dag tu rgyun mi 'chad par rgyun gyis 'jug pa yin no/ /de la de las gzhan pa'i tshor ba rnam pa gsum gang yin pa de ni bsgrubs pa dang / lhan cig skyes pa ma yin pa dang / res 'ga' 'byung ba yin par rig par bya'o/ /bsgrubs pa de mngon du</text></item>
<item><p>182b7</p><section></section><text>gyur pa na/ lhan cig skyes pa de ni cha phra ba'i phyir yongs su gcad par dka' ba yin no/ /de ltar de lta bu dang mthun pa de ni don dam par rnam par shes pa rnams kyi lhan cig gi dngos pos 'jug pa rnam par gzhag pa yin par rig par bya'o/ /de la kun gzhi rnam par shes pa ni nyon</text></item>
<item><p>183a1</p><section></section><text>mongs pa gang dang yang mtshungs par ldan pa ma yin no/ /yid ni dus rtag tu ye yod pa'i nyon mongs pa rnam pa bzhi po 'di lta ste/ ngar 'dzin pa dang / nga yir 'dzin pa'i rnam par 'jig tshogs la lta ba dang / nga'o snyam pa'i nga rgyal dang / bdag la chags</text></item>
<item><p>183a2</p><section></section><text>pa dang ma 'dres pa'i ma rig pa dang lhan cig gi dngos pos mtshungs par ldan te/ nyon mongs pa de dag kyang dge ba dang mi dge ba dang lung du ma bstan pa'i rnam par shes pa la 'gal ba med pa dang / bsgribs la lung du ma bstan pa dang / ye yod pa yin no/ /de las gzhan pa rnam</text></item>
<item><p>183a3</p><section></section><text>par brtags pa rnams ni/ rkyen ji lta ba bzhin du 'jug pa yin par rig par bya'o/ /'jig rten pa'i lam ni ye yod pa'i nyon mongs pa bzhi po kun du 'gro ba de dag nyams par byed pa'i gnyen po ma yin te/ 'di ltar de dag ni 'dod chags dang bral ba rnams la yang kun du 'byung ba'i phyir</text></item>
<item><p>183a4</p><section></section><text>ro/ /nyon mongs pa de dag ni gang du lus skyes par gyur pa'i sa de pa nyid de/ 'dod chags dang bral ba de dag nyid kun du 'byung bar rig par bya'o/ /de ci'i phyir zhe na/ 'di ltar de dag ni kun gzhi rnam par shes pa'i sa bon las byung ba kho na yin pas dus rtag tu yod pa dang mi mthun pa'i</text></item>
<item><p>183a5</p><section></section><text>phyogs dang gnyen po'i phyogs kyi yul gyi rkyen can ma yin pa'i phyir ro/ /de dag ni 'jig rten pa'i 'dod chags dang bral ba la ni lam mngon du gyur kyang rung ma gyur kyang rung ste kun du 'byung ngo / /slob pa bzhi mthong ba la ni 'jig rten las 'das pa'i lam mngon du gyur na ni mi 'byung ngo / /</text></item>
<item><p>183a6</p><section></section><text>de las langs pa la ni kun du 'byung ste/ shin tu rtogs pa'i phyir dang / ma spangs pa'i phyir ro/ /mi slob pa la ni rnam pa thams cad du kun du mi 'byung ngo / /de dag ni 'du shes med 'du shes med min skye mched kyi 'dod chags dang bral ba kho nas cig car spong bar rig par bya'o / 'di lta ste/</text></item>
<item><p>183a7</p><section></section><text>dper na de las gzhan pa'i nyon mongs pa dag ltar rim gyis spong ba ni ma yin no/ /de ltar de lta bu dang mthun pa dag ni kun nas nyon mongs pa dang / rnam par byang ba'i 'jug pa rnam par gzhag pa yin par rig par bya'o/ /sems yod pa'i sa rnam par gtan la dbab pa'i gzhung</text></item>
<item><p>183b1</p><section></section><text>ni de las mi snang ngo // // sems med pa'i sa las brtsams te rnam par gtan la dbab pa ni sems mi skye ba'i rgyu dag ni du/ rgyu du dag gis ni sems skye bar mi 'gyur zhe na mdor bsdu na bdun po 'di dag ni sems mi skye ba'i rgyu yin te/ de dag gis sems skye bar mi 'gyur ro/ /bdun</text></item>
<item><p>183b2</p><section></section><text>gang zhe na rkyen med pa las kyang / sems mi skye ba dang / yid la byed pa med pa dang / ma thob pa dang / mi mthun pa dang / spangs pa dang / 'gags pa dang / skyes pa las kyang sems mi skye'o/ /ji ltar na rkyen med pa las sems mi skye zhe na/ nang gi skye mched mig nyams par gyur</text></item>
<item><p>183b3</p><section></section><text>pa dang / phyi rol gyi skye mched gzugs mi snang bar gyur pa dang / rgyas par phyi rol gyi skye mched chos kyi bar du mi snang bar gyur na/ re zhig de dang 'byung ba'i mig gi rnam par shes pa dang / de dang 'byung ba'i yid kyi rnam par shes pa'i bar du 'byung bar mi 'gyur te/ de ltar na rkyen</text></item>
<item><p>183b4</p><section></section><text>med pa las sems mi skye ba yin no/ /ji ltar na yid la byed pa med pa las sems mi skye ba yin zhe na/ nang gi skye mched mig nyams par ma gyur cing / phyi rol gyi skye mched gzugs kyang snang la/ rgyas par phyi rol gyi skye mched chos kyi bar yang snang du zin kyang / de dang 'byung</text></item>
<item><p>183b5</p><section></section><text>ba'i yid la byed pa nye bar mi gnas na/ re zhig de dang 'byung ba'i mig gi rnam par shes pa dang / de dang 'byung ba'i yid kyi rnam par shes pa'i bar du 'byung bar mi 'gyur te/ de ltar na yid la byed pa med pa las sems mi skye ba yin no/ /ji ltar na ma thob pa las sems mi skye ba</text></item>
<item><p>183b6</p><section></section><text>yin zhe na/ 'di ltar 'di na la la 'dod pa'i khams la rags par yid la byed cing bsam gtan dang po la ni zhi bar yid la byed la/ des bsam gtan dang po mngon du bya ba'i phyir lam shin tu kun du ma bsten ma bsgoms lan mang du ma byas te/ de goms par ma byas pa'i phyir</text></item>
<item><p>183b7</p><section></section><text>bsam gtan dang po mi thob ste/ de ma thob pas bsam gtan dang po dang ldan pa'i sems ni mi skye ba de lta bu dang / 'di ltar 'di na la las bsam gtan dang po dang bsam gtan gnyis pa dang / gsum pa dang / bzhi pa dang / nam mkha' mtha' yas skye mched dang / rnam shes</text></item>
<item><p>184a1</p><section></section><text>mtha' yas skye mched dang / ci yang med pa'i skye mched la rags par yid la byed cing bsam gtan gnyis pa nas bzung ste/ 'du shes med 'du shes med min skye mched kyi bar la zhi bar yid la byed pa yang de bzhin du sbyar ro/ /'di ltar 'di na la la 'jig</text></item>
<item><p>184a2</p><section></section><text>tshogs thams cad la sdug bsngal du yid la byed cing / 'jig tshogs 'gog pa mya ngan las 'das pa la zhi bar yid la byed la des 'jig tshogs thams cad spang ba dang / mya ngan las 'das pa mngon du bya ba'i phyir lam shin tu kun du ma bsten ma bsgoms / lan mang du ma byas te/</text></item>
<item><p>184a3</p><section></section><text>de shin tu goms par ma byas pa'i phyir mya ngan las 'das pa thams cad kyi thams cad du mngon du mi byed de/ de mngon du ma byas pas kun du sbyor ba dang / 'ching ba dang / bag la nyal ba dang / nye ba'i nyon mongs pa dang / kun nas dkris pa thams cad las sems shin tu rnam par grol ba</text></item>
<item><p>184a4</p><section></section><text>mi skye ste/ de ltar na ma thob pa las sems mi skye ba yin no/ /ji ltar na mi mthun pa las sems mi skye ba yin zhe na/ 'di ltar 'di na la la bde ba myong bar 'gyur ba'i reg pas reg nas bde ba'i tshor ba myong ba'i bde ba'i tshor ba dang mtshungs par ldan pa'i sems mngon du gyur ba la sdug</text></item>
<item><p>184a5</p><section></section><text>bsngal dang sdug bsngal yang ma yin bde ba yang ma yin pa'i tshor ba dang mtshungs par ldan pa'i sems gang yin pa de ni mi mthun pas mi skye ba dang / de bzhin du sdug bsngal myong bar 'gyur ba dang / sdug bsngal yang ma yin bde ba yang ma yin pa myong bar 'gyur ba'i reg pas reg na sdug</text></item>
<item><p>184a6</p><section></section><text>bsngal ba dang / sdug bsngal yang ma yin bde ba yang ma yin pa'i tshor ba myong ba'i sdug bsngal dang / sdug bsngal yang ma yin bde ba yang ma yin pa'i tshor ba dang mtshungs par ldan pa'i sems mngon du gyur pa la/ bde ba dang sdug bsngal gyi tshor ba dang / mtshungs par ldan pa'i sems gang</text></item>
<item><p>184a7</p><section></section><text>yin pa de mi mthun pas mi skye ba dang / 'di ltar 'di na la la 'dod chags kyi kun nas dkris pas kun nas dkris nas/ 'dod chags kyi kun nas dkris pa dang mtshungs par ldan pa'i sems mngon du gyur pa la/ gnod sems kyi kun nas dkris pa dang mtshungs par ldan pa'i</text></item>
<item><p>184b1</p><section></section><text>sems gang yin pa de ni mi mthun pas mi skye ba dang / zhe sdang gi kun nas dkris pas kun nas dkris nas zhe sdang gi kun nas dkris pa dang mtshungs par ldan pa'i sems mngon du gyur pa la/ 'dod chags kyi kun nas dkris pa dang mtshungs par ldan pa'i bar gyi sems gang yin pa de</text></item>
<item><p>184b2</p><section></section><text>mi mthun pas mi skye ste/ de ltar na mi mthun pa las sems mi skye ba yin no/ /ji ltar na spangs pa las sems mi skye ba yin zhe na/ 'di ltar 'di na la la 'phags pa'i lam yan lag brgyad pa shin tu bsgoms pas 'dod chags ma lus par zad pa myong ba dang / zhe sdang dang gti mug</text></item>
<item><p>184b3</p><section></section><text>ma lus par zad pa myong ba de la/ 'dod chags dang bcas pa'i sems spangs pa dang / yongs su shes pa gang yin pa de spangs pas mi skye ba dang / de la zhe sdang dang bcas pa dang / gti mug dang bcas pa dang / sems las byung ba'i nye ba'i nyon mongs pa gang yang rung bas nye bar</text></item>
<item><p>184b4</p><section></section><text>nyon mongs pa can du gyur pa'i spangs pa dang / yongs su shes pa gang yin pa de spangs pas mi skye ste/ de ltar na spangs pa las sems mi skye ba yin no/ /ji ltar na 'gags pa las sems mi skye ba yin zhe na/ 'di ltar 'di na la la 'du shes med pa'i sems can lha rnams kyi nang du skyes</text></item>
<item><p>184b5</p><section></section><text>pa'am/ 'du shes med pa'i snyoms par 'jug pa la snyoms par zhugs pa'am/ 'gog pa'i snyoms par 'jug pa la snyoms par zhugs pa de la/ de'i dus skabs der 'gags pas sems mi skye ba dang / 'di ltar 'di na la la phung po'i lhag ma med pa'i mya ngan las 'das pa'i</text></item>
<item><p>184b6</p><section></section><text>dbyings su yongs su mya ngan las 'das pa de la gtan 'gags pas sems mi skye ste/ de ltar na 'gags pa las sems mi skye ba yin no/ /ji ltar na skyes pa las sems mi skye ba yin zhe na/ sems skyes pa thams cad ni da ltar skyes pa'i skad cig gi 'og tu 'jig pa'i chos can</text></item>
<item><p>184b7</p><section></section><text>yin pas na/ de ni da ltar skyes pa yin pa'i phyir mi skye la/ 'gags pa yang skyes zin pa kho na yin pas de nam yang mi skye ste/ de ltar na skyes pa las sems mi skye ba yin no/ /rgyu bdun po de dag gis ni sems mi skye bar rig par bya'o/ /de las bzlog pa'i rgyu bdun po 'di lta</text></item>
<item><p>185a1</p><section></section><text>ste/ rkyen yod pa dang / yid la byed pa yod pa dang / thob pa dang / mthun pa dang / ma spangs pa dang / ma 'gags pa dang / ma skyes pa dag gis ni skye bar rig par bya'o/ /sems yod pa dang sems med pa'i sa'i rnam par gtan la dbab pa rdzogs te/ sa 'di</text></item>
<item><p>185a2</p><section></section><text>gnyis kyi rnam par gtan la dbab pa'i gzhung lhag ma ni mi snang ngo // //thos pa las byung ba'i sa'i rnam par gtan la dbab pa ni gnas lnga po lus kyi las yongs su dag pa dang / ngag gi las yongs su dag pa dang / yid kyi las yongs su dag pa dang / sems can rnams la</text></item>
<item><p>185a3</p><section></section><text>snying rje che ba dang / bla na med pa dang ldan pa nyid kyis skyabs kyi 'os nye bar brtags nas skyabs su 'gro bar bya ste/ de la skyabs su 'gro bar bya ba ni du/ rgyu gang gis ni de dag nyid la skyabs su 'gro/ ji tsam gyis na skyabs su song ba yin/ skyabs su song bas ji ltar ni bsgrub par</text></item>
<item><p>185a4</p><section></section><text>bya/ skyabs su song ba'i phan yon ni gang yin zhe na/ smras pa/ skyabs su 'gro bar bya ba ni gsum ste/ sangs rgyas la sogs pa'o/ /rgyu bzhis na de dag nyid la skyabs su 'gro bar bya ba yin te/ de bzhin gshegs pa ni shin tu dul ba'i bdag nyid dang / rnam pa thams cad</text></item>
<item><p>185a5</p><section></section><text>du gdul bya 'dul ba'i thabs la mkhas pa dang / thugs rje che ba dang / zang zing gi mchod pa thams cad kyis mnyes par bya ba ma yin gyi bsgrub pa'i mchod pas mnyes par bya bas so/ /de lta bus bstan pa'i chos gang yin pa dang / de'i nyan thos kyi dge 'dun gang yin pa de</text></item>
<item><p>185a6</p><section></section><text>yang de lta bu kho nas skyabs su 'os pa yin par rig par bya'o/ /rgyu bzhis na skyabs su song ba yin te/ yon tan shes pa dang / khyad par shes pa dang / khas blangs pa dang / gzhan mi smra bas so/ /skyabs su song ba'i yang dag pa'i bsgrub pa ni rnam pa bzhir rig par bya ste/ skyes bu</text></item>
<item><p>185a7</p><section></section><text>dam pa legs par bsten pa dang / dam pa'i chos mnyan pa dang / tshul bzhin yid la bya ba dang / chos kyi rjes su mthun pa'i chos sgrub pa'o/ /yang dag par bsgrub pa ni rnam par bzhir rig par bya ste/ dbang po mi rgod par bya ba dang / bslab pa'i gzhi yang dag par blang bar bya</text></item>
<item><p>185b1</p><section></section><text>ba dang / sems can la snying rje bar bya ba dang / dus dus su dkon mchog mchod pa la brtson par bya'o/ /skyabs su song ba'i phan yon ni bzhi ste/ bsod nams rgya chen po 'thob pa dang / dga' ba dang mchog tu dga' ba rgya chen po 'thob pa dang / ting nge 'dzin 'thob pa dang / rnam par</text></item>
<item><p>185b2</p><section></section><text>dag pa 'thob pa'o/ /gzhan yang phan yon bzhi ste/ srung ba chen po dang ldan pa dang / log par mos pa'i sgrib pa thams cad bsrabs pa dang / yongs su zad pa dang / yongs su gtugs pa 'thob pa dang / dam pa yang dag par song ba skyes bu dam pa rnams kyi nang du bgrang bar</text></item>
<item><p>185b3</p><section></section><text>'gyur ba dang / ston pa dang tshangs pa mtshungs par spyod pa rnams dang / bstan pa la mngon par dad pa'i lha rnams kyi yid du 'ong zhing dga' bar 'gyur te/ che ge mo zhig bdag cag skyabs su 'gro ba gang dang ldan pas de nas shi 'phos nas 'dir skyes pa'i skyabs su 'gro ba de dag dang ldan</text></item>
<item><p>185b4</p><section></section><text>zhing lan mang du gnas pas na de ni bdag cag gi grogs su 'gyur bar 'ong ngo snyam nas yid dga' zhing ched du brjod pa ched du rjod par byed pa'o / /sangs rgyas dang chos dang dge 'dun dkon mchog rnams kyi khyad par ni rnam pa drug gis rig par bya ste/ mtshan nyid dang / phrin las dang /</text></item>
<item><p>185b5</p><section></section><text>mos pa dang / sgrub pa dang / rjes su dran pa dang / bsod nams 'phel bas so/ /de la mtshan nyid las gyur pa'i khyad par ni sangs rgyas dkon mchog ni rang mngon par rdzogs par byang chub pa'i mtshan nyid do/ /chos dkon mchog ni mngon par rdzogs par byang chub pa'i 'bras bu'i</text></item>
<item><p>185b6</p><section></section><text>mtshan nyid do/ /dge 'dun dkon mchog ni gzhan gyi man ngag gis yang dag par bsgrub pa'i mtshan nyid do/ /de la phrin las las gyur pa'i khyad par ni sangs rgyas dkon mchog ni lung legs par 'bogs pa'i phrin las can no/ /chos dkon mchog ni nyon mongs pa dang sdug</text></item>
<item><p>185b7</p><section></section><text>bsngal spong ba la dmigs pa'i phrin las can yin no/ /dge 'dun dkon mchog ni spro ba mngon par 'phel bar byed pa'i phrin las can yin no/ /de la mos pa las gyur pa'i khyad par ni sangs rgyas dkon mchog la ni bsnyen bkur la gus pas zhen par bya'o/ /chos dkon mchog la ni mngon du</text></item>
<item><p>186a1</p><section></section><text>bya ba la gus pas zhen par bya'o/ /dge 'dun dkon mchog la ni chos mthun pa'i dngos pos lhan cig 'grogs pa la gus pas zhen par bya'o/ /de la sgrub pa las gyur pa'i khyad par ni sangs rgyas dkon mchog la ni mchod pa dang rim gro nye bar sgrub pas bsgrub</text></item>
<item><p>186a2</p><section></section><text>par bya'o/ /chos dkon mchog la ni rnal 'byor gyi sbyor ba goms par bya bas bsgrub par bya'o/ /dge 'dun dkon mchog la ni chos dang zang zing gi longs spyod thun mong gis bsgrub par bya'o/ /de la rjes su dran pa las gyur pa'i khyad par ni sangs rgyas dkon mchog kyang rnam pa gzhan</text></item>
<item><p>186a3</p><section></section><text>dag gis rjes su dran par bya la/ chos dkon mchog kyang rnam pa gzhan dag gis rjes su dran par bya/ dge 'dun dkon mchog kyang rnam pa gzhan dag gis rjes su dran par bya ba ste/ 'di lta ste/ 'di ltar bcom ldan 'das de ni zhes bya ba la sogs pas rgyas par bya'o/ /de la</text></item>
<item><p>186a4</p><section></section><text>bsod nams 'phel ba las gyur pa'i khyad par ni sangs rgyas dkon mchog la ni sems can gcig gi dbang du byas pa'i bsod nams mchog 'phel bar 'gyur ro/ /chos dkon mchog la ni chos kyi dbang du byas pa'i bsod nams mchog 'phel bar 'gyur ro/ /dge 'dun dkon mchog</text></item>
<item><p>186a5</p><section></section><text>la ni sems can mang po'i dbang du byas pa'i bsod nams mchog 'phel bar 'gyur ro/ /bram ze'i chos las dge sbyong gi chos rnam pa lngas khyad par du 'phags te/ chos rnam pa lnga gang zhe na/ 'di lta ste/ thos pa'i chos dang / tshul khrims kyi chos dang / yongs su gzung ba'i chos</text></item>
<item><p>186a6</p><section></section><text>dang / longs spyod kyi chos dang / rtogs pa'i chos kyis so/ /de la bram ze rnams kyis thos pa'i chos ni don ngan pa dang / gzhan dag la bstan par mi 'os pa dang / tshig dang yi ge gsang ba yin pa'i phyir ngan pa yin no/ /dge sbyong gis thos pa'i chos ni de las bzlog pa yin</text></item>
<item><p>186a7</p><section></section><text>pas bzang bar rig par bya'o/ /de la bram ze rnams kyi tshul khrims kyi chos ni gang la ji ltar 'tshe ba gang rjes su gnang ba yin pa'i phyir ngan pa yin no/ /dge sbyong gi tshul khrims kyi chos ni de las bzlog pa yin pas bzang bar rig par bya'o/ /de la bram ze rnams kyis yongs</text></item>
<item><p>186b1</p><section></section><text>su bzung ba'i chos ni bar du gcod pa zhing gi dngos po dang khang khyim gyi dngos po dang / tshong khang gi dngos po la sogs pa yongs su zin pa'i phyir dang / bu dang chung ma dang bran mo la sogs pa yongs su 'dzin pa'i phyir ngan pa yin no/ /dge sbyong rnams kyis yongs su bzung</text></item>
<item><p>186b2</p><section></section><text>pa'i chos ni sdug bsngal las nges par 'byung ba'i chos ma gtogs pa gzhan med pas bzang bar rig par bya'o/ /de la bram ze rnams kyi longs spyod kyi chos ni bar du gcod pa spos dang / me tog phreng dang / byug pa dang / rgyal mtshan la sogs pa yongs su longs spyod pa'i</text></item>
<item><p>186b3</p><section></section><text>phyir dang / bro gar mkhan dang / zlos gar mkhan dang / bzhad gad mkhan dang / 'jo sgeg mkhan la sogs pa la lta bas yongs su longs spyod pa'i phyir dang / 'khrig pa'i chos kyi longs spyod pa'i phyir ngan pa yin no/ /dge sbyong gi longs spyod kyi chos ni kha na ma tho ba med pa thos</text></item>
<item><p>186b4</p><section></section><text>pa dang / bsams pa dang bsgoms pa las byung ba'i shes pas longs spyod pa'i phyir bzang bar rig par bya'o/ /de la bram ze rnams kyis rtogs pa'i chos ni tshangs pa'i 'jig rten mtha' yin pa dang / yang phyir bzlog pa dang / kun nas nyon mongs pa can yin pa dang / sdug</text></item>
<item><p>186b5</p><section></section><text>bsngal ba dang bcas pa'i phyir ngan pa yin no/ /dge sbyong gis rtogs pa'i chos ni mya ngan las 'das pa mtha' yin pa dang / yang phyir mi ldog pa dang / gcig tu dri ma med pa dang / gcig tu bde ba yin pas bzang bar rig par bya'o/ /'dod pa tshol ba ni rnam pa lnga ste/ yongs</text></item>
<item><p>186b6</p><section></section><text>su bzung ba tshol ba dang / longs spyod tshol ba dang / rtsed mo dang dga' ba tshol ba dang / kun shes pa nyams pa tshol ba dang / grags pa dang sgra tshol ba'o/ /sred pa tshol ba yang rnam pa lnga ste/ chos nyid kyis tshol ba dang / smon pas tshol ba dang / kun du rmongs pas tshol ba</text></item>
<item><p>186b7</p><section></section><text>dang / skyo bas tshol ba dang / so sor brtags pas tshol ba'o/ /tshangs par spyod pa tshol ba yang rnam pa lnga ste/ btsal ba tsam tshol ba dang / de 'thob par 'gyur ba tshol ba dang / 'phral du 'thob pa tshol ba dang / de'i 'og tu 'thob pa tshol ba dang / so sor brtags te</text></item>
<item><p>187a1</p><section></section><text>phyis 'thob pa tshol ba'o/ /rnam grangs gzhan yang brdar btags pa tshol ba dang / don dam pa tshol ba dang / de yongs su brtags pa tshol ba dang / 'khrugs pa med pa dang / 'khrugs pa dang bcas pa tshol ba dang / de'i thabs med pa tshol ba dang thabs dang</text></item>
<item><p>187a2</p><section></section><text>bcas pa yongs su brtags nas tshol ba'o// //bam po nyi shu rtsa gcig pa/ sa'i dngos gzhir rig pa'i gnas lnga bstan pa gang yin pa de la/ nang gi rig pa ni rig pa'i gnas thams cad dang bstan bcos thams cad dang gzhung lugs thams cad kyi nang na mchog</text></item>
<item><p>187a3</p><section></section><text>dang gtso bo yin no/ /de ci'i phyir zhe na/ rnam par dag pa'i gzhis rnam par dag pa'i don nyid yin pa'i phyir te/ kun nas nyon mongs pa dang rnam par byang ba'i don thams cad bsdus pa rnam par dag pa'i phyir dang / phas kyi rgol ba thams cad kyis don de tshar mi chod pas rnam par</text></item>
<item><p>187a4</p><section></section><text>dag pa'i phyir dang / don de nyid la 'jug sla bas rnam par dag pa'i phyir dang / zhugs pa rnams kyi sgrub pa chud mi za bas rnam par dag pa nyid kyi phyir ro/ /sangs rgyas kyi bka' de yang mdor bsdu na tshul drug gis khong du chud par bya ste/ 'di lta ste/ de kho na'i don gyi tshul dang</text></item>
<item><p>187a5</p><section></section><text>'thob pa'i tshul dang / bshad pa'i tshul dang / mtha' gnyis rnam par spangs pa'i tshul dang / bsam gyis mi khyab pa'i tshul dang / dgongs pa'i tshul gyis so/ /de la tshul snga ma gsum ni phyi ma gsum gyis khong du chud par bya ste/ 'di lta ste/ de kho na'i don gyi tshul ni mtha'</text></item>
<item><p>187a6</p><section></section><text>gnyis rnam par spangs pa'i tshul gyis khong du chud par bya'o/ /'thob pa'i tshul ni bsam gyis mi khyab pa'i tshul gyis khong du chud par bya'o/ /bshad pa'i tshul ni dgongs pa'i tshul gyis khong du chud par bya'o/ /de la de kho na'i don nyid tshul yin pas/ de kho na'i don gyi</text></item>
<item><p>187a7</p><section></section><text>tshul de dgongs pa nyid tshul yin pas dgongs pa'i tshul gyi bar du'o/ /tshul gyi don ni de dang de la ma nor ba nyid dang ji lta ba bzhin nyid dang / phyin ci ma log pa nyid gang yin pa'o/ /de la de kho na'i don ni mdor bsdu na rnam pa drug tu rig par bya ste/ 'jig rten gyi grags pa dang / rigs</text></item>
<item><p>187b1</p><section></section><text>pa'i grags pa dang nyon mongs pa'i sgrib pa rnam par dag pa'i ye shes kyi spyod yul dang / shes bya'i sgrib pa rnam par dag pa'i ye shes kyi spyod yul dang / rnam par bzhag pa dang / rnam par ma bzhag pa'o/ /de la de kho na rnam pa bzhi'i rab tu dbye ba ni 'di lta ste/ byang chub</text></item>
<item><p>187b2</p><section></section><text>sems dpa'i sar sngar bstan pa bzhin du rig par bya'o/ /rnam par gzhag pa'i de kho na gang zhe na/ smras pa/ 'phags pa'i bden pa bzhi ste/ sdug bsngal ni sdug bsngal du rnam par gzhag pa dang / lam gyi bar du lam du rnam par gzhag pa'o / /de ci'i phyir zhe na/ 'di</text></item>
<item><p>187b3</p><section></section><text>ltar na de ni kun rdzob rnam pa gsum gyis rnam par 'jog par byed pa'i phyir te/ 'jig rten gyi kun rdzob dang / rigs pa'i kun rdzob dang / rtogs pa'i kun rdzob kyis so/ /de la 'jig rten gyi kun rdzob kyis ni khang khyim dang / bum pa dang / dmag dang / nags tshal dang /</text></item>
<item><p>187b4</p><section></section><text>grangs la sogs pa rnam par gzhag pa dang / bdag dang sems can la sogs pa rnam par gzhag pas rnam par 'jog go/ /rigs pa'i kun rdzob kyis ni phung po dang khams dang skye mched la sogs pa rnam par gzhag pas rnam par 'jog go/ /rtogs pa'i kun rdzob kyis ni rgyun</text></item>
<item><p>187b5</p><section></section><text>du zhugs pa'i 'bras bu la sogs pa bzhi dang / de dag gi gnas rnam par gzhag pa rnam par 'jog go/ /de dag kyang mdor bsdu na rnam par gzhag pa rnam pa bzhir 'gyur te/ ji skad bstan pa rnam pa gsum dang / don dam pa'i kun rdzob kyis don dam pa'i bden pa rnam par</text></item>
<item><p>187b6</p><section></section><text>gzhag pa ste/ de'i don ni so so rang rig pa yin pa'i phyir rnam par gzhag par bya ba ma yin gyi de shes pa skye ba dang mthun pa nyid la brten te rnam par 'jog go/ /rnam par ma bzhag pa'i de kho na gang zhe na/ smras pa/ chos rnams kyi de bzhin nyid gang yin pa'o/ /'thob pa gang zhe na/</text></item>
<item><p>187b7</p><section></section><text>'thob pa ni mdor bsdu na rnam pa bzhi ste/ sems can rnams kyi las kyi rnam par smin pa 'thob pa dang / nyan thos kyi theg pa 'thob pa dang / rang sangs rgyas kyi theg pa 'thob pa dang / theg pa chen po 'thob pa'o/ /de la sems can rnams kyi las kyi rnam par smin pa 'thob</text></item>
<item><p>188a1</p><section></section><text>pa ni/ las dge ba dag mi dge bar mngon par 'du byed pas / las bdag gir bya ba nyid la brten nas/ rgyu des 'gro ba lnga'i 'khor bar sems can rnams kyi rnam par smin pa mngon par 'grub pa dang / rnam par smin pa so sor myong ba gang yin</text></item>
<item><p>188a2</p><section></section><text>pa'o/ /de la nyan thos kyi theg pa 'thob pa ni skyabs su 'gro ba la sogs pa nas/ dge sbyong gi rgyan gyi bar la brten nas rnam pa lnga 'thob pa gang yin pa ste/ sa 'thob pa dang / shes pa 'thob pa dang / dad pa 'thob pa dang / 'bras bu 'thob pa dang / yon tan 'thob pa'o/ /</text></item>
<item><p>188a3</p><section></section><text>de la sa 'thob pa ni sa gsum ste/ mthong ba'i sa dang / bsgom pa'i sa dang / mthar thug pa'i sa'o/ /de la shes pa 'thob pa ni/ shes pa dgu ste/ 'di lta ste/ chos shes pa dang / rjes su rtogs pa shes pa dang / sdug bsngal shes pa dang / kun 'byung ba shes pa dang / 'gog pa shes</text></item>
<item><p>188a4</p><section></section><text>pa dang / lam shes pa dang / de dag gi rjes las thob pa kun rdzob shes pa dang / zad pa shes pa dang / mi skye ba shes pa'o/ /de la dad pa 'thob pa ni shes nas dad pa bzhi po dag go/ /de la 'bras bu thob pa ni dge sbyong gi 'bras bu bzhi po dag go/ /de la yon tan 'thob pa ni tshad med</text></item>
<item><p>188a5</p><section></section><text>pa dang / rnam par thar pa dang / zil gyis gnon pa'i skye mched dang / zad par gyi skye mched dang / nyon mongs pa med pa dang / smon gnas shes pa dang / so so yang dag par rig pa dang / mngon par shes pa 'thob ste/ de dag thams cad kyi rnam par dbye ba ni snga ma bzhin</text></item>
<item><p>188a6</p><section></section><text>du rig par bya'o/ /nyan thos kyi theg pa dag thob pa'i thob par byed pa'i rgyu ni 'jig rten pa'i lam gyis 'dod chags dang bral ba dang / thar pa dang / nges par 'byed pa'i cha dang mthun pa'i dge ba'i rtsa ba dag yin no/ /de la rang sangs rgyas kyi theg pa 'thob pa ni mdor bsdu</text></item>
<item><p>188a7</p><section></section><text>na rnam pa gsum ste/ nges par 'byed pa'i cha dang mthun pa 'thob pa sngon du btang ba dang / rtogs pa sngon du btang ba dang / sngon du ma btang ba'o/ /de la 'thob pa dang po gnyis kyis ni rang rgyal ba rnams su 'gyur ro/ /tha mas ni bse ru lta bur 'gyur ro/ /de la theg</text></item>
<item><p>188b1</p><section></section><text>pa chen po 'thob pa ni rnam pa brgyad de/ sems bskyed pa 'thob pa dang / snying rje 'thob pa dang / pha rol tu phyin pa 'thob pa dang / bsdu ba'i dngos po 'thob pa dang / sa 'thob pa dang / dpag tu med pa lnga la de bzhin nyid khong du chud pa 'thob pa dang / mthu bsam gyis mi khyab pa 'thob</text></item>
<item><p>188b2</p><section></section><text>pa dang / sangs rgyas kyi chos ma 'dres pa 'thob pa gang yin pa ste/ de dag gi rnam par dbye ba yang 'di lta ste/ byang chub sems dpa'i sar sngar bstan pa bzhin du rig par bya'o/ /de la bshad pa ni mdor bsdu na gnas gsum gyis bsdu ba yin te/ sde snod bsdu ba dang / ma</text></item>
<item><p>188b3</p><section></section><text>mo bsdu ba dang / de gnyi ga bsdu bas so/ /de la sde snod bsdu ba ni nyan thos kyi sde snod dang / theg pa chen po'i sde snod do/ /de la ma mo bsdu ba ni sa bcu bdun dang / bsdu ba bzhi'o/ /de la de gnyi ga bsdu ba ni/ mdor bsdu na rnam pa bcu ste/ 'di lta ste/ bden pa'i mtshan nyid</text></item>
<item><p>188b4</p><section></section><text>bshad pa dang / yongs su shes pa bshad pa dang / spang ba bshad pa dang / mngon du bya ba bshad pa dang / bsgom pa bshad pa dang / de dag nyid kyi rnam pa rab tu dbye ba bshad pa dang / de dag nyid kyi gnas dang gnas pa'i 'brel ba bshad pa dang / yongs su shes pa la sogs pa'i</text></item>
<item><p>188b5</p><section></section><text>bar du gcod pa'i chos bshad pa dang / yongs su shes pa la sogs pa'i rjes su mthun pa'i chos bshad pa dang / yongs su mi shes pa la sogs pa dang / yongs su shes pa la sogs pa'i nyes dmigs dang phan yon bshad pa ste/ de ltar na de ni sde snod bsdu ba dang / ma mo</text></item>
<item><p>188b6</p><section></section><text>bsdu ba thams cad sdud par byed pas ma mo bsdus pa zhes bya'o/ /yang mdor bsdu na bshad pa rnam pa bcu gnyis yod do / /'di lta ste/ dngos po bshad pa dang / ming gi rnam grangs bshad pa dang / rang gi gzhung lugs brtag pa bshad pa dang / gzhan gyi gzhung lugs brtag</text></item>
<item><p>188b7</p><section></section><text>pa bshad pa dang / drang ba'i don bshad pa dang / nges pa'i don bshad pa dang / kun rdzob kyi bden pa bshad pa dang / don dam pa'i bden pa bshad pa dang / gsang ba bshad pa dang / rnam par phye ba bshad pa dang / lan gdab pa'i dngos po bshad</text></item>
<item><p>189a1</p><section></section><text>pa dang / lan mi gdab pa'i dngos po bshad pa'o/ /de la dngos po bshad pa ni gzugs la sogs pa dang / mig la sogs pa'i chos rnams so sor bshad pa yin no / /de la ming gi rnam grangs bshad pa ni 'di lta ste/ sangs rgyas bcom ldan</text></item>
<item><p>189a2</p><section></section><text>'das rnams kyis phung po dang / khams dang / skye mched dang rten cing 'brel bar 'byung ba dang / gnas dang gnas ma yin pa dang / dbang po dang bden pa'i ming dang dran pa nye bar gzhag pa la sogs pa'i ming dang / gzugs can dang gzugs can ma yin pa dang / bstan du</text></item>
<item><p>189a3</p><section></section><text>yod pa dang / bstan du med pa dang / thogs pa dang bcas pa dang / thogs pa med pa la sogs pa'i ming gis ming gi rnam grangs dpag tu med pa dag rgya cher bshad pa gang yin pa'o/ /de la rang gi gzhung lugs brtag pa bshad pa ni rnam par bshad pa bsdu ba la brten nas/</text></item>
<item><p>189a4</p><section></section><text>mdo'i sde dang dbyangs kyis bsnyad pa'i sde dang lung du bstan pa'i sde la sogs pa bshad pa dang yang dag par bshad pa gang yin pa'o/ /de la gzhan gyi gzhung lugs brtag pa bshad pa ni gtan tshigs kyi rigs pa rnam pa bdun la brten nas phas kyi rgol ba tshar bcad pa dang / rang gi</text></item>
<item><p>189a5</p><section></section><text>smra ba'i gzhung gzugs pa gang yin pa'o/ /gtan tshigs kyi rigs pa rnam pa bdun ni 'di lta ste/ smra ba dang / smra ba'i zhal ce ba dang / smra ba'i gzhi dang / smra ba'i rgyan dang / smra ba chad pas bcad pa dang / smra ba las 'byung ba dang / smra ba gces spras la dgos pa'i chos rnams</text></item>
<item><p>189a6</p><section></section><text>so/ /de la drang ba'i don bshad pa ni bcom ldan 'das kyis mdo'i sde dang dbyangs kyis bsnyad pa'i sde dang / lung bstan pa'i sde la sogs pa gang dag bshad la/ don rnam par ma phye ba drang bar bya dgos pa gang yin pa'o/ /de la nges pa'i don bshad pa ni de las bzlog par rig</text></item>
<item><p>189a7</p><section></section><text>par bya'o/ /de la kun rdzob kyi bden pa bshad pa ni/ tshig gi lam gyis brjod pa gang ci yang rung ste de thams cad ni kun rdzob kyi bden pa yin no/ /ming dang 'du shes dang brjod pa'i dbang du bya ba 'di lta ste/ mtshan ma dang ming dang rnam par rtog pa gang ci yang rung ba de yang kun rdzob kyi</text></item>
<item><p>189b1</p><section></section><text>bden pa yin no/ /de la don dam pa'i bden pa bshad pa ni 'phags pa'i bden pa bzhi bshad pa dang / de bzhin nyid dang yang dag pa'i mtha' dang / chos kyi dbyings bshad pa gang yin pa'o/ /de la gsang ba bshad pa ni 'di lta ste/ phal cher ni nyan thos kyi sde snod bshad pa gang yin</text></item>
<item><p>189b2</p><section></section><text>pa'o/ /de la rnam par phye ba bshad pa ni 'di lta ste/ phal cher ni theg pa chen po'i sde snod bshad pa gang yin pa'o/ /de la lan gdab pa'i dngos po bshad pa ni 'di lta ste/ chos kyi mdo bzhi po dag bshad pa ste/ 'dus byas thams cad mi rtag pa zhes bya ba nas/ mya ngan las</text></item>
<item><p>189b3</p><section></section><text>'das pa ni zhi ba'o zhes bya ba'i bar dang / de lta bu dang mthun pa dag bshad pa gang yin pa'o/ /de la lan mi gdab pa'i dngos po bshad pa ni 'di lta ste/ 'jig rten rtag gam zhes dris na de ni bdag gis lan mi gdab bo zhes smra zhing lan 'debs par mi byed pa dang / de bzhin</text></item>
<item><p>189b4</p><section></section><text>gshegs pa shi phan chad yod pa yang ma yin med pa yang ma yin nam zhes bya ba'i bar du dris na/ de ni bdag gis lan mi gdab bo zhes smra zhing lan 'debs par mi byed pa gang yin pa'o/ /de la lan mi gdab pa'i dngos po bshad pa ni rgyu rnam pa bzhis rig par bya ste/ med</text></item>
<item><p>189b5</p><section></section><text>pa'i phyir lan mi 'debs pa'ang yod de/ 'di lta ste/ ci bdag phung po rnams las gzhan nam gzhan ma yin nam rtag gam mi rtag ces bya ba la sogs pa'o/ /don dang mi ldan pa'i phyir lan mi 'debs pa yang yod de/ 'di lta ste/ shing sha pa'i lo ma'i dpe'i mdo las/ ngas</text></item>
<item><p>189b6</p><section></section><text>ni chos 'di snyed cig mngon par rdzogs par thugs su chud kyang ma bstan te/ /de ci'i phyir zhe na/ chos de dag ni don dang ldan pa ma yin pa'i phyir ro zhes gsungs pa lta bu'o/ /zab pa'i phyir lan mi 'debs pa yang yod de/ 'di lta ste bdag yod dam zhes 'dri na/ phung po rnams</text></item>
<item><p>189b7</p><section></section><text>la bdag tu 'dzin par gyur tam phung po rnams las don gzhan du gyur pa yod par 'dzin na mi rung bas lan mi 'debs pa dang / bdag med dam zhes 'dri na skyes bu'i tha snyad la skur pa 'debs pa 'dzin par gyur na mi rung bas lan mi 'debs pa dang / de bzhin du de bzhin gshegs pa</text></item>
<item><p>190a1</p><section></section><text>shi phan chad yod dam zhes bya ba nas yod pa yang ma yin med pa yang ma yin nam zhes bya ba'i bar du 'dri na zab pa'i phyir lan mi 'debs pa lta bu'o/ /de bzhin nyid kyi mtshan nyid rnam par gzhag pa la lan mi 'debs pa yang yod de/ 'di lta ste/ chos gang dag</text></item>
<item><p>190a2</p><section></section><text>gi de bzhin nyid de ci chos de dag las gzhan nam gzhan ma yin zhes 'dri na lan mi 'debs pa lta bu ste/ 'di ltar mtshan nyid de de ni gzhan pa nyid kyang ma yin gzhan ma yin pa nyid kyang ma yin par rnam par gnas pa yin pa'i phyir ro/ /gzhan yang lan mi gdab pa'i dngos po bshad pa ni</text></item>
<item><p>190a3</p><section></section><text>rgyu rnam pa bzhis rig par bya ste/ mu stegs can rnams kyi bshad pa yin pa'i phyir dang / tshul bzhin ma yin pa'i phyir dang / don dang ldan pa'i phyir dang / rtsod pa'i gzhi'i gnas su gyur pa 'ba' zhig yin pa'i phyir ro/ /don dang mi ldan pa ni rgyu gnyis kyis rig par bya ste/ rgyu dang</text></item>
<item><p>190a4</p><section></section><text>'bras bu bsam pa dang bral ba nyid kyi phyir dang / kun nas nyon mongs pa dang rnam par byang ba bsam pa dang bral ba nyid kyi phyir ro/ /mtha' gnyis rnam par spang ba gang zhe na/ de ni mdor bsdu na rnam pa drug tu blta bar bya ste/ yod pa ma yin pa la sgro 'dogs pa'i mtha' rnam par spang ba</text></item>
<item><p>190a5</p><section></section><text>dang / yod pa la skur pa 'debs pa'i mtha' rnam par spang ba dang / rtag par 'dzin pa'i mtha' rnam par spang ba dang / chad par 'dzin pa'i mtha' rnam par spang ba dang / 'dod pa'i bsod nyams la sbyor ba'i mtha' rnam par spang ba dang / bdag nyid ngal bar sbyor ba'i mtha' rnam par spang</text></item>
<item><p>190a6</p><section></section><text>pa'o/ /de dag gi rnam par dbye ba ni sngar de dang de dag tu bstan pa kho na bzhin du rig par bya'o/ /de la bsam gyis mi khyab pa gang zhe na/ mdor bsdu na bsam gyis mi khyab pa drug ste/ bdag la sems pa dang / sems can la sems pa dang / 'jig rten la sems pa dang / sems</text></item>
<item><p>190a7</p><section></section><text>can rnams kyi las kyi rnam par smin pa la sems pa dang / bsam gtan pa rnams kyi bsam gtan pa'i yul dang / sangs rgyas rnams kyi sangs rgyas kyi yul lo/ /de la bdag la sems pa dang / sems can la sems pa dang / 'jig rten la sems pa ni lta ba la brten na ni</text></item>
<item><p>190b1</p><section></section><text>bsam gyis mi khyab pa dag yin no/ /lta ba la ma brten na ni bsam gyis mi khyab pa dag yin no/ /de la bdag la sems pa ni 'di ltar 'di na la la 'jig tshogs la lta ba la brten nas 'di snyam du sems te/ ci bdag 'das pa'i dus na byung bar gyur tam zhes bya ba nas rgyas par</text></item>
<item><p>190b2</p><section></section><text>dus gsum rnams su yang de bzhin pa dang / de bzhin du bdag ni gzugs can yin te/ de phan tshun 'du shes can nam/de bzhin du 'du shes med pa'am/ 'du shes yod pa yang ma yin/ 'du shes med pa yang ma yin par 'gyur ro snyam pa dang / gzugs can ji lta</text></item>
<item><p>190b3</p><section></section><text>ba bzhin du gzugs can ma yin pa de yang de bzhin te/ rgyas par 'di lta ste/ tshangs pa'i dra ba'i mdo las/ ji skad du rtag par smra ba rnams dang / de bzhin du chad par smra ba rnams dang / tshe 'di la mya ngan las 'das par smra ba rnams dang / sngon gyi mthar rtog pa rnams dang /</text></item>
<item><p>190b4</p><section></section><text>phyi ma'i mthar rtog pa rnams dang / ci rigs par sbyar bar blta bar bya'o/ /de bzhin du srog de lus de yin no snyam pa dang / srog kyang gzhan la lus kyang gzhan yin no snyam pa dang / 'di nyid zad pa yin no snyam pa dang / gnyis su med do snyam pa dang / gzhan ma yin no snyam pa</text></item>
<item><p>190b5</p><section></section><text>dang / bdag gi bdag ni ma tshang ba ma yin no snyam du sems pa'o/ /de la sems can la sems pa ni 'di ltar 'di na la la 'jig tshogs la lta ba kho na la brten nas 'di snyam du sems te/ sems can ga las byung / sems can gyi byed pa po su yin/ sems can gang gi bar du 'gro/</text></item>
<item><p>190b6</p><section></section><text>sems can gang du 'gag par 'gyur snyam du sems pa'o/ /de la 'jig rten la sems pa ni 'di ltar 'di na la la 'jig tshogs la lta ba la brten nas 'di snyam du sems te/ 'jig rten rtag go zhes bya ba la sogs pa rgya cher bya'o/ /chos nyid las brtsams nas kyang 'di snyam du</text></item>
<item><p>190b7</p><section></section><text>sems te/ bdag gi chos nyid dang / sems can gyi chos nyid dang / 'jig rten gyi chos nyid 'di ci las de ltar byung snyam du sems shing / chos kyi rigs pa kho nas mi 'jug pa yin te/ de'i phyir de yang bsam gyis mi khyab pa'i gnas la sems pa zhes bya'o/ /de la sems</text></item>
<item><p>191a1</p><section></section><text>can rnams kyi rnam par smin pa la sems pa ni rnam pa bzhis bsam gyis mi khyab pa yin te/ gnas dang dngos po dang / rgyu dang rnam par smin pa las so/ /de la bsam gtan pa rnams kyi bsam gtan pa'i yul ni rnam pa gsum gyis bsam gyis mi khyab pa yin te/</text></item>
<item><p>191a2</p><section></section><text>de bzhin nyid zad pa'i don dang / dbang bsgyur ba dang / zag pa zad pa'i dbyings yang dag par 'grub pas so/ /de la sangs rgyas rnams kyi sangs rgyas kyi ni rnam pa lngas bsam gyis mi khyab pa yin te/ ji skad bstan pa gsum po de dag nyid dang / gzhan gnyis kyis te/ sgrib</text></item>
<item><p>191a3</p><section></section><text>pa med pa dang / sems can gyi don gyi bya ba mdzad pas so/ /de la dgongs pa gang zhe na/ mdor bsdu na rnam pa bcu drug ste/ yang dag par ston pa'i dgongs pa dang / 'dun pa bzlog pa'i dgongs pa dang / yang dag par 'dzin du 'jug pa'i dgongs pa dang / yang dag par</text></item>
<item><p>191a4</p><section></section><text>gzengs bstod pa'i dgongs pa dang / yang dag par rab tu dga' bar mdzad pa'i dgongs pa dang / gzud pa'i dgongs pa dang / the tshom gcad pa'i dgongs pa dang / yongs su smin par bya ba'i dgongs pa dang / ting nge 'dzin du bya ba'i dgongs pa dang / rnam par grol bar bya</text></item>
<item><p>191a5</p><section></section><text>ba'i dgongs pa dang / don gzhan dang 'brel ba'i dgongs pa dang / rtogs par byed pa rnams la kha na ma tho ba med pa'i dga' ba dang mchog tu dga' ba skyed pa'i dgongs pa dang / smra ba po la nyan pa rnams ri mo cher bskyed par bya ba'i dgongs pa dang / chos kyi tshul 'jug par bya ba'i</text></item>
<item><p>191a6</p><section></section><text>dgongs pa dang / dge ba mang bar bya ba'i dgongs pa dang / mtshan ma thams cad zil gyis mnan pa'i dgongs pa'o/ /de la ji ltar na mtha' gnyis rnam par spangs pa'i tshul gyis de kho na'i don gyi tshul khong du chud par bya zhe na/ sdug bsngal gyi bden pa nas lam gyi bden pa'i bar du</text></item>
<item><p>191a7</p><section></section><text>rnam par gzhag pa la ni mdor bsdu na sgro 'dogs pa rnam pa bzhis sgro 'dogs pa'i mtha' yin te/ bdag tu sgro 'dogs pa dang / rtag par sgro 'dogs pa dang / gtsang bar sgro 'dogs pa dang / bde bar sgro 'dogs pa'o/ /de dag ni phyin ci log bzhi yin te/ de dag gi gnyen</text></item>
<item><p>191b1</p><section></section><text>por dran pa nye bar gzhag pa bzhi dang / shes pa bzhi bstan to/ /rgyu gang gis na bdag tu lta ba dang bdag tu sgro 'dogs par 'gyur zhe na/ de ni 'di lta ste/ rtog pa dang bcas pa dpyod pa dang bcas pa'i sar rgyas par sngar bstan pa bzhin du rig par bya ste/ 'di ltar der ji ltar bdag mi</text></item>
<item><p>191b2</p><section></section><text>rigs pa de ltar rgya cher bstan pa'i phyir ro/ /yang mdor bsdu na bdag ni phung po rnams las skye ba dang mtshan nyid dang las las kyang don gzhan du gyur pa mi dmigs pa'i phyir dang / 'du byed rnams ni de dang mtshan nyid mi 'dra bar gnas pa'i phyir bdag med pa nyid du rig par bya'o/ /</text></item>
<item><p>191b3</p><section></section><text>rtag pa nyid kyang ji ltar mi rigs pa de ltar snga ma kho na bzhin du blta bar bya'o/ /mi sdug pa nyid rnam pa drug kyang nyan thos kyi sar rgya cher bstan zin to/ /sdug bsngal nyid rnam pa gsum yang 'di lta ste/ rtog pa dang bcas dpyod pa dang bcas pa'i sar bstan zin to/ /de la skur ba</text></item>
<item><p>191b4</p><section></section><text>'debs pa'i mtha' ni bden pa bden pa'i mtshan nyid kyis rnam par gzhag pa de dag nyid la mtshan nyid des med pa nyid du 'dzin pa dang / med pa nyid du yongs su ston pa'o/ /de ci'i phyir zhe na/ 'di ltar gang bden pa de dag la skur ba 'debs pa des ni tshad ma gsum po mngon sum dang</text></item>
<item><p>191b5</p><section></section><text>rjes su dpag pa dang / yid ches pa'i lung dang / kun nas nyon mongs pa dang / rnam par byang ba la yang skur pa btab pa yin pa'i phyir te/ de lta bas na de ni skur ba 'debs pa'i mtha' yin no/ /gang mtha' gnyis la skur ba mi 'debs pa de ni bden pa de dag la mos pa dang / rtogs</text></item>
<item><p>191b6</p><section></section><text>pa dang / rim gyis rnam par dag pa thob par yang 'gyur ro/ /sdug bsngal gyi bden pa gang zhe na/ smras pa/ skye ba'i sdug bsngal zhes bya ba la sogs pa rgyas par snga ma bzhin te/ mdor bsdu na skye ba'i kun nas nyon mongs pa ji skad bstan pa ni sdug bsngal gyi bden pa zhes</text></item>
<item><p>191b7</p><section></section><text>bya'o// kun 'byung ba'i bden pa gang zhe na/ smras pa/ nyon mongs pa'i kun nas nyon mongs pa dang las kyi kun nas nyon mongs pa ji skad bstan pa thams cad ni kun 'byung ba'i bden pa yin no/ /bcom ldan 'das kyis gtso bor ni sred pa yin par bstan te / gtso bo'i rgyu rnams</text></item>
<item><p>192a1</p><section></section><text>ni snga ma bzhin du rig par bya'o/ /'gog pa'i bden pa gang zhe na/ smras pa/ nyon mongs pa thams cad yongs su gtugs nas spangs pa gang yin pa'o/ /spangs pa de yang rnam pa brgyad kyis te/ snga ma kho na bzhin du blta bar bya'o/ /de la sred pa</text></item>
<item><p>192a2</p><section></section><text>zad pa dang 'dod chags dang bral ba zhes bya ba des ni phung po'i lhag ma dang bcas pa'i mya ngan las 'das pa'i dbyings yongs su bstan to/ /'gog pa dang mya ngan las 'das pa zhes bya ba des ni phung po'i lhag ma med pa'i mya ngan las 'das pa'i dbyings yongs su bstan to/ /</text></item>
<item><p>192a3</p><section></section><text>lam gyi bden pa gang zhe na/ smras pa/ tshogs kyi lam gang yin pa dang / sbyor ba'i lam gang yin pa dang / rnam par dag pa'i lam gang yin pa de dag thams cad gcig tu bsdus pa ni lam gyi bden pa zhes bya'o/ /bcom ldan 'das kyis gtso bor ni dge sbyong gi 'bras bu yongs</text></item>
<item><p>192a4</p><section></section><text>su gzung ba las brtsams nas 'phags pa'i lam yan lag brgyad pa yin par bstan to/ /de la tshogs kyi lam ni rnam pa bcu gsum du rig par bya ste/ 'di lta ste/ nyan thos kyi sar bstan pa bzhin no/ /sbyor ba'i lam ni gtsor 'di lta ste/ dro bar gyur pa dang / rtse mo dang</text></item>
<item><p>192a5</p><section></section><text>bzod pa dang 'jig rten pa'i chos kyi mchog gi gnas skabs na dran pa nye bar gzhag pa la sogs pa byang chub kyi phyogs dang mthun pa'i chos rnams yin no/ /rnam par dag pa'i lam ni mthong ba dang / bsgom pa dang / mthar thug pa'i lam gyis bsdus pa kho na'i byang chub kyi phyogs</text></item>
<item><p>192a6</p><section></section><text>dang mthun pa'i chos rnams yin no/ /mthar thug par gyur pa'i yon tan mngon par bsgrub pa'i lam gang yin pa de yang lam gyi bden pa zhes bya ba'i grangs su 'gro'o/ /byang chub sems dpa' rnams kyi sbyor ba'i lam ni pha rol tu phyin pa drug gis bsdus pa yin par rig par</text></item>
<item><p>192a7</p><section></section><text>bya'o/ /rnam par dag pa'i lam ni gtso bor shes rab kyi pha rol tu phyin pas bsdus pa yin te/ de'i byang chub kyi phyogs dang mthun pa'i chos thams cad kyang bsgom pa'i grangs su mi 'gro ba ni med do/ /de la mdor na nye bar len pa'i phung po lnga sdug bsngal ba zhes gang gsungs pa de</text></item>
<item><p>192b1</p><section></section><text>la nye bar len pa'i phung po lnga'i rab tu dbye ba ni 'di lta ste/ yid kyis rnam par gtan la dbab par phung po la mkhas pa las brtsams te bstan pa bzhin du rig par bya'o/ /sdug bsngal gyi bden pa dang / kun 'byung ba'i bden pa de yang mdor bsdu na rnam pa gsum ste/ 'dod</text></item>
<item><p>192b2</p><section></section><text>pa dang gzugs dang gzugs med pa dang ldan pa'i bye brag gis so/ /phyogs bcu'i 'jig rten gyi khams mtha' yas mu med pa'i bye brag gis ni mtha' yas pa yin no/ /de'i gnyen por 'gog pa'i bden pa dang / lam gyi bden pa yang de bzhin du rig par bya'o/ /bden</text></item>
<item><p>192b3</p><section></section><text>pa de dag gi rnam par gzhag pa'i go rims bstan pa ni snga ma bzhin du rig par bya'o/ /bden pa de dag las brtsams/ bden pa de dag la brten/ bden pa de dag la gnas nas/ gang zag bcu gsum rnam par gzhag par rig par bya ste/ gang zag bcu gsum gang zhe na/</text></item>
<item><p>192b4</p><section></section><text>'dod pa na spyod pa'i so so'i skye bo dang / gzugs na spyod pa'i so so'i skye bo dang / gzugs med pa na spyod pa'i so so'i skye bo dang / 'dod pa na spyod pa'i slob pa dang / gzugs na spyod pa'i slob pa dang / gzugs med pa na spyod pa'i slob pa dang / 'dod pa na spyod pa'i mi slob pa</text></item>
<item><p>192b5</p><section></section><text>dang / gzugs na spyod pa'i mi slob pa dang / gzugs med pa na spyod pa'i mi slob pa dang / 'dod pa na spyod pa'i rang sangs rgyas dang / 'dod pa na spyod pa'i byang chub sems dpa' dang / gzugs na spyod pa'i byang chub sems dpa' dang / de bzhin gshegs pa bsam gyis mi</text></item>
<item><p>192b6</p><section></section><text>khyab pa'o/ /gang zag de dag gi mngon par 'du byed pa yang rig par bya/ sgrib pa dang / sems dang / nyon mongs pa dang / las dang / dbang po dang / khams dang / mos pa dang / bsam pa dang / bag la nyal dang / skye ba dang / bag chags dang / tshogs kyang rig par bya'o/ /</text></item>
<item><p>192b7</p><section></section><text>de la mngon par 'du byed pa ni rnam pa bcu gnyis te/ dge ba mngon par 'du byed pa dang / mi dge ba mngon par 'du byed pa dang / lung du ma bstan pa mngon par 'du byed pa dang / rab tu 'byung ba mngon par 'du byed pa dang / de spel ba mngon par 'du byed pa dang / de bsrung ba mngon</text></item>
<item><p>193a1</p><section></section><text>par 'du byed pa dang / skye ba mngon par 'du byed pa dang / 'dod chags dang bral ba mngon par 'du byed pa dang / thar pa mngon par 'du byed pa dang / dbang po sbyor ba mngon par 'du byed pa dang / mngon par 'du shes pa mngon par bsgrub pa mngon par 'du byed</text></item>
<item><p>193a2</p><section></section><text>pa dang / gzhan gyi don bya ba mngon par 'du byed pa'o/ /de la sgrib pa yang rnam pa bcu gnyis te/ las kyi sgrib pa ni 'di lta ste/ mtshams med pa lnga'i las byed pa nyid kyi phyir ro/ /bag chags kyi sgrib pa ni 'di lta ste/ sngon nyes par byas pa'i las la goms pa'i bag chags</text></item>
<item><p>193a3</p><section></section><text>nyid kyi phyir ro/ /bag med pa'i sgrib pa ni 'di lta ste/ 'dod pa'i longs spyod dang ldan pa 'byor pa chen po la gnas pa rnams kyi'o/ /chod pa'i sgrib pa ni 'di lta ste/ sgrib pa lnga po dag las gang yang rung bas sems bsgribs pa'o / /le lo'i sgrib pa ni 'di lta ste/ le lo'i nye ba'i</text></item>
<item><p>193a4</p><section></section><text>nyon mongs pas sems kun nas dkris pa'o / /bar chad kyi sgrib pa ni 'di lta ste/ bar chad rnam pa bcu gcig las gang yang rung ba nye bar gnas pa'o/ /skye ba'i sgrib pa ni 'di lta ste/ mi khom par skye ba'o/ /mi skye ba'i sgrib pa ni 'di lta ste/ sangs rgyas bcom ldan 'das</text></item>
<item><p>193a5</p><section></section><text>rnams mi 'byung ba'o/ /mos pa'i sgrib pa ni 'di lta ste/ sangs rgyas 'byung ba yod kyang log par lta ba'o/ /nyon mongs pa'i sgrib pa ni 'di lta ste/ shes rab rnam par grol ba rnams kyi sems gang las rnam par grol ba'o/ /snyoms par 'jug pa'i sgrib pa ni 'di lta ste/ gnyi ga'i cha las</text></item>
<item><p>193a6</p><section></section><text>rnam par grol ba rnams kyi sems gang las rnam par grol ba'o/ /shes bya'i sgrib pa ni 'di lta ste/ de bzhin gshegs pa rnams kyi thugs gang las rnam par grol ba'o/ /de la sems ni mdor bsdu na rnam pa gnyis te bsgribs pa dang / ma bsgribs pa'o/ /nyon mongs pa yang</text></item>
<item><p>193a7</p><section></section><text>mdor bsdu na rnam pa gnyis te/ kun nas dkris pa dang / bag la nyal lo/ /las kyang mdor bsdu na rnam pa gnyis te/ sems pa dang bsam pa'o/ /dbang po yang mdor bsdu na rnam pa gnyis te/ rnam par dag pa'i cha dang mthun pa dang / rnam par dag pa'i cha dang mthun pa ma</text></item>
<item><p>193b1</p><section></section><text>yin pa'o/ /dbang po ji lta ba bzhin du khams dang mos pa dang bsam pa dang de bzhin du rig par bya ste/ de dag gi bye brag ni/ dbang po ni 'bras bur gyur pa yin la/ khams ni rgyur gyur pa yin no/ /mos pa ni rgyur gyur pa yin la/ bsam pa ni 'bras bur gyur pa yin no/ /bag</text></item>
<item><p>193b2</p><section></section><text>la nyal yang mdor bsdu na rnam pa gnyis su rig par bya ste/ yang dag par gzhom par bya ba dang / yang dag par gzhom par bya ba ma yin pa'o/ /skye ba yang mdor bsdu na rnam pa gnyis su rig par bya ste/ mi khom par skye ba dang / khom par skye ba'o/ /bag chags kyang mdor</text></item>
<item><p>193b3</p><section></section><text>bsdu na rnam pa gnyis su rig par bya ste/ de ma thag tu skye ba'i bag chags dang / sngon skyes pa'i bag chags so/ /tshogs ni rnam pa gsum du rig par bya ste/ log pa nyid du nges pa'i tshogs dang / yang dag pa nyid du nges pa'i tshogs dang / ma nges pa'i tshogs so/ de la log pa</text></item>
<item><p>193b4</p><section></section><text>nyid du nges pa yang rnam pa gnyis te/ rang bzhin gyis log pa nyid du nges pa dang / sbyor bas log pa nyid du nges pa'o/ /yang dag pa nyid du nges pa yang rnam pa gnyis te rang bzhin gyis yang dag pa nyid du nges pa dang / sbyor bas yang dag pa nyid du nges pa'o/ /ma nges pa yang rnam pa</text></item>
<item><p>193b5</p><section></section><text>gnyis te/ rang bzhin gyis ma nges pa dang / sbyor bas ma nges pa'o/ /mngon par 'du byed pa la sogs pa rnam pa bcu gsum po de dag gis gang zag bcu gsum po dag ci rigs par rgya cher rig par bya'o/ /gang dge ba mngon par 'du byed pa de dag thams cad mi dge ba mngon</text></item>
<item><p>193b6</p><section></section><text>par 'du byed pa dang mi ldan pa yin la/ gang mi dge ba mngon par 'du byed pa dang mi ldan pa de dag thams cad kyang dge ba mngon par 'du byed pa yin nam zhe na/ mu bzhi ste/ dge ba mngon par 'du byed pa yin la/ mi dge ba mngon par 'du byed pa mi ldan pa ma yin pa yang yod de/</text></item>
<item><p>193b7</p><section></section><text>las dkar gnag rnam par smin pa dkar gnag can mngon par 'du byed pa'i dge ba mngon par 'du byed pa gang yin pa'o/ /mi dge ba mngon par 'du byed pa dang mi ldan pa yin la/ dge ba ma yin pa ni lung du ma bstan pa mngon par 'du byed pa'o/ /mi dge ba mngon par 'du byed</text></item>
<item><p>194a1</p><section></section><text>pa dang yang mi ldan la/ dge ba yang yin pa ni/ dkar ba rnam par smin pa dkar ba dang / las zad par bya ba'i phyir mi dkar ba rnam par smin pa med pa'i las mngon par 'du byed pa gang yin pa'o/ /mi dge ba mngon par 'du byed pa dang bral ba ma yin la</text></item>
<item><p>194a2</p><section></section><text>dge ba ma yin pa ni gnag pa rnam par smin pa gnag pa'i las mngon par 'du byed pa gang yin pa'o/ /mi dge ba'i mngon par 'du byed pa dang / lung du ma bstan pa mngon par 'du byed pa yang de bzhin du ci rigs par blta bar bya'o/ /gang las kyi sgrib pa dang ldan pa de bag chags</text></item>
<item><p>194a3</p><section></section><text>kyi sgrib pa dang yang ldan la/ gang bag chags kyi sgrib pa dang ldan pa de las kyi sgrib pa dang yang ldan nam zhe na/ mu bzhi ste/ las kyi sgrib pa dang ldan la bag chags kyi sgrib pa dang mi ldan pa yang yod de/ 'di ltar 'di na la la las ni tshe 'di la mtshams med pa lnga'i las byas shing bsags</text></item>
<item><p>194a4</p><section></section><text>la/ de tshe rabs snga ma la de'i tshe 'di la 'phags pa'i lam gyi bar du gcod pa'i las sdig pa can gyi mi dge ba gang yin pa de lta bu ma byas ma bsags pa lta bu'o/ /bag chags kyi sgrib pa dang ldan pa las kyi sgrib pa dang mi ldan pa yang yod de/ de las bzlog pa'o/ /gnyi ga dang</text></item>
<item><p>194a5</p><section></section><text>ldan pa yang yod de/ gang gis tshe 'di la yang mtshams med pa lnga'i las dag byas shing bsags la/ tshe rabs snga ma la de'i tshe 'di la 'phags pa'i lam gyi bar du gcod pa'i las sdig pa can mi dge ba gang yin pa de lta bu byas shing bsags pa lta bu'o/ /gnyi ga dang mi ldan</text></item>
<item><p>194a6</p><section></section><text>pa yang yod de/ de las bzlog pa'o/ /de la rnam par ma bzhag pa'i bden pa gang zhe na/ chos rnams kyi de bzhin nyid yongs su grub pa'i rang bzhin 'phags pa'i ye shes kyi spyod yul/ 'phags pa'i ye shes kyi dmigs pa gang yin pa'o/ /de la sgro 'dogs pa'i mtha'</text></item>
<item><p>194a7</p><section></section><text>gang zhe na/ smras pa/ chos rnams kyi ngo bo nyid ni mdor bsdu na rnam pa gsum ste/ kun brtags pa'i ngo bo nyid dang / gzhan gyi dbang gi ngo bo nyid dang / yongs su grub pa'i ngo bo nyid do/ /de la kun brtags pa'i ngo bo nyid ni tha snyad las byung ba gang ci yang rung ste/ kun brtags</text></item>
<item><p>194b1</p><section></section><text>shing ming dang brdar rnam par gzhag pa nyid yin pa'i phyir ro/ /de la gzhan gyi dbang gi ngo bo nyid ni rten cing 'brel bar 'byung ba gang yin pa ste/ gzhan gyi stobs kyis byung ba'i dngos po yin gyi/ rang gi stobs kyis byung ba'i dngos po yang yin pa'i phyir ro/ /de la yongs su grub pa'i ngo bo</text></item>
<item><p>194b2</p><section></section><text>nyid ni snga ma kho na bzhin no/ /de la gzhan gyi dbang gi ngo bo nyid dang yongs su grub pa'i ngo bo nyid la kun brtags pa'i ngo bo nyid du mngon par zhen pa gang yin pa de ni sgro btags pa'i mtha' yin par rig par bya'o/ /de ci'i phyir zhe na/ 'di ltar de'i ngo bo nyid ni de'i bdag nyid du mi rung ste/</text></item>
<item><p>194b3</p><section></section><text>ji ltar mi rung ba de ltar ni 'di lta ste/ byang chub sems dpa'i sa dang / de rnam par gtan la dbab pa las rgya cher bstan cing ston to/ /yang mdor bsdu na rgyu gsum gyis mi rung ste/ ming dang brjod pa rnam pa sna tshogs du ma rnam par gzhag pa dang / ming dang brjod pa med par de'i blo</text></item>
<item><p>194b4</p><section></section><text>mi skye ba dang / ming dang brjod pa ni don la 'jug pa yin pa'i phyir ro/ /skur ba 'debs pa'i mtha' ni gzhan gyi dbang gi ngo bo nyid dang / yongs su grub pa'i ngo bo nyid yod pa la med do zhes rang gi mtshan nyid la skur ba 'debs pa gang yin pa ste/ de ltar mtha' gnyis rnam par spang</text></item>
<item><p>194b5</p><section></section><text>ba'i tshul gyis de kho na'i don gyi tshul khong du chud par bya'o/ /gzhan yang 'thob pa'i tshul dang bshad pa'i tshul gnyis ni bsam gyis mi khyab pa'i tshul dang dgongs pa'i tshul gnyis kyis ci rigs par khong du chud par bya'o/ /'dir don gzhan dang 'brel pa'i dgongs pa zhes gang</text></item>
<item><p>194b6</p><section></section><text>gsungs pa don gang zhe na/ smras pa/ ming gi tshogs dang / tshig gi tshogs dang / yi ge'i tshogs rnams kyi don ni don gzhan dang 'brel ba yin te/ sgra ji bzhin ma yin mod kyi 'on kyang sgra ji bzhin spangs nas don gyi khyad par gzhan nyid ni don gzhan dang 'brel ba'i dgongs</text></item>
<item><p>194b7</p><section></section><text>pa zhes bya'o/ /de la mtha' gnyis rnam par spangs pa'i tshul gyis de kho na'i don gyi tshul khong du chud na thob par bya ba'i don 'thob bo/ /thob par bya ba'i don thob na de las gzhan pa'i 'thob pa'i tshul yang bsam gyis mi khyab pa'i tshul gyis khong du chud par 'gyur ro/ /bshad pa'i</text></item>
<item><p>195a1</p><section></section><text>tshul thams cad ni sangs rgyas bcom ldan 'das rnams kyi dgongs pa'i tshul gyis khong du chud par 'gyur te/ de yang ci rigs par ro/ /de kho na'i don gyi tshul khong du chud pa'i skyon med pa la 'jug pa ni rnam par lngar rig par bya ste/ 'di lta ste/ 'dod</text></item>
<item><p>195a2</p><section></section><text>chags dang ma bral ba'i skyon med pa la 'jug pa dang / 'dod chags dang shas cher bral ba'i skyon med pa la 'jug pa dang / 'dod chags dang bral ba'i skyon med pa la 'jug pa dang / rang sangs rgyas kyi skyon med pa la 'jug pa dang / byang chub sems dpa'i skyon med pa la 'jug pa'o/ /</text></item>
<item><p>195a3</p><section></section><text>gnas ngan len gyi mtshan nyid gang zhe na/ mdor bsdu na las su mi rung ba'i mtshan nyid gang yin pa ste/ las su mi rung ba'i mtshan nyid de yang mtshan nyid rnam pa lngar rig par bya ste/ lci ba nyid kyi mtshan nyid dang / sra ba nyid kyi mtshan nyid dang / sgrib pa'i mtshan nyid dang /</text></item>
<item><p>195a4</p><section></section><text>sgyid lug pa'i mtshan nyid dang / dbang bsgyur ba med pas mi bzod pa nyid kyi mtshan nyid do/ /mtshan nyid de dag yod na kun nas nyon mongs pa'i tshogs dang mthun par gnas shing / rnam par byang ba'i phyogs dang mi mthun par gnas pas na/ de'i phyir las su mi rung ba</text></item>
<item><p>195a5</p><section></section><text>zhes bya'o/ /gang gi tshe rnam par bzhag pa'i bden pa bden pa nyid du gsungs pa de'i tshe/ ci'i phyir rnam par ma bzhag pa'i bden pa yongs su bstan zhe na/ smras pa/ rnam par ma bzhag pa'i bden pa med na rnam par grol ba gnyis po/ mtshan ma'i 'ching ba las rnam par</text></item>
<item><p>195a6</p><section></section><text>grol ba dang / gnas ngan len gyi 'ching ba las rnam par grol ba mi rung ste/ 'di ltar gang la la rnam par bzhag pa'i bden pa dag la spyod pa de dag thams cad ni mtshan ma la spyod pa yin te/ mtshan ma la spyod na mtshan ma'i 'ching ba las yongs su mi 'grol la mtshan ma'i</text></item>
<item><p>195a7</p><section></section><text>'ching ba las yongs su ma grol na gnas ngan len gyi 'ching ba las kyang yongs su mi 'grol lo/ /rnam par ma bzhag pa'i bden pa la spyod pa ni mtshan ma la spyod pa ma yin te/ mtshan ma la mi spyod na mtshan ma'i 'ching ba las yongs su 'grol la/ mtshan ma'i 'ching ba las</text></item>
<item><p>195b1</p><section></section><text>yongs su grol na gnas ngan len gyi 'ching ba las kyang yongs su 'grol ba'i phyir ro/ /gal te rnam par ma bzhag pa'i bden pa kho nas 'ching ba las rnam par 'grol zhing rnam par dag par 'gyur ba yin na/ ci'i phyir rnam par bzhag pa'i bden pa yongs su bstan zhe na/</text></item>
<item><p>195b2</p><section></section><text>smras pa/ tshogs kyi lam dang sbyor ba'i lam rnam par dag par bya ba nyid kyi phyir ro/ /gal te mtshan ma dang bcas pa'i sems kyi spyod pa kho nas 'ching ba rnam pa gnyis las 'grol zhing rnam par dag par 'gyur na nyes pa ci yod ce na smras pa/ gang la la shin tu mnyam par</text></item>
<item><p>195b3</p><section></section><text>gzhag pa'i sems kyis bsam gtan bzhi pa la brten te/ bden pa la dmigs pas nges par 'byed pa'i cha dang mthun pa'i dge ba'i chos rnams la 'jug pa de dag thams cad 'ching ba rnam pa gnyis las 'grol zhing rnam par dag par 'gyur ba'i rigs na/ rnam par</text></item>
<item><p>195b4</p><section></section><text>dag par mi 'gyur te/ de'i phyir mi rung ngo / /'jig rten pa dang 'jig rten las 'das pa'i lam gnyis kyi bye brag kyang med par 'gyur ba'i rigs na/ mtshan ma dang bcas pa dang / mtshan ma med pa'i bye brag yod pas/ de'i phyir yang mi rung ngo / /dbang po'i 'byung ba chen po</text></item>
<item><p>195b5</p><section></section><text>rgyas pa ni rnam pa lnga ste/ 'di lta ste/ zas kyis rgyas pa dang / gnyid log pas rgyas pa dang / ya nga ba spangs pas rgyas pa dang / tshangs par spyod pas rgyas pa dang / snyoms par 'jug pas rgyas pa'o/ /de dag kyang mdor bsdu na rgyas pa rnam pa gnyis su 'gyur te/ nye bar</text></item>
<item><p>195b6</p><section></section><text>ston pas rgyas pa dang / gnod pa med pas rgyas pa'o/ /de la dang pos ni nye bar ston pas rgyas pa'o/ /bzhis ni gnod pa med pas rgyas pa'o/ /de la nye bar ston pa ni rnam pa bzhi ste/ zhu bas nye bar ston pa dang / dga' bas nye bar ston pa dang / re bas nye bar ston pa dang /</text></item>
<item><p>195b7</p><section></section><text>len pa'am 'dzin pas nye bar ston pa'o/ /'du byed ni rnam pa lnga ste/ lus kyi 'du byed dang / ngag gi 'du byed dang / yid kyi 'du byed dang / las kyi 'du byed dang / tshe'i 'du byed do/ /bag yod pa yang rnam pa lnga ste/ khyim pa'i phyogs la brten pa dang / rab tu byung ba'i</text></item>
<item><p>196a1</p><section></section><text>phyogs la brten pa dang / mi dge ba spang ba'i phyir dang / dge ba bsdu ba'i phyir dang / bsgom pa rtag tu bya ba'i phyir bag yod pa'o/ /de la khyim pa'i phyogs la brten pa ni rnam pa lnga ste/ snga ma bzhin no/ /rab tu byung ba'i phyogs la brten pa ni rnam pa bcu</text></item>
<item><p>196a2</p><section></section><text>ste/ de yang nyan thos kyi sa rnam par gtan la dbab pa'i 'dul ba dang ldan pa las rgya cher bshad par bya'o / /mi dge ba spang ba'i phyir bag yod pa ni yang dag pa'i spong ba gnyis kyis blta bar bya'o/ /dge ba bsdu ba'i phyir bag yod pa dang / yang dag par spong ba gzhan gnyis</text></item>
<item><p>196a3</p><section></section><text>kyis blta bar bya'o/ /bsgom pa rtag tu bya ba'i phyir bag yod pa ni/ dge ba'i chos rnams la rtag tu byed pa dang / gus par byed de sbyor ba rnams kyi yin par rig par bya'o/ /ming ni rnam pa lnga ste/ sems dang sems las byung ba rnams dang / dge ba dang mi dge ba dang / lung du</text></item>
<item><p>196a4</p><section></section><text>ma bstan pa'o/ /gzugs kyang rnam pa lnga ste/ 'byung ba rnams dang / 'byung ba las gyur ba dang / bstan du yod la thogs pa dang bcas pa dang / bstan du med la thogs pa dang bcas pa dang / bstan du med la thogs pa yang med pa'o/ /ma rig pa yang rnam pa lnga ste/ don</text></item>
<item><p>196a5</p><section></section><text>la kun du rmongs pa dang / lta ba la kun du rmongs pa dang / bag med pa la kun du rmongs pa dang / de kho na'i don la kun du rmongs pa dang / mngon pa'i nga rgyal la kun du rmongs pa'o/ /srid pa'i sred pa yang rnam pa lnga ste/ chos nyid kyis sred pa dang / smon pas sred pa dang / kun du</text></item>
<item><p>196a6</p><section></section><text>rmongs pas sred pa dang / yid skyo bas sred pa 'byung ba la sred pa dang / so sor brtags te sred pa'o/ /ngo tsha ba med pa dang / khrel med pa ni rnam pa lngas rnam par gzhag par rig par bya ste/ nyon mongs pa can kun du spyod pa la mi 'dzem pa dang / de bzhin du dge ba kun du mi spyod pa dang /</text></item>
<item><p>196a7</p><section></section><text>chos yang dag par blangs ba gtong ba dang / dam pa ma yin pa la brten pa dang / bya ba nan tan mi byed pa la mi 'dzem pas so/ /de las bzlog pa rnam pa lngas ni ngo tsha shes pa dang / khrel yod pa rnam par gzhag par rig par bya'o/ /bka' blo mi bde ba yang rnam pa lngas rnam par gzhag</text></item>
<item><p>196b1</p><section></section><text>par rig par bya ste/ mi sgrub pa dang / log par sgrub pa dang / mi bzod pa dang / mi 'dzem pa dang / mi sdom pas so/ /sdig pa'i grogs po rnam par gzhag pa yang rnam pa lngas rig par bya ste/ ngo tsha med pa dang / log par lta ba can dang / le lo can dang / log par zhugs pa dang /</text></item>
<item><p>196b2</p><section></section><text>dman pas so/ /de las bzlog pa rnam pa lngas ni bka' blo bde ba dang / dge ba'i bshes gnyen gyi rnam par gzhag par rig par bya'o/ /zhi gnas kyi rnam par gzhag pa yang rnam pa lnga kho nas rig par bya ste/ 'jig rten pa'i nyer bsdogs kyis bsdus pa'i zhi gnas dang /</text></item>
<item><p>196b3</p><section></section><text>de bzhin du gzugs kyi snyoms par 'jug pa'i dngos gzhis bsdus pa dang / de bzhin du gzugs med pa'i snyoms par 'jug pa'i dngos gzhis bsdus pa dang / 'jig rten las 'das pa'i nyan thos dang rang sangs rgyas kyi yid la byed pas bsdus pa dang / 'jig rten</text></item>
<item><p>196b4</p><section></section><text>las 'das pa byang chub sems dpa'i yid la byed pas bsdus pa'o/ /lhag mthong gi rnam par gzhag pa yang rnam pa lnga kho nas rig par bya ste/ ji snyed yod pa nyid dang / ji lta ba bzhin du yod pa nyid dang / mtshan ma las byung ba dang / yongs su tshol ba las byung ba dang / so sor</text></item>
<item><p>196b5</p><section></section><text>rtog pa'o/ /'dod pa'i zag pa yang mdor bsdu na rnam pa lngas rnam par gzhag par rig par bya ste/ mnyam par ma bzhag pa'i sa pa'i dngos po las byung ba'i bag la nyal dang / dge ba dang mi mthun pa dang / nyes par spyod pa dang mthun pa dang / 'dod pa la lhag par zhen pa dang /</text></item>
<item><p>196b6</p><section></section><text>'gyur ba'i sdug bsngal gyi 'bras bu can gyi nyon mongs pa las 'dod pa'i zag par rig par bya'o/ /srid pa'i zag pa yang mdor bsdu na rnam pa lngas rnam par gzhag par rig par bya ste/ khams ngan par skye bar 'gyur ba'i nyon mongs pa gang yin pa dang / khams bar mar skye bar 'gyur</text></item>
<item><p>196b7</p><section></section><text>ba dang / khams bzang por skye bar 'gyur ba dang / mi 'dod bzhin du srid par skye bar 'gyur ba dang / 'dod bzhin du srid par skye bar 'gyur ba'i nyon mongs pa gang yin pa'o/ /thar pa log par 'dod pa rnams kyi ma rig pa'i zag pa yang mdor bsdu na rnam pa lngas rnam par gzhag</text></item>
<item><p>197a1</p><section></section><text>par rig par bya ste/ 'du shes can du smra ba rnams kyi 'du shes su smra ba'i sgo nas 'jug pa'i ma rig pa gang yin pa dang / 'du shes med par smra ba rnams dang / 'du shes yod pa yang ma yin 'du shes med pa yang ma yin par smra ba rnams dang / chad</text></item>
<item><p>197a2</p><section></section><text>par smra ba rnams dang / tshe 'di la mya ngan las 'das par smra ba rnams kyi sgo nas 'jug pa'i ma rig pa gang yin pa'o// //bam po nyi shu rtsa gnyis pa/ chos rnams kyi rab tu dbye ba'i tshul yang mdor bsdu na rnam pa lngar rig par bya ste/ 'di lta ste rtags dang / ngo bo</text></item>
<item><p>197a3</p><section></section><text>nyid dang / las dang / chos dang / rgyu dang 'bras bu'o/ /de la rtags ni lus dang rgyu ba dang / gnas pa las rig par bya'o/ /ngo bo nyid ni rang gi mtshan nyid dang bye brag gi mtshan nyid las rig par bya'o/ /las ni rang gi bya ba byed pa dang / yang dag pa dang / log par bsgrub pa</text></item>
<item><p>197a4</p><section></section><text>las rig par bya'o/ /chos ni kun nas nyon mongs pa dang / rnam par byang ba dang / kun rdzob dang don dam pa'i bden pa las rig par bya'o/ /rgyu dang 'bras bu ni thag nye ba dang / rgyang ring ba dang / 'dod pa dang mi 'dod pa las rig par bya'o/ /bstan bcos ni gsum ste/</text></item>
<item><p>197a5</p><section></section><text>thos pa lhur len pa'i bstan bcos dang / rtsod pa lhur len pa'i bstan bcos dang / sgrub pa lhur len pa'i bstan bcos so/ /de la thos pa lhur len pa'i bstan bcos ni 'di lta ste/ bram ze'i gsang tshig rnams so/ /rtsod pa lhur len pa'i bstan bcos ni 'di lta ste/ 'di</text></item>
<item><p>197a6</p><section></section><text>las phyi rol pa rnams kyi gtan tshigs kyi bstan bcos so/ /de la sgrub pa lhur len pa'i bstan bcos ni 'di lta ste/ sangs rgyas kyi bka'o/ /gzhan yang bstan bcos gsum ste/ 'di lta ste/ don med pa'i bstan bcos dang / don log pa'i bstan bcos dang / don dang ldan</text></item>
<item><p>197a7</p><section></section><text>pa'i bstan bcos so/ /de dag kyang snga ma rnams dang ci rigs par sbyar bar rig par bya'o/ /gzhan yang bstan bcos gsum ste/ ngan g.yo'i bstan bcos dang / snying po med pa'i bstan bcos dang / sdug bsngal las nges par 'byung ba'i bstan bcos so/ /de dag</text></item>
<item><p>197b1</p><section></section><text>kyang snga ma rnams dang ci rigs par sbyar bar rig par bya'o/ /bstan bcos nye bar sbyor bar 'dod pa'i phyag bya bar 'os pa ni gnyis te/ de dag la phyag 'tshal nas bstan bcos brtsam par bya ste/ chos la gus pa la brten nas dang po bstan bcos mdzad pa'i ston pa dang / don la</text></item>
<item><p>197b2</p><section></section><text>gus pa la brten nas de'i don ston pa slob dpon rnams so/ /bstan bcos nye bar sbyor bar 'dod pas rgyu rnam pa drug gis bstan bcos nye bar sbyar bar 'os pa yin te/ chos kyi don mang du byas par 'gyur ro snyam pa dang / sems can rnams la mos pa sna tshogs yod pa'i phyir de</text></item>
<item><p>197b3</p><section></section><text>dag kha cig 'dis 'jug par 'gyur ro snyam pa dang / don nyams pa dang rab tu nyams pa rnam par dbye bar bya ba'i phyir ro snyam pa dang / don 'thor ba rnams bsdu bar bya ba'i phyir ro snyam pa dang / don zab mo rnams gsal bar bya ba'i phyir ro snyam pa dang / tshig 'bru mdzes pas</text></item>
<item><p>197b4</p><section></section><text>mdzes pa bskyed par bya ba'i phyir ro snyam pa'o/ /bstan bcos nye bar sbyor bar 'dod pas bdag nyid yon tan bzhi dang sbyar nas bstan bcos nye bar sbyar bar bya ste/ sngon gyi slob dpon rnams la nga rgyal mi byed pa dang / sems can rnams la snying rje che ba dang / chos mthun pa pa</text></item>
<item><p>197b5</p><section></section><text>rnams la byams pa dang / bdag nyid mi sgrogs pa'o/ /ji ltar na nga rgyal mi byed pa yin zhe na/ sngon gyi slob dpon rnams kyis kyang bstan bcos nye bar sbyor ba byas na bdag gis kyang ci'i phyir mi bya snyam pa de lta bu'i sems kyis bstan bcos nye bar sbyor bar mi byed kyi/ nga rgyal gyis</text></item>
<item><p>197b6</p><section></section><text>khengs pa'i kun nas nyon mongs pa can gyi sems rnam par spangs nas bstan bcos nye bar sbyor bar byed pa yin no/ /ji ltar na sems can rnams la snying rje ba yin zhe na/ bstan bcos nye bar sbyor ba med na sems can gyi ris mang po dag 'di lta ste/ dge ba'i chos rnams las</text></item>
<item><p>197b7</p><section></section><text>nyams pa dang / yongs su nyams par 'gyur bar mthong ba dang / yang gzhan dag skye ba dang rga ba zhes rgya cher 'byung bas nyen pa de dag gis kyang bstan bcos sbyar ba 'di la legs par bshad pa'i tshig gcig gi don kun shes shing de lta de ltar bsgrub par gyur na yang / de ni de dag</text></item>
<item><p>198a1</p><section></section><text>gi yun ring po'i don dang / phan pa dang / bde bar 'gyur ba yin no snyam pa de lta bu kho na'i dbang du byas nas bstan bcos sbyor bar byed pa yin no/ /ji ltar na chos mthun pa dag la byams pa yin zhe na/ bstan bcos sbyar ba med na chos mthun pa pa</text></item>
<item><p>198a2</p><section></section><text>gzhan gyi don byed 'dod pa rnams 'di lta ste/ gzhan gyi don byas pas nyams pa dang / yongs su nyams par yang dag par rjes su mthong bas de dag la byams pa kho na'i dbang du byas nas bstan bcos sbyor bar byed pa yin no/ /ji ltar na bdag nyid mi sgrogs pa yin zhe na/ bdag</text></item>
<item><p>198a3</p><section></section><text>la gzhan dag mkhas pa dang / gsal ba dang yid gzhungs pa dang / bstan bcos rnams byed pa dang / don rnams rab tu brjod pa yin par yid ches par gyur na dad pa skye zhing dad pa'i dbang gis 'di lta ste/ rnyed pa dang bkur sti dag 'byung bar 'gyur na ci ma rung snyam pa de lta bu'i</text></item>
<item><p>198a4</p><section></section><text>sems kyis bstan bcos sbyor bar mi byed kyi/ zang zing med pa'i sems kyis 'di lta ste/ bdag dang gzhan dag gi dge ba'i rtsa ba bskyed pa'i phyir bstan bcos sbyor bar byed pa yin no/ /de la de bzhin gshegs pas gsungs pa'i mdo sde rnams kyi don ji lta ba bzhin du rnam par 'grel</text></item>
<item><p>198a5</p><section></section><text>pa ni mdo sde'i rgyan zhes bya ste/ 'di lta ste/ dper na pad ma kha ma bye ba ni ji ltar kha bye ba de ltar dga' bar byed pa ma yin pa'i phyir dang / 'di lta ste dper na gser brdungs su ma byas pa ni ji ltar brdungs su byas pa de ltar dga' bar byed pa ma yin pa dang / 'di lta ste/ dper na kha zas</text></item>
<item><p>198a6</p><section></section><text>ma myangs pa ni ji ltar myangs pa de ltar dga' bar byed pa ma yin pa dang / 'di lta ste/ dper na kun dga' ba'i 'phrin yig ma bklags pa ni ji ltar bklags pa de ltar dga' bar byed pa ma yin pa dang / 'di lta ste dper na longs spyod 'du ba ma thob pa dag ni ji ltar thob cing bdag</text></item>
<item><p>198a7</p><section></section><text>gir byas pa de ltar dga' bar byed pa ma yin pa de bzhin du/ de bzhin gshegs pas gsungs pa'i mdo sde rnams kyi don rnam par ma phye ba yang ji ltar rnam par phye ba de ltar dga' bar byed pa ma yin pas/ de'i phyir mdo sde'i rgyan zhes bya'o/ /rtogs pa ni rnam pa bdun te/ yi ge rtogs pa dang / yi ge'i don</text></item>
<item><p>198b1</p><section></section><text>rtogs pa dang / 'dzin pa rtogs pa dang / 'dzin pa'i don rtogs pa dang / 'ching ba rtogs pa dang / grol ba rtogs pa dang / chos nyid rtogs pa'o/ /de la yi ge rtogs pa ni brtag pa las so/ /yi ge'i don rtogs pa ni mi brtag pa las so/ /de la 'dzin pa rtogs pa ni</text></item>
<item><p>198b2</p><section></section><text>dbang po dang bcas pa'i rnam par shes pa rnam par bzhag pa'am/ rnam par ma bzhag pa'i bden pa rtogs pa gang yin pa'o/ /'dzin pa rtogs pa ji lta ba bzhin du 'dzin pa'i don rtogs pa yang de bzhin no/ /de la 'ching ba rtogs pa ni mtshan ma'i 'ching ba'am/ gnas</text></item>
<item><p>198b3</p><section></section><text>ngan len gyi 'ching ba rtogs pa gang yin pa'o/ /grol ba rtogs pa ni de las bzlog par rig par bya'o/ /de la chos nyid rtogs pa ni chos gnas pa'i phyir 'di ltar chos nyid 'di ni gnas pa kho na ste/ dbang phyug las kyang ma yin rang bzhin dang skyes bu'i bye brag la sogs pa</text></item>
<item><p>198b4</p><section></section><text>las kyang ma yin par rtogs pa gang yin pa'o/ /thos pa phun sum tshogs pa ni rnam pa bcur rig par bya ste/ 'di lta ste/ legs par ston pas bshad pa dang / tshig dang yi ge gsal bar bshad pa dang / ji snyed pa yod pa dang / ji lta ba bzhin du yod pa'i don bshad pa dang /</text></item>
<item><p>198b5</p><section></section><text>sbyor ba thabs bla ba bshad pa dang / sdug bsngal thams cad las nges par 'byin pa bshad pa ste/ lnga po de dag dang / gzhan yang lnga ste/ klan ka tshol ba'i bsam pa med pas nyan pa dang / mya ngan las 'das pa'i bsam pas nyan pa dang / legs par nyan pa dang / rab</text></item>
<item><p>198b6</p><section></section><text>tu nyan pa dang / ming dang tshig dang yi ge'i tshogs la brten pa'i don legs par rtogs pas so/ /thos pa las byung ba'i sa'i rnam par gtan la dbab pa ste/ rnam par gtan la dbab pa'i gzhung lhag ma ni mi snang ngo // //bsam pa las byung ba'i sa'i rnam par gtan la dbab pa</text></item>
<item><p>198b7</p><section></section><text>ni/ bsam pa ni mdor bsdu na rnam pa bzhi ste/ dngos po bsam pa dang / yod pa dang med pa bsam pa dang / rgyu dang 'bras bu bsam pa dang / theg pa bsam pa'o/ /de la dngos po bsam pa ni 'di lta ste/ dngos po drug las brtsams nas phung po'i dngos po nas dbang po'i</text></item>
<item><p>199a1</p><section></section><text>dngos po'i bar dag go/ /de la yod pa dang med pa bsam pa ni 'di lta ste/ sa'i dngos gzhir bstan pa bzhin no/ /de la rgyu dang 'bras bu bsam pa ni 'di lta ste/ rtog pa dang bcas/ dpyod pa dang bcas pa'i sar bstan pa bzhin no/ /de la theg pa bsam</text></item>
<item><p>199a2</p><section></section><text>pa ni 'di lta ste/ nyan thos dang rang sangs rgyas dang byang chub sems dpa'i sa rnams so/ /yang bsam pa ni rnam pa gnyis te/ nyes par bsam pa sems pa dang / legs par bsam pa sems pa'o/ /de la nyes par bsam pa sems pa ni 'di lta ste sa'i dngos gzhir nag po'i</text></item>
<item><p>199a3</p><section></section><text>phyogs kyis 'di ltar 'di na la la bsam gyis mi khyab pa la sogs pa yongs su ma spangs par sems par byed pa'o zhes bstan pa yin no/ /de las bzlog pa ni legs par bsam pa sems pa yin par rig par bya'o/ /nyes par bsam pa dang / legs par bsam pa ji lta ba bzhin</text></item>
<item><p>199a4</p><section></section><text>du/ chos ma yin pa dang ldan pa dang / chos dang ldan pa dang / 'dul ba ma yin pa dang ldan pa dang / 'dul ba dang ldan pa dang / 'phags pa ma yin pa dang / 'phags pa dang / mi dge ba dang / dge ba dang / bsten par mi bya ba dang / bsten par bya ba dang / ma legs pa dang / legs pa dang / nag po dang / dkar po</text></item>
<item><p>199a5</p><section></section><text>dang / don dang mi ldan pa dang / don dang ldan pa dang / ngan pa dang / gya nom pa dang / kha na ma tho ba dang bcas pa dang / kha na ma tho ba med pa dang / yongs su spang bar bya ba dang / yongs su spang bar bya ba ma yin pa yang de bzhin no/ /de la bcom ldan 'das kyis 'di na 'phags pa nyan thos ni</text></item>
<item><p>199a6</p><section></section><text>yod pa yang yod par/ med pa yang med par shes so zhes gang gsungs pa de la/ 'dir yod pa ni gang yin med pa ni gang yin zhe na/ mdor bsdu na rnam pa gnyis kyis yod pa ni yod par rig par bya ste/ gnyis gang zhe na/ skyes pa byung ba da ltar yod pa gang yin pa de ni yod pa yin</text></item>
<item><p>199a7</p><section></section><text>par rig par bya ba dang / rdzas dang dngos po dang don las yongs su grub pa gang yin pa de yang yod pa yin par rig par bya'o/ /mdor na rdzas su yod par rig par bya ba ni gang / btags pa'i yod pa yin par rig par bya ba ni gang zhe na/ gang ci yang rung ste de las gzhan pa</text></item>
<item><p>199b1</p><section></section><text>dag la mi ltos shing de las gzhan pa dag la mi brten par rang gi mtshan nyid 'dogs par byed pa de ni mdor na rdzas su yod pa yin par rig par bya'o/ /gang ci yang rung ste/ de las gzhan pa dag la ltos shing de las gzhan pa dag la brten nas rang gi mtshan nyid 'dogs par byed</text></item>
<item><p>199b2</p><section></section><text>pa de ni mdor na btags pa'i yod pa yin par rig par bya'i/ rdzas su yod pa ni ma yin te/ 'di lta ste/ gzugs la sogs pa'i phung po'i ming can gyi dngos po la brten zhing ltos te/ gnas nas bdag ces bya ba'am/ sems can zhes bya bar rgya cher nye bar 'dogs par byed</text></item>
<item><p>199b3</p><section></section><text>pa'o/ /de la gzugs la sogs pa'i phung po'i ming can gyi dngos po ni rdzas su yod pa yin no / /sems can dang srog dang skye ba po rdzas su med pa ni btags pa'i yod pa zhes bya'o/ /gzugs la sogs pa'i phung po'i ming can gyi dngos po las bdag la sogs pa nye bar 'dogs pa</text></item>
<item><p>199b4</p><section></section><text>bzhin du/ gzugs la sogs pa'i ming can gyi dngos po kho na la phung po la sogs pa nye bar 'dogs pa dang / gzugs dang dri dang ro dang reg pa dag la bza' ba dang btung ba dang / bzhon pa dang / gos dang / rgyan dang / khang khyim dang / dmag dang / nags tshal la sogs</text></item>
<item><p>199b5</p><section></section><text>pa nye bar 'dogs pa dang / 'dus byas kyi ming can gyi dngos po la skye ba dang / rga ba dang / gnas pa dang / mi rtag pa dang / sa bon dang / rnam par rig byed dang / rnam par rig byed ma yin pa dang / thob pa dang / 'thob pa ma yin pa dang / srog gi dbang po dang / ris mthun pa dang /</text></item>
<item><p>199b6</p><section></section><text>ming gi tshogs dang / tshig gi tshogs dang / yi ge'i tshogs rnams dang so so'i skye bo nyid dang / tshogs pa dang ma tshogs pa dang / 'jug pa dang so sor nges pa dang / sbyor ba dang / mgyogs pa dang / go rims dang / dus dang yul dang grangs nye bar 'dogs pa dang / gzugs kyi</text></item>
<item><p>199b7</p><section></section><text>'jug pa med pa tsam la gnas te ltos shing brten nas nam mkha' zhes nye bar 'dogs te nam mkha' 'dus ma byas zhes gdags pa dang / de'i mjug thogs su ming gi 'jug pa tsam la gnas te ltos shing brten nas/ 'du shes med pa'i snyoms par 'jug pa dang / 'gog</text></item>
<item><p>200a1</p><section></section><text>pa'i snyoms par 'jug pa nye bar 'dogs shing gdags par byed pa yang de dang 'dra'o/ /'thad pas bsgrub pa'i rigs pa las brtsams te/ gang gis bdag rdzas su med do zhes khong du chud par bya ba 'di la rigs pa brjod pa gang zhe na/ 'di ltar mi</text></item>
<item><p>200a2</p><section></section><text>dmigs shing mi snang ba'i phyir ro/ /ji ltar mi dmigs she na/ phung po las ma gtogs pa nang ngam phyi rol lam gnyi ga med par yang mi dmigs so/ /ji ltar mi snang zhe na/ ji ltar mig la sogs pa'i skye mched rdzas su yod pa dag rang rang gi las la snang ba de ltar bdag ni</text></item>
<item><p>200a3</p><section></section><text>rang gi las la mi snang ngo / /de ltar na bdag ni rang gi mtshan nyid las mi dmigs pa'i phyir dang / rang gi las la mi snang ba'i phyir rdzas su med pa kho nar khong du chud par bya'o/ /gal te de ltar bdag mi dmigs shing mi snang ba yin na/ ci'i phyir gzhan mu stegs can kun du rgyu</text></item>
<item><p>200a4</p><section></section><text>dag gis dmigs shing mthong ste/ des na rdzas su yod do zhes 'dod par byed ston par byed/ 'dogs par byed ce na/ smras pa/ mi dmigs shing mi mthong mod kyi/ 'on kyang 'jig tshogs la lta ba dang / nga'o snyam pa'i nga rgyal la brten nas log par rtog par byed cing /</text></item>
<item><p>200a5</p><section></section><text>log par yongs su brtags nas kyang tshul bzhin ma yin pas 'dod par byed ston par byed zlog par byed par zad do/ /de la ji ltar na bdag med pa'i phyir dang / yod pa ma yin pa kho na'i phyir dmigs shing mi snang bar khong du chud par bya zhe na/ bdag yod na ring du pha rol du song yang</text></item>
<item><p>200a6</p><section></section><text>rung rnam pa bzhis rtog par 'gyur te/ phung po tsam mam/ phung po rnams las gzhan te phung po rnams la gnas pa'am/ phung po tsam yang ma yin phung po rnams las gzhan te/ phung po rnams la gnas pa yang ma yin mod kyi 'on kyang phung po rnams las gzhan pa phung po</text></item>
<item><p>200a7</p><section></section><text>rnams las don gzhan du gyur pa'i chos gang dag yin pa de dag la gnas pa'am/ phung po tsam yang ma yin phung po rnams las gzhan te phung po rnams la gnas pa yang ma yin phung po rnams las gzhan pa phung po las don gzhan du gyur pa'i chos gang dag yin pa de dag la</text></item>
<item><p>200b1</p><section></section><text>gnas pa ma yin mod kyi 'on kyang phung po med pa phung po'i chos thams cad dang mi ldan pa zhig yin grang ste bdag yod pa nyid las brtsams nas rtog par 'gyur ba ni rnam pa bzhi po de dag las gong na yang med la de las lhag pa yang med de/ bdag rdzas su yod pa nyid ni rnam pa thams</text></item>
<item><p>200b2</p><section></section><text>cad kyis mi rung ngo / /de ci'i phyir zhe na/ gal te bdag phung po tsam zhig yin na ni phung po rnams las gzhan ma yin te/ bdag phung po rnams la gdags pa tsam du zad par de ltar 'gyur ba'i rigs na/ 'di ltar phung po rnams ni mi rtag pa dang rang gi mtshan nyid gzhan dang</text></item>
<item><p>200b3</p><section></section><text>ldan pa ma yin te de'i phyir de mi 'thad do/ / gal te bdag phung po rnams las gzhan pa zhig yin na ni/ de yang mi rtag pa'am/ rtag pa zhig yin grang na/ gal te mi rtag na ni skad cig re re la bdag gzhan skye zhing gzhan 'gag par 'gyur te/ 'dir gzhan 'chi zhing der gzhan</text></item>
<item><p>200b4</p><section></section><text>skye ba dang / gzhan byed cing gzhan gyis myong ba de ltar 'gyur ba'i rigs na/ phung po rnams las gzhan pa'i bdag skye ba'am 'gag pa ni nang ngam phyi rol lam gnyi ga med par yang ci yang mi dmigs te/ de'i phyir de mi 'thad do/ /gal te rtag na ni rtag pa'i mtshan nyid ni 'di</text></item>
<item><p>200b5</p><section></section><text>yin te/ 'gyur ba med pa gang yin pa'o/ /bdag de 'gyur ba med pa yin na / rgyu gnyis kyis 'gyur ba mi rung ste/ phyi ma la yang mi rung ba dang / tshe 'di nyid la yang mi rung ba'o/ /bdag 'gyur ba med pa yin na phyi ma la yang skye bar mi 'gyur rga bar mi 'gyur 'chi bar mi 'gyur</text></item>
<item><p>200b6</p><section></section><text>gnod par mi 'gyur bas/ res 'ga' lhar skye ba dang / res 'ga' mi dang / res 'ga' dud 'gro / res 'ga' yi dwags dang / res 'ga' sems can dmyal bar skye bar 'gyur ba yang mi rung ngo / /'gyur ba med pa yin na tshe 'di la yang yul 'dod pa dang mi 'dod pa dag gis</text></item>
<item><p>200b7</p><section></section><text>bde bar yang mi 'gyur/ sdug bsngal bar yang mi 'gyur chags par yang mi 'gyur sdang bar yang mi 'gyur rmongs par yang mi 'gyur te/ mdor na bde ba dang / sdug bsngal ba dag dang / nyon mongs pa dang / nye ba'i nyon mongs pa gang yang rung ba dag gis kyang 'gyur bar mi</text></item>
<item><p>201a1</p><section></section><text>byed do/ /de de ltar 'gyur ba med cing tshe phyi ma dang / tshe 'di la bde bas phan 'dogs pa med na/ de dang 'brel ba'i nyon mongs pas kyang nye bar nyon mongs par mi 'gyur la/ gzhi des chos dang chos ma yin pa spyod par yang mi 'gyur ro/ /de sdug bsngal</text></item>
<item><p>201a2</p><section></section><text>bas gnod pa med na yang / de dang 'brel ba'i nyon mongs pas kyang nye bar nyon mongs par mi 'gyur la/ gzhi des chos dang chos ma yin pa spyod par yang mi 'gyur ro/ /de ltar tshe 'di la chos dang chos ma yin pa dang mi ldan pa de/ phyi ma la yang gang la brten nas de rtag bzhin du</text></item>
<item><p>201a3</p><section></section><text>de'i so so'i bdag gi lus mi rtag pa 'gyur ba las gyur ba phyi ma la skye ba dang rga ba dang na ba dang 'chi ba la sogs pas 'gyur bar rtogs pa'i 'dod pa dang mi 'dod pa'i lus kyang rgyu med pa las 'grub par mi 'gyur ro/ /de lta bas na bdag 'di so so'i bdag dang lus las skye ba yang</text></item>
<item><p>201a4</p><section></section><text>med la rga ba dang na ba dang 'chi ba dang bde ba dang sdug bsngal ba dang nye bar nyon mongs pa yod bzhin du gtan grol ba kho nar 'gyur bas de'i phyir yang de mi 'thad do/ /gal te gang dag la bdag phung po rnams las gzhan pa phung po las bdag gzhan du gyur pa'i chos gang dag yin pa de dag</text></item>
<item><p>201a5</p><section></section><text>la bdag gnas so zhe na/ des na phung po las don gzhan du gyur pa'i chos de dag ni rang gi mtshan nyid kyis mi dmigs na de dag la bdag gnas par lta ga la 'gyur te/ 'di lta ste/ dper na la la zhig 'di skad ces mo gsham gyi bu'i mgo la nam mkha'i me tog gi phreng ba bcings pa bdag gis</text></item>
<item><p>201a6</p><section></section><text>mthong ngo zhes zer ba de dang 'dra bar 'di yang rtogs par bya ste/ de'i phyir de yang mi 'thad do/ /gal te bdag thams cad kyi thams cad du phung po thams cad dang mi ldan pa'i phyir phung po med pa yin par 'gyur na/ da phung po med pa yin pas gzugs can yang ma yin / lus dang</text></item>
<item><p>201a7</p><section></section><text>mi ldan bde ba dang sdug bsngal ba dag dang yang mi ldan/ ming mang po rnam pa sna tshogs dang yang mi ldan/ dge ba dang mi dge ba dang lung du ma bstan pa'i sems pa dang yang mi ldan/ gzugs la sogs pa'i yul la yongs su longs spyod pa'i phyir yid kyi rnam par rtog pa</text></item>
<item><p>201b1</p><section></section><text>dag dang yang mi ldan pas/ de ltar na bdag ni lus med pa dang / tshor ba med pa dang / ming med pa dang / sems pa med pa dang / rnam par rtog pa med par 'gyur te/ de ltar na kun nas nyon mongs pa can ma yin pas bdag ni tshegs chung ngus grol ba nyid du 'gyur te/ de'i phyir</text></item>
<item><p>201b2</p><section></section><text>de yang mi 'thad do/ /gang gi phyir de ltar bdag rtag pa rnam pa thams cad kyis brtags na mi 'thad pa de'i phyir bdag ni phung po rnams la btags pa tsam du zad kyi rdzas su med par khong du chud par bya'o/ /gang gi phyir de ltar bdag ni med la phung po tsam ni yod na yang kun nas nyon</text></item>
<item><p>201b3</p><section></section><text>mongs pa dang / rnam par byang ba'i rang bzhin rung bar 'gyur te/ 'di lta ste nang dang phyi rol gyi skye mched byung zhing skyes pa yod na tshe 'di la ma rig pa'i 'dus te reg pa las byung ba'i tshor ba lus la phan 'dogs pa dang / gnod pa byed pa 'byung bar 'gyur la/ de'i rkyen gyis</text></item>
<item><p>201b4</p><section></section><text>phrad pa dang / 'bral bar sred pa dang / de dang 'brel ba'i nyon mongs pa dang nye ba'i nyon mongs pa rnams 'byung bar 'gyur zhing / de'i don du dge ba dang mi dge ba'i las kyi 'jug pa yang snang la de ltar nyon mongs pa dang las grub na phyi ma la skye ba dang rga ba la sogs pa yang 'byung</text></item>
<item><p>201b5</p><section></section><text>ba'i sdug bsngal gyi chos rnams kyang 'byung bar 'gyur te/ de ltar na re zhig phung po rnams mi rtag cing bdag med kyang kun nas nyon mongs par 'gyur ro/ /gzhan gyi sgra'i rgyu las byung ba dang / bdag nyid kyi tshul bzhin yid la byed pa'i rgyu las byung bas ma rig pa 'gag cing rig</text></item>
<item><p>201b6</p><section></section><text>pa skye bar 'gyur bas/ rmongs pa med pa tshor ba thams cad sdug bsngal las so sor rtogs pa de'i tshor ba rnams la sred pa dang / de dang 'brel ba'i nyon mongs pa gang yin pa de yang spong bar 'gyur la/ gzhi des kyang 'byung ba 'phel bar byed pa'i las dge ba dang / mi dge ba</text></item>
<item><p>201b7</p><section></section><text>yang 'jug par mi 'gyur te/ de ltar las dang nyon mongs pa spangs pa'i phyir yang 'byung ba skye ba la sogs pa'i sdug bsngal dang bcas te 'byung bar mi 'gyur ro/ / de ltar na bdag med cing phung po tsam yod na kun nas nyon mongs pa dang / rnam par byang ba'i rang bzhin rung bar</text></item>
<item><p>202a1</p><section></section><text>'gyur ro/ /de la sems can du gdags pa ni 'di yin te / 'di lta ste/ sems can rkang med dang / rkang gnyis pa dang / rkang bzhi pa dang / rkang mangs rnams dang / sems can gzugs can rnams dang / sems can gzugs can ma yin pa rnams dang /</text></item>
<item><p>202a2</p><section></section><text>sems can 'du shes can rnams dang / sems can 'du shes med pa rnams dang / sems can 'du shes yod pa yang ma yin 'du shes med pa yang ma yin pa'i skye gnas su skyes pa rnams so/ /de la sems can du gdags pa rnam pa dgu po de dag thams cad ni mdor bsdu na rgyu gsum</text></item>
<item><p>202a3</p><section></section><text>gyi rigs par bya ste/ 'gro ba dang / ldog pa dang / lus g.yo ba'i rab tu dbye bas ni rkang med rnams nas rkang mangs kyi bar dag gi rnam par gzhag par rig par bya'o/ /lus kyi rab tu dbye bas ni sems can gzugs can dang gzugs can ma yin pa rnams kyi gdags par rig</text></item>
<item><p>202a4</p><section></section><text>par bya'o/ /sems kyi rab tu dbye bas ni sems can 'du shes can dang / 'du shes med pa dang 'du shes yod pa yang ma yin 'du shes med pa yang ma yin pa'i skye gnas su skyes pa rnams kyi gdags par rig par bya'o/ /rab tu byung ba gcer bu pa zhes bya ba yod de/ de nang gi</text></item>
<item><p>202a5</p><section></section><text>chos srog dang ldan par bgrang ba rnams kyi skye ba dang mthun pa nyid du yang dag par rjes su mthong nas/ 'di skad ces shing ljon pa rnams la yang srog yod do zhes zer ro/ /de la 'di skad ces brjod par bya ste/[ (]ci [,]rtsi [)]shing ljon pa rnams kyi skye ba gang yin pa de srog gi rgyu las byung ba yin</text></item>
<item><p>202a6</p><section></section><text>nam/ 'on te de las gzhan pa'i skye ba'i rgyu las byung ba yin par 'dod/ gal te srog gi rgyu las byung ba yin na ni des na de dag gi srog nyid ldog par mi 'gyur ba'i phyir nam yang mi skye bar mi 'gyur bas mi rung ngo / /gal te de las gzhan pa'i skye ba'i rgyu las byung ba yin na ni des na srog</text></item>
<item><p>202a7</p><section></section><text>nyid med par rang gi rgyus skye ba yin pas mi rung ngo / /de la 'di skad ces kyang brjod par bya ste/ ci srog med pa'i dngos po rnams kyi mi skye ba rgyu dang bcas par brjod dam/ 'on te rgyu med par brjod par 'dod/ gal te rgyu dang bcas par brjod du ni rgyur brjod pa mi dmigs pas mi rung ngo / /gal te</text></item>
<item><p>202b1</p><section></section><text>rgyu med par brjod na ni/ rgyu med par brjod pas de lta bu yin par mi rung ngo / /de la 'di skad ces kyang brjod par bya ste/[ (]ci [,]rtsi [)]shing ljon pa rnams dang srog rnams gcig tu mthun pa yin nam/ 'on te gcig tu mthun pa ma yin par 'dod/ gal te gcig tu mthun pa yin na ni des na shing</text></item>
<item><p>202b2</p><section></section><text>ljon pa rnams ni sa'i 'og tu nub pa dang sa'i steng du skye ba dang / rang gi lus kyis mi g.yo ba dang / brjod na yang mi brjod pa dang / legs par byas pa dang nyes par byas pa'i las la 'jug par yang mi snang ba dang / yal ga dang yal ga gyes pa dag bcad na yang de las gzhan pa dag tu</text></item>
<item><p>202b3</p><section></section><text>skye bas mi rung ngo / /gal te gcig tu mthun pa ma yin na ni des na mthun na ni srog yod la mi mthun na ni srog med par 'gyur bas mi rung ngo / /de ltar na skye ba'i rgyu de las gzhan pa yod pa'am med pa dang / srog med pa rnams kyi mi skye ba'i rgyur brjod pa yod pa'am/ med pa dang / gcig</text></item>
<item><p>202b4</p><section></section><text>tu mthun pa'am mi mthun pas kyang mi rung ngo / /ci'i phyir gzugs dang dri dang ro dang reg bya de lta de ltar so sor gyur pa dag la bza' ba dang / btung ba dang / bzhon pa dang / gos dang / rgyan la sogs pa so so ba la brten pa ni 'dus pa gcig pa'i ming du btags pa gang yin pa de dag</text></item>
<item><p>202b5</p><section></section><text>btags pa'i yod pa yin par rig par bya zhe na/ 'di ltar de dag gi ming ni gzugs la sogs pa'i ming 'dus pa la lar ni 'byung la/ la lar ni ldog ste/ gzugs la sogs pa'i ming 'dus pa gang la bza' ba'i ming 'byung ba de la btung ba'i ming ldog la/ gang la la btung</text></item>
<item><p>202b6</p><section></section><text>ba'i ming 'byung ba de la gos kyi ming ldog pa dang / lhag ma dag la yang brdar btags pa'i ming de dag gi 'jug pa dang ldog pa de bzhin du rig par bya'o/ /gzugs dang dri dang ro dang reg pa dag gi ming ni bza' ba dang / btung ba dang / gos dang / rgyan la sogs pa'i ming gi dngos</text></item>
<item><p>202b7</p><section></section><text>po thams cad la khyad par med par 'byung bas/ de'i phyir bza' ba dang btung ba dang bzhon pa dang gos dang rgyan la sogs pa ni btags pa'i yod pa yin la/ gzugs dang dri dang ro dang reg bya dag ni rdzas su yod pa yin par rig par bya'o/ /btags pa'i yod pa'i chos rnams la</text></item>
<item><p>203a1</p><section></section><text>brten pa'i ming rnam pa du ma mang po sna tshogs de dag kyang mdor bsdu na rnam pa gnyis su rig par bya ste/ 'dus pa gcig la brten pa dang / 'dus pa du ma la brten pa'o/ /bza' ba dang / btung ba dang / bzhon pa dang / gos dang / rgyan la sogs pa so so ba</text></item>
<item><p>203a2</p><section></section><text>la brten pa ni 'dus pa gcig la brten pa yin no/ /ri mo'i las dang 'jim pa'i las dang / khang khyim dang gzhal med khang dang dmag dang nags tshal la sogs pa la brten pa ni 'dus pa du ma la brten pa yin no/ /de la chos gzugs can rnams gang zhe na/ mdor bsdu na skye mched</text></item>
<item><p>203a3</p><section></section><text>gzugs can bcu dang / chos kyi skye mched du gtogs pa'i gzugs te/ gzugs kyi rang gi mtshan nyid dang ldan pa yin pas de la de nyid nye bar gdags pa byas nas chos gzugs can rnams zhes bya'o/ /chos gzugs can de dag gi rab tu dbye ba ni rnam pa lngas rnam par gzhag ste/</text></item>
<item><p>203a4</p><section></section><text>lnga gang zhe na/ dngos po dang / rang gi mtshan nyid dang / spyi'i mtshan nyid dang / khams dang / las kyis so/ /de la gzugs kyi dngos po ni mdor bsdu na gzugs gang yin pa ci yang rung ste/ de thams cad 'byung ba chen po bzhi dag dang / 'byung ba chen po bzhi dag rgyur byas pa'o zhes</text></item>
<item><p>203a5</p><section></section><text>bya ba de yin par rig par bya ste/ de las gong na yang med la de las lhag pa yang med do/ /gzugs kyi rang gi mtshan nyid ni rnam pa gsum ste/ dang ba dang dang ba'i gzung ba dang / yid kyi gzung ba'o/ /de la 'byung ba chen po bzhi rgyur byas pa mig la sogs pa'i skye mched du gtogs pa</text></item>
<item><p>203a6</p><section></section><text>rnam par shes pa lnga'i rten gyi gzugs dang ba rnam pa lnga ni gzugs dang ba zhes bya'o/ /mtshungs pa'i gzugs dang ba lnga po dag gi yul gzugs la sogs pa yul lnga po dag ni dang bas gzung ba'i gzugs zhes bya'o/ /de la rnam par shes pa dang bcas pa'i gzugs dang ba</text></item>
<item><p>203a7</p><section></section><text>rnams ni rnam par shes pa rnams dang yul mtshungs pa'i phyir mtshungs pa rnams zhes bya'o/ /rnam par shes pa dang bral ba gang dag yin pa de dag ni rim gyis rang gi rgyun dang 'dra bar 'gyur ba'i phyir de dag dang mtshungs pa rnams zhes bya'o/ /ting nge 'dzin gyi spyod yul gyi gzugs</text></item>
<item><p>203b1</p><section></section><text>brnyan gyi gzugs ni yid kyi spyod yul gyi gzugs zhes bya'o/ /spyi'i mtshan nyid kyang rnam pa gsum du rig par bya ste/ gzugs thams cad ni yul mnan te gnas pa dang / yul las rtag tu rung ba yin no zhes bya ba ni spyi'i mtshan nyid dang po yin no/ /dang ba'i gzugs dang dang</text></item>
<item><p>203b2</p><section></section><text>ba'i gzung ba'i gzugs 'phel ba dang 'grib pa dang ldan pa thams cad ni spyi'i mtshan nyid gnyis pa yin no/ /lag pa'i 'dus te reg pa bong ba dang dbyug pa dang mtshon cha dang grang ba dang dro ba dang bkres pa dang skom pa dang sha sbrang dang sbrang bu mchu rings dang rlung dang nyi ma dang sdig sbrul</text></item>
<item><p>203b3</p><section></section><text>gyi 'dus te reg pa'i reg pa dag gis reg par byar rung ba de dag thams cad ni spyi'i mtshan nyid gsum pa yin par rig par bya'o/ /de la mnyam par gzhag pa'i sa pa'i gzugs la sred pa dang las kyis mngon par bsgrubs pa'i gzugs gang yin pa de ni gzugs na spyod</text></item>
<item><p>203b4</p><section></section><text>pa'i gzugs yin par rig par bya'o/ /mnyam par ma bzhag pa'i sa pa'i gzugs la sred pa dang las kyis mngon par bsgrubs pa'i gzugs gang yin pa de ni 'dod pa na spyod pa'i gzugs zhes bya'o/ /khams las gzugs kyi rab tu dbye ba ni mdor bsdu na rnam pa</text></item>
<item><p>203b5</p><section></section><text>gnyis po de dag yin te/ gzugs med pa na spyod pa rnams la ni gzugs med do/ /de la gzugs kyi spyi'i mtshan nyid 'di lta ste/ lag pa dang bong ba la sogs pa'i 'dus te reg pa dag gis reg par byar rung ba gang yin pa'i spyi'i mtshan nyid de ni thams cad du 'gro</text></item>
<item><p>203b6</p><section></section><text>ba ma yin te/ 'dod pa na spyod pa'i lha rnams ma gtogs pa de las gzhan pa'i 'dod pa'i khams na ni thams cad du 'gro ba yin no/ /'dod pa na spyod pa'i lha rnams kyi gzugs gang yin pa de ni lag pa dang dbyug pa dang mtshon cha'i 'dus te reg pa dag gis reg na gnod par ni</text></item>
<item><p>203b7</p><section></section><text>'gyur mod kyi/ grang ba dang tsha ba dang bkres pa dang skom pa la sogs pa'i 'dus te reg pas ni ma yin te/ de dag gi bza' ba dang btung ba la sogs pa yo byad thams cad ni 'dun pa bskyed pa tsam gyis legs par 'grub par 'gyur bas/ de'i phyir de dag la bkres pa dang</text></item>
<item><p>204a1</p><section></section><text>skom pa dag 'byung yang gnod par mi 'gyur ro/ /gzugs na spyod pa'i gzugs ni lag pa dang dbyug pa dang / mtshon cha'i 'dus te reg pa dag gis kyang reg na yang gnod par mi 'gyur la/ de las gzhan pa'i 'dus te reg pa dag gis kyang</text></item>
<item><p>204a2</p><section></section><text>gnod par mi 'gyur ro/ /lus kyi las dang ngag gi las dge ba dang mi dge ba dang lung du ma bstan pa'i gzugs can ni gzugs zhes bya ste/ de ltar na de ni las las gzugs kyi rab tu dbye ba rnam par gzhag pa yin par rig par bya'o/ /chos gzugs can ma yin pa</text></item>
<item><p>204a3</p><section></section><text>rnams kyi rab tu dbye ba ni de las bzlog pa rnam pa lnga po de dag nyid kyis rnam par gzhag par rig par bya'o/ /gzugs 'dus pa ni gzugs 'dus pa rnam par gzhag pa las mdor bsdu na rnam pa gnyis te/ ma 'dres pa'i 'byung ba las gyur pa dang / ma 'dres pa ma yin pa'i</text></item>
<item><p>204a4</p><section></section><text>'byung ba las gyur pa'o/ /de la ma 'dres pa'i 'byung ba las gyur pa ni gang la 'byung ba chen po gcig kho na dmigs pa yin no/ /ma 'dres pa ma yin pa'i 'byung ba las gyur pa ni gang las 'byung ba chen po gnyis sam de bas lhag pa dmigs pa yin no/ /de la ma 'dres pa'i</text></item>
<item><p>204a5</p><section></section><text>'byung ba las gyur pa'i gzugs 'dus pa la ni rdul phra rab ma gtogs par 'byung ba rnams 'dres shing dbyer med pa yin par rig par bya ste/ 'byung ba rnams kyi phyogs gcig dbyer med pa ni med pa'i phyir ro/ /ma 'dres pa ma yin pa'i 'byung ba las gyur pa'i gzugs 'dus</text></item>
<item><p>204a6</p><section></section><text>pa la ni rdul phra rab gang yin pa de rgyur byas pa'i gzugs bzhin du de las gzhan pa'i 'byung ba chen po rnams dang / phyogs gcig dbyer med pa yin par rig par bya ste/ 'byung ba chen po de dag kyang rgyur byas pa'i gzugs nyid du mi 'gyur te/ gcig la gcig brten cing 'jug pa</text></item>
<item><p>204a7</p><section></section><text>nyid ma yin pa dang / yul tha dad pa gnon pa'i mthu yod pa'i phyir ro/ /de las 'byung ba dang 'byung ba las gyur pa rnams ni phyogs gcig dbyer med pa yin par blta bar bya ste/ 'di lta ste/ dper na nor bu 'od sngon po dang ser po dang dmar po dang / dkar po dang ldan pa za ma tog tu bcug</text></item>
<item><p>204b1</p><section></section><text>pa rnams kyi 'od sna tshogs dag dang 'dra'o/ /de la 'dres shing dbyer med pa dang 'dra bar dpe'i don yang snga ma bzhin du rig par bya'o/ /yang til dang sran chung dang / mon sran gre'u la sogs pa dang / phye ma zhib mo rnams dang / sbrang rtsi dang bu ram la sogs pa bsres pas bsdus</text></item>
<item><p>204b2</p><section></section><text>pa'i 'dus pa gang yin pa de ni phyogs gcig dbyer med pa yang ma yin la/ 'dres pa'i dngos pos dbyer med pa yang ma yin par blta bar bya ste/ 'on kyang 'dus pa de ni sbyor bas dbyer med pa yin pa dang / mang po 'dus pa las byung ba yin pas 'dus pa gcig gi mtshan</text></item>
<item><p>204b3</p><section></section><text>nyid ma yin no/ /de las gzhan pa ni 'dus pa gcig gi mtshan nyid yin par blta bar bya ste/ phyogs gcig dbyer med pa la brten pa ni 'dres pa'i dngos po dbyer med par yang yin par blta bar bya ste/ gzhan du na de mi rung ba'i phyir ro/ /de la chos bstan du yod pa rnams</text></item>
<item><p>204b4</p><section></section><text>kyi rab tu dbye ba yang rnam pa lnga kho nas rnam par gzhag ste/ lnga gang zhe na/ 'di lta ste/ kha dog dang / dbyibs dang / rnam par rig byed dang / mig gi yul dang / mig gi rnam par shes pa'i dmigs pas so/ /chos bstan du med pa rnams kyi rab tu dbye ba yang de las</text></item>
<item><p>204b5</p><section></section><text>bzlog pa rnam pa lnga kho nas rnam par gzhag par rig par bya'o/ /de la chos thogs pa dang bcas pa rnams kyi rab tu dbye ba yang rnam pa lnga kho nas rnam par gzhag ste/ lnga gang zhe na/ yul mnan te gnas pa dang / de las gzhan pa'i gzugs 'dus pa 'gro ba'i go skabs</text></item>
<item><p>204b6</p><section></section><text>la sgrib pa dang / lag pa dang bong ba dang dbyug pa la sogs pa'i 'dus te reg pa dag gis gzugs su rung ba dang / dang ba'i gzugs thams cad kyi gzung ba yin pa dang / dang ba'i gzugs la brten pa'i rnam par shes pa thams cad kyi dmigs pa yin pas so/ /chos</text></item>
<item><p>204b7</p><section></section><text>thogs pa med pa rnams kyi rab tu dbye ba yang de las bzlog pa rnam pa lnga kho nas rnam par gzhag par rig par bya'o/ /de la chos bstan du med la thogs pa med pa rnams kyi rab tu dbye ba yang rnam pa lnga kho nas rnam par gzhag par rig par bya ste/ lnga gang zhe na/ rgyu dang / yul</text></item>
<item><p>205a1</p><section></section><text>gnon pa dang / snang ba dang / 'gyur ba med pa dang / dmigs pas so/ /de la mthu dang ldan pa'i ting nge 'dzin dang ldan pa'i gzugs la mos pa ni bstan du med la thogs pa med pa'i gzugs skye ba'i rgyu zhes bya'o/ /de skyes na yul na gnas par snang</text></item>
<item><p>205a2</p><section></section><text>bas de'i phyir gzugs zhes bya ste/ de skye mched gzugs can bcu'i rang gi mtshan nyid dang ldan pa ni ma yin no/ /de'i ngo bo nyid du snang ba yang / de las gzhan pa'i gzugs 'dus pa 'gro ba'i las kyi go skabs la yang sgrib par mi gnas la/ dang ba'i gzugs thams cad</text></item>
<item><p>205a3</p><section></section><text>dang / de la brten pa'i rnam par shes pa rnams kyi yul yang ma yin/ dmigs pa yang ma yin pas/ de'i phyir bstan du med la thogs pa med pa zhes bya'o/ /lag pa la sogs pa'i 'dus te reg pa dag gis gnod par byar med pas/ de'i phyir gyur pa med pa zhes bya'o/ /dngos</text></item>
<item><p>205a4</p><section></section><text>gzhi'i ting nge 'dzin ni mthu dang ldan pa'i ting nge 'dzin zhes bya ste/ gzugs de ni de'i dmigs pa yin gyi gzhan ni ma yin no/ /'di lta ste/ dper na/ sems thams cad kyis sprul ba sprul bar mi nus kyi sems can gang mthu dang ldan pa des sprul bar nus pa de bzhin du mnyam par</text></item>
<item><p>205a5</p><section></section><text>bzhag pa'i sems mthu dang ldan pa de la bstan nas/ bstan du med la thogs pa med pa'i gzugs de/ sprul ba lta bur 'byung zhing de nyid de'i dmigs pa yin gyi/ mnyam par ma bzhag pa mthu dang mi ldan pa las ni ma yin no/ /chos bstan du yod la thogs pa dang bcas pa rnams</text></item>
<item><p>205a6</p><section></section><text>kyi rab tu dbye ba yang de las bzlog pa rnam pa lnga kho nas rnam par gzhag par rig par bya'o// //bam po nyi shu rtsa gsum pa/ de la chos zag pa dang bcas pa rnams kyi rab tu dbye ba yang rnam pa lnga kho nas rnam par gzhag ste/ lnga gang zhe na/ gzhi dang bag la nyal dang</text></item>
<item><p>205a7</p><section></section><text>mtshungs par ldan pa dang / dmigs pa dang / mngon par skye bas so/ /chos zag pa dang bcas pa rnams kyi gzhi gang zhe na/ dang ba'i gzugs dang de dang 'brel ba dang / ma 'brel ba'i phyi rol gyi gzugs dang / sems dang sems las byung ba'i chos nyon mongs pa can dang nyon</text></item>
<item><p>205b1</p><section></section><text>mongs pa can ma yin pa rnams dang / sems dang sems las byung ba'i chos dge ba dang mi dge ba dang / lung du ma bstan pa rnams so/ /de ltar zag pa dang bcas pa'i gzhi de ni rnam pa bzhi po bag la nyal dang mtshungs par ldan pa dang / dmigs pa dang mngon par skye ba dag</text></item>
<item><p>205b2</p><section></section><text>gis ci rigs par zag pa dang bcas pa yin par rig par bya'o/ /de la dang ba'i gzugs dang / sems dang sems las byung ba'i chos ji skad bstan pa thams cad la nyon mongs pa'i sa bon yang dag par ma bcom pa dang / ma spangs pa gang yin pa de ni bag la nyal zhes bya ba ste/</text></item>
<item><p>205b3</p><section></section><text>gnas ngan len kyang de yin no/ /de'i phyir ji skad du de ma lus par ma spangs pa'i bar du nges na de dag bag la nyal las zag pa dang bcas pa zhes bya'o/ /sems dang sems las byung ba'i chos nyon mongs pa can gang dag yin pa de dag ni mtshungs par ldan pa las kyang zag</text></item>
<item><p>205b4</p><section></section><text>pa dang bcas pa zhes bya'o/ /dngos po yod pa dang / mngon sum gyi spyod yul dang / zag pa dang bcas pa'i dbang gis byung ba gang yin pa de ni zag pa'i dmigs pa las zag pa dang bcas pa zhes bya'o/ /de la da ltar gang yin pa de ni yod pa yin la 'das pa dang ma 'ongs pa</text></item>
<item><p>205b5</p><section></section><text>gang yin pa de ni med pa yin no/ /dang ba la brten pa'i rnam par shes pa'i spyod yul gang yin pa de ni mngon sum gyi spyod yul yin la de las gzhan pa gang yin pa de ni mngon sum gyi spyod yul ma yin par rig par bya'o/ /zag pa dang bcas pa'i dbang gis byung ba 'di lta ste/ nang gi</text></item>
<item><p>205b6</p><section></section><text>skye mched kyi dbang gis phyi rol gyi skye mched dag 'byung ba gang yin pa de yang de'i dmigs pa kho na las zag pa dang bcas pa yin par rig par bya'o/ /'di ltar nyon mongs pa gang 'das pa dang ma 'ongs pa la dmigs nas byung ba'i 'das pa dang ma 'ongs pa de ni med pa'i phyir dmigs</text></item>
<item><p>205b7</p><section></section><text>la las zag pa dang bcas pa zhes mi bya'o/ /da ltar gyi dngos po yin yang mngon sum gyi spyod yul ma yin pa yang yod de/ 'di lta ste/ dang ba'i gzugs dang / sems dang sems las byung ba'i chos nyon mongs pa can dang / dge ba dang lung du ma bstan pa thams cad do/</text></item>
<item><p>206a1</p><section></section><text>de dag kyang nyon mongs pa'i dmigs pa las zag pa dang bcas pa zhes mi bya ste/ 'di ltar rang gis yongs su brtags pa'i mtshan mas de la nyon mongs pa 'byung ba de'i phyir te/ chos de gsal bar de'i spyod yul du gyur pa ni ma yin no/ /de la mngon par skye</text></item>
<item><p>206a2</p><section></section><text>ba las zag pa dang bcas pa ni 'di lta ste/ bag la nyal yang ma spangs shing / nyon mongs pa'i gnas dang mthun pa'i yul yang snang bar 'gyur la/ de la tshul bzhin ma yin pa yid la byed pa yang nye bar gnas par gyur na/ rgyu de dang rkyen des chos gang la la skye ba'am/ skyes</text></item>
<item><p>206a3</p><section></section><text>pa'am/ skye bar 'gyur ba de dag thams cad ni mngon par skye ba las zag pa dang bcas pa yin par rig par bya'o/ /gzhan yang mi dge ba'i nyon mongs pa dag las rnam par smin pa dang / rnam par smin pa'i dbang gis 'bras bu'i phyi rol gyi dngos po gang dag mngon par 'grub</text></item>
<item><p>206a4</p><section></section><text>par 'gyur ba de dag thams cad kyang mngon par skye ba las zag pa dang bcas pa yin par blta bar bya'o/ /gzhan yang lung du ma bstan pa'i nyon mongs pa gzugs dang gzugs med pa dang ldan pa dag gis der nying mtshams sbyor ba gang yin pa de yang nying mtshams sbyor zhing mngon</text></item>
<item><p>206a5</p><section></section><text>par skye ba las zag pa dang bcas pa yin par rig par bya'o/ /de ltar na chos zag pa dang bcas pa rnams kyi rab tu dbye ba ni rnam pa lnga po gzhi dang bag la nyal dang / mtshungs par ldan pa dang / dmigs pa dang skyes pa kho nas rnam par gzhag par rig par bya'o/ /de la chos zag pa</text></item>
<item><p>206a6</p><section></section><text>med pa rnams kyi rab tu dbye ba yang rnam pa lnga kho nar rnam par gzhag ste/ lnga gang zhe na/ kun nas dkris pa dang bral ba'i phyir zag pa med pa zhes bya ba'i chos dag kyang yod de/ 'di lta ste/ dge ba dang lung du ma bstan pa'i sems dang sems las byung ba thams cad kyi gnas dang</text></item>
<item><p>206a7</p><section></section><text>dmigs pa'i gzugs dang / dge ba dang lung du ma bstan pa'i sems dang sems las byung ba'i chos rnams so/ /bag la nyal spangs pa'i phyir zag pa med pa zhes bya ba'i chos dag kyang yod de/ 'di lta ste/ mthong ba dang / bsgom pas spang bar bya ba'i nyon mongs pa</text></item>
<item><p>206b1</p><section></section><text>thams cad spangs pa'i dge ba gang yin pa dang / rgyur byas pa'i gzugs lung du ma bstan pa de dag la la gang yin pa dang / 'jig rten pa'i lung du ma bstan pa gang dag yin pa dang / sems dang sems las byung ba'i chos dge ba gang dag yin pa rnams so/ /gang dag</text></item>
<item><p>206b2</p><section></section><text>'gag pa'i phyir zag pa med pa zhes bya ba'i chos dag kyang yod de/ 'di lta ste/ sems dang sems las byung ba'i chos nyon mongs pa can de dag mi 'byung bas zag pa med pa yin pa dang / de dag mi 'byung bas rab tu phye ba'i mya ngan las 'das pa ste/ mya ngan las</text></item>
<item><p>206b3</p><section></section><text>'das pa yang zag pa med pa yin par brjod par bya'o/ /gang dag mthong bas spang bar bya ba spong ba'i gnyen po dang / ngo bo nyid kyis rnam par grol ba'i phyir zag pa med pa zhes bya ba'i chos dag kyang yod de/ 'di lta ste/ mthong ba'i lam thams cad do/ /bsgom pas spang</text></item>
<item><p>206b4</p><section></section><text>bar bya ba spong ba'i gnyen po dang / ngo bo nyid dang rgyud rnam par grol ba'i phyir zag pa med pa zhes bya ba'i chos dag kyang yod de/ 'di lta ste/ 'jig rten las 'das pa'i bsgom pa'i lam dang mi slob pa'i lam ste/ chos zag pa med pa rnams kyi rab tu dbye ba ni rnam pa lnga po de dag</text></item>
<item><p>206b5</p><section></section><text>gis rnam par gzhag par rig par bya'o/ /de la chos nyon mongs pa dang bcas pa rnams kyi rab tu dbye ba yang rnam pa lngas rnam par gzhag pa'ang rnam pa lngas blta bar bya ste/ lnga gang zhe na/ 'di lta ste/ gnas dang / gzhi dang / ngo bo nyid dang / grogs dang / kun nas</text></item>
<item><p>206b6</p><section></section><text>slong bas so/ /de la nye bar len pa'i phung po lnga po ni chos nyon mongs pa dang bcas pa rnams kyi gnas zhes bya'o/ /de la ro myang ba la lhag par chags pa dang / ro myang ba la yongs su zhen pa gang yin pa de ni nyon mongs pa'i gzhi zhes bya'o/ /de la mi rtag pa nyid dang / sdug</text></item>
<item><p>206b7</p><section></section><text>bsngal ba nyid dang / 'gyur ba'i chos nyid gang yin pa de ni nyon mongs pa'i ngo bo nyid ces bya'o/ /nyon mongs pa de la mi shes shing rmongs pa gang yin pa de ni de'i grogs zhes bya'o/ /de la brten nas nag po'i phyogs rnam pa lnga 'byung ba ni de kun nas slong ba zhes bya ste/ de la</text></item>
<item><p>207a1</p><section></section><text>'dod pa dang lta ba la lhag par zhen pa las 'thab mo dang / mtshang 'dru ba dang / rtsod pa dang / 'gyed pa'am/ gzhan gang yang rung ba dag 'byung ba ni nag po'i phyogs dang po yin no/ /nyon mongs pa'i kun nas dkris pa gang yang rung bas mi 'dzem</text></item>
<item><p>207a2</p><section></section><text>zhing de la shas cher gnas pa gang yin pa de ni nag po'i phyogs gnyis pa yin no/ /'di lta ste/ dka' thub drag po pa rnams sam / de las gzhan pa'i dge sbyong dang / bram ze zas mi za ba dang / mer 'jug pa dang / g.yang sar mchong ba la sogs pa mos pa rnams kyi</text></item>
<item><p>207a3</p><section></section><text>slu ba'i lam gang yin pa de ni nag po'i phyogs gsum pa yin no/ /lus dang ngag dang yid kyis nyes par spyod pa gang yin pa de ni nag po'i phyogs bzhi pa yin no/ /yang srid pa 'dod pa gang yin pa de ni nag po'i phyogs lnga pa yin no/ /de la dang pos ni khon dang bcas pa dang /</text></item>
<item><p>207a4</p><section></section><text>nyes rtsom gyi sems kyis bde ba la reg par mi gnas par blta bar bya'o/ /gnyis pas ni nyon mongs pa'i yongs su gdung bas bdag nyid bde ba la reg par mi gnas par blta bar bya'o/ /gsum pas ni don med pa'i sdug bsngal dang / yongs su ngal ba khas blang bas</text></item>
<item><p>207a5</p><section></section><text>bde ba la reg par mi gnas par blta bar bya'o/ /bzhi pas ni ngan song gi 'gro bar skye bas bde ba la reg par mi gnas par blta bar bya'o/ /lnga pas ni skye ba dang / rga ba dang 'chi ba la sogs pa'i sdug bsngal dang mi 'bral bas bde ba la reg par mi gnas par blta bar bya'o/ /</text></item>
<item><p>207a6</p><section></section><text>de la nye bar len pa'i phung po lnga po gnas su gyur pa de dag ni gzhi dang bcas pa dang / grogs dang bcas pa dang / kun nas slong ba dang bcas pa'i nyon mongs pa de dang ldan pas na chos nyon mongs pa dang bcas pa rnams zhes bya'o/ /chos nyon mongs pa can ma yin pa rnams kyi rab tu</text></item>
<item><p>207a7</p><section></section><text>dbye ba yang de las bzlog pa rnam pa lnga kho nas rnam par gzhag pa yin no/ /de la nye bar len pa ma yin pa'i phung po lnga po dag ni gnas yin te/ de la gzhi dang bcas pa dang / grogs dang bcas pa dang / kun nas slong ba dang bcas pa'i nyon mongs pa de mi dmigs pas/ de'i phyir</text></item>
<item><p>207b1</p><section></section><text>de dag ni chos nyon mongs pa can ma yin pa rnams zhes bya'o/ /de la chos zang zing dang bcas pa rnams kyi rab tu dbye ba yang rnam pa lnga kho nas rnam par gzhag ste/ lnga gang zhe na/ gnas dang gzhi la sogs pa rnam pa lngas te snga ma bzhin no/ /de la gnas ni nye bar len pa'i phung po</text></item>
<item><p>207b2</p><section></section><text>lnga po nyid do/ /gzhi ni de nyid la bde ba dang / yid bde ba'i gnas dang mthun pa ro myang ba'i gzhi'i chos yod pa rnams so/ /ngo bo nyid ni de la brten nas ro myang bas bsdus pa'i bde ba skye ba dang yid bde ba skye ba'o/ /grogs ni ro myang ba de la kun du 'dod chags shing lhag par zhen pa gang</text></item>
<item><p>207b3</p><section></section><text>yin pa'o/ /kun nas slong ba ni nag po'i phyogs rnam pa lnga ste/ snga ma kho na bzhin du rig par bya'o/ /nye bar len pa'i phung po lnga po gnas su gyur pa de dag ni gzhi dang gnas pa nas kun nas slong ba dang bcas pa'i bar gyi zang zing de dang ldan pa'i phyir zang zing dang bcas pa rnams zhes bya'o/ /chos</text></item>
<item><p>207b4</p><section></section><text>zang zing med pa rnams kyi rab tu dbye ba yang de las bzlog pa rnam pa lnga kho nas rnam par gzhag par rig par bya ste/ 'di lta ste/ nyon mongs pa med pa sngar bstan pa bzhin du ci rigs par sbyar ro / /chos zhen pa la brten pa rnams kyi rab tu dbye ba yang rnam pa lnga kho nas rnam</text></item>
<item><p>207b5</p><section></section><text>par gzhag par blta bar bya ste/ lnga gang zhe na/ gnas dang gzhi la sogs pa snga ma bzhin no/ /de la gnas ni 'dod pa dang ldan pa ni nye bar len pa'i phung po lnga po dag go/ /gzhi ni 'dod pa'i 'dod chags kyi gnas dang mthun pa 'dod pa'i yon tan lnga po dag go/ /zhen</text></item>
<item><p>207b6</p><section></section><text>pa'i ngo bo nyid ni rkyen de dang dmigs pa de las byung ba'i 'dod pa'i 'dod chags so/ /grogs ni tshul bzhin ma yin pa yid la byed pa dang ldan pa'i log par smon pa 'dod pa la kun du rtog pa ste/ de dang 'grogs na de kun du rtog pa'i 'dod chags zhes bya'o/ /kun nas slong ba ni nag</text></item>
<item><p>207b7</p><section></section><text>po'i phyogs rnam pa lnga ste/ snga ma bzhin no/ /'dod chags pa dang ldan pa'i nye bar len pa'i phung po lnga po de dag ni gzhi dang bcas pa dang / grogs dang bcas pa dang / kun nas slong ba dang bcas pa'i zhen pa des yongs su zin pa'i phyir chos zhen pa la brten pa rnams zhes</text></item>
<item><p>208a1</p><section></section><text>bya'o/ /chos nges par 'byung ba la brten pa rnams kyi rab tu dbye ba yang de las bzlog pa rnam pa lnga kho nas rnam par gzhag par rig par bya ste/ snga ma bzhin no/ /de la chos 'jig rten pa rnams kyi rab tu dbye ba yang rnam pa lnga kho nas rnam par gzhag ste/</text></item>
<item><p>208a2</p><section></section><text>lnga gang zhe na/ 'jig rten pa'i dang ba'i gzugs dang / dang bas gzung ba'i gzugs thams cad dang 'jig rten pa'i sems dang sems las byung ba'i chos nyon mongs pa can thams cad dang / 'jig rten pa'i sems dang sems las byung ba'i chos lung du ma bstan pa</text></item>
<item><p>208a3</p><section></section><text>thams cad dang / 'jig rten pa'i sems dang sems las byung ba'i chos dge ba dang spang bar bya ba dang spangs pa thams cad dang / 'jig rten pa'i ting nge 'dzin gyi spyod yul 'jig rten pa'i gzugs bstan du med la thogs pa med pa thams cad do/ /chos 'jig rten las</text></item>
<item><p>208a4</p><section></section><text>'das pa rnams kyi rab tu dbye ba yang rnam pa lnga kho nas rnam par gzhag ste/ lnga gang zhe na/ mthong bas spang bar bya ba'i gnyen po rnams dang / bsgom pas spang bar bya ba'i gnyen po rnams dang / 'du shes rnam par grol bas rnam par grol ba 'di lta ste/ nyan thos dang</text></item>
<item><p>208a5</p><section></section><text>rang sangs rgyas dang / byang chub sems dpa' rnams kyi spros pa med pa'i tshul la zhugs pa'i shes rab dang / de dang mtshungs par ldan pa'i sems dang sems las byung ba'i chos rnams dang / de'i dmigs pa bstan du med la thogs pa med pa'i gzugs dang / mi mthun</text></item>
<item><p>208a6</p><section></section><text>pa'i phyogs kyi phyogs gcig rnam par grol bas rnam par grol ba 'di lta ste/ slob pa rnams dang / mi mthun pa'i phyogs thams cad rnam par grol bas rnam par grol ba 'di lta ste/ mi slob pa rnams so/ /de la 'jig rten pa de dag kyang 'jig rten rnam pa lnga las brtsams nas der gtogs</text></item>
<item><p>208a7</p><section></section><text>pa zhes bya ste/ 'jig rten rnam pa lnga ni sems can gyi 'jig rten dang / snod kyi 'jig rten dang / 'dod pa'i 'jig rten dang / gzugs kyi 'jig rten dang / gzugs med pa'i 'jig rten yin par blta bar bya'o/ /'jig rten las 'das pa'i chos gang dag yin pa de dag</text></item>
<item><p>208b1</p><section></section><text>ni 'jig rten rnam pa lnga po der ma gtogs pa zhes bya'o/ /de la chos 'dus byas rnams kyi rab tu dbye ba yang rnam pa lnga kho nas rnam par gzhag ste/ phyi ma'i mtha' nas mi 'byung ba dang / sngon gyi mtha' rnam par zhi ba dang / dbus kyi mthar rang gi mtshan nyid la gnas pa dang /</text></item>
<item><p>208b2</p><section></section><text>rgyu dang rkyen gyi rgyun dang / 'bras bu'i rgyun gyis so/ /chos 'dus ma byas rnams kyi rab tu dbye ba yang rnam pa lnga kho nas rnam par gzhag ste/ lnga gang zhe na/ de las bzlog pa rnam pa lnga kho na gang yin par rig par bya'o/ /mya ngan las 'das pa 'dus byas 'gags</text></item>
<item><p>208b3</p><section></section><text>pa las gud na yod dam zhes 'dri ba yang tshul bzhin ma yin pa yin la/ lan 'debs pa yang tshul bzhin ma yin pa yin/ sems pa yang tshul bzhin ma yin pa yin par rig par bya'o/ /gud na med pa dang / gud na yod kyang yod la med kyang med pa dang /</text></item>
<item><p>208b4</p><section></section><text>gud na yod pa yang ma yin med pa yang ma yin nam zhes 'dri ba yang tshul bzhin ma yin pa yin la/ lan 'debs pa yang tshul bzhin ma yin pa yin/ sems pa yang tshul bzhin ma yin par rig par bya'o/ /de ci'i phyir zhe na/ 'di ltar 'gog pa ni 'dus byas rnam par</text></item>
<item><p>208b5</p><section></section><text>zhi ba tsam dang / 'dus byas dang mtshan nyid mi 'dra bas rab tu phye ba yin pa'i phyir te/ de la 'dus byas rnam par zhi ba tsam yin pa'i phyir ni gud na yod dam zhes 'dri ba'am/ lan 'debs pa'am/ sems pa ni ma spros pa spros par byas pa yin no/ /'dus byas dang mtshan</text></item>
<item><p>208b6</p><section></section><text>nyid mi 'dra ba'i phyir ni gud na med dam zhes 'dri ba dang / lan 'debs pa dang / sems pa yang ma spros pa kho na spros par byas pa yin no/ /ji skad bstan pa'i rgyu gnyis po 'dus pa de gnyis kyis ni gud na yod pa dang gud na med pa yin nam zhes 'dri ba dang lan 'debs pa dang /</text></item>
<item><p>208b7</p><section></section><text>sems pa nyid kyang mi rung ba/ /mya ngan las 'das pa ni thams cad kyi thams cad du med pa yin no zhes gang 'di snyam du mya ngan las 'das pa ni 'dus byas 'gags pa las gud na yod pa yang ma yin med pa yang ma yin no snyam du sems shing 'dri ba dang / lan 'debs pa</text></item>
<item><p>209a1</p><section></section><text>dang / sems pa de yang mi rung ste/ mya ngan las 'das pa'i don du dkar po'i chos thams cad legs par rtsom pa'i phyir ro/ / mya ngan las 'das pa ni zhi ba dang spros pa med pa dang / so so rang gi rig pa'i mtshan nyid du yod pa yin par rig par bya'o/ /de</text></item>
<item><p>209a2</p><section></section><text>la dmigs pa'i chos rnams kyi rab tu dbye ba yang rnam pa lngas rnam par gzhag ste/ lnga gang zhe na/ dge ba yid la byed pa'i dmigs pa'i chos dag kyang yod/ mi dge ba yid la byed pa'i dmigs pa'i chos dag kyang yod/ lung du ma bstan pa yid la byed pa'i dmigs</text></item>
<item><p>209a3</p><section></section><text>pa'i chos dag kyang yod/ khams su gtogs pa'i yid la byed pa'i dmigs pa'i chos dag kyang yod/ rnal 'byor dang ldan pa'i yid la byed pa'i dmigs pa'i chos dag kyang yod do/ /de la dge ba yid la byed pa'i dmigs pa ni dge ba dang / mi dge ba dang / lung du ma</text></item>
<item><p>209a4</p><section></section><text>bstan pa'i chos rnams yin no/ /dge ba yid la byed pa'i dmigs pa ji lta ba bzhin du mi dge ba yid la byed pa dang / lung du ma bstan pa yid la byed pa'i dmigs pa yang de bzhin du blta bar bya'o/ /de la 'dod pa dang ldan pa'i dge ba dang nyon mongs pa can dang / lung du bstan</text></item>
<item><p>209a5</p><section></section><text>pa yid la byed pa'i dmigs pa ni khams gsum pa'i chos thams cad do/ /gzugs dang ldan pa dge ba yid la byed pa'i dmigs pa yang khams gsum na spyod pa'i chos thams cad yin no/ /'di las phyi rol pa'i so so'i skye bo gzugs med pa la snyoms par zhugs</text></item>
<item><p>209a6</p><section></section><text>pa'am/ skyes pa rnams kyi gzugs med pa dang ldan pa'i dge ba yid la byed pa'i dmigs pa gang yin pa de ni rang gi sa pa kho na'i chos rnams yin gyi sa 'og ma pa dag ni ma yin no/ /byang chub sems dpa' dbang ma thob pa lhag mthong gis spyod pa gang dag yin pa dang / nyan</text></item>
<item><p>209a7</p><section></section><text>thos kyi theg pa bye brag phyed pa rgya chen po dang ldan pa gang dag yin pa dang / slob pa gang dag yin pa dang / dgra bcom pa gang dag yin pa de dag gi gzugs med pa dang ldan pa'i dge ba yid la byed pa'i dmigs pa ni sa 'og ma thams cad kyang yin no/ /byang chub sems dpa'i dbang thob</text></item>
<item><p>209b1</p><section></section><text>pa gang dag yin pa de dag ni gzugs med pa rnams su mi skye ste/ de dag gis de na sems can la phan gdags pa'i bya ba dang / sangs rgyas kyi chos yongs su smin par bya ba dang / sems can yongs su smin par bya ba rgya chen po ma mthong ba'i phyir te/ de ltar na de dag ni</text></item>
<item><p>209b2</p><section></section><text>khams su gtogs pa'i yid la byed pa'i dmigs pa'i chos rnams yin par rig par bya'o/ /dmigs pa bsams pa las brtsams nas/ ming gis thams cad zil gyis gnon/ /ming las lhag pa yod ma yin/ /ming chos gcig gi dbang rjes su/ /thams cad</text></item>
<item><p>209b3</p><section></section><text>'gro ba kho nar 'gyur/ /zhes gang gsungs pa'i tshig de'i don gang yin zhe na/ smras pa/ mdor bsdu na rnam par byang ba'i rgyu brtag pa dang / rang gi mtshan nyid brtag pa dang / kun nas nyon mongs pa'i rgyu brtags pas gang zag la bdag med pa dang / chos la bdag</text></item>
<item><p>209b4</p><section></section><text>med pa de yongs su bstan pa yin no/ /de la gang zag la bdag med pa las ni ming gi phung po bzhi po dag yongs su shes pas rang gi yul gyi mtshan ma thams cad spangs pas zil gyis gnon la/ kun brtags pa'i ngo bo nyid kyi chos la bdag med par yongs su shes pa</text></item>
<item><p>209b5</p><section></section><text>las ni tha snyad las 'byung ba'i ming yongs su shes pas de'i rten gyi mtshan ma thams cad zil gyis gnon to/ /gzugs can ma yin pa'i phung po bzhi po dag las logs shig na bdag gi mtshan nyid kyi dngos po mi dmigs la/ tha snyad las byung ba'i ming las logs</text></item>
<item><p>209b6</p><section></section><text>shig na kun brtags pa'i ngo bo nyid kyi mtshan nyid kyi dngos po yang mi dmigs so/ /de gnyi ga yongs su ma shes na yul gyi mtshan ma kun nas nyon mongs pa thams cad kun tu slong ba dang / rjes su 'jug par 'gyur te/ yul gyi mtshan ma'i kun nas nyon mongs pa</text></item>
<item><p>209b7</p><section></section><text>thams cad ni de'i dbang gis 'byung ba yin pa'i phyir ro/ /bcom ldan 'das kyis kyang de las dgongs nas chos kyi ngo bo nyid du 'dzin pa las ni bdag tu 'dzin pa 'byung bar 'gyur la/ de rtogs pas ni de yang rtogs par 'gyur ro/ /de rtogs na de ldog par 'gyur ro zhes</text></item>
<item><p>210a1</p><section></section><text>gsungs so/ /rnal 'byor dang ldan pa'i yid la byed pa'i dmigs pa ni mdor bsdu na rnam pa bzhi ste/ khyab pa'i dmigs pa dang / spyod pa rnam par sbyong ba'i dmigs pa dang / mkhas pa'i dmigs pa dang / nyon mongs pa rnam par sbyong ba'i</text></item>
<item><p>210a2</p><section></section><text>dmigs pa'o/ /dmigs pa de dag gi rnam par dbye ba ni nyan thos kyi sar bshad pa bzhin no/ /de la nyon mongs pa rnam par sbyong ba'i dmigs pa ni bcom ldan 'das kyis 'phags pa'i bden pa bzhi dang / de bzhin nyid yin par gsungs so/ /de la sdug bsngal</text></item>
<item><p>210a3</p><section></section><text>gsum zhes gang gsungs pa de la 'du byed kyi sdug bsngal nyid gang zhe na/ yang 'byung ba'i las dang / nyon mongs pas bskyed pa'i 'du byed rnams kyi lus de dang de dag la nyon mongs pa dang / sdug bsngal thams cad 'byung ba dang mthun pa kun du 'gro ba'i gnas ngan len</text></item>
<item><p>210a4</p><section></section><text>du gtogs pa gnas pa gang yin pa de ni gnas ngan len zhes bya ste/ de ni 'du byed kyi sdug bsngal nyid yin no/ /'du byed kyi sdug bsngal nyid de'i dbang du mdzad nas bcom ldan 'das kyis mdor na nye bar len pa'i phung po lnga po dag sdug bsngal ba zhes gsungs te/ de yang bde</text></item>
<item><p>210a5</p><section></section><text>ba'i tshor ba dang / sdug bsngal gyi tshor ba dang / sdug bsngal yang ma yin bde ba yang ma yin pa'i tshor ba thams cad kyi rjes su 'gro ba yin no/ /gnas ngan len de yang sdug bsngal yang ma yin bde ba yang ma yin pa'i tshor ba la ni gsal ba dang mngon pa yin pas de'i</text></item>
<item><p>210a6</p><section></section><text>phyir sdug bsngal yang ma yin bde ba yang ma yin pa'i tshor ba ni 'du byed kyi sdug bsngal nyid kyis sdug bsngal ba zhes bya'o/ /bde ba dang sdug bsngal ba la rjes su chags pa dang / khong khro ba dag gis rnam par dkrugs pa'i sems kyi gnas ngan len gyi sdug bsngal de ni</text></item>
<item><p>210a7</p><section></section><text>yongs su bcad par sla ba ma yin te/ 'di lta ste/ dper na la la zhig gis 'bras yongs su gdung ba dang bcas pa la/ bsil ba'i reg pa dang phrad pas ni bde ba'i 'du shes skyed par byed la/ 'gyur byed kyi reg pa dang phrad pas ni sdug bsngal gyi 'du shes skyed par</text></item>
<item><p>210b1</p><section></section><text>byed do/ /'bras yongs su gdung ba dang bcas pa de la reg pa de gnyi ga med na ni/ de'i tshe na 'bras de nyid kyi sdug bsngal tsam gsal ba dang mngon par 'gyur ba de bzhin du nyon mongs pa dang las kyis bskyed pa'i 'du byed gnas ngan len du gtogs pa gnas pa 'bras yongs su</text></item>
<item><p>210b2</p><section></section><text>gdung ba'i gnas lta bu de la yang / reg pa bsil ba dang phrad pa'i gnas lta bur ni bde ba'i tshor bar blta bar bya'o/ /'gyur byed kyi reg pa dang phrad pa'i gnas lta bur ni sdug bsngal gyi tshor bar blta bar bya'o/ /reg pa de gnyis ka med par 'bras tsam gyi gnas lta bur ni sdug</text></item>
<item><p>210b3</p><section></section><text>bsngal yang ma yin bde ba yang ma yin pa'i tshor bar blta bar bya'o/ /de la bde ba'i tshor ba la ni lhag par chags par 'gyur bas de'i phyir de la ni 'dod chags bag la nyal zhes bya'o/ /sdug bsngal gyi tshor ba la ni kun nas mnar sems su 'gyur bas de'i phyir de la ni khong khro ba</text></item>
<item><p>210b4</p><section></section><text>bag la nyal zhes bya'o/ /sdug bsngal yang ma yin bde ba yang ma yin pas rab tu phye ba gnas ngan len du gtogs pa 'du byed gnas pa'i lus mi rtag pa la rtag par phyin ci log dang / sdug bsngal la bde ba dang / mi gtsang ba la gtsang ba dang / bdag med pa la bdag</text></item>
<item><p>210b5</p><section></section><text>tu phyin ci log tu 'gyur bas/ de'i phyir sdug bsngal yang ma yin bde ba yang ma yin pa'i tshor ba la ni ma rig pa bag la nyal zhes bya'o/ /de la bde ba'i tshor ba la lhag par chags pa'i byis pa ni gzhi des tshe 'di la lus kyis nyes par spyad pa dang / ngag dang yid kyis nyes</text></item>
<item><p>210b6</p><section></section><text>par spyad pa spyad nas lus zhig ste shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ba dang / yang 'byung ba'i sred pas phyi ma la skye ba la sogs pa'i sdug bsngal mngon par 'grub par byed de/ de ltar na de ni bde ba'i tshor ba la</text></item>
<item><p>210b7</p><section></section><text>'dod chags kun du gnas pas phyi ma la 'gro ba lngar sdug bsngal skyed par byed do/ /sdug bsngal gyi tshor ba la kun nas mnar sems kyi sems dang ldan pa ni mi 'dod pas reg pa nas des mya ngan byed sgyid lug par byed/ smre sngags 'don par byed pa nas kun du rmongs pa'i</text></item>
<item><p>211a1</p><section></section><text>bar du 'gyur zhing / gzhi des nyes par spyod pa gsum char spyad nas ngan song rnams su skye bar 'gyur te/ de ltar na de ni sdug bsngal gyi tshor ba la khong khro ba kun tu gnas pas tshe 'di pa dang / tshe phyi ma pa'i sdug bsngal mngon par 'grub par byed do/ /</text></item>
<item><p>211a2</p><section></section><text>sdug bsngal yang ma yin bde ba yang ma yin pa'i tshor ba la de ltar sems phyin ci log tu gyur pa ni bde ba'i tshor ba la 'dod chags kyis skyed pa dang / sdug bsngal gyi tshor ba la khong khro bas skyed pa'i sdug bsngal rnam pa gnyis po yongs su mi gtong ba'i phyir sems pa dang / yongs</text></item>
<item><p>211a3</p><section></section><text>su mi gtong ba'i phyir zhugs pa yin no/ /de'i phyir bcom ldan 'das kyis nyon mongs pa dang / nye ba'i nyon mongs pa mang po yod pa de dag gi rtsa ba ni 'di lta ste/ 'dod chags dang zhe sdang dang gti mug gsum kho na yin par rnam par gzhag go/ /de nyid las dgongs nas bcom</text></item>
<item><p>211a4</p><section></section><text>ldan 'das kyis bde ba'i tshor ba ni sdug bsngal du blta bar bya/ sdug bsngal gyi tshor ba ni zug rngur blta bar bya/ sdug bsngal yang ma yin bde ba yang ma yin pa'i tshor ba ni mi rtag pa dang / 'gog pa'i chos can du blta bar bya'o zhes gsungs so / /mi rtag par lta ba ni rim gyis</text></item>
<item><p>211a5</p><section></section><text>phyin ci log thams cad spong bar 'gyur ro/ /de ni yang dag par sdug bsngal gyi bden pa'i dngos po yin te/ 'phags pa 'phags pa'i ye shes kyis de gzigs pa rnams ni srid pa'i rtse mo pa'i phung po mchog tu rab tu zhi ba dag la yang dga' ba mi 'thob na/ shin tu dman pa dag</text></item>
<item><p>211a6</p><section></section><text>la lta smos kyang ci dgos/ yang 'byung ba pa'i las dang nyon mongs pas 'du byed de skyed par byed pa gang dag yin pa de dag ni mtshan nyid kyi tshul gyis kun 'byung ba'i bden pa yin mod kyi/ bcom ldan 'das kyis mdo sde'i tshul gyis gtsor ni srid pa nyid yin par bstan to/ /nyon mongs pa'i</text></item>
<item><p>211a7</p><section></section><text>phyogs kyi gnas ngan len de spangs pa ni phung po'i lhag ma dang bcas pa'i mya ngan las 'das pa'i dbang du byas nas 'gog pa'i bden pa yin no/ /ma 'ongs pa rgyu yang dag par chad pa rnams kyi mi 'byung ba dang / da ltar byung ba'i sngon gyi rgyu dang ldan pa rnams kyi rang gi ngang gis</text></item>
<item><p>211b1</p><section></section><text>'gag pa ni phung po'i lhag ma med pa'i mya ngan las 'das pa'i dbang du byas nas 'gog pa'i bden pa yin no/ /don dam pa 'dzin par byed pa'i yang dag pa'i lta ba dang / yang dag pa'i lta ba sngon du btang ba'i 'phags pa'i yan lag brgyad pa ni lam gyi bden pa yin no/ /bden pa</text></item>
<item><p>211b2</p><section></section><text>rnam par gzhag pa 'di ni sdug bsngal yongs su shes par bya ba dang / kun 'byung ba spang ba dang / 'gog pa mngon du bya ba dang / lam bsgom pa'i phyir mtshan nyid bsdus te rnam par gzhag pas rnam par gzhag pa yin gyi/ rgya cher rnam par gzhag pa ni tshad med par</text></item>
<item><p>211b3</p><section></section><text>rig par bya'o/ /sdug bsngal gyi bden pa yongs su shes pa rags pa la brten nas cha phra ba la gzud pa'i phyir dang por skye ba la sogs pa sdug bsngal nyid du brtags te/ phyis nye bar len pa'i phung po lnga po dag bstan to/ /gnas pa sgrub pa'i chos rnams kyi rab tu dbye ba</text></item>
<item><p>211b4</p><section></section><text>yang rnam pa lngas rnam par gzhag ste/ lnga gang zhe na/ kham gyi zas dang / reg pa'i zas dang / yid la sems pa'i zas dang / rnam par shes pa'i zas dang / srog gi dbang po ni lnga pa yin no/ /de la kham gyi zas ni rags pa yin pas 'dod pa'i khams ni 'gro ba lnga char na</text></item>
<item><p>211b5</p><section></section><text>yod de/ nyi tshe ba'i sems can dmyal ba de dag kha cig na yang yod la/ sems can dmyal ba chen po dag na ni med do/ /zas lhag ma rnams ni khams gsum char na yang dmigs so/ /srog gi dbang po ni 'du byed rnams la sems can du nye bar gdags pa mdzad nas</text></item>
<item><p>211b6</p><section></section><text>bcom ldan 'das kyis chos de dag ni sems can rnams kyi gnas pa bsgrub pa'o zhes bka' stsal to/ /gang gi tshe rgyu bdun gyis 'du byed rnams gnas par 'gyur te/ bdun gang zhe na/ re zhig dang po kho nar skye ba ni 'du byed rnams kyi gnas pa'i rgyu yin te/ 'di ltar 'du</text></item>
<item><p>211b7</p><section></section><text>byed skyes na gnas kyi ma skyes na mi gnas pa'i phyir ro/ /srog gi dbang po dang / zas kyang yin no/ /sems la dbang ba rnams kyi rdzu 'phrul yang yin te/ 'di ltar de dag ni tshe'i 'du byed bsrings nas bskal pa'am bskal pa las lhag par gnas pa'i phyir ro/ /rgyu dang</text></item>
<item><p>212a1</p><section></section><text>rkyen tshogs pa yang gnas pa'i rgyu yin te/ 'di ltar ji srid du rgyu dang / rkyen dang ma bral ba de srid du/ dge ba dang mi dge ba dang / lung du ma bstan pa'i chos rnams kyi gnas pa'i rgyun rgyun mi 'chad pa'i phyir ro/ /sngon gyi las kyi 'phen pa yang dge</text></item>
<item><p>212a2</p><section></section><text>ba dang / mi dge ba dang / lung du ma bstan pa yid la byed pas bsgrubs pa'i 'du byed rnams kyi gnas pa'i rgyu yin te/ 'di ltar phyi rol gyi dngos po thun mong dang / thun mong ma yin pa'i las kyis bskyed pa rnams kyi'o/ /bar du gcod pa med pa ni 'du byed rnams kyi gnas pa'i</text></item>
<item><p>212a3</p><section></section><text>rgyu bdun pa yin te/ 'du byed gang skye ba la bgegs mi byed pa dang / skyes pa'i 'dra ba'i rgyun dang mi mthun pa ma yin pa 'jig pa'i rgyu ma yin pa de ni gnas pa'i rgyu yin pa'i phyir te/ gzhan du ni 'jig pa kho nar 'gyur ba yin na/ ci'i phyir bcom ldan 'das kyis sems can</text></item>
<item><p>212a4</p><section></section><text>rnams zas dag kho nas gnas pa yin par gsungs she na/ 'du byed rnams ni rgyu gzhan bdun po de dag gis gnas pa yang yin mod kyi/ 'on kyang gnas pa'i rgyu mang po 'di lta ste/ zas bzhi po de dag ni sgo mang po sna tshogs pa dag gis 'du byed rnams gnas par byed pa yin pa'i</text></item>
<item><p>212a5</p><section></section><text>phyir dang / gzhan yang zas las gyur pa'i gnas pa 'di ni byis pa gzhon nu yan chad kyis kyang gzung sla ba dang / 'jug sla ba dang / rtogs par sla ba yin gyi/ gzhan dag ni de lta ma yin pa'i phyir dang / gzhan yang zas rnams ni dbang po dang / 'byung ba chen po ma 'phel</text></item>
<item><p>212a6</p><section></section><text>ba rnams 'phel bar byed pa dang / nad kyis thebs pa rnams kyang nad med par byed pa yin gyi/ gzhan dag ni de ltar ma yin pa'i phyir dang / gzhan yang sems can tshe ring po dag kyang zas ma rnyed na dus ma yin par 'chi bar 'gyur ba'i phyir dang / 'di lta ste/ sems can</text></item>
<item><p>212a7</p><section></section><text>thams cad zas kyis gnas pa yin no zhes bya ba'i lam 'di ni/ dran pa nye bar gzhag pa la sogs pa bsgom pa la 'jug sla ba yin pa'i phyir te/ de lta bas na rgyu lnga po de dag gis na sems can rnams zas dag gis gnas pa kho na yin par gsungs so/ /ci'i phyir srog gi dbang po'i dbang</text></item>
<item><p>212b1</p><section></section><text>du mdzad nas sems can rnams 'du byed kyis gnas par gsungs she na/ gnas gang na lan 'ga' yang zas ma tshang ba med pa dang / gang na zas tshegs chen pos yongs su btsal mi dgos pa de lta bu'i gnas kyang yod mod kyi gnas de na srog gi dbang po'i dbang kho nas gnas par 'gyur</text></item>
<item><p>212b2</p><section></section><text>zhing / gang dag gi tshe ji ltar 'phangs pa de dag dus de srid du gnas par 'gyur bas/ de'i phyir gnas de'i dbang du mdzad nas/ srog gi dbang pos sems can rnams 'du byed kyis gnas par gsungs so/ /de la kham gyi zas ni dri dang ro dang / reg bya'i skye mched rnams</text></item>
<item><p>212b3</p><section></section><text>kyis bsdus pa yin par brjod par bya'o/ /de ci'i phyir zhe na/ 'di ltar dri dang ro dang reg bya rnams legs par zhu bas ni 'phel bar byed la mi mthun par zhu bas ni 'grib par byed kyi/ de dag las gzhan pa gzugs la sogs pa ni 'phel ba'i phyir yang mi 'jug la</text></item>
<item><p>212b4</p><section></section><text>'grib pa'i phyir yang mi 'jug pa'i phyir te/ de lta bas na de dag ni kham gyi zas zhes mi bya'o/ /de la kham za ba'i tshe na yid du 'ong bas za ba po'i dbang po rnams tshim par byed pa gang yin pa de ni kham gyi zas zhes brjod par mi bya mod kyi 'on kyang de ni reg pa'i zas yin par brjod</text></item>
<item><p>212b5</p><section></section><text>par bya'o/ /gal te de 'phrod pas bde ba dang 'phel bar 'gyur ba de 'ju na ni de zhu ba na kham gyi zas yin par brjod par bya'o/ /gal te zhu yang bde ba dang 'phel bar mi 'gyur na ni de zhur zin kyang kham gyi zas yin par brjod par mi bya'o/ /kham za ba'i tshe na yid du mi 'ong bas</text></item>
<item><p>212b6</p><section></section><text>za ba po'i dbang po rnams tshim par mi byed pa gang yin pa de ni zas 'ga' yang ma yin par brjod par bya'o/ /gal te de nyid 'phrod pas zhu ba na bde ba dang 'phel bar 'gyur na ni de kham gyi zas yin par brjod par bya'o/ /gal te de zhu ba na bde ba dang 'phel bar mi 'gyur na ni de zhur</text></item>
<item><p>212b7</p><section></section><text>zin kyang zas yin par brjod par mi bya'o/ /kham gang yin pa de zas kyang yin la/ zas gang yin pa de yang kham yin nam zhe na/ mu bzhir ci rigs par brjod par bya ste/ de la kham yin la zas ma yin pa ni kham gang dbang po dang 'byung ba chen po 'phel bar mi 'gyur</text></item>
<item><p>213a1</p><section></section><text>ba'o/ /zas yin la kham ma yin pa ni reg pa dang yid la sems pa dang / rnam par shes pa gang dbang po dang 'byung ba chen po 'phel bar 'gyur ba'o/ /zas kyang yin la kham kyang yin pa ni kham gang dbang po dang 'byung ba chen po 'phel bar 'gyur ba'o/ /</text></item>
<item><p>213a2</p><section></section><text>kham kyang ma yin la zas kyang ma yin pa ni reg pa dang yid la sems pa dang / rnam par shes pa gang dbang po dang 'byung ba chen po 'phel bar mi 'gyur ba'o/ /reg pa la sogs pa lhag ma rnams la yang mu bzhi de bzhin du ci rigs par brjod par bya'o/ /de la rnam par smin pa dang bcas</text></item>
<item><p>213a3</p><section></section><text>pa'i chos rnams kyang rig par bya ste / rnam par smin pa yang rig par bya/ rnam par smin pa las skyes pa'i chos rnams kyang rig par bya'o/ /de la rnam par smin pa dang bcas pa'i chos rnams ni mdor bsdu na zag pa rnams dang / zag pa dang bcas pa rnams so/ /de dag kyang</text></item>
<item><p>213a4</p><section></section><text>stobs dang ldan pa dang nyams pa dang ma spyad pa dag yin no/ /de la zag pa rnams las ni mi dge ba gang dag yin pa de dag ni stobs dang ldan pa zhes bya'o/ /bsgribs la lung du ma bstan pa gang dag yin pa de dag ni mthu chung ba yin no/ /zag pa dang bcas pa rnams las kyang</text></item>
<item><p>213a5</p><section></section><text>dge ba dang / mi dge ba gang dag yin pa de dag ni stobs dang ldan pa yin no/ /de dag las gzhan pa ni mthu chung ba yin no/ /zag pa dang zag pa dang bcas pa gang dag 'jig rten pa dang / 'jig rten las 'das pa'i 'dod chags dang bral ba dag gis spangs pa de dag ni</text></item>
<item><p>213a6</p><section></section><text>nyams pa zhes bya'o/ /de las bzlog pa dag ni ma nyams pa zhes bya'o/ /'das pa'i dus la brten te rnam par smin pa rnam par smin zin pa gang dag yin pa de dag ni spyad zin pa zhes bya ste/ 'di ltar de dag gi rnam par smin pa ni 'das zin pa'i phyir med do/ /ma 'ongs pa'i dus</text></item>
<item><p>213a7</p><section></section><text>su rnam par smin pa 'byin par 'gyur ba gang dag yin pa dang / da ltar rnam par smin pa nye bar gnas pa gang dag yin pa de dag ni ma spyad pa zhes bya'o/ /rnam grangs des na dge ba dang mi dge ba zag pa rnams dang bcas pa gang dag yin pa de dag ni ci rigs par zag pa dang</text></item>
<item><p>213b1</p><section></section><text>bcas pa yin te/ de dag ni ma spangs pa dang / de dag ni rnam par smin pa sngon rnam par ma smin pa dang / de dag ni rnam par smin pa dang bcas pa dag yin no/ /zag pa med pa dang / lung du ma bstan pa dang / dge ba dang mi dge ba zag pa dang bcas pa zag pa rnams dang bcas te spangs pa dang / rnam</text></item>
<item><p>213b2</p><section></section><text>par smin pa rnam par smin zin pa gang dag yin pa de dag ni rnam par smin pa med pa yin par blta bar bya'o/ /de la 'chi ka'i sems tha ma ni rnam par smin pa yin no/ /nying mtshams sbyar ma thag pa'i sems kyang rnam par smin pa yin no/ /de phan chad rang bzhin du gnas pa'i sems</text></item>
<item><p>213b3</p><section></section><text>thams cad kyang rnam par smin pa yin no/ /de la dge ba dang nyon mongs pa can ma yin pa'i sems dang / lung du ma bstan pa'i sems mngon par 'du byed pa dang bcas pa med pa gang yin pa de ni rang bzhin du gnas pa zhes bya'o/ /'dod chags dang bral ba las 'og ma pa'i dge ba'i</text></item>
<item><p>213b4</p><section></section><text>sems dang / lung du ma bstan pa'i sems mngon par 'du byed pa dang bcas pa med pa 'byung ba gang yin pa de yang rnam par smin pa yin par rig par bya'o/ /rnam par smin pa de ni thams cad du yang ma bsgribs la lung du ma bstan pa kho na yin par brjod par bya'o/ /rnam</text></item>
<item><p>213b5</p><section></section><text>par smin pa sa bon thams cad pa de las spangs pa dang / ma thob pa ma gtogs pa dge ba'am/ mi dge ba'am/ lung du ma bstan pa'i chos gang dag rang gi sa bon dang ldan par skye ba de dag thams cad ni rnam par smin pa las skyes pa yin par brjod par bya'o/ /khams gsum thams cad</text></item>
<item><p>213b6</p><section></section><text>na yang 'chi ka'i sems tha ma dang / nying mtshams sbyor ba'i sems dang po'i 'og ma gnyis pa ni sdug bsngal yang ma yin bde ba yang ma yin pa'i tshor ba dang ldan pa yin par blta bar bya ste/ nying mtshams sbyor ba'i sems dang po ma gtogs pa de dag ni thams cad du yang</text></item>
<item><p>213b7</p><section></section><text>rnam par smin par bsdus pa yin par blta bar bya'o/ /de las gzhan pa bde ba dang / sdug bsngal gyi tshor ba dag ni rnam par smin pa las skyes pa yin par rig par bya'o/ /de'i sa bon rnam par smin pas bsdus pa ci 'dra ba de 'dra pa'i rgyu de dag dang / rkyen de dag la</text></item>
<item><p>214a1</p><section></section><text>brten nas rnam par smin pa de las skye'o/ /de la sems can dmyal bar skyes pa'i sems can rnams kyi rnam par smin pa'i mjug thogs su ni rnam par smin pa las skyes pa sdug bsngal dang / yid mi bde ba'i rgyun 'brel bar 'byung ngo / /</text></item>
<item><p>214a2</p><section></section><text>sems can dmyal bar skyes pa rnams la ji lta ba bzhin du yi dwags de dag kha cig la yang de dang 'dra'o/ /yi dwags de dag kha cig dang / dud 'gro rnams dang / mi rnams dang / 'dod pa na spyod pa'i lha rnams la la ni/ rnam par smin pa'i mjug thogs su res 'ga' ni sdug bsngal</text></item>
<item><p>214a3</p><section></section><text>dang yid mi bde ba 'byung / res 'ga' ni bde ba dang / yid bde ba 'byung / res 'ga' ni sdug bsngal yang ma yin/ bde ba yang ma yin pa'i tshor ba 'byung bas gcig tu ma nges so/ /bsam gtan dang po dang gnyis par skyes pa rnams la ni rnam par smin pa'i mjug thogs su</text></item>
<item><p>214a4</p><section></section><text>rnam par smin pa las skyes pa'i yid bde ba kho na rgyun du 'byung ngo / /bsam gtan gsum par skyes pa rnams la ni sems las byung ba'i bde ba rgyun du 'byung ngo / /bsam gtan bzhi pa yan chad ni sdug bsngal yang ma yin bde ba yang ma yin pa'i tshor ba'i rnam par smin pa ste/</text></item>
<item><p>214a5</p><section></section><text>de nyid de na rnam par smin pa las skyes pa yin par blta bar bya'o/ /de la dge ba'i chos rnams ni bde ba dang yid bde ba rgya chen pos yongs su bsdus pa yin pa'i phyir/ sdug bsngal yang ma yin bde ba yang ma yin pa mngon du gyur kyang / rnam par smin pa 'dod pa zhes bya'o/ /</text></item>
<item><p>214a6</p><section></section><text>de las bzlog pa ni mi 'dod pa yin par rig par bya'o/ /de la las dkar ba rnam par smin pa dkar ba'i rnam par smin pa ni ma bsgribs la lung du ma bstan pa yin te/ gcig tu 'dod pa'i tshor ba'i sa bon gyis yongs su zin pa yin pa'i phyir gcig</text></item>
<item><p>214a7</p><section></section><text>tu 'dod pa dang / gcig tu yid du 'ong ba yin par rig par bya'o/ /las gnag pa rnam par smin pa gnag pa'i rnam par smin pa ni de las bzlog par blta bar bya'o/ /las dkar gnag rnam par smin pa dkar gnag can gyi rnam par smin pa ni sa bon rnam pa gnyis dang ldan pa yin pas rnam par</text></item>
<item><p>214b1</p><section></section><text>smin pa las skyes pa'i tshor ba yang rnam pa gnyis kho nar blta bar bya'o/ /de la las dkar gnag ni rigs kyi dbye bas kyang rnam par gzhag ste/ gnas gang na dkar po dang / nag po gnyis ka srid pa'i gnas de ba'i las bsdus pa ni dkar gnag ces bya bar rnam par</text></item>
<item><p>214b2</p><section></section><text>gzhag go/ /dngos po'i dbye bas kyang rnam par gzhag ste/ 'di ltar 'di na la las dngos po gang yang rung ba zhig la/ res 'ga' ni phan pa'i sems nyid nye bar bzhag la dngos po de nyid la res 'ga' ni gnod pa'i sems nyid nye bar gzhag pa lta bu dang / gzhan</text></item>
<item><p>214b3</p><section></section><text>dag las phrogs te sbyin pa sbyin par byed pa de lta bu'i dngos po'i dbye bas rnam par gzhag pa yin par blta bar bya'o/ /las dkar gnag ni ngo bo nyid las kyang rnam par gzhag ste/ 'di lta ste/ la las gzhan gang yang rung ba zhig la shes bzhin du phan pa byas pas</text></item>
<item><p>214b4</p><section></section><text>gzhan dag la gnod pa byas par 'gyur ba lta bu dang / 'di ltar 'di na la las skyes bu drag shul can sdig pa byed pa dag la sdig pa la dga' bar ma byed ces zhe sdang dang ldan pa'i sems skye na/ sems de zhe sdang dang mtshungs par ldan pa'i phyir ni nag po'i cha la brten pa yin</text></item>
<item><p>214b5</p><section></section><text>la/ sdig pa la mi dga' ba dang mtshungs par ldan pa'i phyir ni dkar po'i cha la brten pa yin pas de'i phyir las de dang / gzhan yang de lta bu dang mthun pa dag ni dkar gnag yin par brjod par bya'o// //bam po nyi shu rtsa bzhi pa/ dge ba dang / mi dge ba</text></item>
<item><p>214b6</p><section></section><text>dang / lung du ma bstan pa'i chos gang dag gi sa bon yang dag par ma bcom pa de dag thams cad ni skyed par byed pa mngon par 'grub pa'i rgyu des rgyu dang bcas pa'i chos rnams zhes bya'o/ /sngon byas pa'i las dang nyon mongs pa rnams kyi rnam par smin pa khams</text></item>
<item><p>214b7</p><section></section><text>gsum du rnam par smin par 'gyur ba gang yin pa'i rnam par smin pa de ni 'dren pa'i rgyur gyur pa las dang po nyon mongs pa de dag gi rgyu dang bcas pa zhes bya'o/ /de bzhin du mngal nas skye ba'i skye gnas su skye ba gang yin pa de yang 'dren pa'i rgyu gnas gsum po mngon du</text></item>
<item><p>215a1</p><section></section><text>gyur pa des rgyu dang bcas pa yin par blta bar bya'o/ /drod gsher las skyes pa'i skye gnas su skye ba gang yin pa 'dren pa'i rgyu drod gsher nye bar gyur pas/ rgyu dang bcas pa dang / sgo nga las skye ba'i skye gnas su skye ba gang yin pa 'dren pa'i rgyu sgo nga'i</text></item>
<item><p>215a2</p><section></section><text>sbubs chags pas / rgyu dang bcas pa yang de bzhin no/ /de bzhin du rnam par shes pa'i tshogs drug po dag kyang / bdag po'i rkyen dang lhan cig byed pa'i rgyur gyur pa/ ming dang gzugs la sogs pa nas/ yid dang chos rnams kyi mthar thug pa'i bar gyis rgyu dang bcas</text></item>
<item><p>215a3</p><section></section><text>pa yin par blta bar bya'o/ /de bzhin du sems dang sems las byung ba'i chos lhan cig skyes pa rnams kyang gcig la gcig lhan cig byed pa'i rgyus rgyu dang bcas pa yin no/ /de bzhin du mi dge ba'i chos rnams kyang 'dren pa'i rgyur gyur pa skyes bu dam pa ma yin pa la brten</text></item>
<item><p>215a4</p><section></section><text>pa dang / dam pa'i chos ma yin pa nyan pa dang / tshul bzhin ma yin pa yid la byed pa dag gis rgyu dang bcas pa yin par brjod par bya'o/ /dge ba'i chos rnams kyang 'dren pa'i rgyur gyur pa de las bzlog pa gsum po dag gis rgyu dang bcas pa yin par blta bar bya'o/ /</text></item>
<item><p>215a5</p><section></section><text>de bzhin du kun nas nyon mongs pa can du gnas pa las byung ba dang / log par rtsol ba'i yongs su ngal ba don med pa las byung ba sdug bsngal dang / yid mi bde bar gnas pa yang 'dren pa'i rgyu des rgyu dang bcas pa yin no/ /de bzhin du kun nas nyon mongs pa can ma yin</text></item>
<item><p>215a6</p><section></section><text>par gnas pa las byung ba dang / yang dag par rtsol ba'i yongs su ngal ba 'bras bu dang bcas pa las byung ba bde ba dang yid bde ba dang gnas pa yang 'dren pa'i rgyu des rgyu dang bcas pa yin par brjod par bya'o/ /'jig rten pa'i lam gyis 'dod chags dang bral bar 'gyur</text></item>
<item><p>215a7</p><section></section><text>ba dang / bsam gtan dang / gzugs med pa mngon par bsgrub pa gang yin pa de yang 'dren pa'i rgyu des rgyu dang bcas pa yin no/ /tshe 'di la bsam gtan dang gzugs med pa'i snyoms par 'jug pa la brten nas/ gang du ci rigs par skye ba gang yin pa de yang 'dren pa'i rgyu des rgyu dang</text></item>
<item><p>215b1</p><section></section><text>bcas pa yin no/ /'jig rten pa'i chos kyis bsgrubs pa 'jig rten las 'das pa'i chos gang dag yin pa de dag kyang 'dren pa'i rgyu des rgyu dang bcas pa yin no/ /'jig rten las 'das pa'i chos 'phags pa'i lam gyis bsdus pa gang dag gis mya ngan las 'das pa mngon du</text></item>
<item><p>215b2</p><section></section><text>byed par 'gyur ba'i mya ngan las 'das pa mngon du bya ba de yang / 'dren pa'i rgyu des rgyu dang bcas pa dag yin te/ ji skad bstan pa'i rnam pa de dag gis ni rgyu dang bcas pa'i chos rnam par gzhag par rig par bya'o/ /de la skyed par byed pa mngon par 'grub pa'i rgyu ji</text></item>
<item><p>215b3</p><section></section><text>skad bstan pa gang yin pa de ni rang gi rgyu mthun pa'i 'bras bu des 'bras bu dang bcas pa yin par brjod par bya'o/ /yang 'byung ba pa'i las dang nyon mongs pa gang dag yin pa de dag ni rang gi rnam par smin pa'i 'bras bu des 'bras bu dang bcas pa yin par brjod par bya'o/ /gnas</text></item>
<item><p>215b4</p><section></section><text>gsum mngon du gyur pa gang yin pa dang / drod gsher nye bar gnas pa gang yin pa dang / sgo nga'i sbubs chags pa gang yin pa dang / mig dang gzugs la sogs pa gang dag yin pa dang / sems dang sems las byung ba'i chos lhan cig skyes pa gang dag yin pa dang / skyes</text></item>
<item><p>215b5</p><section></section><text>bu dam pa ma yin pa la brten pa la sogs pa gang dag yin pa dang / skyes bu dam pa la brten pa la sogs pa chos gsum po gang dag yin pa de dag thams cad ni rang rang gi dbang gi 'bras bus 'bras bu dang bcas pa yin par brjod par bya'o/ /de la kun nas nyon mongs pa can du gnas pa dang /</text></item>
<item><p>215b6</p><section></section><text>log par rtsol ba'i yongs su ngal ba 'bras bu med pas tshe 'di la sdug bsngal dang / yid mi bde bar gnas par byed pa gang yin pa dang / kun nas nyon mongs pa can ma yin par gnas pa dang / yang dag par rtsol ba'i yongs su ngal ba 'bras bu dang bcas pas tshe 'di la</text></item>
<item><p>215b7</p><section></section><text>bde ba dang yid bde bar gnas par byed pa gang yin pa de ni skyes bu'i byed pa'i 'bras bu des 'bras bu dang bcas pa yin par blta bar bya'o/ /'jig rten pa'i 'dod chags dang bral bar skye bar 'gyur ba'i lam ni bral ba dang / dbang gi 'bras bu 'bras bu dang bcas pa yin</text></item>
<item><p>216a1</p><section></section><text>par blta bar bya'o/ /'jig rten las 'das pa 'dren pa 'jig rten pa'i lam dang / mya ngan las 'das pa mngon du byed pa'i 'jig rten las 'das pa'i 'phags pa'i lam ni bral ba'i 'bras bus 'bras bu dang bcas pa yin par brjod par bya ste/ 'di ni</text></item>
<item><p>216a2</p><section></section><text>gtan du thams cad dang bral ba'i 'bras bus 'bras bu dang bcas pa yin no/ /'jig rten pa ni gtan du thams cad dang bral ba'i 'bras bus 'bras bu dang bcas pa ma yin par blta bar bya ste/ 'dir de gnyis kyi bye brag ni de yod do/ /de ltar ji skad bstan pa'i rnam pa 'di lta</text></item>
<item><p>216a3</p><section></section><text>ste/ rgyu mthun pa'i 'bras bu dang / rnam par smin pa'i 'bras bu dang / dbang gi 'bras bu dang / skyes bu'i byed pa'i 'bras bu dang bral ba'i 'bras bu de dag gis ni 'bras bu dang bcas pa'i chos rnams kyi rab tu dbye ba rnam par gzhag par rig par bya ste/ de yang ci</text></item>
<item><p>216a4</p><section></section><text>rigs par sbyar ro/ /rgyu dang bcas pa ma yin pa dang / 'bras bu dang bcas pa ma yin pa'i chos rnams ni de las bzlog pa yin par rig par bya'o/ /de la rten cing 'brel bar 'byung ba'i chos rnams zhes bya ba ni bdag po med pa dang byed pa po med pa zhes bya ba 'di lta ste/</text></item>
<item><p>216a5</p><section></section><text>yid kyis rnam par gtan la dbab pa'i rten cing 'brel bar 'byung ba la mkhas pa'i skabs su gang dag sngar bstan pa bzhin no/ /de la gang gis nang rnams zhes bya ba'i nang gi chos rnams kyi rab tu dbye ba yang mdor bsdu na rgyu lngas rnam par gzhag ste/ lnga gang zhe na/</text></item>
<item><p>216a6</p><section></section><text>nye bar 'dogs pa dang / mngon par zhen pa dang / dbang dang / sa bon yongs su 'dzin pa dang / dngos pos so/ /de la re zhig gang la 'di lta ste/ bdag ce'am/ sems can zhe'am/ 'di ltar de'i ming ni 'di zhes bya / rigs ni 'di zhes bya/ rus ni 'di zhes bya zhes</text></item>
<item><p>216a7</p><section></section><text>bya ba la sogs pa nas/ tshe'i mtha' ni 'di tsam zhig tu thub ces bya ba'i bar du de ltar nye bar 'dogs pa gang yin pa de ni nye bar 'dogs pa las nang zhes bya'o/ /gang la la 'di lta ste ngar 'dzin pa dang / nga'o snyam pa'i nga rgyal gyis mngon par zhen pa de lta bu'i mngon par zhen pa</text></item>
<item><p>216b1</p><section></section><text>'byung bar 'gyur ba gang yin pa de ni mngon par zhen pa las nang zhes bya'o/ /gang gi dbang gis gzugs dang sgra la sogs pa phyi rol gyi skye mched rnams nye bar spyod pa'i phyir 'byung bar 'gyur ba gang yin pa de ni dbang las nang zhes bya'o/ /dge ba dang / mi dge ba dang / lung</text></item>
<item><p>216b2</p><section></section><text>du ma bstan pa'i chos thams cad kyi sa bon yongs su 'dzin pa gang yin pa de ni sa bon yongs su 'dzin pa las nang zhes bya'o/ /dang ba'i gzugs rnam pa lnga po gang yin pa dang / sems dang yid dang / rnam par shes pa gang yin pa de ni dngos po las nang zhes bya'o/ /dmigs</text></item>
<item><p>216b3</p><section></section><text>pa las nang yin par brdar btags pa'i rnam par gzhag pa gzhan yang yod de/ 'di lta ste/ phyi rol gyi skye mched du gtogs pa yin yang nang na dmigs pa gang yin pa de ni nang zhes bya ba lta bu'o/ /de la ming dang gzugs ni phung po lnga po dag gis bsdus pa yin par rig</text></item>
<item><p>216b4</p><section></section><text>par bya ste/ gzugs kyi phung po ni yul de dang der skye ba dang / 'phel bar yang snang la/ lag pa dang bong ba la sogs pa'i 'dus te reg pa dag gis gzugs su yang rung bas/ de'i phyir de ni gzugs zhes bya'o/ /phung po lhag ma bzhi po dag ni sna tshogs su 'dogs</text></item>
<item><p>216b5</p><section></section><text>pa'i dbang dang / sna tshogs su 'dogs pa'i gnas kyis phal cher dmigs pa de dang de la 'jug cing gzhol bar byed pas/ de'i phyir phung po gzugs can ma yin pa bzhi po dag ni ming zhes bya'o/ /de la zin pa'i chos rnams kyi rab tu dbye ba yang mdor bsdu na/ rnam</text></item>
<item><p>216b6</p><section></section><text>pa lngas rnam par gzhag par rig par bya ste/ lnga gang zhe na/ re zhig dang por gzugs 'ba' zhig zin pa yin par blta bar bya ste/ de'i phyir de ni sems dang sems las byung ba'i chos rnams zin pa ma yin par de dag bsal bar byas pa yin no/ /nang gi</text></item>
<item><p>216b7</p><section></section><text>dbang po dang 'brel ba'i gzugs gang dag yin pa de zin pa yin par blta bar bya ste/ de'i phyir de ni dbang po dang ma 'brel pa phyi rol gyi gzugs zin pa ma yin par de bsal bar byas pa yin no/ /sems dang sems las byung ba'i chos rnams kyis gnas su byas shing</text></item>
<item><p>217a1</p><section></section><text>ma spangs pa'i gzugs gang yin pa de ni zin pa yin par blta bar bya ste/ de'i phyir des ni dbang po dang ma 'brel ba nang gi skra dang / spu dang / sen mo dang / so la sogs pa dang / shi ba'i ro dag zin pa ma yin par de bsal bar byas pa yin no/ /zin</text></item>
<item><p>217a2</p><section></section><text>pa'i gzugs de yang rgyu bzhis rnam par 'gyur bas de'i phyir zin pa zhes bya ste/ bzhi gang zhe na/ phyi rol gyi gzugs kyi reg pa dang phrad pa dang nang gi khams 'khrugs pa dang mnyam par gyur pa dang / 'dod chags dang / zhe sdang la sogs pa nyon mongs pa kun du 'byung</text></item>
<item><p>217a3</p><section></section><text>ba dang / dmigs pa la nye bar gtod pa ste/ 'di ltar zin pa'i gzugs la phyi rol gyi gzugs gnod par byed pas gnod par gyur pa na/ sdug bsngal ba dang / na ba dang / gnod par 'gyur la/ phan 'dogs pas reg pa na bde ba dang / phan pa dang / mi gnod par</text></item>
<item><p>217a4</p><section></section><text>'gyur ba dang / khams 'khrugs pas sdug bsngal ba dang / gnod par 'gyur la snyoms pas phan par 'gyur ba dang / 'dod pa la 'dun pa la sogs pa nye ba'i nyon mongs pa rnams kyis kyang sdug bsngal ba dang / nyes rtsom dang / yongs su gdung bar 'gyur ba dang /</text></item>
<item><p>217a5</p><section></section><text>dmigs pa la log par nye bar gtod pa dag gis kyang sdug bsngal ba dang / nyes rtsom dang / yongs su gdung bar 'gyur la/ dmigs pa la shin tu sbyangs pas yang dag par nye bar gtod pas ni bde ba dang phan par 'gyur ba'i phyir te gnod pa dang / phan 'dogs pa</text></item>
<item><p>217a6</p><section></section><text>gang yin pa de ni 'gyur ba zhes bya'o/ /de ltar na nang gi yang yin la gzugs kyang yin zhing / sems dang sems las byung bas gnas su byas pa dang / de ltar 'gyur ba gang yin pa de ni zin pa zhes bya'o/ /de las bzlog pa ni ma zin pa'i chos rnams yin par rig par</text></item>
<item><p>217a7</p><section></section><text>bya'o/ /de la 'byung ba chen po rnams dang / rgyur byas pa'i chos rnams ni chos gzugs can kho na yin par brjod par bya'o/ /de la ji ltar 'byung ba chen po rnams rang gi sa bon las skyes pa de bzhin du rgyur byas pa'i gzugs kyang rang gi sa bon las skye ba yin na/ ci'i phyir</text></item>
<item><p>217b1</p><section></section><text>rgyur byas pa'i gzugs 'byung ba chen po dag rgyur byas pa zhes bya zhe na/ 'byung ba chen po'i sa bon dbang po gzugs can dang / sems dang ldan pa gang dag yin pa de dag ni rgyur byas pa'i sa bon gzugs kyi sa bon dag dang ldan pa yin te/ de dag gang gi tshe 'bras bu mngon par</text></item>
<item><p>217b2</p><section></section><text>'grub par byed pa de'i tshe na/ de dag dang ldan pa rgyur byas pa'i gzugs kyi sa bon dag kyang rang gi 'bras bu nges par mngon par sgrub par byed de/ de'i phyir rgyur byas pa'i gzugs de yang 'byung ba chen po dag rgyur byas pa zhes bya'o/ /de la 'byung ba chen po'i sa bon dbang po</text></item>
<item><p>217b3</p><section></section><text>gzugs can dang ldan pa gang yin pa de ni phyogs dang bcas pa yin la/ dbang po gzugs can ma yin pa dang ldan pa gang yin pa de ni phyogs med pa yin par brjod par bya'o/ /'byung ba chen po de dag kyang mdor bsdu na rnam pa gnyis te/ khams tsam gyis bsdus pa dag dang /</text></item>
<item><p>217b4</p><section></section><text>rang gi las byed pa dag yin no/ /de la sa bon du gyur pa gang yin pa de dag ni khams tsam gyis bsdus pa dag yin no/ /rang gi sa bon de las grub pa gang dag yin pa de dag ni rang gi las byed pa dag yin no/ /de dag kyang rgyur byas pa'i gzugs dang lhan cig gi dngos pos tha mi</text></item>
<item><p>217b5</p><section></section><text>dad par 'jug pa dag yin te/ de dang 'dra ba'i rgyu las grub pa yin pa'i phyir ro/ /thams cad du yang thams cad 'dres shing ro gcig pa'i gong bu lta bu yin gyi/ phye dang 'bru dang / nor bu'i phung po lta bu ni ma yin no/ /'dod pa'i khams na ni gzugs 'dus pa gcig tu</text></item>
<item><p>217b6</p><section></section><text>sra ba gang yin pa de la sa'i khams dang / gzugs dang dri dang ro'i khams dag las byed pa yin no/ /gzugs kyi khams na ni gzugs kyi khams kho na las byed pa yin no/ /lhag ma chu dang / me dang / rlung dang / sgra'i khams sa bon du gyur pa de dang 'brel ba dag ni</text></item>
<item><p>217b7</p><section></section><text>rkyen dag la ltos pa yin te/ de ltar na chu dang / me dang / rlung gi ming can 'dus pa dag la go rims ci rigs par blta bar bya'o/ /de la nang gi gzugs 'dus pa la ni skra dang / spu la sogs pa'i rab tu dbye bas/ sa la sogs pa'i khams thams cad las byed pa dang</text></item>
<item><p>218a1</p><section></section><text>bcas par snang ste/ mdo las ji skad gsungs pa bzhin no/ /phyi rol la ni sa la sogs pa'i 'dus pa so sor ci rigs par blta bar bya'o/ /de dag kyang rkyen ji lta ji lta bu dag dang phrad pa'i 'bras bu de lta de lta bu'i rgyur gyur pa yin te/ 'di lta</text></item>
<item><p>218a2</p><section></section><text>ste/ dper na shing skam po legs par gtsubs pa las me 'byung ba dang / tshon mo steng dang / ro nye dang / lcags dang dngul la sogs pa zhu bar 'gyur ba lta bu'o/ /rig bya'i skye mched du gtogs pa 'jam pa nyid dang / rtsub pa nyid la sogs pa gang dag rnam par</text></item>
<item><p>218a3</p><section></section><text>shes pa'i tshogs lnga dang ldan pa'i sar lngar ji skad bstan pa de dag thams cad ni 'byung ba chen po'i bye brag kho na yin par rig par bya ste/ de lta bur gyur pa de dang 'dra ba de'i gnas skabs pa'i 'byung ba chen po bzhi po de dag ni ci rigs par 'gyur ro/ /de dag la 'jam</text></item>
<item><p>218a4</p><section></section><text>pa nyid la sogs pa gang dag nye bar gdags shing gdags par byed pa de dag ni btags pa'i yod pa yin par rig par bya'o/ /de la bcom ldan 'das kyis phyi rol gyi reg pa'i skye mched ni 'byung ba chen po bzhi po dag dang / 'byung ba chen po bzhi dag rgyur byas pa yin no zhes</text></item>
<item><p>218a5</p><section></section><text>bya ba dang / gzugs bstan du med la thogs pa med pa zhes gang gzugs de la dgongs pa gang zhe na/ 'di la 'byung ba chen po rnams ni rgyur byas pa'i gzugs rnam pa gnyis skyed par byed de/ rang gi rigs kyis khyad par can dang / gzhan gyi rigs kyis khyad par can</text></item>
<item><p>218a6</p><section></section><text>no/ /de la rang gi rigs kyis khyad par can gyi rgyur byas pa'i gzugs ni 'byung ba chen po rnams kyi 'jam pa nyid dang / rtsub pa nyid la sogs pa ste/ 'di ltar gang dag la 'jam pa nyid dang / rtsub pa nyid ces rgya cher 'byung ba nye bar gdags pa'i 'byung ba chen po phan tshun</text></item>
<item><p>218a7</p><section></section><text>khyad par can du gyur pa de dag ni rgyu de dang rkyen des grub pa yin pa'i phyir ro/ /gzhan gyi rigs kyis khyad par can gyi rgyur byas pa'i gzugs ni mig dang rna ba la sogs pa nang gi skye mched lnga dang / reg bya'i skye mched ma gtogs pa phyi rol gyi skye mched bzhi dang / chos kyi</text></item>
<item><p>218b1</p><section></section><text>skye mched kyi phyogs kyi gzugs rnams so/ /de la bcom ldan 'das kyis rang gi rigs kyis khyad par can gyi rgyur byas pa'i gzugs las dgongs nas 'byung ba chen po bzhi dag rgyur byas pa zhes gsungs so/ /bstan du med la thogs pa med pa'i gzugs zhes gang gsungs</text></item>
<item><p>218b2</p><section></section><text>pa de 'byung ba chen po gang dag la brten pa yin par brjod par bya zhe na/ gal te mnyam par gzhag pa'i sems dang ldan pa 'dod pa na spyod pa'i chos gzugs can yid la byed pa la gzugs brnyan skye bar gyur na/ de ni 'dod pa na spyod pa'i 'byung ba chen po dag la brten pa</text></item>
<item><p>218b3</p><section></section><text>yin par brjod par bya'o/ /gal te gzugs na spyod pa'i chos gzugs can yid la byed pa la gzugs brnyan skye bar gyur na/ de ni gzugs na spyod pa kho na'i 'byung ba chen po dag la brten pa yin par brjod par bya'o/ /'byung ba chen po dag rgyur byas pa'i chos rnams kyi</text></item>
<item><p>218b4</p><section></section><text>rnam par gtan la dbab pa'i gzhung lhag ma ni mi snang ngo // //srid pa'i chos rnams ni 'jig rten pa'i chos thams cad la bya ste/ gal te dgra bcom pa'i 'jig rten pa'i dge ba'i chos gang dag yin pa de dag 'jig rten pa yin pa'i phyir srid par gtogs pa yin par gyur na/ ci'i</text></item>
<item><p>218b5</p><section></section><text>phyir zag pa med pa rnams zhes bya zhe na/ de dag ni srid pa gsum du gtogs pa yin pa'i phyir srid par gtogs pa zhes bya bar zad kyi de dag ni zag pa'i bag la nyal las rnam par grol ba kho na'i phyir zag pa med pa zhes bya'o/ /de la bcom ldan 'das kyis zag pa dang bcas pa'i</text></item>
<item><p>218b6</p><section></section><text>chos rnams gang zhe na/ 'jig rten pa'i yid gang yin pa dang / chos rnams dang / yid kyi rnam par shes pa'o zhes gsungs pa de la dgongs pa gang yin zhe na/ bcom ldan 'das kyis 'jig rten pa'i yid dang / chos rnams dang / yid kyi rnam par shes pa spang bar bya ba ma spangs pa</text></item>
<item><p>218b7</p><section></section><text>gang yin pa las dgongs te gsungs pa yin no/ /de la bcom ldan 'das kyis srid pa mang po 'dod pa'i srid pa dang / gzugs kyi srid pa dang / gzugs med pa'i srid pa zhes gang gsungs pa de dag gi rnam par gzhag pa ni 'di lta ste/ thos pa las byung ba'i sar sangs rgyas</text></item>
<item><p>219a1</p><section></section><text>kyi bka' shes bya'i gnas su bstan pa bzhin no/ /de la bla na yod pa'i chos rnams ni mya ngan las 'das pa ma gtogs pa'i chos thams cad yin par blta bar bya'o/ /mya ngan las 'das pa ni rgyu lngas bla na med pa yin par rig par bya ste/ lnga gang zhe na/</text></item>
<item><p>219a2</p><section></section><text>kun du 'byung ba'i bden pa nye bar zhi ba dang / sdug bsngal gyi bden pa nye bar zhi ba dang / 'jigs pa med pa dang / yams kyi nad med pa dang / gnod pa med pa dang / 'go ba'i nad med pas bde ba dang / tshe 'di la bde bar gnas pa bla na med pa la dmigs pa 'di lta ste/ mtshan</text></item>
<item><p>219a3</p><section></section><text>ma med pa la gnas pa'i phyir dang / bde ba'i don dang / skyid pa'i don la rtag par gtan du mi slu ba nyid kyi phyir te/ rgyu lnga po 'dus pa de dag yin no/ /de dag gang la yod pa ni mya ngan las 'das pa kho na yin pas de'i phyir mya ngan las 'das pa ni bla na med pa zhes bya'o/ /bsgom par bya ba'i chos rnams</text></item>
<item><p>219a4</p><section></section><text>ni 'dus byas kyi dge ba thams cad yin par rig par bya'o/ /de la bsgom pa ni mdor bsdu na/ rnam pa bzhir blta bar bya ste/ thob pa bsgom pa dang / bsten pa bsgom pa dang / spang ba bsgom pa dang / gnyen po bsgom pa'o/ /de la dge ba'i chos ma skyes pa rnams skyed pa'i phyir yid la byed pa</text></item>
<item><p>219a5</p><section></section><text>bsgom pa gang yin pa de ni thob pa bsgom pa zhes bya'o/ /dge ba'i chos skyes pa rnams gnas pa dang / mi brjed par bya ba'i phyir dang / rgya cher 'byung ba ni bsten pa bsgom pa zhes bya'o/ /sdig pa mi dge ba'i chos skyes pa rnams spang ba'i phyir yid la byed pa bsgom pa gang yin pa de ni spang</text></item>
<item><p>219a6</p><section></section><text>ba bsgom pa zhes bya'o/ /sdig pa mi dge ba'i chos ma skyes pa rnams mi skyed pa'i phyir rnam par sun 'byin pa la sogs pa gnyen po yid la bya ba goms par byed pa gang yin pa de ni gnyen po bsgom pa zhes bya'o/ /de la mtshan nyid so sor rig pa'i yid la byed pa nas bzung ste/ mos</text></item>
<item><p>219a7</p><section></section><text>pa yid la byed pa'i bar ni rnam par sun 'byin pa gnyen po bsgom pa yin par rig par bya'o/ /rab tu dben pa yid la byed pa nas gzung ste/ sbyor ba mthar thug pa yid la byed pa'i bar ni spong ba gnyen po bsgom pa yin par rig par bya'o/ /sbyor ba mthar thug pa'i</text></item>
<item><p>219b1</p><section></section><text>'bras bu yid la byed pa ni kun du 'dzin pa gnyen po bsgom pa yin par rig par bya'o/ /de'i gong du yid la byed pa bdun po khyad par can du gtogs pa gong ma'i sa pa de dag thams cad ni thag bsring ba gnyen po bsgom pa yin par rig par bya'o/ /bsgom pa rnam pa bzhi po de dag</text></item>
<item><p>219b2</p><section></section><text>thams cad bsdus nas bsgom pa rnam pa gnyis su blta bar bya ste/ sdom pa yang dag par blang ba bsgom pa dang / yid la byed pa bsgom pa'o/ /de la lus bsgom pa ni sdom pa bsgom pa'o/ /tshul khrims bsgom pa ni yang dag par blang ba bsgom pa'o/ /bsam gtan gyi</text></item>
<item><p>219b3</p><section></section><text>sa pa'i yid la byed pa bsgom pa dang / bden pa shes pa'i sa pa'i yid la byed pa bsgom pa ni yid la byed pa bsgom pa yin par rig par bya'o/ /de la yid la byed pa bsgom pa dang po ni sems bsgom pa zhes bya'o/ /gnyis pa ni shes rab bsgom pa zhes bya'o/ /de la dgra</text></item>
<item><p>219b4</p><section></section><text>bcom pa'i sems dang sems las byung ba tha ma ma gtogs pa 'das pa'i chos rgyu spyad zin pa ngo bo nyid zhig pa de las gzhan pa dag skyed pa'i mjug thogs kyi rkyen du gyur pa/ sems kyi rgyud la yongs su bsgos pa gang dag yin pa de dag ni 'gags nas bskal pa brgya stong</text></item>
<item><p>219b5</p><section></section><text>lon du zin kyang / 'dod pa dang mi 'dod pa'i rnam par smin par byed do/ /'das pa kha cig ni ji ltar nyams su myong ba dran pa kho na tsam yin la/ kha cig ni mi dran la 'gags pas rab tu phye ba kho na tsam yin pas byed pa med pa yin par rig par bya ste/ de ltar na de ni 'das pa'i</text></item>
<item><p>219b6</p><section></section><text>chos rnams kyi rab tu dbye ba yin par blta bar bya'o/ /'das pa'i chos de dag gi dngos po rab tu dbye ba yang mdor bsdu na/ rnam pa lngas rnam par gzhag par blta bar bya ste/ lnga gang zhe na/ skad cig 'das pa'i chos can dag kyang yod de/ 'di lta ste/ 'du byed skad</text></item>
<item><p>219b7</p><section></section><text>cig pa thams cad kyi nang na/ skad cig las 'das pa'i 'du byed thams cad do/ /shi 'phos pas 'das pa'i chos dag kyang yod de/ 'di lta ste/ sems can de dang de dag sems can gyi rigs de dang de dag nas shi 'phos zhes bya ba nas/ shi zhing dus byed ces rgya cher 'byung ba'i</text></item>
<item><p>220a1</p><section></section><text>bar dag go/ /'jig pas 'das pa'i chos dag kyang yod de/ 'di lta ste/ snod kyi 'jig rten du gtogs pa dag mes 'jig pa la sogs pas zhig pa gang dag yin pa'o/ /chos gang dag yongs su nyams pa'i 'das pas 'das pa dag kyang</text></item>
<item><p>220a2</p><section></section><text>yod de/ 'di lta ste/ la la dge ba'i chos dang / yon tan dang / bde bar gnas pa thob pa las yongs su nyams pa yin no/ /'gags pa'i 'das pas 'das pa'i chos dag kyang yod de/ 'di lta ste/ phung po'i lhag ma dang bcas pa dang / phung po'i lhag ma med pa'i</text></item>
<item><p>220a3</p><section></section><text>mya ngan las 'das pa'i dbyings su 'gags pa'o/ /ma 'ongs pa'i chos rgyu ma spyad pa/ ngo bo nyid ma spyad pa/ skye ba'i rkyen la ltos pa/ skye ba la mngon du phyogs pa/ skye ba dang thag nye ba'am/ skye ba dang thag ring ba yang rung ste/ de dag gi rab tu dbye ba yang rnam pa lngas</text></item>
<item><p>220a4</p><section></section><text>rnam par gzhag par blta bar bya ste/ skad cig ma 'ongs pa rnams dang / skye ba ma 'ongs pa rnams dang / 'chags pa ma 'ongs pa rnams dang / kun du spyod pa ma 'ongs pa rnams dang / 'thob pa ma 'ongs pa rnams so / /da ltar byung ba'i chos rgyu spyad zin pa ngo bo nyid ma</text></item>
<item><p>220a5</p><section></section><text>spyad pa/ skad cig gi 'og tu 'jig par nges pa/ kun nas nyon mongs pa thams cad kyis rab tu phye ba dang / de dag las kha cig rnam par byang bas rab tu phye ba yang rung ste/ de dag gi rab tu dbye ba yang rnam pa lngas rnam par gzhag par blta bar bya ste/ skad cig da ltar</text></item>
<item><p>220a6</p><section></section><text>byung ba rnams dang / skye ba da ltar 'byung ba rnams dang / 'chags pa da ltar 'byung ba rnams dang / kun du spyod pa da ltar 'byung ba rnams dang / tha ma da ltar 'byung ba rnams te/ 'di lta ste dper na/ dgra bcom pa'i sems dang sems las byung ba'i chos tha ma dag</text></item>
<item><p>220a7</p><section></section><text>lta bu'o/ /de la 'dod pa dang ldan pa'i chos rnams gang zhe na/ 'dod pa'i khams su skyes shing byung ba 'dod pa rnams las 'dod chags dang ma bral ba/ sems mnyam par ma bzhag pa de'i gnas skabs kyi chos skyes nas thob pa las sam/ yid la byed pa las spyad</text></item>
<item><p>220b1</p><section></section><text>pa dang / kun du spyod pa dang / kun du spyod par 'gyur ba gang dag yin pa de dag ni 'dod pa dang ldan pa'i chos rnams zhes bya'o/ /gzugs dang ldan pa'i chos rnams gang zhe na/ 'dod pa'i khams nyid du skyes shing 'byung ba bsam gtan gang yang rung ba snyoms par zhugs pa</text></item>
<item><p>220b2</p><section></section><text>'dod pa rnams las 'dod chags dang bral ba/ gzugs rnams las 'dod chags dang ma bral ba/ de'i gong du sbyor ba ma brtsams pa/ ting nge 'dzin de las ma langs pa'i 'jig rten pa'i yid kyi sa pa'i chos yid la byed pa las kun du spyad pa dang / kun du spyod pa dang / kun du</text></item>
<item><p>220b3</p><section></section><text>spyod par 'gyur ba gang dag yin pa de dag ni gzugs dang ldan pa'i chos rnams zhes bya'o/ /gzugs kyi khams su skyes pa de las 'dod chags dang ma bral ba gong du sbyor ba ma brtsams pa'i skye gnas thob pa las sam/ yid la byed pa las 'jig rten pa'i chos kun du spyad pa</text></item>
<item><p>220b4</p><section></section><text>dang / kun du spyod pa dang / kun du spyod par 'gyur ba gang dag yin pa de dag kyang gzugs dang ldan pa'i chos rnams zhes bya'o/ /gzugs dang ldan pa'i chos rnams ji lta ba de bzhin du gzugs med pa dang ldan pa'i chos rnams kyang ci rigs par blta bar bya'o/ /de la chos dge</text></item>
<item><p>220b5</p><section></section><text>ba rnams gang zhe na/ chos dge ba rnams ni mdor bsdu na/ rgyu gnyis kyis dge ba rnams zhes bya ste/ ngo bo nyid kyis phyin ci log tu gyur pa ma yin la/ phyin ci log tu gyur pa'i chos rnams kyi gnyen po dang bde bas te/ 'di ltar dge ba'i chos rnams ni ngo bo nyid kyis phyin ci ma</text></item>
<item><p>220b6</p><section></section><text>log par dmigs pa la 'jug pa yin zhing / gang dag phyin ci log tu gyur la/ nyon mongs pa can du dmigs pa la 'jug pa de dag gi gnyen por gyur pa yin pa'i phyir dang / bde 'gro dang / mya ngan las 'das par 'gro ba dang mthun pa yin pa'i phyir bde ba yin no/ /mi dge ba</text></item>
<item><p>220b7</p><section></section><text>rnams ni de las bzlog pa'i rgyu gnyis kho nas blta bar bya ste/ ngo bo nyid kyi phyin ci log tu gyur pa dang mi bde bas so/ /lung du ma bstan pa rnams ni phyin ci log tu gyur pa yang ma yin/ phyin ci log gi gnyen po yang ma yin pa dang / bde ba yang ma yin mi bde ba yang ma yin</text></item>
<item><p>221a1</p><section></section><text>par blta bar bya'o/ /dge ba de'i rab tu dbye ba yang rnam pa lngas rnam par gzhag par rig par bya ste/ phyi ma la 'bras bu 'dod pa dang / kun nas nyon mongs pa'i gnyen po ni 'di lta ste/ mi sdug pa la sogs pa 'dod chags la sogs pa'i gnyen po yin pa nas/ 'phags</text></item>
<item><p>221a2</p><section></section><text>pa'i lam yan lag brgyad pa nyon mongs pa thams cad kyi gnyen po yin pa'i bar dang / kun nas nyon mongs pa nye bar zhi bas rab tu phye ba ni 'di lta ste/ mya ngan las 'das pa'o/ /rnam par dag pa'i gnas pas rab tu phye ba ni 'di lta ste/ 'dod chags dang bral ba/ tshe 'di la bde bar</text></item>
<item><p>221a3</p><section></section><text>gnas pa dge ba 'phags pa la sogs pas gnas pa rnams kyi'o/ /sems can la phan 'dogs pas rab tu phye ba ni 'di lta ste/ 'dod chags dang bral ba rnams kho na'i ste gzhan la snying brtse ba can gyi nyan thos rnams dang / byang chub sems dpa' rnams dang / de bzhin gshegs</text></item>
<item><p>221a4</p><section></section><text>pa rnams kyi gzhan gyi don spyod pa'i dge ba sna tshogs gang dag yin pa rnams so/ /mi dge ba'i chos rnams kyi rab tu dbye ba yang de las bzlog pa rnam pa lnga kho nas rnam par bzhag par rig par bya ste/ phyi ma la 'bras bu mi 'dod pa dang / kun nas nyon mongs pa'i gnyen po'i mi</text></item>
<item><p>221a5</p><section></section><text>mthun pa'i phyogs dang / kun nas nyon mongs pa nye bar ma zhi bas rab tu phye ba dang / nyon mongs pa can gyi gnas pas rab tu phye ba dang / gzhan la gnod pas rab tu dbye bas so/ /dge ba'i rgyu lngas stobs dang ldan pa yin te/ lnga gang zhe na/ sbyor ba dang / sngon goms pa</text></item>
<item><p>221a6</p><section></section><text>dang / yon tan khyad par can yongs su 'dzin pa dang / zhing dang / dngos po dang / gnas dang / ngo bo nyid kyis so/ /rtag tu sbyor ba dang / gus par sbyor bas byas pa dang / rnam pa du mas byas pa 'di lta ste/ bdag gis byas pa dang / gzhan dag de nyid yang dag par 'dzin du</text></item>
<item><p>221a7</p><section></section><text>bcug pa dang / de'i bsngags pa rnam grangs du mar brjod pa dang / chos mthun pa mthong na yid rab tu dga' ba skyed pa gang yin pa'i dge ba de ni sbyor bas stobs dang ldan pa yin par rig par bya'o/ /de la sngon gyi tshe rabs gzhan dag tu dge ba kun du bstan bsgoms lan mang</text></item>
<item><p>221b1</p><section></section><text>du byas pa'i rgyu dang rkyen des/ da ltar rang bzhin gyis dge ba'i chos rnams la sems 'jug pa dang / mi dge ba'i chos rnams la sems mi 'jug pa dang / mi dge ba'i chos rnams dang mi mthun pa nyid du kun du gnas pa gang yin pa'i dge ba de ni sngon goms pas stobs dang ldan pa yin</text></item>
<item><p>221b2</p><section></section><text>par rig par bya'o/ /de la 'jig rten pa'i 'dod chags dang bral ba rnams dang / 'phags pa gzhi mthong ba rnams kyis dge ba sa 'og ma pa dang / thar pa'am/ bla na med pa yang dag par rdzogs pa'i byang chub tu yongs su bsngos pa/ lta ba'i rnam pa thams cad dang bral ba</text></item>
<item><p>221b3</p><section></section><text>gang yin pa de ni yon tan khyad par can yongs su 'dzin pas stobs dang ldan pa yin par rig par bya'o/ /de la sbyin gnas chen po'i zhing la dngos po gya nom pa/ bla ma'i gnas kyis phul ba gang yin pa'i dge ba de ni zhing dang / dngos po dang / gnas kyis stobs dang ldan pa</text></item>
<item><p>221b4</p><section></section><text>yin par rig par bya'o/ /de las sbyin pa las byung ba'i dge ba gang yin pa de ni ngo bo nyid kyis tshul khrims las byung ba dang / bsgoms pa las byung ba bas ches stobs chung ba yin no/ /tshul khrims las byung ba gang yin pa de ni ngo bo nyid kyis sbyin pa las byung ba bas ches</text></item>
<item><p>221b5</p><section></section><text>stobs dang ldan pa yin la bsgoms pa las byung ba bas ni ches stobs chung ba yin no/ /bsgoms pa las byung ba'i dge ba gang yin pa de ni ngo bo nyid kyis sbyin pa las byung ba dang / tshul khrims las byung ba bas shin tu stobs dang ldan pa yin te/ de ltar na dge ba ngo bo nyid</text></item>
<item><p>221b6</p><section></section><text>kyis stobs dang ldan pa yin par rig par bya'o/ /mi dge ba yang de las bzlog pa rnam pa lnga po kho nas stobs dang ldan pa yin par rig par bya'o/ /chos lung du ma bstan pa rnams kyi rab tu dbye ba yang rnam pa lngas rnam par gzhag ste/ lnga gang zhe na/ rnam par smin pa las skyes</text></item>
<item><p>221b7</p><section></section><text>pa dang / spyod lam las byung ba dang / bzo'i gnas las byung ba dang / sprul ba las byung ba dang / ngo bo nyid las byung bas so/ /de la ngo bo nyid las byung ba'i lung du ma bstan pa ni 'di yin te/ rgyas pas byung ba'i dngos po gzugs can lnga po gang dag yin pa dang / phyi rol gyi</text></item>
<item><p>222a1</p><section></section><text>skye mched gzugs can rnam par smin par ma bsdus pa dag las/ gzugs kyi skye mched dang / sgra'i skye mched dge ba dang / nyon mongs pa can ma gtogs pa gang dag yin pa rnams so/ /de la slob pa'i chos rnams gang zhe na/ gang zag slob pa rgyun du zhugs</text></item>
<item><p>222a2</p><section></section><text>pa dang / lan cig phyir 'ong ba dang / phyir mi 'ong ba'i chos 'jig rten las 'das pa 'dus byas dang / 'jig rten pa'i dge ba gang dag yin pa de dag ni slob pa'i chos rnams zhes bya'o/ /de ci'i phyir zhe na/ 'di ltar de ni chos de dag la brten nas dus dus su lhag pa'i tshul khrims</text></item>
<item><p>222a3</p><section></section><text>kyi bslab pa la yang slob par byed/ lhag pa'i sems dang / lhag pa'i shes rab la yang slob par byed pa'i phyir ro/ /mi slob pa'i chos rnams gang zhe na/ dgra bcom pa zag pa zad pa'i chos 'jig rten las 'das pa 'dus byas dang 'jig rten pa'i dge ba gang dag yin pa de dag ni</text></item>
<item><p>222a4</p><section></section><text>mi slob pa'i chos rnams zhes bya'o/ /slob pa yang ma yin mi slob pa yang ma yin pa'i chos rnams gang zhe na/ rgyun du zhugs pa la sogs pa dgra bcom pa'i mthar thug pa rnams kyi slob pa dang mi slob pa'i chos ji skad bstan pa de dag ma gtogs pa gang dag de las gzhan pa so</text></item>
<item><p>222a5</p><section></section><text>so'i skye bo'i rgyud du gtogs pa dang / de'i dbang gis byung ba'i chos thams cad ni slob pa yang ma yin mi slob pa yang ma yin pa'i chos rnams yin par rig par bya'o/ /de la mthong bas spang bar bya ba'i chos rnams gang zhe na/ 'jig tshogs la lta ba la sogs pa lta ba lnga dang / lta ba de</text></item>
<item><p>222a6</p><section></section><text>dag la 'dod chags dang / khong khro ba dang / nga rgyal gang dag yin pa dang / de dag dang mtshungs par ldan pa dag dang / bden pa rnams la ma rig pa ma 'dres pa dang / bden pa rnams la yid gnyis dang / ngan song du 'gro ba dang / mthun pa'i las mthong bas spang bar bya ba</text></item>
<item><p>222a7</p><section></section><text>gang dag yin pa de dag thams cad ni mthong bas spang bar bya ba'i chos rnams zhes bya'o/ /bsgom pas spang bar bya ba'i chos rnams gang zhe na/ dge ba'i chos zag pa dang bcas pa thams cad dang / ma bsgribs la lung du ma bstan pa'i chos thams cad dang / nyon mongs pa</text></item>
<item><p>222b1</p><section></section><text>can gyi chos ji skad bstan pa rnams ma gtogs pa de las gzhan pa'i chos nyon mongs pa can thams cad ni bsgom pas spang bar bya ba'i chos rnams zhes bya'o/ /spang bar bya ba ma yin pa'i chos rnams gang zhe na/ 'jig rten las 'das pa slob pa thams cad dang / mi slob pa'i rgyud du</text></item>
<item><p>222b2</p><section></section><text>gtogs pa thams cad de/ de la 'jig rten las 'das pa gang dag yin pa de dag ni dus rtag pa kho nar ngo bo nyid kyis rnam par dag pa'i phyir spang bar bya ba ma yin no/ /de las gzhan pa 'jig rten pa rnams ni spangs zin pa'i phyir spang bar bya ba ma yin no/ /de la chos zab mo mthong bar</text></item>
<item><p>222b3</p><section></section><text>dka' ba rnams gang zhe na/ chos thams cad zab mo mthong bar dka' ba yin par blta bar bya'o/ /de ci'i phyir zhe na/ 'di lta ste/ brjod du med pa'i bdag nyid dang / tshig gi spyod yul las 'das pa'i ngo bo nyid 'di ni mchog tu zab pa yin te/ chos thams cad kyang brjod du med</text></item>
<item><p>222b4</p><section></section><text>pa'i bdag nyid dang / tshig gi spyod yul las 'das pa'i ngo bo nyid yin pas/ de dag ni brjod pa la brten pas gzung bar bya ba dang / blta bar bya ba dang / rtogs par bya ba yin pa'i phyir te/ de lta bas na zab mo mthong bar dka' ba yin par rig par bya'o/ /chos gzugs</text></item>
<item><p>222b5</p><section></section><text>can rnams dang / gzugs can ma yin pa rnams dang / bstan du yod pa rnams dang / bstan du med pa rnams dang / thogs pa dang bcas pa rnams dang / thogs pa med pa rnams dang / bstan du med la thogs pa med pa rnams dang / bstan du yod la thogs pa dang bcas pa</text></item>
<item><p>222b6</p><section></section><text>rnams dang / zag pa dang bcas pa rnams dang / zag pa med pa rnams dang / nyon mongs pa dang bcas pa rnams dang nyon mongs pa can ma yin pa rnams dang / zang zing dang bcas pa rnams dang / zang zing med pa rnams dang / zhen pa la brten pa rnams dang / mngon par</text></item>
<item><p>222b7</p><section></section><text>'byung ba la brten pa rnams dang / 'jig rten pa rnams dang / 'jig rten las 'das pa rnams dang / gtogs pa rnams dang / ma gtogs pa rnams dang / 'dus byas rnams dang / 'dus ma byas rnams dang / shes par bya ba rnams dang / rnam par shes par bya ba rnams dang /</text></item>
<item><p>223a1</p><section></section><text>dmigs pa dang / gnas pa 'dren pa'i chos rnams dang / rnam par smin pa dang bcas pa rnams dang / rnam par smin pa med pa rnams dang / rgyu dang bcas pa rnams dang / rgyu med pa rnams dang / 'bras bu dang bcas pa rnams dang / 'bras bu med pa</text></item>
<item><p>223a2</p><section></section><text>rnams dang / rten cing 'brel bar 'byung ba'i chos rnams dang / nang gi rnams dang / phyi rol gyi rnams dang / ming dang gzugs kyis bsdus pa rnams dang / zin pa rnams dang / 'byung ba chen po rnams rgyur byas pa dang / 'byung ba chen po rnams rgyur byas pa ma</text></item>
<item><p>223a3</p><section></section><text>yin pa dang / srid pa rnams dang / srid pa ma yin pa rnams dang / bla na yod pa rnams dang / bla na med pa rnams dang / bsgom par bya ba rnams dang / 'das pa rnams dang / ma 'ongs pa rnams dang / da ltar byung ba rnams dang / 'dod pa dang ldan pa rnams dang / gzugs dang ldan</text></item>
<item><p>223a4</p><section></section><text>pa rnams dang / gzugs med pa dang ldan pa rnams dang / dge ba rnams dang / mi dge ba rnams dang / lung du ma bstan pa rnams dang / slob pa rnams dang / mi slob pa rnams dang / slob pa yang ma yin mi slob pa yang ma yin pa rnams dang / mthong bas spang bar bya ba</text></item>
<item><p>223a5</p><section></section><text>rnams dang / bsgom pas spang bar bya ba rnams dang / spang bar bya ba ma yin pa rnams dang / zab mo mthong bar dka' ba'i chos rnams kyi dbye ba rnam par gzhag pa ni ji skad bstan pa de dag yin te/ legs par bsams pa sems pas tshul bzhin la rab tu brtson pas ni de</text></item>
<item><p>223a6</p><section></section><text>ltar chos rab tu rnam par dbye ba la rnal 'byor du bya'o/ /bsams pa las byung ba'i sa'i rnam par gtan la dbab pa ste/ rnam par gtan la dbab pa'i gzhung lhag ma ni mi snang ngo // //bam po nyi shu rtsa lnga pa/ bsgoms pa las byung ba'i sa'i rnam par gtan la dbab</text></item>
<item><p>223a7</p><section></section><text>pa ni mdor bsdu na bsgom pa rnam pa bcu drug tu rig par bya ste/ 'di lta ste/ nyan thos kyi theg pa dang ldan pa'i yid la byed pa bsgom pa dang / theg pa chen po dang ldan pa'i yid la byed pa bsgom pa dang / gzugs brnyan bsgom pa dang / dngos po'i mtha' bsgom pa dang / dgos pa</text></item>
<item><p>223b1</p><section></section><text>yongs su grub pa bsgom pa dang / 'thob pa bsgom pa dang / bsten pa bsgom pa dang / spang ba bsgom pa dang / gnyen po bsgom pa dang / nyi tshe bsgom pa dang / kun du 'gro ba bsgom pa dang / g.yo ba yod pa'i bsgom pa dang / mngon par 'du byed pa dang bcas pa bsgom pa dang /</text></item>
<item><p>223b2</p><section></section><text>grub pa bsgom pa dang / bsgoms pa las byung ba ma yin pa'i chos bsgom pa dang / bsgoms pa las byung ba'i chos bsgom pa'o/ /de la nyan thos kyi theg pa dang ldan pa'i yid la byed pa bsgom pa gang zhe na/ smras pa/ 'di ltar 'di na nyan thos/ nyan thos kyi chos nyid la gnas pa/</text></item>
<item><p>223b3</p><section></section><text>yang dag pa nyid du skyon med pa la zhugs pa'am/ yang dag pa nyid du skyon med pa la ma zhugs pa/ sems can gyi don la mi lta ba/ bdag gi don la lta ba la la rnam par gzhag pa'i bden pa yid la byed pa'i sgo nas/ de bzhin nyid la rjes su zhugs nas so so rang gi chos kyi dmigs</text></item>
<item><p>223b4</p><section></section><text>pa dpag tu yod cing yongs su chad pa skyo ba dang / 'dod chags dang bral ba dang / rnam par grol ba'i rnam pa yid la byed pa sred pa zad par bya ba'i phyir sgom par byed pa de ni/ nyan thos kyi theg pa dang ldan pa'i yid la byed pa bsgom pa zhes bya'o/ /theg pa chen po dang ldan pa'i yid la byed</text></item>
<item><p>223b5</p><section></section><text>pa bsgom pa gang zhe na/ smras pa/ 'di ltar 'di na byang chub sems dpa' byang chub sems dpa'i chos nyid la gnas pa/ yang dag pa nyid du skyon med pa la ma zhugs pa'am/ /yang dag pa nyid du skyon med pa la zhugs pa/ bdag gi don dang / gzhan gyi don la lta ba la la rnam par bzhag</text></item>
<item><p>223b6</p><section></section><text>pa dang / rnam par ma bzhag pa'i bden pa yid la byed pa'i sgo nas/ de bzhin nyid la rjes su zhugs nas/ so so rang gi chos kyi dmigs pa dpag tu med cing yongs su ma chad pa/ snying rje'i dbang du byas nas sems can gyi don bya ba'i thabs kyis yongs su zin pa'i rnam pa bla na med pa'i</text></item>
<item><p>223b7</p><section></section><text>go 'phang gnon pa'i rgyur gyur pa'i yid la byed pa/ bdag dang gzhan gyi sred pa zad par bya ba'i phyir sgom par byed pa de ni theg pa chen po dang ldan pa'i yid la byed pa bsgom pa zhes bya'o/ /gzugs brnyan bsgom pa gang zhe na/ ting nge 'dzin gyi spyod yul gyi gzugs brnyan shes bya'i dngos</text></item>
<item><p>224a1</p><section></section><text>po dang cha mthun pa rnam par rtog pa dang bcas pa/ lhag mthong gi phyogs dang mthun pa yid la byed pa'am/ ting nge 'dzin gyi spyod yul gyi gzugs brnyan shes bya'i dngos po dang cha mthun pa rnam par mi rtog pa zhi gnas kyi phyogs dang mthun pa yid la byed pa'i</text></item>
<item><p>224a2</p><section></section><text>bsgom pa gang yin pa de ni gzugs brnyan bsgom pa zhes bya'o/ /dngos po'i mtha' bsgom pa gang zhe na/ nang dang phyi rol gyi chos 'das pa dang / ma 'ongs pa dang / da ltar byung ba rnams kyi rags pa dang / cha phra ba nyid dang / ngan pa dang / gya nom pa nyid dang / rgyang ring ba dang / thag nye ba</text></item>
<item><p>224a3</p><section></section><text>nyid dam/ de bzhin nyid la ji snyed yod pa nyid dang / ji lta ba bzhin du yod pa nyid kyis yid la byed pa'i bsgom pa gang yin pa de ni dngos po'i mtha' bsgom pa zhes bya'o/ /dgos pa yongs su grub pa bsgom pa gang zhe na/ 'jig rten pa dang / 'jig rten las 'das pa'i bsam gtan</text></item>
<item><p>224a4</p><section></section><text>nam/ snyoms par 'jug pa'i dngos gzhi la snyoms par zhugs pa'i bsgom pa gang yin pa de ni dgos pa yongs su grub pa bsgom pa zhes bya'o/ /'thob pa bsgom pa gang zhe na/ 'di ltar 'di na la la bsam gtan dang po la brten nas/ gal te mi rtag pa'i 'du shes sgom par byed dam/ gal</text></item>
<item><p>224a5</p><section></section><text>te 'chi ba'i 'du shes kyi bar du sgom par byed pa de/ de las gzhan pa rang gi sa pa'am/ sa 'og ma pa'i 'du shes mngon du ma gyur pa dag gam/ des drangs pa 'jig rten pa'am/ 'jig rten las 'das pa'i yon tan de las gzhan pa dag gsal ba dang / ches 'od gsal</text></item>
<item><p>224a6</p><section></section><text>bar bskyed par bya ba'i phyir sgom par byed cing / de dag la yang dbang dang ldan pa 'thob par 'gyur ba gang yin pa de ni 'thob pa bsgom pa zhes bya'o/ /bstan pa bsgom pa gang zhe na/ smras pa/ 'di ltar 'di na la la mi rtag pa la sogs pa dge ba'i 'du shes sam/ dge ba'i chos</text></item>
<item><p>224a7</p><section></section><text>gang dang gang yid la byed pa de'i de bsten pa'i bsgom pas sgom par byed pa gang yin pa de ni bsten pa bsgom pa zhes bya'o/ /spang ba bsgom pa gang zhe na/ smras pa/ 'di ltar 'di na la la ting nge 'dzin gyi spyod yul gyi gzugs brnyan gyi mtshan ma yid la byed pas/ rang bzhin gyi</text></item>
<item><p>224b1</p><section></section><text>mtshan ma khyi'us khyi'u dbyung ba'i tshul gyis mngon par 'byin par byed/ mngon par sel bar byed/ mngon par spong bar byed de/ 'di lta ste/ dper na la la zhig gi khyi'u ches phra bas khyi'u ches sbom pa 'byin par byed pa de bzhin du/ shin tu sbyangs pa'i tshogs kyis gnas ngan</text></item>
<item><p>224b2</p><section></section><text>len gyi tshogs mngon par 'byin par byed/ mngon par sel bar byed/ mngon par spong bar byed pa gang yin pa de ni spong ba bsgom pa zhes bya'o/ /gnyen po bsgom pa gang zhe na/ smras pa/ rnam par sun 'byin pa gnyen po'am spong ba gnyen po'am kun du 'dzin pa gnyen po'am/</text></item>
<item><p>224b3</p><section></section><text>thag bsring ba gnyen po yid la byed pa'i bsgom pa gang yin pa de ni de gnyen po bsgom pa zhes bya'o/ /de la rnam par sun 'byin pa'i gnyen po ni tshad med pa dag ma gtogs pa 'jig rten pa'i dge ba'i lam thams cad dang / rnal 'byor pa rnams kyi rnam par 'phrul pa dang ldan pa'i yid</text></item>
<item><p>224b4</p><section></section><text>la byed pa gzhan gang yin pa'o/ /de la spong ba gnyen po ni de bzhin nyid la dmigs pa yid la byed pa'o/ /de la kun du 'dzin pa gnyen po ni/ de'i rjes las thob pa 'jig rten pa dang / 'jig rten las 'das pa'i lam dang / rnam par grol ba'i lam mo/ /de la thag bsring</text></item>
<item><p>224b5</p><section></section><text>ba gnyen po ni nyon mongs pa rnams spangs pa'i de'i gnyen po'i lam lan mang du byed pa dang / sa gong ma pa'i lam lan mang du byed pa gang yin pa'o/ /rnam grangs gzhan yang thos pa dang bsams pa las byung ba'i lan ni sun 'byin pa gnyen po yin no/ /'jig rten las 'das</text></item>
<item><p>224b6</p><section></section><text>pa'i lam ni spong ba gnyen po yin no/ /'di'i 'bras bu gnas gyur pa ni kun du 'dzin pa'i gnyen po yin no/ /'jig rten pa'i bsgom pa'i lam ni thag bsring ba gnyen po yin no/ /nyi tshe bsgom pa gang zhe na/ smras pa/ mi rtag pa'i 'du shes la sogs pa dge ba'i chos rnams gang</text></item>
<item><p>224b7</p><section></section><text>yang rung ba yid la byed pa'i bsgom pa gang yin pa de ni nyi tshe bsgom pa zhes bya'o/ /kun du 'gro ba bsgom pa gang zhe na/ smras pa/ chos thams cad la de bzhin nyid ro gcig par yid la byed pa'i bsgom pa gang yin pa de ni kun du 'gro ba bsgom pa zhes bya'o/ /g.yo ba yod pa'i</text></item>
<item><p>225a1</p><section></section><text>bsgom pa gang zhe na/ mtshan ma med pa bsgom pa la zhugs pa'i mtshan mas skabs skabs su rgyun chad pa dang bcas pa'i bsgom pa gang yin pa de ni g.yo ba yod pa'i bsgom pa zhes bya'o/ /mngon par 'du byed pa dang bcas pa bsgom pa gang zhe na/ smras</text></item>
<item><p>225a2</p><section></section><text>pa/ de nyid la zhugs pa'i mngon par 'du byed pa las mtshan mas rgyun chad pa med par bsgom pa gang yin pa de ni mngon par 'du byed pa dang bcas pa bsgom pa zhes bya'o/ /grub pa bsgom pa gang zhe na/ smras pa/ nyan thos kyi theg pa'am/ rang sangs rgyas kyi theg pa'am/ theg</text></item>
<item><p>225a3</p><section></section><text>pa chen pos thams cad kyi thams cad du gnas gyur pa chos thams cad la dbang thob pa'i bsgom pa gang yin pa de ni grub pa bsgom pa zhes bya'o/ /bsgoms pa las byung ba ma yin pa'i chos bsgom pa gang zhe na/ smras pa/ mnyam par ma bzhag pa'i sa pa rnams kyi sbyin pa dang tshul</text></item>
<item><p>225a4</p><section></section><text>khrims la sogs pa dge ba'i chos rnams kyi bsgom pa gang yin pa de ni/ bsgoms pa las byung ba ma yin pa'i chos bsgom pa zhes bya'o/ /bsgoms pa las byung ba'i chos bsgom pa gang zhe na/ smras pa/ mnyam par bzhag pa'i sa pa rnams kyi dge ba'i chos rnams kyi bsgom pa</text></item>
<item><p>225a5</p><section></section><text>pa gang yin pa de ni bsgoms pa las byung ba'i chos bsgom pa zhes bya'o/ /bsgoms pa las byung ba'i sa'i rnam par gtan la dbab pa ste/ rnam par gtan la dbab pa'i gzhung lhag ma ni mi snang ngo // //nyan thos kyi sa'i rnam par gtan la dbab pa ni sa'i dngos gzhir gang zag rigs</text></item>
<item><p>225a6</p><section></section><text>med pa la gnas pa gtan yongs su mya ngan las mi 'da' ba'i chos can zhes gang bshad pa de la gal te la la ji ltar gtan yongs su mya ngan las mi 'da' ba'i chos can yin snyam du yid gnyis dang / the tshom skye bar gyur na/ de la 'di skad ces brjod par bya ste/ ci sems can</text></item>
<item><p>225a7</p><section></section><text>khams sna tshogs pa dang / khams dpag tu med pa dang / khams dman pa pa dang / khams gya nom pa ba dag yod par 'dod dam/ 'on te mi 'dod/ gal te yod na ni des na gang zag gtan yongs su mya ngan las mi 'da' ba'i chos can med ces byar mi rung ngo / /gal te med</text></item>
<item><p>225b1</p><section></section><text>na ni des na sems can khams sna tshogs pa nas khams gya nom pa pa'i bar dag yod ces byar yang mi rung ngo / /de skad lan btab kyang yang yongs su 'dri ste/ ji ltar sems can rnams la khams sna tshogs pa nyid nas/ khams gya nom pa pa nyid kyi bar dag yod kyang dbang po</text></item>
<item><p>225b2</p><section></section><text>med pa'i sems can med de yongs su mya ngan las mi 'da' ba'i chos can yang de bzhin no/ /yang na dbang po med pa yang sems can du ci'i phyir mi 'gyur zhe na/ de la 'di skad ces brjod par bya ste/ ci dbang po med pa gang yin pa de ni sems can yin nam/ 'on te sems can ma</text></item>
<item><p>225b3</p><section></section><text>yin par 'dod/ gal te sems can yin na ni des na phyi rol gyi dngos po dbang po med pa rnams kyang sems can yin par 'gyur bas mi rung ngo / /gal te sems can ma yin na ni des na dbang po med pa yang sems can du ci'i phyir mi 'gyur zhes byar mi rung ngo / /de skad lan btab</text></item>
<item><p>225b4</p><section></section><text>kyang yang yongs su 'dri ste/ 'di lta ste/ dper na rgyal rigs su gyur pa las res 'ga' bram ze dang / rje'u rigs dang / dmangs rigs su 'gyur ba dang / de bzhin du dmangs rigs su gyur pa las res 'ga' rgyal rigs kyi bar du 'gyur ba dang / sems can dmyal ba par gyur</text></item>
<item><p>225b5</p><section></section><text>pa las res 'ga' lha'i bar du 'gyur ba dang / lhar gyur pa las res 'ga' sems can dmyal ba pa'i bar du 'gyur ba de bzhin du/ yongs su mya ngan las mi 'da' ba'i chos can du gyur pa las kyang res 'ga' yongs su mya ngan las 'da' ba'i chos can du ci'i phyir mi 'gyur te/</text></item>
<item><p>225b6</p><section></section><text>de'i phyir gtan yongs su mya ngan las mi 'da' ba'i chos can ni 'ga' yang med do zhe na/ de la 'di skad ces brjod par bya ste/ ci rgyal rigs nas dmangs rigs kyi bar dang / sems can dmyal ba pa nas lha'i bar gang yin pa de khams thams cad pa yin nam/ 'on te khams</text></item>
<item><p>225b7</p><section></section><text>re re pa yin par 'dod/ gal te khams thams cad pa yin na ni des na de dpe mi mthun pas mi rung ngo / /gal te khams re re ba yin na ni des na rgyal rigs su gyur nas res 'ga' dmangs rigs kyi bar du 'gyur ba dang / sems can dmyal ba par gyur nas/ res 'ga'</text></item>
<item><p>226a1</p><section></section><text>lha'i bar du 'gyur ro zhes byar mi rung ngo / /de skad lan btab kyang yang yongs su 'dri ste/ ji ltar rgyal rigs la sogs pa khams thams cad pa de kho na yin pa de bzhin du yongs su mya ngan las mi 'da' ba'i chos can yang ci'i phyir yongs su mya ngan las 'da'</text></item>
<item><p>226a2</p><section></section><text>par mi 'gyur zhe na/ de la 'di skad ces brjod par bya ste/ ci yongs su mya ngan las mi 'da' ba'i chos can gyi khams gang yin pa dang / yongs su mya ngan las 'da' ba'i chos can gyi sems can gang yin pa'i khams de gnyis phan tshun mi mthun pa yin nam/ 'on te mi mthun pa med</text></item>
<item><p>226a3</p><section></section><text>par 'dod/ gal te mi mthun na ni des na yongs su mya ngan las mi 'da' ba'i chos can gyi khams ci'i phyir yongs su mya ngan las 'da' ba'i chos can gyi khams su mi 'gyur zhes byar mi rung ngo / /gal te mi mthun pa med na ni gang zag de nyid yongs su mya ngan las mi 'da' ba'i chos</text></item>
<item><p>226a4</p><section></section><text>can yang yin la/ de nyid yongs su mya ngan las 'da' ba'i chos can yang yin par 'gyur te mi rung ngo / /de skad lan btab kyang yang yongs su 'dri ste/ 'di lta ste/ dper na sa'i phyogs la la ni res 'ga' gser gyi rigs med pa las res 'ga' gser gyi rigs yod pa dang / res 'ga' nor bu</text></item>
<item><p>226a5</p><section></section><text>dang / mu tig dang / bai DUr+ya la sogs pa'i rigs med pa las res 'ga' de dag gi rigs yod pa dang / res 'ga' lan tshwa'i rigs med pa las res 'ga' de'i rigs yod pa dang / res 'ga' 'byung khungs rnam pa sna tshogs kyi rigs med pa las res 'ga' de dag gi rigs yod pa de</text></item>
<item><p>226a6</p><section></section><text>bzhin du ci'i phyir yongs su mya ngan las mi 'da' ba'i chos can du gyur pa las res 'ga' yongs su mya ngan las 'da' ba'i chos can du mi 'gyur zhe na/ de la 'di skad ces brjod par bya ste/ ci dper na sa'i phyogs de na de dag gi rigs med par gyur pa las de dag gi rigs yod par</text></item>
<item><p>226a7</p><section></section><text>gyur pa'am/ de dag gi rigs yod par gyur pa las de dag gi rigs med par gyur pa de bzhin du/ nyan thos kyi rigs su nges par gyur pa las de'i rigs med par gyur pa nas/ theg pa chen po'i rigs su nges par gyur pa las de'i rigs med par gyur pa dang / ma nges pa'i</text></item>
<item><p>226b1</p><section></section><text>rigs su gyur pa las nges pa'i rigs kyi bar du gyur pa'am/ 'on te de lta ma yin par 'dod/ gal te yin na ni des na thar pa'i cha dang mthun pa'i dge ba'i rtsa ba 'bras bu med par 'gyur te/ de ltar na rigs rnam par gzhag pa nges pa med par 'gyur bas mi rung ngo / /gal te</text></item>
<item><p>226b2</p><section></section><text>ma yin na ni des na 'di lta ste/ dper na sa'i phyogs bzhin du yongs su mya ngan las mi 'da' ba'i chos can rigs med pa la gnas par gyur nas/ rigs la gnas par 'gyur ba dang / 'di lta ste/ dper na sa'i phyogs bzhin du yongs su mya ngan las 'da' ba'i chos can yang</text></item>
<item><p>226b3</p><section></section><text>rigs la gnas par gyur nas/ rigs med pa la gnas par 'gyur bas mi rung ngo / /de la 'di skad ces kyang brjod par bya ste/ ci yongs su mya ngan las mi 'da' ba'i chos can khams dman pa kho na la gnas pa tshe de nyid la yongs su mya ngan las 'da' ba'i chos can du 'gyur ram/</text></item>
<item><p>226b4</p><section></section><text>'on te de'i 'og tu yongs su mya ngan las 'da' ba'i chos can du 'dod/ gal te tshe 'di nyid la yin na ni des na ci des sangs rgyas dang chos dang dge 'dun la brten nas/ tshe de nyid la thar pa'i cha dang mthun pa'i dge ba'i rtsa ba bskyed pa'i skal ba yang yod pa'am/ 'on te med</text></item>
<item><p>226b5</p><section></section><text>par 'dod/ gal te skal pa yod na ni des na sangs rgyas dang chos dang / dge 'dun la brten te tshe 'di la thar pa'i cha dang mthun pa'i dge ba'i rtsa ba bskyed pa'i skal ba yod pas yongs su mya ngan las mi 'da' ba'i chos can zhes byar mi rung ngo / /gal te skal ba med na ni des na sangs rgyas</text></item>
<item><p>226b6</p><section></section><text>dang chos dang dge 'dun la brten te/ tshe 'di la thar pa'i cha dang mthun pa'i dge ba'i rtsa ba skyed pa'i skal ba med pas yongs su mya ngan las 'da' ba'i chos can zhes byar mi rung ngo / /gal te phyi ma'i tshe rabs la yongs su mya ngan las 'da' ba'i chos can du gyur na ni des na ci sngar dge ba'i rtsa</text></item>
<item><p>226b7</p><section></section><text>ba bstsags nas/ de'i phyi ma'i tshe rabs la sangs rgyas dang / chos dang / dge 'dun la brten te/ thar pa'i cha dang mthun pa'i dge ba'i rtsa ba skyed pa'i skal ba yod pa yin nam/ 'on te sngar dge ba'i rtsa ba ma bstsags par de'i phyi ma'i tshe rabs la/ sangs rgyas dang / chos dang</text></item>
<item><p>227a1</p><section></section><text>dge 'dun la brten te/ thar pa'i cha dang mthun pa'i dge ba'i rtsa ba skyed pa'i skal ba yod par 'dod/ gal te sngar dge ba'i rtsa ba bstsags na ni des na tshe 'di nyid la sangs rgyas dang / chos dang / dge 'dun la brten te/ thar pa'i cha dang mthun pa'i dge ba'i</text></item>
<item><p>227a2</p><section></section><text>rtsa ba skyed nas de'i phyi ma'i tshe rabs la yongs su mya ngan las 'da' ba'i chos can du 'gyur zhes byar mi rung ste/ 'di ltar rgyu ma tshang ba'i phyir ro/ /gal te sngar dge ba'i rtsa ba ma bstsags na ni des na sngon dang phyis dge ba'i rtsa ba ma bstsags par 'dra bas/ de'i phyi ma'i tshe rabs la</text></item>
<item><p>227a3</p><section></section><text>yongs su mya ngan las 'da' ba'i chos can du 'gyur la/ de nyid la mi 'gyur zhes byar mi rung ngo / /nyan thos rnams ni mdor bsdu na bcu po 'di dag yin te/ bcu gang zhe na/ dag pa'i khams can dang / rkyen rnyed pa dang / kun nas nyon mongs pa can gyi khams su skyes pa dang / dag pa'i</text></item>
<item><p>227a4</p><section></section><text>khams su skyes pa dang / dus kyi mthar skyes pa dang / dus bzang por skyes pa dang / mig ma thob pa dang / mig thob pa dang / mig rnam par dag pa dang / mig shin tu rnam par dag pa'o/ /de la dang po ni rigs la gnas pa'o/ /gnyis pa ni zhugs pa'o/ /nyan thos gang 'jig rten gyi khams gang na</text></item>
<item><p>227a5</p><section></section><text>sdug bsngal mang ba sna tshogs dmigs pa der skyes shing / der yang tshe'i snyigs ma nas/ sems can gyi snyigs ma'i mthar thug pa'i bar gyi snyigs ma lnga 'byung ba'i go skabs yod pa de ni kun nas nyon mongs pa can gyi khams su skyes pa zhes bya'o/ /dag pa'i khams su skyes pa ni de las bzlog</text></item>
<item><p>227a6</p><section></section><text>par rig par bya'o/ /nyan thos dus kyi mthar skyes pa ji ltar blta bar bya zhe na/ nyan thos dus kyi mthar skyes pa rnams ni phal cher rnyed pa dang bkur sti la 'du ba/ yang dag par mgu bar 'gyur ba'i chos rnams la mi phyogs pa/ 'dod chags dang / zhe sdang dang / gti mug dang / dam</text></item>
<item><p>227a7</p><section></section><text>pa ma yin pa'i chos mang ba/ phrag dog dang / ser sna'i nye ba'i nyon mongs pas sems yongs su gtugs pa gnas la ser sna byed pa/ khyim la ser sna byed pa/ rnyed pa la ser sna byed pa/ bsngags pa la ser sna byed pa/ chos la ser sna byed pa/ g.yo dang sgyu dang ldan pa/ dkyor</text></item>
<item><p>227b1</p><section></section><text>'byin pa/ dor byed pa nas/ rgyas par 'tsho ba'i bsam pas rab tu byung gi /mya ngan las 'das pa'i bsam pas ma yin pa'i bar dang / rgod pa/ khengs pa/ mi brtan pa/ mu cor smra ba/ spyi rtol che ba/ ngan g.yo dang ldan pa/ brjed ngas pa/ mnyam par ma bzhag pa/ sems rnam par</text></item>
<item><p>227b2</p><section></section><text>'khrul ba/ dbang po yal bar bor ba/ nyon mongs pa mang yang nyon mongs pa kun nas 'byung ba yongs su gcod par mi byed pa / sdug bsngal dang yid mi bde ba mang yang skyo ba mi skyed pa/ tshogs 'du ba mang ba/ bas mtha'i gnas mal dgon pa dag spangs pa/ tshogs kyi</text></item>
<item><p>227b3</p><section></section><text>nang du 'ong ba/ grong dang nye ba'i mal cha dang / stan dag la brten cing de la kun du dga' ba/ de bzhin du smra ba la kun du dga' ba/ 'du 'dzi'i gtam la kun du dga' ba/ 'du 'dzi la kun du dga' ba bdag nyid rab tu 'dzin pa/ bag med pa/ lus ma bsgoms pa/ sems</text></item>
<item><p>227b4</p><section></section><text>dang / tshul khrims dang / shes rab ma bsgoms pa/ de bzhin gshegs pas gsungs pa'i mdo sde chos zab mo stong pa nyid dang ldan pa/ rkyen 'di pa nyid kyi rten cing 'brel bar 'byung ba dang mthun pa gang dag yin pa de dag spangs nas/ snyan dngags mkhan gyis byas pa snyan</text></item>
<item><p>227b5</p><section></section><text>dngags kyi yul yi ge sna tshogs pa/ tshig dang yig 'bru sna tshogs pa/ 'jig rten rgyang 'phen pa'i gsang tshig dang ldan pa gang dag yin pa de dag gus par bya ste/ len cing de la mchog tu dga' ba skyed pa dam pa'i chos ltar bcos pa'i chos dag la chos su 'du shes</text></item>
<item><p>227b6</p><section></section><text>shing / de dag la dga' ba dang / ston pa dang / rab tu ston par byed pa/ chos dang 'dul ba la skur ba 'debs pa/ chos dang 'dul ba smra ba'i gang zag rnams la dgrar 'du shes pa/ phal cher tshul khrims 'chal pa/ sdig pa'i chos can nang rul pa/ nyes 'dzag tu gyur</text></item>
<item><p>227b7</p><section></section><text>pa/ lung bong ltar kun du spyod pa/ dge sbyong ma yin par dge sbyong du khas 'che ba/ tshangs par spyod pa ma yin par tshangs par spyod par khas 'che ba/ bsams bzhin du ltung ba lci ba dag ma lus par 'byin pa/ lci ba dag kyang lhag ma ma lus par 'byin/ 'bring dang yang</text></item>
<item><p>228a1</p><section></section><text>bdag lta smos kyang ci dgos pa/ ltung ba byung na yang phal cher chos bzhin du phyir gso bar mi byed pa/ gzhan go bar bya ba'i phyir 'chags kyi/ bsam pa thag pa nas mi byed pa/ mdza' bshes kyi khyim dang / slong mo ster ba'i khyim dag nan gyis</text></item>
<item><p>228a2</p><section></section><text>yongs su 'dzin par byed pa/ khyim na gnas pa'i bya ba dang / khyim na gnas pa'i byed pa don med pa dang ldan pa dag la rtsol ba mang du byed pa dag 'byung bar 'gyur te/ de dag ni khyim pa gos dkar po can rnams la ches shas cher byams pa dang / mdza' ba dang / gus pa</text></item>
<item><p>228a3</p><section></section><text>dang / snying brtse ba'i sems nye bar 'jog par byed kyi/ tshangs pa mtshungs par spyod pa rnams la ni de ltar mi byed do/ /tshul 'chos pa log pas 'tsho bar byed pa'i chos rnams kyis shas cher gnas so/ /gcig la gcig 'khu ba'i sems nye bar 'jog cing 'thab krol</text></item>
<item><p>228a4</p><section></section><text>byed pa dang / mtshang 'dru ba dang / rtsod pa dang / 'gyed par byed do/ /snod spyad dang / yo byad mang ba dang / spyod tshul tsam lhur len par byed do/ /de dag gis gang dag rab tu byung ba dang / bsnyen par rdzogs par byas pa de dag thams cad kyang / zang zing dang bcas pa'i</text></item>
<item><p>228a5</p><section></section><text>sems kyis bsnyen bkur dang yongs su spyod pa'i phyir byed la/ tshig tu ni snying brtse ba'i phyir khyed rab tu dbyung ngo / /bsnyen par rdzogs par bya'o zhes sgrogs par byed do/ /de dag dang lhan cig gnas pa dang / slob ma gang dag yin pa de yang rtag par rgyun du bsnyen bkur</text></item>
<item><p>228a6</p><section></section><text>dang / yongs su spyad pas de dag gi sems srung du 'jug go/ /de dag de g.yel na dga' ba dang / yid du 'ong ba dang / phan 'dogs par byed la / mi g.yel ba gzhan dag la ni de lta mi byed do/ /de dag dge slong gang rmad grags che ba chos gos la sogs pa rnyed pa dang ldan</text></item>
<item><p>228a7</p><section></section><text>pa de la bsnyen bkur byed/ bla mar byed/ rim gro byed/ mchod par byed kyi/ de dag dge slong gang rmad grags mi che ba 'dod pa chung ba la sogs pa'i yon tan dang ldan pa de la ni brnyas par byed/ khyad du gsod par byed gnod par byed do/ /dge 'dun gyi'am/ gang zag gi</text></item>
<item><p>228b1</p><section></section><text>longs spyod la longs spyod pas 'gyod pa chung ba dang / gang zag tshul khrims 'chal pa dag yongs su sdud pa dang / phyogs la 'chags par byed do/ /kha cig ni 'gyod pa chung ba dang / 'gyod pa ha cang che bar byed do/ /phal cher grags pa dang / sgra dang / tshigs su bcad pa</text></item>
<item><p>228b2</p><section></section><text>dang / rnyed pa dang / bkur sti'i don du thos pa 'dzin par byed kyi/ bdag nyid dul bar bya ba'i don du ma yin te/ dus kyi mtha'i nyan thos rnams ni de ltar de lta bu dang mthun pa'i kun nas nyon mongs pa'i chos rnams dang ldan par 'gyur te/ ston pa yongs su mya ngan las 'das shing</text></item>
<item><p>228b3</p><section></section><text>bstan pa nub tu nye ba'i dus kyi tshe na ni phal cher lus zhigs te shi ba'i 'og tu yang ngan song ngan 'gro log par ltung ba/ sems can dmyal ba rnams su skye bar 'gyur ro/ /nyan thos dus bzang por skyes pa ni de las bzlog pa kun nas nyon mongs pa med pa'i chos rnams dang ldan par rig par</text></item>
<item><p>228b4</p><section></section><text>bya ste/ ston pa mngon du gyur cing bstan pa la chu bur ma byung la/ de bzhin gshegs pa gsar du byung ba'i dus kyi tshe na ni phal cher lus zhigs te shi ba'i 'og tu bde 'gro mtho ris kyi 'jig rten lha dang mi rnams kyi nang du skye bar 'gyur ro/ /kha cig ni yongs su mya ngan las kyang</text></item>
<item><p>228b5</p><section></section><text>'da'o/ /so so'i skye bo'i nyan thos ni mig ma thob pa zhes bya'o/ /rgyun du zhugs pa dang / lan cig phyir 'ong ba dang / phyir mi 'ong ba ni mig thob pa zhes bya'o/ /dgra bcom pa shes rab rnam par grol ba rnams ni mig rnam par dag pa zhes bya'o/ /rig pa gsum dang ldan pa dang /</text></item>
<item><p>228b6</p><section></section><text>gnyi ga'i cha las rnam par grol ba de dag ni mig shin tu rnam par dag pa zhes bya'o/ /nyan thos gang yang dag pa ji lta ba bzhin du bsal kyang / tshe 'di la mi'i chos las bla ma mi 'thob pa yang yod do/ /nyan thos gang tshe 'di la mi'i chos las bla ma dge sbyong gi 'bras bu 'thob par</text></item>
<item><p>228b7</p><section></section><text>nus shing mthu yod kyang / bag med pa'i rgyus mi 'thob pa yang yod do/ /zla ba lta bu'i mdo'i rnam par bshad pa ni bzhi po 'di dag ni nyan thos rnams la dad par 'gyur ba'i chos rnams yin te/ de dag skye bo'i tshogs kyis mthong ngam thos na/ lus dang / ngag dang / yid rnams kyis</text></item>
<item><p>229a1</p><section></section><text>bsod nams mang du bskyed par 'gyur ro/ /bzhi gang zhe na/ tshul khrims dang ldan par gnas pa dang / so sor thar pa'i sdom pas bsdams pa dang / cho ga phun sum tshogs pa dang / spyod yul phun sum tshogs pa dang / kha na ma tho ba phra rab tsam dag la</text></item>
<item><p>229a2</p><section></section><text>yang 'jigs par lta ba dang / bslab pa'i gzhi rnams yang dag par blangs te/ slob pa zhes mdo las ji skad gsungs pa de ni chos dang po yin no/ /gzhan yang 'dod pa chung ba dang / chog shes pa zhes bya ba nas/ zag pa zad pa shes pa mngon sum du bya ba'i phyir bsngags pa</text></item>
<item><p>229a3</p><section></section><text>rjod par byed ces gsungs pa'i bar de ni chos gnyis pa yin no/ /gzhan yang nges pa dang / 'grogs na bde ba dang / tshangs pa mtshungs par spyod pa mkhas pa rnams la mi 'tshe ba'i rang bzhin can dang / dge slong rnams kyang de dang lhan cig gnas par dga' ba dang / shes nas dad</text></item>
<item><p>229a4</p><section></section><text>pa bzhi dang ldan pa zhes gsungs pa de ni chos gsum pa yin no/ /gzhan yang rnyed pa la chags pa med pa dang / bkur sti la chags pa med pa dang / gzhan la snying brtse ba dang / dge ba mi spyoms pa dang / sdig pa 'chags pa dang / yang dag pa'i yon tan yod pa de dag gis</text></item>
<item><p>229a5</p><section></section><text>de gzhan dag gis bdag la 'di ni yon tan de lta bu dang ldan pa yin no zhes shes par gyur na ci ma rung snyam du gzhan las shes kyi khe yongs su mi tshol ba zhes gsungs pa ni/ chos bzhi pa yin no/ /nyan thos khyim rnams su 'gro bar 'dod pas ni nye ba'i nyon mongs pa gsum</text></item>
<item><p>229a6</p><section></section><text>spangs pa khyim rnams su 'gro bar bya'o/ /gsum gang zhe na/ mdza' bshes kyi khyim yongs su 'dzin pa dang / khyim la ser sna byed pa dang / zang zing dang bcas pa'i sems kyis chos sbyin pa'o/ /de la nyan thos ni rnam pa drug gis mdza' bshes kyi khyim yongs su 'dzin pa'i</text></item>
<item><p>229a7</p><section></section><text>nye ba'i nyon mongs pa spangs nas khyim du 'gro bar byed de/ res 'ga' 'gro zhing yang dang yang du ma yin pa dang / chags par 'gyur ba'i dngos po la tshul bzhin ma yin pas mtshan mar gzung ba las 'dod chags skyes pas ngo tsha ba dang / log pas chos gos la sogs pa</text></item>
<item><p>229b1</p><section></section><text>slong zhing yongs su tshol ba las brtsams nas spyi rtol med pa dang / mu cor mi smra ba dang / thug thub mi byed pa dang / legs par bsdams pa dang / lus legs par sbas pa dang / lus kyi reg par bya ba ma yin pa la mi reg pa dang / 'jug</text></item>
<item><p>229b2</p><section></section><text>par bya ba ma yin pa la mi 'jug pa dang / bza' bar bya ba ma yin par mi bza' ba dang / btung bar bya ba ma yin par mi 'thung ba dang / blang bar bya ba ma yin par mi len pa dang / dben pa la gzhol ba dang / dben pa la 'bab pa dang / dben pa la bab</text></item>
<item><p>229b3</p><section></section><text>pa'i sems kyis dge ba rnam par brtag pa kho na la rnam par rtog par byed pa dang / ri khrod dang / gcong rong gi gnas lta bu'i khyim ma dad pa rnams dad par bya ba dang / khron pa rnying pa'i gnas lta bu'i khyim dad pa rnams phyir zhing 'phel bar bya ba'i phyir 'gro bar byed do/ /rnam pa</text></item>
<item><p>229b4</p><section></section><text>drug kho nas khyim la ser sna byed pa'i nye ba'i nyon mongs pa spangs nas khyim du 'gro bar byed de/ khyim du son pa na sems can gyi dngos po la chags pa med cing lhag par chags pa med pa dang / sems can gyi dngos po la ji lta ba bzhin du/ rnyed pa'i dngos po dang / bkur sti'i dngos</text></item>
<item><p>229b5</p><section></section><text>po la yang de bzhin pa dang / ma rnyed pas sdug bsngal bar mi 'gyur zhing / yid mi bde bar mi 'gyur ba dang / ma rnyed pa la ji lta ba bzhin du bkur sti med pa la yang de bzhin pa dang / bdag dang gzhan gyi rnyed pa la sems snyoms pas/ bdag gi rnyed pa dang / bkur sti'i phyir</text></item>
<item><p>229b6</p><section></section><text>bdag gi bsngags pa mi brjod pa dang / gzhan dag gi rnyed pa dang / bkur sti'i bar chad bya ba'i phyir bsngags pa ma yin pa mi brjod par 'gro ba'o/ /rnam pa drug kho nas zang zing dang bcas pa'i sems kyis chos kyi sbyin pa'i nye ba'i nyon mongs pa spangs nas khyim du 'gro ste/</text></item>
<item><p>229b7</p><section></section><text>dad par gyur nas lhag par byed par re ba med cing / nges par 'byung ba nyid kyi chos yang dag pa ji lta ba bzhin du rab tu shes nas 'gro ba dang / gzhan dag la rnam pa gsum gyis dge ba'i chos bsam pa nye bar bzhag nas 'gro bar byed de/ gsum gang zhe na/ bde</text></item>
<item><p>230a1</p><section></section><text>ba nye bar bsgrub pa dang / sdug bsngal bstsal ba dang / gus par byas te nyan pa dang / 'dzin pa dang / chos kyi rjes su mthun pa'i chos sgrub par 'dod pa dang / skye ba la sogs pa'i sdug bsngal gyis sdug bsngal bar gyur pa rnams sdug bsngal las rnam</text></item>
<item><p>230a2</p><section></section><text>par thar par bya ba dang / grol ba'i bdag nyid kyi chos kyi chos nyid bzang po kho na la brten nas mdo sde dang / 'dul ba dang / ma mor gtogs pa brdar btags pa'i chos 'dzin par 'dod pa'am/ klog par 'dod pa rnams la dam pa'i chos yun ring du gnas par bya ba'i phyir</text></item>
<item><p>230a3</p><section></section><text>ston par byed pa'o/ /de la nye ba'i nyon mongs pa dang po spangs pas ni ma 'dres par gnas par 'gyur ro/ /gnyis pa spangs pas ni zang zing gi longs spyod legs par 'thob par 'gyur ro/ /gsum pa spangs pas ni chos kyi longs spyod legs par 'thob par 'gyur ro/ /bats+tshi</text></item>
<item><p>230a4</p><section></section><text>ka'i mdo'i rnam par bshad pa ni nyan thos kun nas nyon mongs pa dang / rnam par byang ba la brtson pas ni mdor bsdu na gnas gsum yongs su shes par bya ste/ kun nas nyon mongs pa dang / rnam par byang ba'i gnas kun nas nyon mongs pa dang / rnam par byang ba'i gnas las</text></item>
<item><p>230a5</p><section></section><text>yongs su shes par bya ba dang / kun nas nyon mongs pa kun nas nyon mongs pa las yongs su shes par bya ba dang / rnam par byang ba rnam par byang ba las yongs su shes par bya ba'o / /de la kun nas nyon mongs pa dang / rnam par byang ba'i gnas gang zhe na/ lus 'di ni</text></item>
<item><p>230a6</p><section></section><text>gzugs can rags pa 'byung ba chen po'i rgyu las byung ba zhes rgyas par mdo las gsungs pa gang yin pa ste/ de ni byis pa mi mkhas pa ma rig pa dang ldan pa rnams kyi ni kun nas nyon mongs pa'i gnas yin no/ /mdzangs pa mkhas pa rig pa dang ldan pa rnams kyi ni rnam par byang ba'i</text></item>
<item><p>230a7</p><section></section><text>gnas yin no/ /kun nas nyon mongs pa gang zhe na/ 'di lta ste/ byis pas dge ba dang / mi dge ba bya ba'i phyir sngar rjes su brtags shing bsams nas/ phyis lus dang / ngag dang sems kyis dge ba dang mi dge ba byed pas/ 'gro ba lnga'i 'khor bar lus 'dod pa dang / mi</text></item>
<item><p>230b1</p><section></section><text>'dod pa gnod pa dang bcas pa dang / gnod pa med pa mngon par 'grub par byed pa'o/ /rnam par byang ba gang zhe na/ bslab pa gnyis ni rnam par byang ba'i phyogs la gtso bo yin par rig par bya ste/ 'di ltar bslab pa gcig ni de bzhin nyid kyi shes pa'i rten gyi bya ba byed la/ cig</text></item>
<item><p>230b2</p><section></section><text>shos ni nyon mongs pa dang 'bral bar byed pa'i phyir ro/ /rnam par byang ba de yang mdor bsdu na/ rgyu lngas rab tu dbye ba yin te/ rgyu lnga gang zhe na/ ston pa dang / sgrub pa po dang / sgrub pa dang / lhag pa'i sems kyi mi mthun pa'i phyogs kyi nye ba'i nyon mongs pa spong ba dang / lhag</text></item>
<item><p>230b3</p><section></section><text>pa'i shes rab kyi mi mthun pa'i phyogs kyi nye ba'i nyon mongs pa spong bas so/ /de la ston pa ni de bzhin gshegs pa'o/ /sgrub pa po ni nyan thos dbang po yongs su smin pa'o/ /de ni shin tu yid gzhungs pa yang yin no/ /sgrub pa ni bden pa zhes pas bsdus pa'i shes rab ste/ de ni</text></item>
<item><p>230b4</p><section></section><text>nyon mongs pa spong ba'i gnyen po bla na med pa yin pa'i phyir ro/ /chos bzhi ni lhag pa'i sems kyi mi mthun pa'i phyogs kyi nye ba'i nyon mongs pa zhes bya ste/ rab tu dben pa gnas pa'i sgrib pa dang / gdams ngag dang rjes su bstan pa mi bzod pa'i khro ba dang / 'khrug pa dang /</text></item>
<item><p>230b5</p><section></section><text>rnyed pa dang / bkur sti la lhag par chags pa'i phrag dog dang / ser sna dang / sngon spyad de myong ba'i yul rnams rjes su dran pa'i kun du rtog pa'i 'dod chags bslab pa gtong ba dang rjes su mthun pa'o/ /lhag pa'i shes rab kyi mi mthun pa'i phyogs kyi nye ba'i nyon mongs pa'i chos</text></item>
<item><p>230b6</p><section></section><text>ni gsum ste/ dang po kho nar brda'i tshul gyis chos kyi don ma rtogs pa'i ma rig pa dang / chos kyi don rtogs kyang so so'i skye bor gyur pas bden pa rnams la som nyi dang / yid gnyis dang / the tshom ma spangs pa gang yin pa dang / slob pa bzhi mthong ba'i bsgom pa'i lam</text></item>
<item><p>230b7</p><section></section><text>gyis bsdus pa'i shes rab kyi mi mthun pa'i phyogs su gyur pa nga'o snyam pa'i nga rgyal lo/ /nye ba'i nyon mongs pa de dag spangs pas/ lhag pa'i sems dang / lhag pa'i shes rab rnam par dag pas dgra bcom pa nyid kyi 'bras bu 'thob par rig par bya ste/ dgra bcom pa nyid de</text></item>
<item><p>231a1</p><section></section><text>ni rnam par byang ba'i mchog yin par blta bar bya'o/ /nyan thos kyi kun nas nyon mongs pa dang / rnam par byang ba'i gnas de yang mdor bsdu na/ rgyu gsum gyis yongs su shes par bya ste/ ngo bo nyid dang / rgyu dang / nyes dmigs kyis so/ /mi'i lus 'di'i</text></item>
<item><p>231a2</p><section></section><text>ngo bo nyid ni mtshan nyid gnyis kyis rab tu phye ba yin te/ gzugs can gyis ni de las gzhan pa'i lus thams cad spyi'i mtshan nyid kyis rab tu phye ba yin no/ /rags pas ni so so rang gi mtshan nyid kyis rab tu phye ba yin te/ mi gsal ba nyid kyis lha'i lus dang mi 'dra ba'i</text></item>
<item><p>231a3</p><section></section><text>phyir ro/ /de'i rgyu yang rnam pa gsum ste/ lus kyi spyi'i mtshan nyid kyi rgyu ni 'di lta ste/ 'byung ba chen po bzhi po dag go/ /mi'i lus de'i so so'i rang gi mtshan nyid kyi rgyu ni rnam pa gnyis te/ ma skyes pa skye ba'i rgyu ni 'di lta ste/ pha ma'i mi gtsang ba mer mer po'o/ /skyes pa gnas</text></item>
<item><p>231a4</p><section></section><text>pa'i rgyu ni 'di lta ste/ 'bras chan dang / zan dron la sogs pas rgyas pa'o/ /de'i nyes dmigs kyang rnam pa gnyis te/ sdug bsngal ba nyid dang / mi rtag pa nyid do/ /de la sdug bsngal ba nyid grang ba'i tshe na/ grang ba'i sdug bsngal gyi gnyen po gos kyi gnyen po dang bcas</text></item>
<item><p>231a5</p><section></section><text>pa dang / tsha ba'i tshe na tsha ba'i sdug bsngal gyi gnyen po khrus kyi gnyen po dang bcas pa dang / lam dang las kyi mtha' yongs su ngal ba'i tshe na/ yongs su ngal ba'i sdug bsngal gyi gnyen po mnye ba'i gnyen po dang bcas pas sdug bsngal nyid yin par rig par bya'o/ /mi rtag pa</text></item>
<item><p>231a6</p><section></section><text>nyid ni lag pa dang / bong ba dang / dbyug pa'i 'dus te reg pa dag gis 'jig pa'i chos can yin pa'i phyir dang / mtshon cha'i 'dus te reg pa dag gis mchod pa'i chos can yin pa'i phyir dang / 'chi ba'i dus byas pa ni dong du gzhug pa'am/ mer bsregs pa'am/</text></item>
<item><p>231a7</p><section></section><text>dud 'gro'i skye gnas su skyes pa'i srog chags rnam pa sna tshogs dag gis kun du bza' ba'i phyir dang / de nyid ni nyi ma dang / rlung gis yongs su skam par 'gyur ba'i phyir dang / rnam par 'thor ba dang / rnam par 'jig pa'i chos nyid yin pa'i phyir mi rtag pa nyid yin par rig</text></item>
<item><p>231b1</p><section></section><text>par bya'o/ /de la 'dus pa rnam par 'bral pa ni rnam par 'thor ba yin no/ /rnam par 'thor ba nyid gyur nas/ mthar thams cad kyi thams cad du rnam par bral ba ni rnam par 'jig pa yin no/ /dmigs pa'i sems las brtsams nas/ ming gis thams cad zil gyis gnon/ /ming las lhag pa yod ma yin/ /</text></item>
<item><p>231b2</p><section></section><text>ming chos gcig gi dbang rjes su/ /thams cad 'gro ba kho nar 'gyur/ /zhes gsungs pa'i tshig de'i don gang yin zhe na/ smras pa/ mdor bsdu na rnam par byang ba'i rgyu brtag pa dang / rang gi mtshan nyid brtag pa dang / kun nas nyon</text></item>
<item><p>231b3</p><section></section><text>mongs pa'i rgyu brtags pas gang zag la bdag med pa dang / chos la bdag med pa de yongs su bstan pa yin no/ /de la gang zag la bdag med pa las ni ming gi phung po bzhi po dag yongs su shes pas/ rang gi yul gyi mtshan ma thams cad spangs pas zil gyis gnon la</text></item>
<item><p>231b4</p><section></section><text>kun brtags pa'i ngo bo nyid kyi chos la bdag med par yongs su shes pa las ni tha snyad las byung ba'i ming yongs su shes pas/ de la rten gyi mtshan ma thams cad zil gyis gnon to/ /gzugs can ma yin pa'i phung po bzhi po dag las logs shig na bdag gi mtshan nyid</text></item>
<item><p>231b5</p><section></section><text>kyi dngos po mi dmigs la/ tha snyad las byung ba'i ming las logs shig na kun brtags pa'i ngo bo nyid kyi mtshan nyid kyi dngos po yang mi dmigs so/ /de gnyis ka yongs su ma shes na yul gyi mtshan ma kun nas nyon mongs pa thams cad kun nas ldang ba dang / rjes su 'jug</text></item>
<item><p>231b6</p><section></section><text>par 'gyur te/ yul gyi mtshan ma'i kun nas nyon mongs pa thams cad ni de'i dbang gis 'byung ba yin pa'i phyir ro/ /bcom ldan 'das kyis kyang de las dgongs nas/ chos kyi ngo bo nyid du 'dzin pa las ni bdag tu 'dzin pa 'byung bar 'gyur la/ de rtogs pas ni de yang</text></item>
<item><p>231b7</p><section></section><text>rtogs par 'gyur ro/ /de rtogs na de yang ldog par 'gyur ro zhes gsungs so// //bam po nyi shu rtsa drug pa/ bcom ldan 'das kyis nyan thos rnams kyi nyon mongs pa rnam par sbyong ba'i dmigs pa ni bden pa bzhi po 'di dag yin par gsungs te/</text></item>
<item><p>232a1</p><section></section><text>sdug bsngal la sogs pa snga ma bzhin no/ /gal te bden pa yang dag pa nyid yin pa'i phyir phyin ci ma log pa'i mtshan nyid yin na/ de ltar na phyi rol pa rnams kyi lta ba'i rnam pa log par mos pa gang dag yin pa dang / log par smra ba gang dag yin pa de dag</text></item>
<item><p>232a2</p><section></section><text>yang dag pa ma yin pa dang / de kho na ma yin pa dang / log pa dang / phyin ci log tu gyur pa yin pas/ de dag ji ltar na bden pas bsdus pa yin par rig par bya/ gal te ma bsdus na ni des na de dag tu phyi ma la yang 'byung ba mngon par 'grub par byed pa/ sdug bsngal gyi rgyur gyur</text></item>
<item><p>232a3</p><section></section><text>par mi 'gyur ro zhe na/ 'di ltar de dag ni yang dag pa ma yin pa dang / de kho na ma yin pa dang / log pa dang / phyin ci log tu gyur pa yin mod kyi 'on kyang de dag ni sdug bsngal dang / kun 'byung ba'i bden pas bsdus pa yin par brjod par bya'o/ /de ci'i phyir zhe na/ de dag ni</text></item>
<item><p>232a4</p><section></section><text>log pa nyid kyis bsdus pa yin mod kyi/ 'on kyang log pa nyid kyi mtshan nyid de kho nas de dag ni sdug bsngal gyi bdag nyid dang / sdug bsngal gyi rgyu yin pas yang dag pa dang / de kho na dang ma log pa dang / phyin ci log tu ma gyur pa yin no/ /mi rtag pa'i don ni rnam pa gnyis</text></item>
<item><p>232a5</p><section></section><text>kyis rig par bya ste/ 'di lta ste/ theg pa chen po'i tshul dang / nyan thos kyi theg pa'i tshul las brtsams nas med pa'i don dang / mtshan ma rnam par 'jig pa'i don gyis so/ /sdug bsngal gyi don yang rnam pa gnyis kyis rig par bya ste/ med pa la mngon par zhen pa'i bag</text></item>
<item><p>232a6</p><section></section><text>chags kyi gnas ngan len gyi don dang / tshor ba rnam pa gsum dang / rjes su 'brel pa'i skye ba la sogs pa'i mtshan ma 'byung ba'i don gyis so/ /stong pa'i don kyang rnam pa gnyis kyis rig par bya ste/ gang zag gi ngo bo nyid dang bral ba'i mtshan ma'i don dang / chos kyi ngo bo nyid dang</text></item>
<item><p>232a7</p><section></section><text>bral ba'i mtshan ma'i don gyis so/ /bdag med pa'i don kyang rnam pa gnyis kyis rig par bya ste/ 'di lta ste/ theg pa chen po'i tshul dang / nyan thos kyi theg pa'i tshul las brtsams nas/ chos nyid kyi ngo bo nyid la bdag med pa'i mtshan ma'i don dang / gang zag gi ngo bo nyid la</text></item>
<item><p>232b1</p><section></section><text>bdag med pa'i mtshan ma'i don gyis so/ /bstan pa ni rnam pa gnyis te/ mi rtag par bstan pa dang / thog ma med par bstan pa'o/ /rtogs pa yang rnam pa gnyis te/ 'dus byas kyi khams rtogs pa dang / 'dus ma byas kyi khams rtogs pa'o/ /gang mi rtag pa de ni sdug</text></item>
<item><p>232b2</p><section></section><text>bsngal ba'o zhes bya ba ni/ rgyu lngas rig par bya ste/ yongs su 'dzin pa las kyang yin te/ 'du byed mi rtag pa rnams kyi gnas ngan len yongs su 'dzin pa'i phyir ro/ /chos nyid las kyang yin te/ skye ba la sogs pa sdug bsngal gyi chos nyid yin pa'i phyir ro/ /rjes su 'brel</text></item>
<item><p>232b3</p><section></section><text>ba las kyang yin te/ sdug bsngal gsum dang rjes su 'brel ba nyid kyi phyir ro/ /rgyu las kyang yin te/ rmongs pa'i spyod pa'i rgyu nyid yin pa'i phyir ro/ /mngon par zhen pa las kyang yin te/ phyin ci log tu dmigs pa'i gzhi nyid yin pa'i phyir ro/ /gang sdug bsngal ba de ni bdag</text></item>
<item><p>232b4</p><section></section><text>med pa'o zhes bya ba yang rgyu lngas rig par bya ste/ 'du byed sdug bsngal ba dag las de don gzhan du gyur par mi dmigs pa'i phyir dang / de dag gi rkyen gzhan gyi dbang gzhan nyid yin pa'i phyir dang / g.yo ba med pa nyid kyi phyir dang / zad pa dang skye ba'i rgyun gyi rjes su 'jug pa nyid kyi</text></item>
<item><p>232b5</p><section></section><text>phyir dang / phan tshun gzhan gyi dbang nyid yin pa'i phyir ro/ /gang sdug bsngal ba de thams cad mi 'dod pa dang / mi sdug pa dang / sdug bsngal ba dang / gnod pa dang mi mthun pa yin la/ mi 'dod pa dang / mi sdug pa dang / sdug bsngal ba dang / gnod pa dang / mi mthun pa gang yin pa</text></item>
<item><p>232b6</p><section></section><text>de thams cad kyang sdug bsngal gyi bden pa yin nam zhe na/ re zhig mi 'dod pa dang / mi sdug pa dang / sdug bsngal ba dang / gnod pa dang / mi mthun pa gang yin pa de sdug bsngal gyi bden pa yang yin par blta bar bya'o/ /sdug bsngal gyi bden pas bsdus pa yin la de mi 'dod pa dang /</text></item>
<item><p>232b7</p><section></section><text>mi sdug pa nas rgyas par mi mthun pa'i bar ma yin pa yang yod de/ sdug bsngal gyi sdug bsngal nyid kyis bsdus pa'i 'du byed rnams ma gtogs pa/ de las gzhan pa 'gyur ba'i sdug bsngal nyid dang / 'du byed kyi sdug bsngal nyid kyis bsdus pa'i 'du byed rnams so/ /bcom</text></item>
<item><p>233a1</p><section></section><text>ldan 'das kyis sdug bsngal gyi bden pa ni skye ba'i sdug bsngal dang / rga ba'i sdug bsngal zhes bya ba nas/ rgyas par mdor na nye bar len pa'i phung po lnga sdug bsngal ba zhes bya ba'i bar gyi rnam pa brgyad kyis rnam par dbye ba mdzad pa de la rnam pa du dag gis</text></item>
<item><p>233a2</p><section></section><text>sdug bsngal gyi sdug bsngal nyid yongs su bstan la/ du dag gis ni 'gyur ba'i sdug bsngal nyid yongs su bstan/ du dag gis ni 'du byed kyi sdug bsngal nyid yongs su bstan ce na/ dang po lngas ni sdug bsngal gyi sdug bsngal nyid yongs su bstan to/ /bar ma gnyis</text></item>
<item><p>233a3</p><section></section><text>kyis ni 'gyur ba'i sdug bsngal nyid yongs su bstan te/ sdug pa dang bral bas ni mi sdug pa dang phrad par 'gyur la/ 'dod pas phongs pa ni ma thob pa nyid kyis 'gyur ba'i phyir ro/ /tha ma mdor na nye bar len pa'i phung po lnga sdug bsngal ba zhes bya ba gcig pus ni 'du byed kyi sdug</text></item>
<item><p>233a4</p><section></section><text>bsngal nyid yongs su bstan to/ /gang mi rtag pa de ni sdug bsngal yang yin la/ gang sdug bsngal ba de yang mi rtag pa yin nam zhe na/ re zhig sdug bsngal ba gang yin pa de mi rtag pa'ang yin mod kyi/ mi rtag pa yin la sdug bsngal ba ma yin pa yang yod de/ 'di</text></item>
<item><p>233a5</p><section></section><text>lta ste lam gyi bden pa'o/ /'di ltar lam ni sdug bsngal gyi tshor bas bsdus pa yang ma yin la/ lam ni 'gyur ba yang ma yin na/ 'gyur bas sdug bsngal bskyed par lta ga la 'gyur ba dang / lam ni nyon mongs pa'i phyogs dang mthun pa'i gnas ngan len thams cad las rnam</text></item>
<item><p>233a6</p><section></section><text>par grol ba dang / skye ba'i rgyun thams cad dang mi mthun pa yin pas/ des na 'du byed kyi sdug bsngal nyid kyis sdug bsngal ba yang ma yin pa'i phyir ro/ /gang mi rtag pa dang / sdug bsngal ba de thams cad stong pa dang bdag med pa yin nam zhe na/ de lta yin no zhes brjod par</text></item>
<item><p>233a7</p><section></section><text>bya'o/ /stong pa dang / bdag med pa gang yin pa de dag thams cad mi rtag pa dang / sdug bsngal ba yin nam zhe na/ de la kun 'byung ba'i bden pa ni rnam pa bzhi char ro/ /lam gyi bden pa yang rnam pa gsum mo/ /'gog pa'i bden pa ni rnam pa gnyis kho na ste / mi</text></item>
<item><p>233b1</p><section></section><text>rtag pa yang ma yin sdug bsngal ba yang ma yin no/ /mi rtag pa dang sdug bsngal ba gang yin pa de thams cad ni mi rtag pa nyid kyi phyir sdug bsngal ba yin nam zhe na/ mi rtag pa nyid kyi phyir sdug bsngal ba yang yod/ rang bzhin gyis sdug bsngal ba yang yod de/ /'du byed gang</text></item>
<item><p>233b2</p><section></section><text>dag 'gyur ba'i sdug bsngal nyid kyis sdug bsngal ba de dag ni mi rtag pa nyid kyi phyir sdug bsngal ba yin no/ /gang dag sdug bsngal gyi sdug bsngal nyid dang / 'du byed kyi sdug bsngal nyid kyis sdug bsngal ba de dag ni rang bzhin gyis sdug bsngal ba yin te/ gnod pa'i</text></item>
<item><p>233b3</p><section></section><text>bdag nyid yin pa dang / sdug bsngal bar gnas pa yin pa'i phyir ro/ sdug bsngal gyi bden pa gang yin pa de kun 'byung ba'i bden pa yang yin la / kun 'byung ba'i bden pa gang yin pa de yang sdug bsngal gyi bden pa yin nam zhe na/ re zhig kun 'byung ba'i bden pa gang</text></item>
<item><p>233b4</p><section></section><text>yin pa de ni sdug bsngal gyi bden pa yang yin mod kyi/ sdug bsngal gyi bden pa yin la de kun 'byung ba'i bden pa ma yin pa yang yod de/ dgra bcom pa'i rgyud rnam par dag pa las byung ba 'jig rten pa'i chos dge ba dang / lung du ma bstan pa thams cad dang / so so'i skye bo rnams kyi</text></item>
<item><p>233b5</p><section></section><text>lung du ma bstan pa'i chos 'bras bur gyur pa rnam par smin par bsdus pa thams cad dang / da ltar byung ba skyes bu'i byed pa las skyes pa bde ba dang sdug bsngal ba dang / sdug bsngal ba yang ma yin bde ba yang ma yin pa dang ldan pa'i 'du byed lung du ma bstan pa thams cad de/</text></item>
<item><p>233b6</p><section></section><text>de ltar 'du byed de dag thams cad ni sdug bsngal gyi bden pa kho nas bsdus pa yin par blta bar bya'o/ /'jig rten pa'i chos gang dag yang 'byung ba'i srid pa sun 'byin cing / de la mi phyogs pa'i 'jig rten las 'das pa'i lam skyed par byed pa de dag ci'i phyir kun 'byung</text></item>
<item><p>233b7</p><section></section><text>ba'i bden pas bsdus pa yin zhe na/ de dag ni ngo bo nyid kyis yang 'byung ba'i srid pa las mi phyogs pa yin mod kyi/ 'on kyang yang 'byung ba pa'i lus dang / ngag dang yid kyis legs par spyad pa dang / rjes su mthun pa yin pas de'i phyir de dag kyang kun 'byung ba'i bden pas</text></item>
<item><p>234a1</p><section></section><text>bsdus pa yin par rig par bya'o/ /gang gi tshe yang 'byung ba pa'i las dang nyon mongs pa thams cad mtshan nyid las kun 'byung ba'i bden pa yin pa'i tshe bcom ldan 'das kyis ci'i phyir sred pa kho na gdags pa mdzad ce na/ sred pa de ni nye bar len</text></item>
<item><p>234a2</p><section></section><text>pa kun nas slong bar byed pa dang / las kun nas slong bar byed pa dang / dngos po la khyab par byed pa yang yin la/ de skye ba na gnod pa rnam pa bco lnga rgyas par byed pa la yang yin pa'i phyir ro/ /de la ji ltar yang 'byung ba pa yin pa dang / dga' ba'i 'dod chags dang ldan pa dang</text></item>
<item><p>234a3</p><section></section><text>de dang der mngon par dga' ba yang yin pa de ltar dngos po la khyab par byed pa zhes bya'o/ /de la yang 'byung ba pa'i sred pa ni rnam pa gnyis te/ yang 'byung ba la dmigs pa dang / yang 'byung ba'i rgyur gyur pa'o/ /dga' ba'i 'dod chags dang ldan pa'i sred pa ni yul yid du 'ong ba</text></item>
<item><p>234a4</p><section></section><text>thob pa dag la yongs su longs spyod pa'am/ mi 'bral zhing yun ring du gnas pa nyid du sred pa gang yin pa'o/ /de dang der mngon par dga' ba ni yul ma 'thob pa 'dod pa dag dang phrad pa'am/ phyir zhing 'byung bar sred pa gang yin pa'o/ /sred pa gang yin pa de dag thams cad yang</text></item>
<item><p>234a5</p><section></section><text>'byung ba pa dang / dga' ba'i 'dod chags dang ldan pa dang / de dang der mngon par dga' ba yin zhe na/ mu bzhi ste/ sred pa yin la yang 'byung ba pa yang ma yin/ dga' ba'i 'dod chags dang ldan pa yang ma yin/ de dang der mngon par dga' ba yang ma yin pa yang yod de/ gong</text></item>
<item><p>234a6</p><section></section><text>ma'i rnam par thar pa la 'dod cing smon pa gang yin pa'o/ /yang 'byung ba pa dang / dga' ba'i 'dod chags dang ldan pa dang / de dang der mngon par dga' ba yin la/ sred pa ma yin pa yang yod de/ yang 'byung ba pa dang / dga' ba'i 'dod chags dang ldan pa dang / de dang der mngon</text></item>
<item><p>234a7</p><section></section><text>par dga' ba'i sred pa de dang / de las gzhan pa'i nyon mongs pa rnams dang mtshungs par ldan pa'i tshor ba dang / 'du shes dang / sems pa dang / ma rig pa'o/ /sred pa de nyid rnam pa gsum yin pa ni mu gsum pa'o/ /rnam pa de dag ma gtogs pa ni mu bzhi pa yin par blta bar bya'o/</text></item>
<item><p>234b1</p><section></section><text>yang 'byung ba pa'i srid pa gang yin pa de dga' ba'i 'dod chags dang ldan pa yang yin la/ dga' ba'i 'dod chags dang ldan pa gang yin pa de yang 'byung ba pa yin nam zhe na/ re zhig dga' ba'i 'dod chags dang ldan pa gang yin pa de ni yang 'byung ba pa yang yin mod kyi yang 'byung ba pa yin</text></item>
<item><p>234b2</p><section></section><text>la dga' ba'i 'dod chags dang ldan pa ma yin pa yang yod de/ nyon mongs pa can dang / yid mi bde ba dang ldan pa'i sred pa dang / 'bral bar sred pa dang / mi phrad par sred pa gang yin pa'o/ /yang 'byung ba pa'i sred pa gang yin pa de de dang der mngon par dga' ba yang yin la de dang der</text></item>
<item><p>234b3</p><section></section><text>mngon par dga' ba gang yin pa de yang / yang 'byung ba pa yin nam zhe na/ re zhig de dang der mngon par dga' ba gang yin pa de ni yang 'byung ba pa yin mod kyi yang 'byung ba pa yin la de dang der mngon par dga' ba ma yin pa yang yod de/ yang 'byung ba la dmigs pa gang yin pa dang /</text></item>
<item><p>234b4</p><section></section><text>dga' ba'i 'dod chags dang ldan pa'i sred pa gang yin pa'o/ /dga' ba'i 'dod chags dang ldan pa'i sred pa gang yin pa de/ de dang der mngon par dga' ba yang yin la de dang der mngon par dga' ba gang yin pa de yang / dga' ba'i 'dod chags dang ldan pa yang yin nam zhe</text></item>
<item><p>234b5</p><section></section><text>na/ mu bzhi ste/ yul yid du 'ong ba thob pa dag la yongs su spyod par sred pa ni mu dang po'o/ /yid du 'ong ba ma 'ongs pa thob par ma nges pa de dag nyid la sred pa ni mu gnyis pa'o/ /de dag nyid 'thob par nges pa dag la sred pa ni mu gsum pa'o/ /rnam pa de dag las ma gtogs</text></item>
<item><p>234b6</p><section></section><text>pa ni mu bzhi pa yin par blta bar bya'o/ /gang 'dod pa dang ldan pa'i tshor ba dang ldan pa de gzugs dang ldan pa'i tshor ba dang ldan pa yang yin la/ gang gzugs dang ldan pa'i tshor ba dang ldan pa de yang 'dod pa dang ldan pa'i tshor ba dang ldan pa yin nam zhe na/ mu bzhi ste/ 'dod</text></item>
<item><p>234b7</p><section></section><text>pa dang ldan pa'i tshor ba dang ldan la/ gzugs dang ldan pa'i tshor ba dang mi ldan pa yang yod de/ 'dod pa'i khams su skyes shing byung ba de'i gnyen po gzugs na spyod pa ma thob pa'o/ /gzugs dang ldan pa'i tshor ba dang ldan la/ 'dod pa dang ldan pa'i tshor ba dang mi ldan pa yang</text></item>
<item><p>235a1</p><section></section><text>yod de/ gang gzugs kyi khams su skyes shing 'byung ba'o/ /'dod pa dang ldan pa'i tshor ba dang yang ldan la/ gzugs dang ldan pa'i tshor ba dang ldan pa yang yod de/ 'dod pa'i khams su skyes shing 'byung ba de'i gnyen po gzugs na spyod pa thob pa'o/ /</text></item>
<item><p>235a2</p><section></section><text>gnyi ga dang mi ldan pa yang yod de/ gzugs med pa'i khams su skyes pa dang / 'phags pa bya ba byas pa 'jig rten las 'das pa'i lam la gnas pa/ 'dod pa'i khams dang / gzugs kyi khams dag tu skyes shing byung ba dang / 'gog pa la snyoms par zhugs pa'o/ /</text></item>
<item><p>235a3</p><section></section><text>'dod pa dang ldan pa dang / gzugs dang ldan pa'i tshor ba ni mu bzhi ji lta ba de bzhin du 'dod pa dang ldan pa dang / gzugs med pa dang ldan pa'i tshor ba dang / 'dod pa dang ldan pa dang ldan pa ma yin pa'i tshor ba dang / gzugs dang ldan pa'i tshor ba dang / gzugs med pa dang ldan</text></item>
<item><p>235a4</p><section></section><text>pa'i tshor ba dang / gzugs med pa dang ldan pa dang ldan pa ma yin pa'i tshor ba'i mu bzhi yang ci rigs par rig par bya'o/ /'dod pa'i yon tan gang dag yin pa de dag nyes dmigs kyi skyon dang ldan pa'i 'dod pa dag kyang yin la/ nyes dmigs kyi skyon dang ldan pa'i 'dod</text></item>
<item><p>235a5</p><section></section><text>pa gang dag yin pa de dag kyang 'dod pa'i yon tan dag yin nam zhe na/ smras pa/ mu bzhi ste / 'dod pa'i yon tan yin la nyes dmigs kyi skyon dang ldan pa'i 'dod pa ma yin pa dag kyang yod de/ gzugs dang / sgra dang / dri dang / ro dang / reg bya gang dag kun nas nyon mongs pa can</text></item>
<item><p>235a6</p><section></section><text>ma yin par kun du spyod nus pa'i 'tsho ba dang / stobs dang / bde ba dang / kha na ma tho ba med pa dang / bde ba la reg par gnas pa nyid kyis tshangs par spyod pa la phan pa dang / lam gyi tshogs dang / dge ba nye bar stsogs pa'i phyir 'jug par 'gyur ba dag go/ /nyes dmigs</text></item>
<item><p>235a7</p><section></section><text>kyi skyon dang ldan pa dag yin la/ 'dod pa'i yon tan ma yin pa dag kyang yod de/ gzugs dang / sgra dang / dri dang / ro dang / reg bya gang dag gcig tu mi 'dod pa nyid dang / mi sdug pa nyid dang / mi dga' ba nyid dang / yid du mi 'ong ba nyid kyi phyir 'jug par 'gyur ba rnams</text></item>
<item><p>235b1</p><section></section><text>dang / nyon mongs pa'i 'dod pa gang dag yin pa rnams so/ /nyes dmigs kyi skyon dang ldan pa yang yin la 'dod pa'i yon tan yang yin pa dag kyang yod de/ gzugs dang / sgra dang / dri dang / ro dang / reg bya gang dag kun nas nyon mongs pa can ma yin par kun du spyod mi nus la/</text></item>
<item><p>235b2</p><section></section><text>'dod pa nyid dang / sdug pa nyid dang / dga' ba nyid dang / yid du 'ong ba nyid du 'gyur ba'o/ /'dod pa'i yon tan yang ma yin la/ nyes dmigs kyi skyon dang ldan pa'i 'dod pa ma yin pa dag kyang yod de/ gzugs dang / gzugs med pa dang ldan pa'i nyon mongs pa dang / gzhi</text></item>
<item><p>235b3</p><section></section><text>thams cad do/ /bcom ldan 'das kyis nyes dmigs kyi skyon dang ldan pa'i 'dod pa'i yon tan las dgongs nas/ kun rtog 'dod chags skyes bu'i 'dod pa yin/ /zhes gsungs so/ /sred pa gsum po de dag kyang mdor bsdu na/ rnam pa gnyis su blta bar bya ste/ dang po ni</text></item>
<item><p>235b4</p><section></section><text>sred pa'i sred pa'o/ /gnyis ni longs spyod kyi sred pa'o/ /de la longs spyod kyi sred pa ni sred pa nyid de / longs spyod thob pa dang / ma thob pa'i gnas kyi bye brag gis so/ /sred pa de dag kyang khams kyi rab tu dbye bas ni rnam pa gsum du 'gyur te 'dod pa'i sred pa dang / gzugs</text></item>
<item><p>235b5</p><section></section><text>kyi sred pa dang / gzugs med pa'i srid pa'o/ /'dod pa'i khams su skyes pa 'dod pa na spyod pa'i yang 'byung ba mngon par 'dod pa / longs spyod thob pa dag gis dga' ba ma thob pa dag la mngon par mi dga' ba'i sred pa gang yin pa de ni 'dod pa'i sred pa yin no/ /'dod</text></item>
<item><p>235b6</p><section></section><text>pa'i khams su skyes pa'am/ gzugs kyi khams su skyes pa 'dod pa rnams la 'dod chags dang bral ba / gzugs na spyod pa yang 'byung ba mngon par 'dod pa dang / gzugs kyi snyoms par 'jug pa thob pas dga' ba dang / snyoms par 'jug pa'i khyad par</text></item>
<item><p>235b7</p><section></section><text>gzhan dag 'thob pa la mngon par dga' ba'i sred pa gang yin pa de ni gzugs kyi sred pa yin no/ /gzugs kyi sred pa ji lta ba de bzhin du/ gzugs med pa'i sred pa yang ci rigs par rig par bya'o/ /yang 'byung ba pa'i sred pa de nyid rtag pa dang chad par lta ba la brten nas</text></item>
<item><p>236a1</p><section></section><text>'byung bar sred pa dang / 'jig par sred par 'gyur bas/ de'i phyir sred pa de ni dngos po la khyab par byed pa zhes bya'o/ /ji ltar na sred pa skye ba na gnod pa rnam pa bco lnga rgyas par byed ce na/ bag la nyal brtan par byed pa dang / kun nas dkris pas</text></item>
<item><p>236a2</p><section></section><text>sems dang sems las byung ba'i chos rnams kun nas nyon mongs par byed pa dang / sems kyi rgyud dmigs pa la phyin ci log tu 'jug par byed pa dang / nye bar len pas bsdus pa de las gzhan pa'i nyon mongs pa rnams 'dren par byed pa dang / rang gi rgyun gnas par byed</text></item>
<item><p>236a3</p><section></section><text>pa dang / sdig pa mi dge ba'i chos ma skyes pa rnams skye ba dang mthun par 'gyur ba dang / sdig pa mi dge ba'i chos skyes pa rnams 'phel zhing rgyas pa dang mthun par 'gyur ba dang / dge ba'i chos ma skyes pa rnams skye ba'i bar chad byed pa dang / dge ba'i chos skyes pa rnams gnas</text></item>
<item><p>236a4</p><section></section><text>pa dang / mi brjed pa dang phyir zhing 'byung ba dang / 'phel zhing rgyas par 'gyur ba'i bar chad byed pa dang / nyes par spyod pa kun du spyod pas ngan song ba'i sdug bsngal dang / kun du sbyor bar byed pa dang / yang 'byung bar 'dod pas skye ba dang / rga ba dang / na ba'i sdug bsngal dang kun du sbyor</text></item>
<item><p>236a5</p><section></section><text>bar byed pa dang / mya ngan las 'das pa la skrag par byed pa dang / 'khor ba la yon tan dang phan yon du log par 'dzin pas dga' bar byed pa dang / 'khor ba la ji lta ba bzhin du yul rnams la yang de bzhin pa dang / bdag la gnod pa dang / gzhan la gnod pa'i phyir sems</text></item>
<item><p>236a6</p><section></section><text>par byed pa nas rgyas par de dang 'byung ba'i sems las byung ba'i yid mi bde ba so sor myong bar byed do zhes bya ba'i bar du mdo las ji skad gsungs pa bzhin no/ /'du byed nye bar zhi ba gang yin pa de 'gog pa'i bden pa yang yin la/ 'gog pa'i bden pa gang yin pa de yang 'du byed nye</text></item>
<item><p>236a7</p><section></section><text>bar zhi ba yin nam zhe na/ re zhig 'gog pa'i bden pa gang yin pa de 'du byed nye bar zhi ba yang yin mod kyi 'du byed nye bar zhi ba yin la/ de 'gog pa'i bden pa ma yin pa yang yod de/ mi rtag pa nyid kyis 'gog pa dang / so sor brtags pa ma yin pa'i 'gog pas 'du byed rnams nye bar</text></item>
<item><p>236b1</p><section></section><text>zhi ba gang yin pa'o/ /chos gang dag 'gog pas 'gog pa'i bden pa zhes bya zhe na/ mdor bsdu na gnyis kyis te/ nyon mongs pa 'gog pa dang / phung po 'gog pas so/ /nyon mongs pa 'gog pas ni phung po'i lhag ma dang bcas pa'i 'gog pa'i bden pa bstan la/ phung po</text></item>
<item><p>236b2</p><section></section><text>'gog pas ni phung po'i lhag ma med pa'i 'gog pa'i bden pa bstan to/ /gal te 'gog pa'i bden pa sngon ma byung ba las phyis 'byung ba yin na/ ji ltar rtag pa yin par 'gyur/ gal te dus rtag pa kho na yod pa yin na ni ci'i phyir sems can rnams yongs su mya ngan las ma 'das she</text></item>
<item><p>236b3</p><section></section><text>na/ 'gog pa'i bden pa ni 'jug pa med pa'i mtshan nyid dang / rgyu ba med pa'i mtshan nyid yin pas de la ni sngon ma byung ba las phyis 'byung bar 'gyur ba ci yang med de/ gang la 'byung ba dang / 'jig pa med pa de ni rtag pa yin no/ /'gog pa'i bden pa de rtag pa yin yang gang</text></item>
<item><p>236b4</p><section></section><text>dag gis gnas ngan len thams cad rgyun bcad pas mngon du byas pa de dag ni yongs su mya ngan las 'das pa yin la/ gang dag gis mngon du ma byas pa de dag ni yongs su mya ngan las ma 'das pa yin no/ /'gog pa'i bden pa yod na sems can rnams kyi mya ngan las 'das pa ni</text></item>
<item><p>236b5</p><section></section><text>de mngon du byas pas rab tu phye ba yin gyi/ bskyed pas rab tu phye ba ni ma yin no/ /nyes pa bzhi rnam par spangs pas 'gog pa'i bden pa'i lan 'debs pa ni yang dag par lan 'debs pa yin par rig par bya ste/ sgro 'dogs pa'i nyes pa dang / rang gi mtshan nyid log par</text></item>
<item><p>236b6</p><section></section><text>yongs su rtog pa'i nyes pa dang / mtshan nyid 'dres pa'i nyes pa dang / skur ba 'debs pa'i nyes pa rnam par spangs pas so/ /de la 'du byed rnams zad pa las logs shig na 'gog pa yod do zhes zer ba ni sgro 'dogs pa'i nyes pa yin no/ /logs shig na med do zhes zer ba ni</text></item>
<item><p>236b7</p><section></section><text>rang gi mtshan nyid log par yongs su rtog pa'i nyes pa yin no/ /logs shig na yod kyang yod la med kyang med ces zer ba ni mtshan nyid 'dres pa'i nyes pa yin no/ /logs shig na yod pa yang ma yin med pa yang ma yin zhes zer ba ni skur ba 'debs pa'i nyes pa yin no/ /</text></item>
<item><p>237a1</p><section></section><text>gang gi tshe 'jig rten las 'das pa'i phung po lnga po thams cad lam gyis bsdus pa yin pa'i tshe/ ci'i phyir yang dag pa'i lta ba sngon du btang ba'i 'phags pa'i lam yan lag brgyad pa lam gyi bden pa zhes bya zhe na/ bslab pa gsum gyi dbang du byas pa'i phyir te/</text></item>
<item><p>237a2</p><section></section><text>slob pa ni 'di ltar dus dus su lhag pa'i tshul khrims kyi bslab pa la yang slob par byed cing / dus dus su lhag pa'i sems kyi bslab pa la yang slob par byed/ dus dus su lhag pa'i shes rab kyi bslab pa la yang slob par byed la/ phung po gsum ni 'phags pa'i lam yan lag</text></item>
<item><p>237a3</p><section></section><text>brgyad pa yin pas/ de'i phyir lam gyi bden pa zhes bya'o/ /ci'i phyir yang dag pa'i ngag dang / las kyi mtha' dang / 'tsho ba dag tshul khrims kyi phung por rnam par gzhag ce na/ smras pa/ yang dag pa'i chos kyi longs spyod dang / zang zing gi longs spyod kyi dbang du byas pa'i rgyu</text></item>
<item><p>237a4</p><section></section><text>gnyis kyis te/ yang dag pa'i ngag dang yang dag pa'i las kyi mtha' ni rtsa ba'i tshul khrims te/ tshul khrims ni chos kyi longs spyod thams cad kyi gzhi yin pas yang dag pa'i chos kyi longs spyod kyi dbang du byas pa'o/ /yang dag pa'i 'tsho ba ni tshul 'chos pa la sogs pa log</text></item>
<item><p>237a5</p><section></section><text>pas 'tsho bar byed pa'i chos rnams la mi brten par chos gos la sogs pa yongs su tshol ba'i rtsa ba yin zhing gzhi yin pas yang dag pa'i zang zing gi longs spyod kyi dbang du byas pa'o/ /bcom ldan 'das kyis gang du yid kyi kun du spyod pa yongs su dag pa lhag par gsungs pa</text></item>
<item><p>237a6</p><section></section><text>der ni 'dod chags la sogs pa la brten nas 'chal pa'i tshul khrims kyi phyir sems pa gang yin pa dang / tshul 'chos pa la sogs pa la brten nas chos gos la sogs pa yongs su tshol ba'i sems pa gang yin pa de ni yid kyi kun du spyod pa yongs su ma dag pa nyid yin par rig</text></item>
<item><p>237a7</p><section></section><text>par bya'o/ /ci'i phyir yang dag pa'i lta ba gang yin pa dang / yang dag pa'i rtog pa gang yin pa dang / yang dag pa'i rtsol ba gang yin pa de dag shes rab kyi phung po zhes bya zhe na/ shes rab kyi las ni mdor bsdu na rnam pa gsum yod la/ de dag ni chos gsum po 'di dag</text></item>
<item><p>237b1</p><section></section><text>gis yongs su rdzogs par byed pa'i phyir te/ chos kyi de kho na'i don rtogs par byed pa ni las dang po yin no/ /de kho na'i don rtogs nas de kho na'i don de nyid gzhan dag la brjod pa dang / 'dogs pa dang / 'jog pa dang / rnam par 'byed pa dang / rnam par 'grel pa dang / gsal</text></item>
<item><p>237b2</p><section></section><text>bar byed pa ni las gnyis pa yin no/ /kun du sbyor ba lhag ma rnams spang ba'i phyir chos kyi rjes su mthun pa'i chos sgrub par byed pa ni las gsum pa yin te/ las de dag ni yang dag pa'i lta ba dang / yang dag pa'i rtog pa dang / yang dag pa'i rtsol ba dag gis go rims bzhin du</text></item>
<item><p>237b3</p><section></section><text>yongs su rdzogs par byed pa'i phyir ro/ /ci'i phyir yang dag pa'i dran pa dang / yang dag pa'i ting nge 'dzin gyi phung po zhes bya zhe na/ smras pa/ rnam pa gnyis kyis te/ ngo bo nyid dang rten gyis so/ /ting nge 'dzin ni ngo bo nyid yin no/ /dran pa ni rgyu bzhis ting nge 'dzin gyi rten gyi bya ba byed pa yin te/ dran pa nye bar</text></item>
<item><p>237b4</p><section></section><text>gzhag pa bzhi po dag la sems dmigs pa la nye bar gtod par byed pa dang / dbang po'i sgo bsdam pa dang / shes bzhin du gnas pa dang / dga' ba'i gnas lta bu'i dran pa yid la bya ba la ting nge 'dzin gyi rjes su mthun pa dang / sgrib pa'i gnyen po mi sdug pa la sogs pa</text></item>
<item><p>237b5</p><section></section><text>yid la byed pa dag la lam la sgrib pa spong ba dang / rab tu dben pa'i zhi gnas dang / rab tu 'dzin pa dang / btang snyoms kyi mtshan ma rtag tu byed pa dang / gus par byed pa'i sbyor ba dag la mtshan ma yid la byed pas lan mang du byed pa ste/ de'i phyir dran pa ni ting nge 'dzin gyi rten</text></item>
<item><p>237b6</p><section></section><text>yin no/ /de la yang dag pa'i lta ba ni mdor bsdu na rnam pa bcu gcig tu blta bar bya ste/ nang du lta ba dang / 'bras dang / zug rngu dang / sdig pa dang / mi rtag pa nyid dang / sdug bsngal ba nyid dang / stong pa nyid dang / bdag med pa nyid dang / kun du sbyor bar byed pa dang / bral ba</text></item>
<item><p>237b7</p><section></section><text>dang / 'bral bar byed par blta ba'o/ /de la 'du byed rnam pa bzhi po nyon mongs pa'i kun nas dkris pa dang ldan pa rnams dang / nyon mongs pa'i bag la nyal dang ldan pa rnams dang / ro myang ba dang ldan pa rnams dang / nyes dmigs dang ldan pa rnams la ni yang dag pa'i lta ba bzhi po</text></item>
<item><p>238a1</p><section></section><text>nad dang / 'bras dang / zug rngu dang / sdig par lta ba dag go rims bzhin du rig par bya'o/ /'du byed rnams las 'byung ba dang / 'jig par lta ba ni mi rtag pa nyid du lta ba yin no/ /sdug bsngal gsum dang rjes su 'brel bar lta ba ni sdug bsngal nyid du lta ba</text></item>
<item><p>238a2</p><section></section><text>yin no/ /de las gzhan pa bdag dang bdag gi dang bral ba ni stong pa nyid du lta ba yin no/ /'du byed de dag nyid la bdag dang bdag gis mtshan nyid med par lta ba ni bdag med pa nyid du lta ba yin te/ de ltar 'di ni sdug bsngal gyi bden pa la dmigs pa'i yang dag pa'i lta ba yin no/ /kun</text></item>
<item><p>238a3</p><section></section><text>'byung ba'i bden pa la rgyu dang / kun 'byung ba dang / rab tu skye ba dang / rkyen du lta ba gang yin pa de ni kun du sbyor bar byed par lta ba zhes bya ste/ 'di ltar kun 'byung ba'i bden pa ni sdug bsngal gyi bden pa kun nas nyon mongs pa dang / kun du sbyor bar byed pa yin pa'i phyir ro/ /'gog pa'i</text></item>
<item><p>238a4</p><section></section><text>bden pa la 'gog pa'i bden pa dang / zhi ba dang / gya nom pa dang / nges par 'byung bar lta ba gang yin pa de ni bral bar lta ba zhes bya ste/ 'di ltar 'gog pa'i bden pa ni nyon mongs pa dang / phung po thams cad dang bral bas rab tu phye ba yin pa'i phyir ro/ /lam gyi bden pa la lam dang /</text></item>
<item><p>238a5</p><section></section><text>rig pa dang / bsgrub pa dang / nges par 'byin par lta ba gang yin pa de ni bral bar byed par lta ba zhes bya ste/ 'di ltar lam gyi bden pa 'bral bar bya ba'i phyir 'gro ba yin pa'i phyir ro/ /gang gi tshe sngar mi rtag pa dang / sdug bsngal ba dang / stong pa dang / bdag med par lta ba skye ba la/ phyis</text></item>
<item><p>238a6</p><section></section><text>nad dang / 'bras dang / zug rngu dang / sdig par lta ba skye bar 'gyur ba'i tshe ci'i phyir sngar nad la sogs pa ston ce na/ smras pa/ gang zag lam thob pa las dgongs nas nad la sogs pa sngar ston te/ 'di ltar slob pa lam mthong ba ni lhag pa'i bsam pas phung po rnams la nad dang sdig</text></item>
<item><p>238a7</p><section></section><text>pa'i bar du lta la/ de ltar lta ba de'i kun du sbyor ba lhag ma rnams spang pa'i phyir/ gong du mi rtag par lta ba dang / bdag med par lta ba'i bar dag ches yongs su dag par 'gyur ba'i phyir ro/ /mi rtag pa la sogs par lta ba de yang / mdor bsdu na/ rnam pa gnyis te/ nad la</text></item>
<item><p>238b1</p><section></section><text>sogs par lta ba ma thob pa thob par bya ba'i phyir de'i sngon du 'gro ba dang / de 'dren par byed pa nad la sogs par lta ba'i gnas su gyur pa yongs su ma dag pa dang / nad la sogs par lta ba thob pa'i phyir zhing 'byung ba dang / sems shin tu rnam par grol bar bya ba'i phyir nad la sogs par</text></item>
<item><p>238b2</p><section></section><text>lta ba la brten pa yongs su dag pa'o/ /rnam pa bcu gcig po de dag las stong pa nyid kyi rnam pa dang / bdag med pa nyid kyi rnam pa gnyis ni stong pa nyid kyi rnam pa yin no/ /lhag ma brgyad ni smon pa med pa'i rnam pa yin no/ /'gog pa'i bden pa la bral ba'i rnam pa gang yin pa</text></item>
<item><p>238b3</p><section></section><text>gcig pu ni mtshan ma med pa'i rnam pa yin no/ /bsgom pa'i lam la ni 'jig rten las 'das pa'i lam thams cad bden pa bzhi la dmigs pa yin du zin kyang / khams gsum na spyod pa'i nyon mongs pa'i gnyen po yin par rig par bya ste/ 'di ltar slob pa gzhi mthong bas sngon chos</text></item>
<item><p>238b4</p><section></section><text>shes pa dang / rjes su rtogs pa'i shes pa gnyis kyis mngon sum dang / lkog tu gyur pa'i 'du byed thams cad mngon par rtogs nas/ bsgom pa'i lam la 'du byed thams cad gcig tu bsdus shing cha gcig tu byas/ tshogs gcig tu byas nas/ mi rtag pa la sogs pa'i rnam</text></item>
<item><p>238b5</p><section></section><text>pa dag gis lta bar zad kyi/ 'di dag ni 'dod pa na spyod pa'o/ /'di dag ni gzugs dang / gzugs med pa na spyod pa'o/ /'di dag ni mngon sum mo/ /'di dag ni lkog tu gyur pa'o zhes rnam par rtog par mi byed de/ de lta bas na 'jig rten las 'das pa'i lam bsgom pa'i lam gyis</text></item>
<item><p>238b6</p><section></section><text>bsdus pa thams cad na sa 'og ma dang / sa gong ma pa'i nyon mongs pa thams cad kyi gnyen po yin par blta bar bya'o/ /'phags pa ni phal cher bsgom pa'i lam la 'jig rten las 'das pa'i lam gyis rjes su 'jug pa na/ mtshan ma med pa'i rnam pa dag gis mtshan ma med pa'i</text></item>
<item><p>238b7</p><section></section><text>dmigs pa mang du yid la byed do/ /de ci'i phyir zhe na/ yid la byed pa de ni tshe 'di la shin tu bde bar gnas par bya ba dang / nyon mongs pa spong bar 'gyur ba'i phyir ro/ /mngon par shes pa lnga dang / nyon mongs pa med pa dang / smon nas shes pa dang / so so yang dag par rig pa dang /</text></item>
<item><p>239a1</p><section></section><text>de bzhin gshegs pa'i stobs dang / mi 'jigs pa la sogs pa sangs rgyas kyi chos ma 'dres pa rnams ni lam gyi rjes las 'thob cing rnam par dag pa dang / lam la brten pa yin mod kyi/ de dag ni lam gyi bden pas bsdus pa ma yin no/ /gang gi tshe</text></item>
<item><p>239a2</p><section></section><text>bden pa bzhi po thams cad kyang yongs su shes par bya ba dag yin pa'i tshe ci'i phyir sdug bsngal gyi bden pa kho na yongs su shes par bya zhes gsungs she na/ smras pa/ 'di ltar sdug bsngal gyi bden pa ni mtshan nyid gnyis kyis yongs su shes par bya ba yin te/ rang gi mtshan</text></item>
<item><p>239a3</p><section></section><text>nyid dang / spyi'i mtshan nyid kyis so/ /de las gzhan pa dag ni rang gi mtshan nyid kho nas te/ kun 'byung ba'i bden pa la rgyu la sogs pa'i rnam pa dag gis yongs su shes par bya ba de yang de'i rang gi mtshan nyid yin la/ 'gog pa'i bden pa la/ 'gog pa la sogs pa'i rnam</text></item>
<item><p>239a4</p><section></section><text>pa dag gis yongs su shes par bya ba de yang de'i rang gi mtshan nyid yin no / /lam gyi bden pa la sogs pa'i rnam pa dag gis yongs su shes par bya ba de yang de'i rang gi mtshan nyid yin te/ de'i phyir sdug bsngal gyi bden pa kho na yongs su shes par bya zhes gsungs so/ /gang</text></item>
<item><p>239a5</p><section></section><text>gi tshe sdug bsngal gyi bden pa yang spang bar bya ba'i tshe ci'i phyir kun 'byung ba'i bden pa kho na spang bar bya zhes gsungs she na/ sdug bsngal gyi bden pa spong ba ni kun 'byung ba'i bden pa spong bas rab tu phye ba yin te/ de'i phyir kun 'byung ba'i bden pa kho na spong bar bya zhes</text></item>
<item><p>239a6</p><section></section><text>gsungs so/ /bden pa rnams kyi mngon par rtogs pa ni rnam pa gnyis te/ shes pa mngon par rtogs pa dang / spang ba mngon par rtogs pa'o/ /de la shes pa mngon par rtogs pa ni bden pa mtshan nyid mi 'dra ba dag la shes pa 'byung bas go rims su rim gyis 'byung</text></item>
<item><p>239a7</p><section></section><text>ngo / /spong ba mngon par rtogs pa yang mthar gyis 'gyur ba nyid de/ nyon mongs pa spang ba mngon du bya ba ni shes pa 'byung ba la rag las pa'i phyir ro// //bam po nyi shu rtsa bdun pa/ yang dag par brtson 'grus rtsom pa'i rgyu mtshan ni lnga ste/ dam pa'i chos ston pa dang /</text></item>
<item><p>239b1</p><section></section><text>rigs pa dang ldan pa dang 'grogs pa dang / le lo dang brtson 'grus rtsom pa la nyes dmigs su lta ba dang phan yon du lta ba'i so sor rtog pa'i stobs dang / rgyud yongs su smin pa dang / snga phyi'i khyad par 'thob pa'o/ /spong ba mngon du bya ba ni gnyis te/ sa bon nyams par byed pa'i spong ba</text></item>
<item><p>239b2</p><section></section><text>mngon du bya ba dang / sa bon gtan nas 'joms pa'i spong ba mngon du bya ba'o/ /bral ba ni gnyis te/ nyon mongs pa'i rnam pa dang bral ba dang / nyon mongs pa'i gzhi'i 'ching ba dang bral ba'o/ /dge slong g.yo med pa dang / sgyu med pa tshur shog ces gang gsungs pa de la/ de bzhin</text></item>
<item><p>239b3</p><section></section><text>gshegs pas g.yo'i nyes dmigs du zhig yang dag par rjes su gzigs na/ g.yon can la yang dag par rjes su ston par mi mdzad ce na/ smras pa/ bcu gnyis te/ g.yon can ni g.yo'i gzhi'i rgyus de kho na'i shes pa mi 'thob pa dang / snyan pa las yongs su nyams par 'gyur ba</text></item>
<item><p>239b4</p><section></section><text>dang / gzhan yid ches pa las yongs su nyams par 'gyur ba dang / yon tan bstsags pa las yongs su nyams par 'gyur ba dang / dam pa rnams las chos mnyan pa dang / gdams ngag las yongs su nyams par 'gyur ba dang / sdig pa mang du byed pa dang / sems kyi</text></item>
<item><p>239b5</p><section></section><text>rgyud dge ba las thag ring du byed pa dang / g.yo'i mi mnyam pa'i gnod pas sems sdug bsngal zhing reg par mi gnas pa dang / gzhan las sdug bsngal gyi chos rnams kyi dogs pa 'byung ba dang / 'phags pa'i chos rnams kyi snod du mi 'gyur ba dang / 'gyod bzhin du 'chi</text></item>
<item><p>239b6</p><section></section><text>ba'i dus byed par 'gyur ba dang / lus zhigs te shi ba'i 'og tu ngan song ngan 'gro log par ltung ba sems dmyal ba rnams su skye bar 'gyur ba'o/ /g.yo ni rnam pa brgyad dang / gzhi bdun dang ldan pa yin par rig par bya ste/ de yang 'dod pa na spyod pa yin no/ /rnam pa brgyad gang zhe na/</text></item>
<item><p>239b7</p><section></section><text>rmongs par bya ba g.yo byed pa dang / 'chab pa dang / sgrogs pa dang / 'jog pa dang / 'dud pa dang / 'khu ba dang / 'dor ba dang / snying rje bar ston pa la g.yo byed pa'o/ /gzhi bdun gang zhe na/ tha snyad kyi gzhi dang / bskul ba'i gzhi dang / rtsod pa'i gzhi dang / mdza' bshes nyid du</text></item>
<item><p>240a1</p><section></section><text>ston pa'i gzhi dang / yid gcugs par ston pa'i gzhi dang / bya ba la g.yo med pa'i gzhi dang / gnod pa'i gzhi'o/ /de la gzhi dang pos ni g.yon can 'jig rten pa rnams dang lhan cig tha snyad byed pa na/ don med pa la don du ston pa dang / don la don med</text></item>
<item><p>240a2</p><section></section><text>par ston pa dang / don med pa la don du ston pa dang / don la don med par ston pa ji lta ba de bzhin du/ don med pa las yod par ston pa dang / yod pa la med par ston pas rmongs par byed do/ /de la gzhi gnyis pas ni g.yon can g.yo'i spyod pas kun nas bslang ba'i nyes par spyod</text></item>
<item><p>240a3</p><section></section><text>pa'i las dag la gzhan dag gis bskul ba na de nyes pa yang dag pa ni 'chab par byed la/ yon tan yang dag pa ma yin pa ni sgrogs par byed do/ /de la gzhi gsum pas ni g.yon can phas kyi rgol ba pa dag dang lhan cig tu yon tan dang skyon yongs su brtags pa las brtsams te rtsod</text></item>
<item><p>240a4</p><section></section><text>pa na phyogs bzang po ma yin pa yang 'jog par byed do/ /de la gzhi bzhi pas ni g.yon can ches stobs dang ldan zhing gtum pa gang las 'jigs pa yang dag par rjes su mthong ba de la lus dang ngag gis ches shin tu dman par byed cing 'dud pa des mdza' bshes nyid du ston par byed do/ /de la</text></item>
<item><p>240a5</p><section></section><text>gzhi lnga pas ni g.yon can gnam po g.yo ba'i rang bzhin can gang las chung zad 'khus pas rnyed pa 'thob pa yang dag par rjes su mthong ba de la yid mi gcugs shing yid mi ches pa nyid yin bzhin du/ 'di lta ste/ rnam par bsgrub pa'i rgyu ba dang / gnas pa rnam par dag pa nyid du bstan pa'i</text></item>
<item><p>240a6</p><section></section><text>phyir bdag nyid mchog tu yid gcugs pa nyid dang / mchog tu yid ches pa nyid du ston par byed do/ /de la gzhi drug pas ni g.yon can mdza' bshes snying du sdug pa yid gcugs pa dag gis ma 'ongs pa'i bya ba rgya chen po dag la grogs bya bar khas blangs la bya ba de'i dus la bab pa'i tshe na</text></item>
<item><p>240a7</p><section></section><text>'di lta ste/ bdag nyid yongs su ngal ba rjes su bsrung ba nyid kyi phyir g.yo sna tshogs nye bar ston pas 'dor bar byed do/ /de la gzhi bdun pas ni g.yon can gnod pa gang yang rung ba zhig byung ba na/ gang las de'i gnod pa 'byung ba'i dgra bo de la/ 'di lta ste/ mya ngan dang / sgyid</text></item>
<item><p>240b1</p><section></section><text>lug pa dang / rmongs pa'i bar dag bskyed pa'i phyir bdag nyid de ltar nyam thag pa dang / sdug bsngal ba ma yin yang ci nas kyang nyam thag pa dang / sdug bsngal lta bur ston par byed do/ /nyan thos bka' blo mi bde ba ni re zhig bden pa rnams las brtsams nas/ gdams ngag dang / rjes su</text></item>
<item><p>240b2</p><section></section><text>bstan pa nyid 'thob par 'os pa yang ma yin na/ bden pa rnams mngon par rtogs par 'gyur ba dang / rnam par byang bar 'gyur ba'i skal ba lta ga la yod/ nyan thos bka' blo mi bde ba'i rtags ni dgu po 'di dag yin te/ de dag dang ldan pa'i nyan thos ni tshig mi bzod pa dang /</text></item>
<item><p>240b3</p><section></section><text>bka' blo mi bde ba yin par rig par bya'o/ /dgu gang zhe na/ gleng ba po'i gang zag gis glengs pa na/ tshig mi 'jam pa nyid las brtsams nas skabs las byung bas lan 'debs pa dang / ma 'brel pa dang / ma rdzogs pa dang / gzhan du yongs su brtags nas lan 'debs</text></item>
<item><p>240b4</p><section></section><text>pa de ni rtags dang po yin no/ /rnam par g.yengs pa'i tshig nyid las brtsams nas/ gtam gzhan gyis glengs pa 'dor bar byed/ spong bar byed pa 'di ni rtags gnyis pa yin no/ /khong khro ba'i kun nas dkris pas rang gi sems 'khrug par byed pa dang / slong bar byed pa dang /</text></item>
<item><p>240b5</p><section></section><text>rnyog pa can du byed pa de ni rtags gsum pa yin no/ /khong khro ba'i kun nas dkris pa nyid kyis mi mthun pa'i tshig dang / nyes rtsom gyi tshig dang / ngag rtsub po'i tshig rjod par byed pa de ni rtags bzhi ba yin no/ /'di bdag la smra na/ bdag gis kyang 'di la ci'i phyir smra bar mi bya</text></item>
<item><p>240b6</p><section></section><text>snyam du sems khengs pas rjod par byed pa de ni rtags lnga pa yin no/ /kha na ma tho ba 'chab par byed pa de ni rtags drug pa yin no/ /khon gyi bsam pa 'dzin par byed pa de ni rtags bdun pa yin no/ /lan bya ba'i sems mang du byed pa de ni rtags brgyad pa yin no/ /gzhan dag</text></item>
<item><p>240b7</p><section></section><text>gis gleng ba po'i yang dag pa'i yon tan dag brjod pa dang / yang dag par bshad pa na mos par mi byed cing / phyir bzlog pa dang / spong ba dang / phyir gshe bar byed pa de ni rtags dgu pa yin no/ /gang zag gleng ba po ni mdor bsdu na gnyis po 'di dag yin te/ bla ma'i gnas lta bu yang yin la grags pa dang / bla ma'i gnas lta</text></item>
<item><p>241a1</p><section></section><text>bu yang ma yin la ma grags pa'o/ /de la rtags dang po gnyis ni gleng ba po'i gang zag dang po las brtsams te blta bar bya'o/ /rtags lhag ma bdun ni gleng ba po'i gang zag gnyis pa las brtsams te blta bar bya'o/ /sa'i dngos gzhir tshul khrims</text></item>
<item><p>241a2</p><section></section><text>kyi sdom pa las brtsams nas/ 'dul ba dang ldan pa'i rnam par gtan la dbab pa'i sdom ni/ bsdu dang bcas dang tshul khrims dang / /bag yod sgrib dang slob gzhug dang / /brtag dang brten dang blang ba dang / /longs spyod dang ni zab pa dang / /mos dang dpe yi dngos po'o/ /de</text></item>
<item><p>241a3</p><section></section><text>la 'dul ba dang bcas pa'i so sor thar pa ni gnas bdun gyis bsdu ba yin te/ gnas bdun gang zhe na/ smras pa/ bka' dang rjes su gnang ba dang / dgag pa dang / ltung ba'i gzhi dang / ltung ba dang / ltung ba med pa dang / ltung ba las bslang ba'o/ /de la bka' ni bcom</text></item>
<item><p>241a4</p><section></section><text>ldan 'das kyis mi dge ba'i chos yongs su nyams pa dang / dge ba'i chos mngon par 'phel bar 'gyur ba gang yin pa de la 'dul bar bka' stsol pa ste/ de ni bka'i mtshan nyid mdor bsdus pa yin gyi/ rgya cher rnam par dbye ba ni dpag tu med do/ /de la rjes su gnang ba ni</text></item>
<item><p>241a5</p><section></section><text>bcom ldan 'das kyis nye bar ston pa'i rgyu dang / kun nas nyon mongs pa can ma yin par kun du spyod nus pa gang yin pa de 'dul bar rjes su gnang bar mdzad pa'o/ /de la dgag pa ni bcom ldan 'das kyis rang bzhin gyis kha na ma tho ba dang bcas pa dang / kha na ma tho ba med</text></item>
<item><p>241a6</p><section></section><text>pa dang / mi mthun pa gang yin pa de 'dul ba la dgag pa mdzad pa'o/ /de la ltung ba'i gzhi ni mdor bsdu na/ rnam pa bco brgyad de 'di lta ste/ mi dge ba dang / dge ba dang / mi mthun pa dang / lus kyi las dang / ngag gi las dang / yid kyi las dang / tshul khrims</text></item>
<item><p>241a7</p><section></section><text>nyams pa dang / lta ba nyams pa dang / cho ga nyams pa dang / 'tsho ba nyams pa dang / gzhan gyi sems rjes su bsrung ba dang / gzhan la gnod pa rjes su bsrung ba dang / yid mi ches pa'i gnas rjes su bsrung ba dang / 'khrig pa dang / lhung bzed dang / chos gos dang /</text></item>
<item><p>241b1</p><section></section><text>bsod snyoms dang / mal cha dang / stan dang / na ba'i gso sman dang yo byad do/ /de la mi dge ba ni rang bzhin gyis kha na ma tho ba dang bcas pa gang ci yang rung ba'o/ /de la dge ba dang mi mthun pa ni bcas pa'i kha na ma tho ba dang bcas pa gang ci yang rung ba'o/ /de la lus dang / ngag dang /</text></item>
<item><p>241b2</p><section></section><text>yid kyi las la brten nas ni/ ltung ba sde lnga po thams cad ci rigs par rig par bya'o/ /de bzhin du ltung ba'i gzhi de las gzhan pa dag kyang ltung ba sde lnga po dag la ci rigs par rig par bya'o/ /de la ltung ba ni mdor bsdu na ltung ba sde lnga po dag go/ /ltung ba sde lnga po de dag la ltung ba</text></item>
<item><p>241b3</p><section></section><text>ji ltar 'byung zhe na/ smras pa/ rnam pa lnga ste/ 'di lta ste/ gzhi dang / kun nas slong ba dang / dngos po dang / sbyor ba dang / mthas te / de dag gi rab tu byed pa ni gzhi bsdu ba'i 'dul ba'i ma mo las rgya cher bshad par bya'o/ /yang ltung ba ni rnam pa dgu ste/ dge bsnyen gyi ltung ba</text></item>
<item><p>241b4</p><section></section><text>dang / dge bsnyen ma'i ltung ba dang / dge tshul gyi ltung ba dang / dge tshul ma'i ltung ba dang / dge slob ma'i ltung ba dang / dge slong ma'i ltung ba dang / dge slong gi ltung ba dang / so so'i skye bo'i ltung ba dang / slob pa'i ltung ba'o/ /mi slob pa la ni ltung ba med do/ /de ci'i phyir zhe na/</text></item>
<item><p>241b5</p><section></section><text>'di ltar de la ni bya ba med pa'i phyir chos nyid kyis thob pa kho nas bslab pa'i gzhi phran tshegs phra ba thams cad rgyun bcad pa yin la/ de ni nyon mongs pa can gyi ltung ba 'byin mi srid pa'i phyir ro/ /de la ltung ba med pa ni rnam pa bzhis rig par bya ste/ 'di lta ste/ las dang po pa dang /</text></item>
<item><p>241b6</p><section></section><text>smyos pa dang / sems rnam par g.yengs pa dang / tshor bas nyen pa'o/ /de la ltung ba las bslang ba ni rnam pa lngas rig par bya ste/ 'di lta ste/ bdag las dang / gzhan las dang / bdag dang gzhan las dang / lus gyur pa las dang / lus spangs pa las so/ /de</text></item>
<item><p>241b7</p><section></section><text>la bdag las ni 'di lta ste/ bsdam par bya ba las so/ /de las gzhan pa las ni 'di lta ste/ bden pa mthong ba'i ltung ba nyon mongs pa can ma yin pa las so/ /de la bdag dang gzhan las ni 'di lta ste/ so so'i skye bo'i ltung ba nyon mongs pa can dang / nyon mongs pa can</text></item>
<item><p>242a1</p><section></section><text>ma yin pa las so/ /de la lus gyur pa las ni 'di lta ste/ dge slong gi lus spangs nas/ dge slong ma'i lus su gyur pa'am/ dge slong ma'i lus spangs nas dge slong gi lus su gyur pa'am/ de bzhin du dge slong dang / dge slong ma gnyi ga'i lus spangs</text></item>
<item><p>242a2</p><section></section><text>nas/ de las gzhan pa'i mtshan du gyur pa'am/ mtshan med par gyur pa las so/ /de la lus spangs pa las ni 'di lta ste/ shi ba'i dus byas pa/ /bslab pa'i gzhi bca' ba rnam par dag pa ni bcu po 'di dag yin te/ 'di lta ste/ rig pas rnam par dag pa dang / 'bras</text></item>
<item><p>242a3</p><section></section><text>bus rnam par dag pa dang / phan 'dogs pas rnam par dag pa dang / phyi rol gyis rnam par dag pa dang / nang gis rnam par dag pa dang / mtha' dag gis rnam par dag pa dang / byams shing gus pas rnam par dag pa dang / rnam par gnon pa'i gnyen po bsgom pas rnam par dag pa dang /</text></item>
<item><p>242a4</p><section></section><text>bag la nyal spang pa'i gnyen po bsgom pas rnam par dag pa dang / rgyud rgyun mi 'chad pas rnam par dag pa'o/ /rnam grangs gzhan yang gzhi dang bcas pa'i bslab pa'i gzhi bcas pas rnam par dag pa dang / 'dod pa'i bsod nyams kyi rjes su brtson pa'i mtha' yongs su</text></item>
<item><p>242a5</p><section></section><text>spangs pas rnam par dag pa dang / bdag nyid ngal ba'i rjes su brtson pa'i mtha' yongs su spangs pas rnam par dag pa dang / lhag pa'i tshogs rnam par dag pa dang / lhag pa'i 'tsho bas rnam par dag pa dang / chos mthun pa dang / 'grogs pas rnam par</text></item>
<item><p>242a6</p><section></section><text>dag pa dang / 'thab pa med pa dang / rtsod pa med pas rnam par dag pa dang / nyon mongs pa zil gyis mnan pas rnam par dag pa dang / nyon mongs pa dang bral bas rnam par dag pa dang / dam pa'i chos yang dag par 'dzin pas rnam par dag pa'o/ /tshul khrims kyi</text></item>
<item><p>242a7</p><section></section><text>nyes pa ni bcu ste/ bslab pa dral ba'i nyes pa dang / mngon par mi dga' ba'i nyes pa dang / grogs dang bral ba'i nyes pa dang / smon lam gyi nyes pa dang / bag med pa'i nyes pa dang / mngon pa'i nga rgyal gyi nyes pa dang / bag la nyal rnam par ma dag pa'i nyes pa dang / bsam</text></item>
<item><p>242b1</p><section></section><text>pa rnam par ma dag pa'i nyes pa dang / nges par 'byin pa ma yin pa'i nyes pa dang / brtul zhugs kyi nyes pa'o/ /tshul khrims kyi yon tan ni bcu ste/ mthun pa'i tshul khrims nyid dang / rgyun chags kyi tshul khrims nyid dang / 'gran zla med pa'i tshul khrims nyid dang / gnod</text></item>
<item><p>242b2</p><section></section><text>pa med pa'i tshul khrims nyid dang / brtan pa'i tshul khrims nyid dang / nges par 'byin pa'i tshul khrims nyid dang / mi mthun pa'i phyogs las rgyal ba'i tshul khrims nyid dang / mi ldog pa'i tshul khrims nyid dang / thun mong ma yin pa'i tshul khrims nyid dang / bla na med pa'i</text></item>
<item><p>242b3</p><section></section><text>tshul khrims nyid dang / dge slong 'dul ba'i bslab pa la brtson pas dus bcu dag tu bag yod par bya ste/ bcu po gang dag tu zhe na/ ltung ba las brtsams pa dang / snyoms par 'jug pa las brtsams pa dang / skye ba las brtsams pa dang / bsod snyoms spyod pa las</text></item>
<item><p>242b4</p><section></section><text>brtsams pa dang / 'phral gyi bya ba las brtsams pa dang / rnyed pa dang bkur sti'i longs spyod las brtsams pa dang / thos pa yongs su tshol ba las brtsams pa dang / dam pa'i chos bsam pa las brtsams pa dang / rab tu dben pa las brtsams pa dang / rtogs</text></item>
<item><p>242b5</p><section></section><text>pa'i mtha' las brtsams pa'i dus su'o/ /ji ltar dge slong 'dul ba'i bslab pa la brtson pas ltung ba las brtsams nas/ dus dang po 'di la bag yod par bya zhe na/ 'di na dge slong sngon gyi mtha' dang ldan pa zhes bya ba la sogs pa sngar bstan pa yan lag lngas</text></item>
<item><p>242b6</p><section></section><text>bsdus pa'i bag yod pa dang ldan pa de ltar/ dge slong 'dul ba'i bslab pa la brtson pas/ ltung ba las brtsams nas/ dus dang po 'di la bag yod par bya'o/ /ji ltar dge slong 'dul ba'i bslab pa la brtson pas/ snyoms par 'jug pa las brtsams nas/</text></item>
<item><p>242b7</p><section></section><text>dus gnyis pa 'di la bag yod par bya zhe na/ 'di na dge slong dgon pa na 'dug kyang rung / shing drung na 'dug kyang rung ste/ 'dod pa la 'dun pa'i sgrib pa nas/ the tshom gyi bar gyi sgrib pa byung ngo cog dang du mi len par spong bar byed/ sel bar byed/ byang bar byed cing /</text></item>
<item><p>243a1</p><section></section><text>de'i sgrib pa lnga po sems nye bar nyon mongs par byed pa/ mya ngan las 'da' bar mi 'gyur ba'i bar dag spangs nas/ dus dus su zhi gnas kyi mtshan ma yang sgom par byed/ dus dus su rab tu 'dzin pa'i mtshan ma yang sgom par byed/ dus dus su btang snyoms</text></item>
<item><p>243a2</p><section></section><text>kyi mtshan ma yang sgom par byed cing / de de ltar zhi gnas kyi mtshan ma la mkhas pa dang / rab tu 'dzin pa'i mtshan ma la mkhas pa dang / btang snyoms kyi mtshan ma la mkhas pas sems zhum pa'am/ zhum du dogs par rig pa na/ legs pa kho nar rab tu 'dzin par</text></item>
<item><p>243a3</p><section></section><text>yang byed/ sems rgod dam/ rgod du dogs par rig pa na/ legs pa kho nar nang du yang dag par zhi bar yang byed/ sems mnyam par gyur pa na/ btang snyoms su 'jog par yang byed la de ltar ting nge 'dzin thob pa na/ ro myong bar yang mi byed cing / mjug sdud par</text></item>
<item><p>243a4</p><section></section><text>yang mi byed/ lhag par chags par yang mi byed/ lhag par chags shing gnas par yang mi byed pa/ de ltar dge slong 'dul ba'i bslab pa la brtson pas dus gnyis pa de la bag yod par bya'o/ /ji ltar dge slong 'dul ba'i bslab pa la brtson pas skye ba las</text></item>
<item><p>243a5</p><section></section><text>brtsams nas dus gsum pa 'di la bag yod par bya zhe na/ 'di na dge slong 'chi ba'i dus la bab pa'i tshe na/ 'di ltar mngon par 'du bya ba'i sems drag po mngon par 'du byed de/ ci bdag sangs rgyas la dmigs pa'i dran pas 'chi ba'i dus byed par 'gyur ram/</text></item>
<item><p>243a6</p><section></section><text>chos la dmigs pa dang / dge 'dun la dmigs pa dang / dge ba la dmigs pas dge ba'i sems dang ldan pa'i 'chi ba'i dus byed par 'gyur ram snyam du sems mngon par 'du byed de/ de lta de ltar de'i sems kun du bsrung ba dang / dran pa nye bar gnas par 'gyur</text></item>
<item><p>243a7</p><section></section><text>ro/ /gang gi phyir sangs rgyas la dmigs pa'i dran pas 'chi ba'i dus byed pa nas/ rgyas par dge ba'i sems dang ldan pa'i bar gyis 'chi ba'i dus byed pa ni sangs rgyas la dmigs pa'i dran pas 'chi ba'i dus byed pa nas rgyas par dge ba'i sems dang ldan pa'i bar</text></item>
<item><p>243b1</p><section></section><text>gyis 'chi ba'i dus byed pa de'i 'chi ba ni bzang ba yin/ 'chi ba'i dus byed pa yang bzang ba yin/ tshe phyi ma yang bzang ba yin te/ de ltar dge slong 'dul ba'i bslab pa la brtson pas dus gsum pa de la bag yod par bya'o/ /ji ltar dge slong 'dul ba'i bslab pa la brtson</text></item>
<item><p>243b2</p><section></section><text>pas/ bsod snyoms spyod pa las brtsams nas dus bzhi pa 'di la bag yod par bya zhe na/ 'di na dge slong grong ngam/ grong rdal gang na nye bar brten cing gnas pa'i grong ngam grong rdal de nyid du de bsod snyoms yongs su dag pa'i mdo las/ ji skad gsungs pa thams cad spyod</text></item>
<item><p>243b3</p><section></section><text>par byed pa de ltar/ dge slong 'dul ba'i bslab pa la brtson pas dus bzhi pa de la bag yod par bya'o/ /ji ltar dge slong 'dul ba'i bslab pa la brtson pas 'phral gyi bya ba las brtsams nas/ dus lnga pa 'di la bag yod par bya zhe na/ 'di na dge slong lhung bzed kyi las</text></item>
<item><p>243b4</p><section></section><text>dang chos gos kyi las dang / tshangs pa mtshungs par spyod pa mkhas pa rnams la zhal ta bya ba'i las sam/ 'phral gyi bya ba gzhan gang yang rung ba de la bag yod par byed cing / ci nas kyang mi tshig pa dang / mi rul pa dang / mi brlag pa dang / mi zhigs pa dang / chud mi</text></item>
<item><p>243b5</p><section></section><text>zos par byed pa dang / ha cang bya ba mi byed pa dang / ngan par bya ba mi byed pa dang / nyes par bya ba mi byed pa dang / ha cang brtun te mi byed pa dang / ha cang brgyangs te mi byed pa dang / rgod bag med pa dang / nyon mongs pa can ma yin pa dang / 'jig rten dang 'gal ba dang /</text></item>
<item><p>243b6</p><section></section><text>'dul ba dang 'gal ba'i spyod pas mi byed pa de ltar dge slong 'dul ba'i bslab pa la brtson pas dus lnga pa de la bag yod par bya'o/ /ji ltar dge slong 'dul ba'i bslab pa la brtson pas/ rnyed pa dang bkur sti'i longs spyod las brtsams nas/ dus drug pa 'di la bag</text></item>
<item><p>243b7</p><section></section><text>yod par bya zhe na/ 'di na dge slong rnyed pa dang bkur sti gang dang gang rnyed kyang rung ste/ de rnyed pa de la chags pa med par yongs su longs spyod par byed pa dang / zhen pa med pa dang / 'chums pa med pa dang / mdud pa bor ba med pa dang / brgyal ba med pa dang / lhag</text></item>
<item><p>244a1</p><section></section><text>par chags pa med pa dang / lhag par chags shing gnas pa med pa dang / nyes dmigs su lta ba dang / nges par 'byung ba rab tu shes shing yongs su longs spyod par byed pa dang / de rnyed pa dang / bkur sti byung ba zil gyis gnon par byed pa dang / rnyed pa dang</text></item>
<item><p>244a2</p><section></section><text>bkur sti'i sems skyes pas de'i sems yongs su gtugs shing mi gnas pa de ltar dge slong 'dul ba'i bslab pa la brtson pas dus drug pa de la bag yod par bya'o/ /ji ltar dge slong 'dul ba'i bslab pa la brtson pas thos pa yongs su btsal ba las brtsams nas dus bdun pa 'di</text></item>
<item><p>244a3</p><section></section><text>la bag yod par bya zhe na/ 'di na dge slong snyan dngags mkhan gyis byas pa'am/ snyan dngags mkhan gyis bsams pa'i yi ge sna tshogs pa tshig dang / tshig 'bru sna tshogs pa 'jig rten rgyang 'phen pa dang ldan pa de lta bu'i thos pa spangs nas/ de bzhin gshegs pas gsungs</text></item>
<item><p>244a4</p><section></section><text>pa'i mdo sde zab pa zab par snang ba/ stong pa nyid dang ldan pa/ rkyen 'di pa nyid kyi rten cing 'brel bar 'byung ba dang mthun pa gang dag yin pa de dag gus par bya ste/ len par byed kun chub par byed pa dang / de klan ka dang / phan yon la lta zhing / chos kun chub par mi byed/</text></item>
<item><p>244a5</p><section></section><text>rtsod pa 'di lta bu las thar pa'i phan yon la lta zhing chos kun chub par mi byed/ rnyed pa dang bkur sti'i don du chos kun chub par mi byed par 'di lta ste/ bdag nyid dul bar bya ba dang / bdag nyid zhi bar bya ba dang / bdag nyid yongs su mya ngan las 'da' bar bya ba dang / dge sbyong</text></item>
<item><p>244a6</p><section></section><text>gi tshul gyi don dang / bram ze'i don dang / don gyi mchog thob par bya ba las brtsams te/ chos kun chub par byed pa dang / des chos de dag legs par mnyan pa dang / legs par bzung ba dang / kha ton yongs su byang ba dang / yid kyis rjes su brtags pa dang / mthong bas</text></item>
<item><p>244a7</p><section></section><text>shin tu rtogs par byas pa de ltar/ dge slong 'dul ba'i bslab pa la brtson pas/ dus bdun pa de la bag yod par bya'o/ /ji ltar dge slong 'dul ba'i bslab pa la brtson pas/ dam pa'i chos bsam pa las brtsams nas/ dus brgyad pa 'di la bag yod par bya zhe na/</text></item>
<item><p>244b1</p><section></section><text>'di ni dge slong gcig pu dben par song ste/ ji skad thos pa dang / ji skad bstan pa dang / ji skad kun chub par byas pa'i chos rnams kyi don sems par byed/ 'jal bar byed la / nye bar rtog par byed cing / des bsam par bya ba ni sems par byed / bsam par mi bya ba ni</text></item>
<item><p>244b2</p><section></section><text>spong bar byed/ la la la ni dad pas kyang mos par byed/ la la la ni shes rab kyis rnam par dpyod par byed cing / don la rton pa sems par byed kyi/ tshig 'bru la rton pa sems par mi byed la/ nag po bstan pa yang yang dag pa ji lta ba bzhin du rab tu shes la/ chen po</text></item>
<item><p>244b3</p><section></section><text>bstan pa yang yang dag pa ji lta ba bzhin du rab tu shes shing snying por sems par byed/ bstan par sems par byed/ rgyas par sems par byed de/ bsam pa de yang mthar thug par byed kyi bar ma dor sgyid lug par mi byed pa de ltar/ dge slong 'dul ba'i bslab pa la brtson</text></item>
<item><p>244b4</p><section></section><text>pas/ dus brgyad pa de la bag yod par bya'o/ /ji ltar dge slong 'dul ba'i bslab pa la brtson pas/ rab tu dben pa las brtsams nas/ dus dgu pa 'di la bag yod par bya zhe na/ 'di na dge slong khyim na gnas pa dang / rab tu byung ba rnams dang / 'dres par mi gnas</text></item>
<item><p>244b5</p><section></section><text>shing / lhan cig dga' bar yang mi byed/ lhan cig mya ngan yang mi byed pa nas/ rgyas par ji ltar bya ba byung ngo cog gi bar dag yang dag par blangs te/ mthar thug par rjes su mi 'jug pa dang / dgon pa nags 'dab dang / bas mtha'i gnas mal dag tu gnas par byed pa</text></item>
<item><p>244b6</p><section></section><text>dang / sems can las dben pa dang / yul dang rnam par g.yeng ba dang / le lo dang / zhi gnas dang / lhag mthong dang / zhi gnas dang lhag mthong gi nye ba'i nyon mongs pa las dben par byed pa de ltar/ dge slong 'dul ba'i bslab pa la brtson pas/ dus dgu pa de la</text></item>
<item><p>244b7</p><section></section><text>bag yod par bya'o/ /ji ltar dge slong 'dul ba'i bslab pa la brtson pas rtogs pa'i mtha' las brtsams nas/ dus bcu pa 'di la bag yod par bya zhe na/ 'di la dge slong yod pa yang yod par/ med pa yang med par/ bla na yod par yang bla na yod par/ bla na med pa yang</text></item>
<item><p>245a1</p><section></section><text>bla na med par yang dag pa ji lta ba bzhin du rab tu shes te/ yod pa yang yod par/ med pa yang med par/ bla na yod pa yang bla na yod par/ bla na med pa yang bla na med par yang dag pa ji lta ba bzhin du rab tu shes nas kyang / ma thob pa la thob par 'du shes</text></item>
<item><p>245a2</p><section></section><text>med pa dang / ma rtogs pa la rtogs par 'du shes med pa dang / mngon pa'i nga rgyal med pa dang / mngon pa'i nga rgyal gyis zil gyis gnon pa med par/ shes pa brda sprod par byed pa de ltar dge slong 'dul ba'i bslab pa la brtson pas/ dus bcu pa de la bag yod par bya'o/ /</text></item>
<item><p>245a3</p><section></section><text>rab tu 'byung ba'i sgrib pa ni bzhi po 'di dag yin par rig par bya ste/ 'di lta ste/ bsam pa'i sgrib pa dang / lus kyi sgrib pa dang / las kyi sgrib pa dang / rang dbang med pa'i sgrib pa'o/ /de la bsam pa'i sgrib pa ni 'di lta ste/ rgyal pos gtses pas rab tu 'byung bar 'dod pa</text></item>
<item><p>245a4</p><section></section><text>yin zhes bya ba la sogs pa'o/ /de la lus kyi sgrib pa ni 'di lta ste/ long ba'am/ 'on pa'am/ za ma'am/ ma ning du gyur pa'am/ g.ya' ba'am/ mdze'am phol mig gam/ skyigs bu la sogs pa'i nad skyon chags pa gang yang rung bas lus la gnod par gyur pa</text></item>
<item><p>245a5</p><section></section><text>yin zhes bya ba la sogs pa'o/ /de la las kyi sgrib pa ni 'di lta ste / pha bsad pa dang / ma bsad pa yin zhes bya ba la sogs pa'o/ /de la rang dbang med pa'i sgrib pa ni 'di lta ste/ pha mas ma gnang ba dang / rgyal pos bkrabs pa dang / phrogs pa dang / rnyed btson dang / rtsod</text></item>
<item><p>245a6</p><section></section><text>pa yod pa zhes bya ba la sogs pa'o/ /de la rab tu byung bas 'dul ba la gnas lnga nges par slob tu gzhug par bya ste/ 'di lta ste/ ltung ba slob tu gzhug pa dang / ltung ba med pa dang / lci ba dang / yang ba dang / so sor thar pa'i mdo 'don pa slob tu gzhug pa'o/ /de la ltung</text></item>
<item><p>245a7</p><section></section><text>ba dang / ltung ba med pa ni snga ma bzhin no/ /de la ltung ba lci ba ni bye brag drug gis 'gyur te/ bca' ba'i bye brag gis lci ba ni 'di lta ste/ bslab pa'i gzhi bcas pa las so / /dngos po'i bye brag gis lci ba ni 'di lta ste/ ltung byed du 'dra ba las srog gcod pa la sogs</text></item>
<item><p>245b1</p><section></section><text>pa rang bzhin gyis kha na ma tho ba dang bcas pa ni/ bcas pa'i kha na ma tho ba dang bcas pa las bye brag tu gyur pa'o/ /nyes pa'i bye brag gis lci ba ni 'di lta ste/ la la yang dang yang du ltung ba 'byin pa'o/ /nyon mongs pa'i bye brag gis lci ba ni 'di lta ste/ la la 'dod chags</text></item>
<item><p>245b2</p><section></section><text>dang / zhe sdang dang / gti mug gi kun nas dkris pa shin tu drag pos ltung ba 'byin pa'o/ /mi shes pa'i bye brag gis lci ba ni 'di lta ste/ la la dge ba'i phyogs chung ba dang / shes rab zhen pa de la ni ltung bas ches shin tu sgrib par 'gyur ba ste/ de las bzlog pa gzhan la</text></item>
<item><p>245b3</p><section></section><text>ni bcas pa 'dra ba dang / dngos po 'dra ba dang / nyes pa 'dra ba dang / nyon mongs pa 'dra ba la yang ltung bas sgrib par mi byed do/ /'di lta ste/ dper na chu 'bab pa chung ngu ni rtswa tsam gyis kyang dgag par nus la/ rtswa tsam yang ded par mi nus kyi/ chu 'bab pa chen po ni</text></item>
<item><p>245b4</p><section></section><text>rtswa khur dang shing khur gyis kyang dgag par mi nus la/ rtswa dang shing mang po yang ded par nus pa bzhin du/ 'di la yang tshul de bzhin du blta bar bya'o/ /dus kyi bye brag gis lci ba ni 'di lta ste/ la la ltung ba byung nas myur ba myur ba kho nar chos bzhin du phyir gso bar mi byed</text></item>
<item><p>245b5</p><section></section><text>par dus gzhan du yongs su gnas nas gso bar byed pa'o/ /ltung ba yang ba ni de dag las bzlog par rig par bya'o/ /'dul ba 'dzin pas ltung ba byung ba la rnam pa lngas brtags nas/ ltung ba sbyin par bya ste/ gcig tu kun nas nyon mongs pa dang / gcig tu lhag par</text></item>
<item><p>245b6</p><section></section><text>ma spyad pa dang / gzhi las bca' ba dang / de la nyes pa byung ba dang ma byung ba bstan pa dang / gcig tu kun du spyod pa ma yin pas so/ /de la gcig tu kun nas nyon mongs pa can gyi ltung ba ni 'di lta ste/ rang bzhin gyis kha na ma tho ba dang bcas pa'o/ /de la gcig tu ltung</text></item>
<item><p>245b7</p><section></section><text>ba lhag par ma spyad pa la ni bstan par bya'o/ /ltung ba byung ba la ni ltung ba phyir gso ba'i las ci rigs par yongs su bstan par bya'o/ /de la bcom ldan 'das kyis gang zag gang la brten pa dang / yul gang dang dus gang la brten nas/ bcas pa'i kha na ma tho ba dang</text></item>
<item><p>246a1</p><section></section><text>bcas pa'i bslab pa'i gzhi bcas pa las/ gal te gang zag gzhan zhig yul gzhan dang / dus gzhan du nyes pa de nyid la rten par byed na/ des de la yang bcom ldan 'das kyis nyes pa gang gzigs nas bcas pa de kho na bzhin du ltung</text></item>
<item><p>246a2</p><section></section><text>ba phyir gso ba'i las yongs su bstan par bya'o/ /gal te nyes pa de la rten par mi byed na ni de la ltung ba sbyin par mi bya ste/ phyir gso ba'i las kyang yongs su bstan par mi bya'o/ /de ltar de ni ltung ba yongs su brtag pa mdor bstan pa yin par rig par bya'o/ /dge slong</text></item>
<item><p>246a3</p><section></section><text>'dul ba'i bslab pa la brtson pas gnas bdun la brten nas/ gnas drug la brtson par bya ste/ gnas bdun po gang dag la brten nas/ gnas drug po gang dag la brtson par bya zhe na/ smras pa/ ston pa la brten pa dang / mkhan po dang / slob dpon dang / chos gos</text></item>
<item><p>246a4</p><section></section><text>dang / bsod snyoms dang / mal cha dang / stan dang / na ba'i gsos sman yo byad la brten nas/ chos la brtson par bya ba dang / bslab pa dang / gdams shing rjes su bstan pa dang / ting nge 'dzin dang / bgo bsha' dang / bag yod pa la brtson par bya'o/ /de la chos ni so</text></item>
<item><p>246a5</p><section></section><text>sor thar pa'i mdo dang / de rnam par 'byed pa'o/ /de la bslab pa ni lhag pa'i tshul khrims kyi bslab pa dang / lhag pa'i sems dang / lhag pa'i shes rab kyi bslab pa'o/ /de la gdams shing rjes su bstan pa ni lhag pa'i tshul khrims kyi bslab pa la gdams shing</text></item>
<item><p>246a6</p><section></section><text>rjes su bstan pa dang / lhag pa'i sems dang / lhag pa'i shes rab kyi bslab pa la gdams shing rjes su bstan pa'o/ /de la ting nge 'dzin ni mthar gyis gnas pa'i snyoms par 'jug pa dgu'o/ /de la bgo bsha' ni zang zing gi bgo bsha' dang / chos kyi bgo bsha'o/ /de</text></item>
<item><p>246a7</p><section></section><text>la zang zing gi bgo bsha' ni yang dag par mgu bar 'gyur ba'i chos drug las gcig gis so/ /chos kyi bgo bsha' ni lhag ma lngas so/ /de la bag yod pa ni mkhas pa lnga po phung po la mkhas pa nas/ gnas dang gnas ma yin pa'i bar dag la rtag tu byed pa dang / bsgom</text></item>
<item><p>246b1</p><section></section><text>pa'i rjes su brtson pa gang yin pa'o/ /'dul ba la blang ba ni lnga po 'di dag yin te/ bdag gir bya ba blang ba dang / byin len blang ba dang / gtams pa blang ba dang dbul ba blang ba dang / gzhan gyi phyir blang ba'o/ /de la bdag gir bya ba blang ba ni rgyu gnyis kyis yongs su ma dag</text></item>
<item><p>246b2</p><section></section><text>pa yin te/ lhag par chags pa dang / sog 'jog byed pa la gdu ba'o/ /de las bzlog pas ni yongs su dag pa yin no/ /byin len blang ba yang rgyu gnyis kyis yongs su ma dag pa yin te/ gnas ma yin pa las len pa dang / tshod ma zin pa dang / chos bzhin ma yin</text></item>
<item><p>246b3</p><section></section><text>par len pas so/ /de las bzlog pas ni yongs su dag pa yin no/ /gtams pa blang ba yang rgyu gnyis kyis yongs su ma dag pa yin te/ gang zag ma brtags pa la gtams pa dang / rung ba ma yin pa'i dngos po dang / 'brel pa'i sems kyis so/ /de las bzlog pas</text></item>
<item><p>246b4</p><section></section><text>ni yongs su dag pa yin no/ /dbul ba blang ba yang rgyu gnyis kyis yongs su ma dag pa yin te/ zhing ngan pa la dbul ba blang ba dang / mi ltos pa ma yin par dbul ba blang bas so/ /de la zhing gsum po yon tan gyi zhing dang / snying brtse ba'i zhing dang / phan 'dogs pa'i zhing</text></item>
<item><p>246b5</p><section></section><text>ma gtogs pa de las gzhan pa'i zhing dag ni zhing ngan pa yin par rig par bya'o/ /de las bzlog pas ni yongs su dag pa yin no/ /gzhan gyi phyir blang ba yang rgyu gnyis kyis yongs su ma dag pa yin te/ ma 'dris pa'am ma bcol ba'am/ ngo mi shes pa'i phyir len pa</text></item>
<item><p>246b6</p><section></section><text>dang / zang zing dang bcas pa'i sems kyis len pas so/ /de las bzlog pas ni yongs su dag pa yin no/ /'dul ba la dngos po'i longs spyod ni rgyu lngas rung ba ma yin te/ rang bzhin gyis kha na ma tho ba dang bcas pa dang / rkyen du 'bab pa ma yin pa dang / longs spyod par</text></item>
<item><p>246b7</p><section></section><text>'os pa ma yin pa dang / gtogs pa ma yin pa dang / rung ba ma byas pas so/ /de la rang bzhin gyis kha na ma tho ba dang bcas pa ni 'di lta ste/ blugs gzhal la sgyu byed pa dang / srang la sgyu byed pa dang / gzhal ba la sgyu byed pa dang / bsad pa dang / bcing ba dang / bcad pa</text></item>
<item><p>247a1</p><section></section><text>dang / brdeg pa dang / nan gyis gnod pa mchog tu 'dzin pa la sogs pa la brten nas dngos po'i longs spyod thob pa gang yin pa de ni rung ba ma yin no/ /de la rkyen du 'bab pa ma yin pa ni zhing gi dngos po dang / khang khyim gyi dngos po dang / tshong khang</text></item>
<item><p>247a2</p><section></section><text>gi dngos po yongs su 'dzin pa'i longs spyod dang / rta dang / glang po che dang / ba lang dang / lug dang / bya gag dang / phag yongs su 'dzin pa'i longs spyod dang / bud med dang / skyes pa dang / khye'u dang / bu mo yongs su 'dzin pa'i longs spyod dang / bran dang / bran mo dang /</text></item>
<item><p>247a3</p><section></section><text>las byed pa dang / zho shas 'tsho ba yongs su 'dzin pa'i longs spyod dang / gser dang dngul yongs su 'dzin pa'i longs spyod dang / 'bru brtsam pa yongs su 'dzin pa'i longs spyod la sogs pa'o/ /de la longs spyod par 'os pa ma yin pa ni 'di lta ste/ bshang ba las byas</text></item>
<item><p>247a4</p><section></section><text>pa'am/ gci ba las byas pa'am/ mchil ma las byas pa'am/ snabs las byas pa'am/ khrag gis gos pa'am/ rnag gis gos pa'am/ rnag khrag gis gos pa'am/ zhag dang chu ser la sogs pas gos pa'am/ gzhan yang gang de lta bu dang mthun pa dang /</text></item>
<item><p>247a5</p><section></section><text>bcom ldan 'das kyis bshang gci la sogs pa'i bum pa ni longs spyod par rung ba ma yin no zhes ji skad gsungs pa dag go/ /de la gtogs pa ma yin pa ni 'di lta ste/ dge 'dun gyi longs spyod mi bsgo ba dang / lhung bzed du ma chud cing / lhung bzed du ma gtogs pa dang / gang zag</text></item>
<item><p>247a6</p><section></section><text>gi longs spyod ma byin pa dang / ma btang ba dang / lhug par ma byas pa dang / yid gcugs pa'i gnas ma yin pa dang / chod ma zin pas so/ /de la rung bar ma byas pa ni rung ba rnam pa lngas rung bar ma byas pa ste/ rung ba lnga gang zhe na/ 'di lta ste/ byin len gyis rung ba</text></item>
<item><p>247a7</p><section></section><text>dang / nyams par byas pas rung ba dang / gzhag pas rung ba dang / dus kyi cho gas rung ba dang / rnam par rtog pa gtan spang bas rung ba'o/ /de las bzlog pa ni rung ba ma yin no// //bam po nyi shu rtsa brgyad pa/ 'dul ba ni bca' ba lngas zab par</text></item>
<item><p>247b1</p><section></section><text>rig par bya ste/ bca' ba lnga gang zhe na/ bslab pa bca' ba dang / ltung ba bca' ba dang / nges par 'byung ba bca' ba dang / bag yangs bca' ba dang / las bca' bas so/ /de la bslab pa bca' ba ni gnas lngas zab par rig par bya ste/ rang dbang yod pa dang / rang dbang</text></item>
<item><p>247b2</p><section></section><text>med pa dang / tshul khrims nyams pa'i nyes pa yang dag par bstan pa dang / las ngan pa la mngon par dga' ba'i nyes pa yang dag par bstan pa dang / de gnyis ka'i nyes pa lhag par spyad pa dang lhag par ma spyad pas so/ /de la rang dbang yod pa ni 'di yin te/ gang gi</text></item>
<item><p>247b3</p><section></section><text>tshe 'dul ba rnams nyon mongs pa'i dbang du ma song zhing / nyon mongs pa rnams kyis rang dbang med par ma byas pa de'i tshe/ 'dul ba rang dbang can de lta bu dag bslab pa lhag par spyad pa la rang dbang yod pa kho nar mdzad pa'o/ /de la rang dbang med pa ni 'di yin te/</text></item>
<item><p>247b4</p><section></section><text>gang gi tshe 'dul ba rnams nyon mongs pa'i dbang du song zhing / nyon mongs pa rnams kyis rang dbang med par byas pa de'i tshe/ 'dul ba rang dbang med pa de lta bu dag bslab pa lhag par spyad pa la rang dbang med par mdzad cing bslab pa'i gzhi 'cha' bar mdzad pa'o/ /</text></item>
<item><p>247b5</p><section></section><text>de la tshul khrims nyams pa'i nyes pa yang dag par ston pa ni 'di yin te/ dge ba'i rang bzhin gyis kha na ma tho ba dang bcas pa gang yin pa de gcig tu lhag par spyad par mi bya'o zhes yang dag par gzigs nas/ tshul khrims rjes su bsrung ba'i phyir bslab pa'i gzhi</text></item>
<item><p>247b6</p><section></section><text>'cha' bar mdzad pa'o/ /de la las ngan pa la mngon par dga' ba'i nyes pa yang dag par ston pa ni 'di yin te/ dge ba'i phyogs la mngon par brtson pa'i gags su yang dag par gzigs pa gang yin pa de'i gnyen por bcas pa'i kha na ma tho ba dang bcas pa'i bslab</text></item>
<item><p>247b7</p><section></section><text>pa'i gzhi 'cha' bar mdzad pa'o/ /de la de gnyi ga'i nyes pa lhag par spyad pa dang / ma spyad pa ni 'di yin te/ de bzhin gshegs pas rang dbang yod pa dag la ni nyes pa de lhag par mi spyod par gzigs nas/ bslab pa'i gzhi 'cha' bar mi mdzad la/ rang dbang</text></item>
<item><p>248a1</p><section></section><text>med pa dag la ni nyes pa de lhag par spyod par gzigs nas bslab pa'i gzhi 'cha' bar mdzad pa gang yin pa'o/ /de la ltung ba bca' ba yang gnas lngas zab par rig par bya ste/ de la ltung ba gang zhe na/ dge ba'i chos rnams skye ba la sgrib pa gang yin</text></item>
<item><p>248a2</p><section></section><text>pa'o/ /sgrib pa de yang rnam pa lnga ste/ lhod pa'i sgrib pa dang / kha na ma tho ba'i sgrib pa dang / khyad du gsod pa'i sgrib pa dang / 'gyod pa'i sgrib pa dang / shes bya'i sgrib pa'o/ /de la lhod pa'i sgrib pa ni dge ba'i chos rnams la le lo byed cing mngon par mi brtson pa gang yin</text></item>
<item><p>248a3</p><section></section><text>pa'o/ /de la kha na ma tho ba'i sgrib pa ni 'di ltar 'di na la la 'dod chags kyi kun nas dkris pa'am/ zhe sdang gi kun nas dkris pa'am/ gti mug gi kun nas dkris pa'am / sems las byung ba'i nye ba'i nyon mongs pa gang yang rung bas nye bar nyon mongs pa can du gyur pa</text></item>
<item><p>248a4</p><section></section><text>na/ de nyon mongs pa dang nye ba'i nyon mongs pa'i kun nas dkris pa skyed pa de dang du len par byed pa'o/ /de la khyad du gsod pa'i sgrib pa ni 'di ltar 'di na la las bslab pa la mi 'du zhing bslab pa la gus pa drag po med pa dang / ltung ba la 'jigs par mi lta zhing lhag par</text></item>
<item><p>248a5</p><section></section><text>'byin pa dang / lhag par byung na yang phyir chags par mi byed pa dang / ston pa dang bslab pa la mi gus pa'i rang bzhin can yin no/ /de la 'gyod pa'i sgrib pa ni 'di ltar 'di na la la nyon mongs pa can gyi 'gyod pa'i rgyun gyis reg cing / 'gyod pa de yang legs par rab tu sel</text></item>
<item><p>248a6</p><section></section><text>bar mi nus la/ kun du 'gyod pa dang bcas/ rnam par 'gyod pa dang bcas / yid la gcags pa dang bcas pa'o/ /de la shes bya'i sgrib pa ni 'di yin te/ 'di ltar 'di ni yid la bcags pa dang bcas pa la la bslab pa rnam par ma dag pa'i gzhi'i rgyus mchog tu dga' ba mi skye</text></item>
<item><p>248a7</p><section></section><text>la/ rab tu dga' ba mi skye / rab tu mi dga' ba la ni dga' ba mi skye ba nas/ sems mnyam par 'jog pa'i bar du mi 'gyur te/ sems mnyam par ma bzhag na yang dag pa ji lta ba bzhin rab tu mi shes shing yang dag pa ji lta ba bzhin du mi mthong bas/ de'i phyir shes bya'i sgrib</text></item>
<item><p>248b1</p><section></section><text>pa zhes bya'o/ /de la lhod pa'i sgrib pas reg pa ni nyon mongs pa dang / nye ba'i nyon mongs pa dang du len pa'i rang bzhin can du 'gyur la/ dang du len pa'i rang bzhin can ni kha na ma tho ba'i sgrib pas reg par 'gyur ro/ /kha na ma tho ba'i sgrib pas reg na/ bslab pa dag la gus pa drag</text></item>
<item><p>248b2</p><section></section><text>po med cing ltung ba 'byin 'dod par 'gyur la/ de ltar ltung ba 'byin 'dod pa ni khyad du gsod pa'i sgrib pas reg par 'gyur ro/ /khyad du gsod pa'i sgrib pas reg na nyon mongs pa can gyi yid la gcags pa skyed cing / yid la gcags pa skyes pa sel bar yang mi nus par</text></item>
<item><p>248b3</p><section></section><text>'gyur bas de ni 'gyod pa'i sgrib pas reg par 'gyur ro/ /'gyod pa'i sgrib pas reg pa ni yid la gcags pa dang bcas pa yin pas des na de'i sems mnyam par 'jog pa'i bar du mi 'gyur la/ sems mnyam par ma bzhag pa shes bya'i sgrib pas reg par 'gyur te/ de ni</text></item>
<item><p>248b4</p><section></section><text>sgrib pa de dag gi go rims yin no/ /de dag las bzlog pa sgrib pa med pa lngas ni lhod pa'i sgrib pa med pa dang / kha na ma tho ba'i sgrib pa med pa dang / khyad du gsod pa'i sgrib pa med pa dang / 'gyod pa'i sgrib pa med pa dang / shes bya'i sgrib pa med pa yin par rig par bya'o/ /de la</text></item>
<item><p>248b5</p><section></section><text>lhag pa'i bsam pa nyams pas ni re zhig ltung ba la slong bar yang mi 'gyur na/ ltung ba med par lta ga la 'gyur/ lhag pa'i bsam pa nyams pa gang zhe na/ de yang rnam pa lngar blta bar bya ste/ brtson 'grus rtsom mi 'dod pa yin/ nyon mongs pa dang du len 'dod pa yin/ ltung</text></item>
<item><p>248b6</p><section></section><text>ba lhag par 'byin 'dod pa yin/ 'gyod pa sel bar mi 'dod pa yin/ ting nge 'dzin sgrub par mi 'dod pa yin no/ /lhag pa'i bsam pa phun sum tshogs pa ni ltung ba yang med na/ ltung ba las bslang ba lta smos kyang ci dgos/ lhag pa'i bsam pa phun sum tshogs pa gang</text></item>
<item><p>248b7</p><section></section><text>zhe na/ de yang rnam pa lngar blta bar bya ste/ brtson 'grus rtsom 'dod pa yin/ nyon mongs pa dang du len mi 'dod pa yin/ ltung ba 'byin mi 'dod pa yin/ 'gyod pa sel 'dod pa yin/ ting nge 'dzin bsgrub par 'dod pa yin no/ /bcom ldan 'das kyis nga ni bsam pa thag</text></item>
<item><p>249a1</p><section></section><text>pas ltung ba las ldang bar smra ba'i chad pa'i las kyis ni ma yin no zhes ji skad gsungs pa de la ltung ba ni gnas bcu las yongs su btsal bar bya ste/ so sor thar pa'i chos dang / de rnam par 'byed pa'i 'dul ba dang / ltung ba sde lnga po dag gi ltung ba yang ba'i</text></item>
<item><p>249a2</p><section></section><text>mtshan nyid dang / lci ba'i mtshan nyid kyi bye brag drug po bca' ba'i bye brag dang / dngos po'i bye brag dang / nyon mongs pa'i bye brag dang / nyes pa'i bye brag dang / gang zag gi bye brag dang / dus kyi bye brag dang / 'dzem pa med pa'i phan pa ma gtogs par/ de las gzhan</text></item>
<item><p>249a3</p><section></section><text>pa lhag ma dang bcas pa'i mtshan nyid dang / las dang po pa dang las dang po pa ma yin pa lhag par spyod pa dang / lhag par spyod pa de dge slong rnams kyis ston pa la bsnyad pa dang / bsnyad nas ston pas ltung ba bca' ba'i phyir dge 'dun bsdu ba dang / bsdus nas dge 'dun la ltung</text></item>
<item><p>249a4</p><section></section><text>ba byas pa dang / ltung ba bcas ba la phyis rjes su gnang ba dang / bkag pa las so/ /de la nges par 'byung ba bcas pa yang gnas lngas zab par rig par bya ste/ kun nas nyon mongs pa med pas nges par 'byung ba dang / gnod pas nges par 'byung ba dang / bar chad kyis nges par</text></item>
<item><p>249a5</p><section></section><text>'byung ba dang / gnyen po med pas nges par 'byung ba dang / bshags pas nges par 'byung bas so/ /de la kun nas nyon mongs pa med pas nges par 'byung ba ni 'di ltar 'di na ltung ba'i gnas dang mthun pa'i chos phran tshegs phra ba gang yang rung ba lhag par spyad pa la la zhig la gal</text></item>
<item><p>249a6</p><section></section><text>te dge ba'i chos rnams ni mngon par 'phel la/ mi dge ba'i chos rnams ni yongs su nyams par 'gyur na/ des de kun nas nyon mongs par yang mi 'gyur te/ de la kun nas nyon mongs pa med pa nyid nges par 'byung ba'i phyir/ de ni de'i kun nas nyon mongs pa med pas nges par</text></item>
<item><p>249a7</p><section></section><text>'byung ba yin no/ /de la gnod pas nges par 'byung ba ni gal te gnod pa dang / sdug bsngal ba dang / nad tshabs tsha bas che bas/ rang bzhin gyis kha na ma tho ba dang bcas pa'i chos rnams ma gtogs pa'i ltung ba'i gnas dang mi mthun pa'i chos gzhan dag lhag par spyod na/ de la gnod pa kho nas</text></item>
<item><p>249b1</p><section></section><text>nges par 'byung ba'i phyir de ni de'i gnod pas nges par 'byung ba yin no/ /de la bar chad kyis nges par 'byung ba ni gal te srog gi bar chad dam/ tshangs par spyod pa'i bar chad mthong nas ltung ba'i gnas dang mthun pa'i chos phran tshegs phra ba gang yang rung ba'i ltung ba byung bar gyur</text></item>
<item><p>249b2</p><section></section><text>na/ de la bar chad kho nas nges par 'byung ba'i phyir de ni de'i bar chad kyis nges par 'byung ba yin no/ /de la gnyen po med pas nges par 'byung ba ni gal te gus pa'i rang bzhin can yul gzhan na 'dug gam/ 'brog dgon pa na 'dug pa zhig gis yongs su longs spyod par</text></item>
<item><p>249b3</p><section></section><text>bya ba'i dngos po gang yang rung ba zhig la yongs su longs spyod pa'i cho ga ma rnyed dam/ bar chad kyi gnas lta bu'i chos gang yang rung bas/ dngos po de yongs su longs spyod de/ ltung ba'i gnas dang mthun pa'i chos phran tshegs phra ba'i ltung ba byung bar gyur na/ de la</text></item>
<item><p>249b4</p><section></section><text>gnyen po med pa kho nas nges par 'byung ba'i phyir/ de ni de'i gnyen po med pas nges par 'byung ba yin no/ /de la bshags pas nges par 'byung ba ni 'di ltar 'di na la la ltung ba ste lnga po dag las lhag ma dang bcas pa'i ltung ba byung ba tshangs pa mtshungs par spyod pa mkhas pa</text></item>
<item><p>249b5</p><section></section><text>rnams kyi mdun du 'dul ba'i gsang bas 'chags par byed/ mthol bar byed/ chos bzhin du phyir gso bar byed pa'o/ /de la ltung ba phran tshegs phra ba zhes bya ba ni rang bzhin gyis kha na ma tho ba dang bcas pa ma gtogs pa'o/ /de la bag yangs bca' ba yang gnas lngas</text></item>
<item><p>249b6</p><section></section><text>zab par rig par bya ste/ rnam par dag pa dang / dbyen spang ba dang / gang zag rlabs po che don chen po dang ldan pa gzhug pa dang / bstan pa 'phel bar bya ba dang / dka' bas 'tsho ba spang bas so/ /de la rnam par dag pa ni 'di yin te/ dgra bcom pa dag bya ba byas pa rnams</text></item>
<item><p>249b7</p><section></section><text>kyi dge 'dun du gyur na/ de dag gi bslab pa'i gzhi phran tshegs phra ba thams cad ni rnam par dag pa des bag yangs su gyur ba yin par rig par bya'o/ /de la dbyen spang ba ni 'di yin te/ dge 'dun gyi nang na dge slong kha cig ni ltung ba byung ba la ma byung bar 'du shes pa</text></item>
<item><p>250a1</p><section></section><text>dang / ltung ba ma byung ba la byung bar 'du shes la/ kha cig ni ltung ba byung ba la byung bar 'du shes pa dang / ltung ba ma byung la ma byung bar 'du shes pas/ gzhi des 'thab mo dang mtshang 'dru ba dang / rtsod pa dang / 'gyed pa 'byung bar 'gyur zhing des dge 'dun mi bde bar 'gyur ba dang / de'i phyir</text></item>
<item><p>250a2</p><section></section><text>rtsod pa de nyid zhi bar byed pa'i phyir dge 'dun mthun pas gsol ba dang bzhi'i las kyis bslab pa'i gzhi phran tshegs phra ba bag yangs su byed pa'o/ /de la gang zag rlabs po che don chen po dang ldan pa gzhug pa ni 'di yin te 'di lta ste/ dge 'dun gyis gang zag rigs mthon po bstan</text></item>
<item><p>250a3</p><section></section><text>pa la gces spras byed pa zhig rnyed la/ de yang de ltar ma byas na 'jug par mi 'gyur na/ de gzhug pa'i don du dge 'dun mthun pas gsol ba dang bzhi'i las kyis bslab pa'i gzhi phran tshegs phra ba bag yangs su byed pa'o/ /de la bstan pa 'phel bar bya ba ni 'di yin te/</text></item>
<item><p>250a4</p><section></section><text>dus kyi mtha' rtsod pa'i dus kyi dus ngan pa byung ba'i tshe/ sems can dag bslab pa'i gzhi phran tshegs phra ba mang po dag la slob par mi 'dod cing / ma zhugs pa ni mi 'jug la/ zhugs pa ni sgyid lug par 'gyur te/ des bstan pa yongs su nyams par 'gyur zhing 'phel bar mi 'gyur</text></item>
<item><p>250a5</p><section></section><text>bas/ gzhi de'i phyir dge 'dun pas bstan pa 'phel bar bya ba'i phyir gsol ba dang bzhi'i las kyis bslab pa'i gzhi phran tshegs phra ba bag yangs su byed pa po / de la dka' bas 'tsho ba spang ba ni 'di yin te / dus kyi mtha' rtsod pa'i dus kyi dus ngan pa 'byung ba'i tshe/ dge slong</text></item>
<item><p>250a6</p><section></section><text>dag bslab pa'i gzhi phran tshegs phra ba'i rgyus dka' bas 'tsho bar byed pas de'i phyir dka' bas 'tsho ba de nyid bag yangs su bya ba'i phyir dge 'dun mthun pas gsol ba dang bzhi'i las kyis bslab pa'i gzhi phran tshegs phra ba bag yangs su byed pa'o/ /las bca' ba ni las bcu la</text></item>
<item><p>250a7</p><section></section><text>gang zag lngas zab par rig par bya ste/ las bcu gang zhe na/ bsnyen par rdzogs pa'i las dang / sa tshigs kyi las dang / gso sbyong gi las dang / gnang ba'i las dang / gnas par khas blang ba dang / dgag dbye'i las dang / chad pa'i las dang / phan gdags pa'i las</text></item>
<item><p>250b1</p><section></section><text>dang / gsol ba dang / gsol ba dang gnyis kyi las dang / gsol ba dang bzhi'i las so/ /gang zag lnga gang zhe na/ gang zag cang shes lta bu dang / gang zag ne tso lta bu dang / gang zag skar mda' lta bu dang / gang zag glog lta bu dang / gang zag ri mo bri ba lta bu'o/ /gang zag</text></item>
<item><p>250b2</p><section></section><text>cang shes lta bu gang zhe na/ las bcu po de dag la don la rton pa yin gyi/ tshig 'bru la rton pa ma yin gyi dang / don la rton nas 'jug par byed kyi/ sgra la ma yin pa dang / tshig gi las de ma byas kyang don gang la tshig de 'jug pa'i don de kun du spyod pa gang yin pa'o/ /gang zag</text></item>
<item><p>250b3</p><section></section><text>ne tso lta bu gang zhe na/ tshig 'bru la rton pa yin gyi/ don la rton pa ma yin pa dang / tshig 'bru la brten nas 'jug par byed kyi/ don gang la tshig de 'jug pa la mi 'jug pa mi shes pa'o/ /gang zag skar mda' lta bu gang zhe na/ 'di ltar 'di na gang zag la la las kyi gzhi chung</text></item>
<item><p>250b4</p><section></section><text>ngu zhig dang phrad na yang sgro 'dogs pa mang du byas nas kun du spyod par byed pa ste/ dper na skar mda' lta bu'o/ /gang zag glog lta bu gang zhe na/ 'di ltar 'di na gang zag la la res 'ga' ni las legs par bslab par kun du snang la/ res 'ga' ni kun du mi snang ba ste/ dper na</text></item>
<item><p>250b5</p><section></section><text>glog lta bu'o/ /gang zag ri mo bri ba lta bu gang zhe na/ 'di ltar 'di na gang zag la la ji skad smras pa'i las la de kho na bzhin du 'jug par byed cing / lhag chad med par byed pa ste/ dper na ri mo bri ba lta bu'o/ /'dul ba lhad can gang zhe na/ lhad can ni lnga ste/ bslab pa'i gzhi</text></item>
<item><p>250b6</p><section></section><text>bca' ba lhad can dang / ltung ba bca' ba lhad can dang / des par 'byung ba bca' ba lhad can dang / bag yangs bca' ba lhad can dang / las bca' ba lhad can no/ /bslab pa'i gzhi bca' ba lhad can gang zhe na/ bslab pa'i gzhi bca' ba mdo sde la yang mi 'jug/ /'dul ba</text></item>
<item><p>250b7</p><section></section><text>la yang mi snang chos nyid dang yang mi mthun pa'o/ /de la chos nyid dang mi mthun pa ni 'di yin te/ mi dge ba'i chos rnams ni mngon par 'phel bar byed la/ dge ba'i chos rnams ni yongs su nyams par byed pa gang yin pa'o/ /ltung ba bca' ba lhad can gang zhe na/ 'di ltar 'di</text></item>
<item><p>251a1</p><section></section><text>na la la ltung ba ni ltung ba ma yin par 'cha' bar byed la/ ltung ba ma yin pa ni ltung bar 'cha' bar byed pa'o/ /nges par 'byung ba bca' ba lhad can gang zhe na/ 'di ltar 'di na la nges par 'byung ba ma yin pa ni nges par 'byung bar 'cha' bar byed la nges par</text></item>
<item><p>251a2</p><section></section><text>'byung ba ni nges par 'byung ba ma yin par 'cha' bar byed pa'o/ /bag yangs bca' ba lhad can gang zhe na/ 'di ltar 'di na la la bag yangs ma yin pa ni bag yangs su 'cha' bar byed la/ bag yangs ni bag yangs ma yin par 'cha' bar byed pa'o/ /las bca' ba lhad can</text></item>
<item><p>251a3</p><section></section><text>gang zhe na/ 'di ltar 'di na la la chos ma yin pa'i las ni chos kyi las su 'cha' bar byed la/ chos kyi las ni chos ma yin pa'i las su 'cha' bar byed pa'o/ /bzhi bcu ma gtogs pa dge slong gi tshul khrims nyams pa dang / lta ba nyams pa dang / chog nyams</text></item>
<item><p>251a4</p><section></section><text>pa dang / 'tsho ba nyams pa dge slong gis gzhan dag la rjod par byed/ ston par byed/ rab tu ston par byed na/ rjod pa yongs su ma dag pa yin par brjod par bya'o/ /bzhi bcu gang zhe na/ sangs rgyas dkon mchog la bsnun par 'dod pa'am/ rku bar 'dod pa dang / sangs</text></item>
<item><p>251a5</p><section></section><text>rgyas dkon mchog la ji lta ba bzhin du chos dkon mchog dang / dge 'dun dkon mchog la yang de bzhin pa dang / tshul khrims nyams pa'i phyogs sam/ lta ba dang / cho ga dang / 'tsho ba nyams pa'i phyogs 'phel zhing rgyas pa dang / yangs par 'gyur bar mthong ngam/ thos</text></item>
<item><p>251a6</p><section></section><text>sam / dogs pa dang / tshul khrims nyams pa'am/ lta ba dang cho ga dang / 'tsho ba nyams pa dam pa'i chos ma yin pa ston par mthong ngam/ thos sam/ dogs pa dang / tshul khrims nyams pa'am/ lta ba dang / cho ga dang / 'tsho ba nyams pa mi dge ba'i gnas nas</text></item>
<item><p>251a7</p><section></section><text>bslangs te/ dge ba'i gnas su gzhag par 'dod pa dang / dge slong tshul khrims nyams pa'am/ lta ba dang cho ga dang / 'tsho ba nyams pa 'chab par byed pa dag gzhan gyis shes par gyur na mi rung ngo snyam nas gzhan dag gi sems rjes su bsrung ba'i phyir dang / sbyin bdag</text></item>
<item><p>251b1</p><section></section><text>dge bsnyen gtsug lag khang gi bdag pos dge 'dun la bdag gi ni dge slong tshul khrims nyams pa'am/ lta ba dang / cho ga dang / 'tsho ba nyams pa 'dir gnas par mos pa ma mchis kyi khyed cag las gang gis su'i tshul khrims nyams pa'am/ lta ba dang / cho ga dang / 'tsho ba</text></item>
<item><p>251b2</p><section></section><text>nyams par mkhyen pa des bdag la mos par mdzod cig ces mkhyen par gsol la/ dge 'dun gyis kyang de'i ltar mnyan pa dang / mtshams kyi nang du gzhan dag la gnod pa skyed par 'dod par mthong ngam/ thos sam/ dogs pa dang / dge 'dun gyis tshul khrims nyams</text></item>
<item><p>251b3</p><section></section><text>pa'am/ lta ba dang / cho ga dang / 'tsho ba nyams pa khyim sun 'byin pa sdig pa'i chos kun du spyod pa/ de chad pas bcad pa'am/ spang bar mi nus pa'o/ /gang gis brjod pa yongs su ma dag par 'gyur ba'i rgyu gcig dang / rkyen gcig kho na yang yod de/ gal te phrag dog gi</text></item>
<item><p>251b4</p><section></section><text>phyir ram/ zhe sdang gi phyir ram/ zang zing gi phyir smad pa'am/ 'khod pa'am/ nyams par 'gyur ba de lta bu'i rkyen nyid kyi dbang du byas nas/ brjod pa de ni rjod pa yongs su ma dag pa yin par brjod par bya'o/ /'dul ba la chos dang don yongs su byang bar byed pa'i dpe'i dngos po ni</text></item>
<item><p>251b5</p><section></section><text>lnga po 'di dag yin te/ 'di lta ste/ skyes pa'i rabs dang / byung ba dang / 'dra ba dang / sbyar ba dang / rtogs pa brjod pa'o/ /de la skyes pa'i rabs ni byang chub sems dpa'i sngon gyi spyod pa las brtsams pa'o/ /de las byung ba ni sngon gyi tshul dang ldan pa gang ci yang rung ba'o/ /de la 'dra ba</text></item>
<item><p>251b6</p><section></section><text>ni 'di lta ste/ 'o ma dang / zho dang / mar sar dang / mar dang / mar gyi snying khu'i dpes gang zag mchog dang 'dra ba dang / 'jig rten pa'i gang zag gi chu bdun gyi dpes chos 'di pa'i gang zag bdun dang 'dra ba dang / de lta bu dang mthun pa 'dra ba gzhan dag kyang rig par bya'o/ /de la</text></item>
<item><p>251b7</p><section></section><text>sbyar ba ni 'di lta ste/ gzhu chen po'i dpe dang / sman pa'i dpe dang / de lta bu dang mthun pa'i dpe gzhan gyis kun nas nyon mongs pa dang / rnam par byang ba dang / rjes su mthun par sbyar ba dang / 'jig rten pa'i dpe mthong ba'i 'brel ba gang yang rung bas kun nas nyon mongs pa'i</text></item>
<item><p>252a1</p><section></section><text>phyogs dang / rnam par byang ba'i phyogs dang mthun par sbyar ba'o/ /de la rtogs pa brjod pa ni ya mtshan che zhing / rgya che ba mang ba'i dpe gang yin pa de'ang 'di lta ste/ ring po len gyi rtogs pa brjod pa dang / gzhan yang de lta bu dang mthun pa dag go/ /shes</text></item>
<item><p>252a2</p><section></section><text>bya'i chos rnams kyi rab tu dbye ba ni rnam pa lngas rnam par gzhag ste/ lnga gang zhe na/ dngos po dang / rnam pa'i las kyi rab tu dbye ba dang / shes pa'i rten dang / shes pa'i rab tu dbye ba dang / de las gzhan pa'i shes pa bsdus pas so/ /de la mdor bsdu na/ 'dus byas dang 'dus ma</text></item>
<item><p>252a3</p><section></section><text>byas ni shes bya'i dngos po zhes bya'o/ /de yang rnam pa lnga ste/ shes bya rnam pa lnga po de'i las kyang rnam pa lngar blta bar bya'o/ /shes bya rnam pa lnga gang zhe na/ shes bya ni btags pa las shes bya yang yod do/ /don dam pa las shes bya yang yod do/ /bya ba'i mtha' las shes</text></item>
<item><p>252a4</p><section></section><text>bya yang yod do/ /gzhan dag gi sems kyi rgyu ba dge ba dang / mi dge ba las shes bya yang yod do/ /rnam pa thams cad las shes bya yang yod do/ /de la kun rdzob shes pa ni btags pa las shes bya rab tu shes shing / btags pa las rab tu shes nas kyang brda'i tshul gyis</text></item>
<item><p>252a5</p><section></section><text>chos dge ba dang / mi dge ba dang / kha na ma tho ba dang bcas pa dang / kha na ma tho ba med pa nas rgyas par rten cing 'brel bar 'byung ba'i bar gyi chos rnams kyang / yang dag pa ji lta ba bzhin du rab tu shes shing kha cig ni yongs su spong bar byed/ kha cig la ni so sor rten par byed do/ /</text></item>
<item><p>252a6</p><section></section><text>de bzhin du 'jig rten gyi tha snyad kyang rab tu shes te/ 'jig rten pa'i spyod pas rgyu ji lta ba dang / rkyen ji lta ba bzhin du sgrub par yang byed do/ /chos shes pa dang / rjes su rtogs pa'i shes pa dang / sdug bsngal ba dang / kun 'byung ba dang / 'gog pa dang / lam shes pa dag gis</text></item>
<item><p>252a7</p><section></section><text>ni don dam pa rab tu shes shing / don dam pa rab tu shes nas kyang / mthong ba dang bsgom pas spang bar bya ba'i chos rnams kyi spong ba mngon sum du byed do/ /zad pa dang mi skye ba shes pa gnyis kyis ni bya ba'i mtha' rab tu shes so/ /bya ba'i mtha' rab tu shes nas kyang nges pa dang / the tshom</text></item>
<item><p>252b1</p><section></section><text>med pa dang / rang gi spangs pa la mngon pa'i nga rgyal med do/ /pha rol gyi sems shes pas ni gzhan dag gi sems kyi rgyu ba dge ba dang mi dge ba rab tu shes so/ /de rab tu shes nas kyang gzhan dag gi bsam pa dang khams dang bag la nyal shes so/ /stobs bcu'i shes pas ni shes</text></item>
<item><p>252b2</p><section></section><text>bya'i rnam pa thams cad rab tu shes so/ /de rab tu shes nas kyang gzhan dag la yang dag par gdams shing rjes su bstan pa rnam pa thams cad 'jug par byed cing sems can thams cad kyi som nyi thams cad kyis gcod par byed/ sems can rnams mtho ris dang bde ba'i 'bras bu</text></item>
<item><p>252b3</p><section></section><text>la 'god par byed cing / sems can thams cad kyi bya ba thams cad la mthu yod pa yin te/ de ni shes bya rnam pa lnga po de'i las rnam pa lnga yin no/ /de la shes pa'i rten ni rnam pa gnyis te/ rang la phan pa bsgrub pa dang / gzhan la phan pa bsgrub pa'o/ /de la spong ba dang rjes su</text></item>
<item><p>252b4</p><section></section><text>mthun pa kun rdzob shes pa gang yin pa dang / spong ba la don dam pa shes pa gang yin pa dang / spong ba la bya ba'i mtha' shes pa gang yin pa de dag ni rang la phan pa'i rten dang ldan pa yin par rig par bya'o/ /de la gzhan dag gi bsam pa dang / khams dang / bag la nyal dag la pha rol gyi</text></item>
<item><p>252b5</p><section></section><text>sems shes pa gang yin pa dang / shes bya rnam pa thams cad la stobs bcu'i shes pa gang yin pa'i shes pa de gnyis ni gzhan la phan pa'i rten dang ldan pa yin par blta bar bya ste/ de ni shes pa'i rten gyi rab tu dbye ba ni 'di yin par rig par bya'o/ /shes pa'i rab tu dbye bas</text></item>
<item><p>252b6</p><section></section><text>kun rdzob shes pa ni dge ba dang / mi dge ba dang / lung du ma bsten pa dang / zag pa dang / bcas pa dang / zag pa med pa dang / 'jig rten pa yin par blta bar bya'o/ /de la zag pa med pa ni spangs pa mi slob pa'i rgyud la dmigs pa gang yin pa ste/ de dang gzhan de dag thams</text></item>
<item><p>252b7</p><section></section><text>cad ni kun rdzob shes pa 'jig rten pa yin par brjod par bya'o/ /lhag ma chos dang rjes su rtogs pa'i shes pa la sogs pa ni 'jig rten las 'das pa dang / zag pa med pa yin par rig par bya'o/ /zad pa shes pa dang mis skye ba shes pa yang zag pa zad pa dag la skye zhing / bdag</text></item>
<item><p>253a1</p><section></section><text>gi zag pa rnams ni zad do/ /bdag la ni tshe phyi mar sdug bsngal mngon par 'grub par mi 'gyur ro snyam du zad pa dang mi skye ba de la longs su gcod par mi byed pa gang yin pa de ni zag pa med pa dang / 'jig rten las 'das pa yin no/ /yongs su</text></item>
<item><p>253a2</p><section></section><text>gcod par byed pa gang yin pa de ni zag pa med pa kho na yin te/ de ni 'jig rten pa ste/ kun rdzob shes pas bsdus pa yin no/ /ma 'dres pa yin zhing dgra bcom pa'i rgyud la yod pa yin par yang blta bar bya'o/ /pha rol gyi sems shes pa ni 'jig rten pa kho na ste/ so so'i skye bo dang</text></item>
<item><p>253a3</p><section></section><text>slob pa'i rgyud la yod pa gang yin pa de ni zag pa dang bcas pa yin no/ /mi slob pa'i rgyud la yod pa gang yin pa de ni zag pa med pa yin no/ /ci'i phyir kun rdzob shes pa dag pa'i rgyud la yod pa gang yin pa de zag pa med pa zhes bya zhe na/ 'di ltar de dag gis zag pa'i bag la nyal</text></item>
<item><p>253a4</p><section></section><text>gang yin pa de yang dag par bcom pa dang / shes pa de yang pha rol gyi sems shes pa kho na'i mngon sum gyi spyod yul yin la/ pha rol gyi sems shes pa de yang nyon mongs pa can ma yin te/ de ni nyon mongs pa can gzhan gyi spyod yul ma yin pa dang / de ni rang bzhin gyis kyang</text></item>
<item><p>253a5</p><section></section><text>nyon mongs pa rnams dang mtshungs par ldan pa ma yin pa'i phyir te/ de lta bas na de ni bag la nyal dang / dmigs pa dang mtshungs par ldan pa las kyang zag pa med pa yin par rig par bya'o/ /stobs bcu'i shes pa ni de bzhin gshegs pa'i thugs kyi rgyud la mnga' ba'i mkhyen</text></item>
<item><p>253a6</p><section></section><text>pa ma 'dres pa dang / zag pa med pa dang / 'jig rten pa yin par blta bar bya ste/ 'di ltar shes pa de dag thams cad ni spros pa dang bcas par rgyu ba yin pa'i phyir ro/ /de la de las gzhan pa'i shes pa bsdus pa'i rab tu dbye ba gang yin na/ mngon par shes pa'i shes pa dang / rnam par</text></item>
<item><p>253a7</p><section></section><text>thar pa'i sgo'i shes pa dang / so so yang dag par rig pa'i shes pa dang / nyon mongs pa med pa'i shes pa dang / smon nas shes pa dang / sangs rgyas kyi chos ma 'dres pa dang / stobs dang / mi 'jigs pa dang / dran pa nye bar gzhag pa dang / rnam pa thams cad mkhyen pa dag ste/</text></item>
<item><p>253b1</p><section></section><text>shes pa de dag kyang sngar bstan pa'i shes pa rnams kyis ci rigs par bsdus par rig par bya'o/ /de la mngon par shes pa lnga ni kun rdzob shes pas bsdus te/ so so'i skye bo'i rgyud la yod pa dang / slob pa'i rgyud la yod pa dag ni zag pa dang bcas pas bsdus so/ /mi slob pa'i</text></item>
<item><p>253b2</p><section></section><text>rgyud la yod pa dag ni zag pa med pas bsdus so/ /mngon par shes pa drug pa ni zad pa dang / mi skye ba shes pa gnyis kyis bsdus te/ zad pa dang / mi skye ba shes pa de gnyis ni snga ma kho na bzhin du rig par bya'o/ /rnam par thar pa'i sgo stong pa nyid kyi shes pa ni shes pa brgyad kyis</text></item>
<item><p>253b3</p><section></section><text>bsdus te/ chos dang rjes su rtogs pa'i shes pa dang / sdug bsngal dang / kun 'byung ba dang / 'gog pa dang / lam shes pa rnams dang / zad pa dang mi skye ba shes pa 'jig rten las 'das pa dag gis bsdus so/ /rnam par thar pa'i sgo smon pa med pa'i shes pa</text></item>
<item><p>253b4</p><section></section><text>ni shes pa drug gis bsdus te/ chos shes pa dang / rjes su rtogs pa dang / sdug bsngal dang / kun 'byung ba dang / zad pa dang / mi skye ba shes pa rnams kyis so/ /rnam par thar pa'i sgo mtshan ma med pa'i shes pa ni shes pa lngas bsdus te/ chos shes pa dang / rjes su rtogs pa shes pa dang /</text></item>
<item><p>253b5</p><section></section><text>'gog pa shes pa dang / zad pa dang mi skye ba shes pa rnams kyis so/ /so so yang dag par rig pa'i shes pa dang / nyon mongs pa med pa dang / smon nas shes pa dang / ma 'dres pa dang stobs bcu la sogs pa'i shes pa thams cad ni kun rdzob shes pas bsdus pa / dgra bcom pa nyid</text></item>
<item><p>253b6</p><section></section><text>dang / de bzhin gshegs pas thugs kyi rgyud la mnga' ba dag ni zag pa med pa yin par rig par blta bar bya'o/ /de la rnam par thar pa'i sgo rnams ni sa'i dngos gzhir mtshan nyid rnam par gzhag pa las bstan zin to/ /sangs rgyas kyi chos ma 'dres pa rnams dang / so so yang</text></item>
<item><p>253b7</p><section></section><text>dag par rig pa yang byang chub sems dpa'i sar bstan zin to/ /de la rdzu 'phrul gyi yul ni gang rdzu 'phrul gyi yul shes pa ni gang rdzu 'phrul gyi yul shes pa mngon sum du bya ba ni gang zhe na/ gcig tu gyur nas mang por 'gyur zhes bya ba la sogs pa nas/ rgyas par tshangs pa'i</text></item>
<item><p>254a1</p><section></section><text>'jig rten gyi bar du lus kyis dbang sgyur bar byed do zhes bya ba gang yin pa de ni rdzu 'phrul gyi yul zhes bya ste/ rdzu 'phrul gyi yul shes pa des yul de nyams su myong ba dang / nye bar ston par byed pas na de'i phyir rdzu 'phrul gyi yul zhes bya'o/ /mthu</text></item>
<item><p>254a2</p><section></section><text>de dang ldan pa'i shes pa bsgoms pa las byung ba bsgoms pa'i 'bras bu gang yin pa de ni rdzu 'phrul gyi yul shes pa shes bya ste/ shes pa de ni yul de nyams su myong ba dang / nye bar ston par 'gyur bas na de'i phyir de ni rdzu 'phrul gyi yul shes pa zhes bya'o/ /shes pa de nyid kyis sa bon</text></item>
<item><p>254a3</p><section></section><text>skye ba'i rkyen gyis yongs su zin cing / yongs su brtas pa de'i rgyud kyi rjes su 'jug pa gang yin pa de ni rdzu 'phrul gyi yul shes pa mngon du bya ba zhes bya ste/ de dag thams cad gcig tu bsdus pa ni rdzu 'phrul gyi yul shes pa mngon du bya ba'i mngon par shes pa zhes bya'o/ /de la lha'i</text></item>
<item><p>254a4</p><section></section><text>rna ba ni gang / lha'i rna ba'i shes pa ni gang / lha'i rna ba'i shes pa mngon du bya ba ni gang zhe na/ de la bsgoms pa'i 'bras bu rnams bsdus pa'i gzugs dang ba gang yin pa de ni lha'i rna ba zhes bya'o/ /rna ba de la brten pa'i rnam par shes pa dang mtshungs par ldan pa'i shes</text></item>
<item><p>254a5</p><section></section><text>pa gang yin pa de ni lha'i rna ba'i shes pa zhes bya'o/ /shes pa de mngon du bya ba ni snga ma bzhin du rig par bya ste/ de dag thams cad gcig tu bsdus pa ni lha'i rna ba'i shes pa mngon du bya ba'i mngon par shes pa zhes bya'o/ /tshul de nyid kyis mngon par shes pa lhag ma thams cad</text></item>
<item><p>254a6</p><section></section><text>kyi bstan pa yang rig par bya'o/ /bshad pa ni ci rigs par brjod par bya ste/ gzhan gyi sems 'dod chags la sogs pa dang bcas par 'jug pa gang yin pa de ni sems kyi rnam grangs zhes bya'o/ /de la dmigs pa'i shes pa mthu dang ldan pa bsgoms pa las byung</text></item>
<item><p>254a7</p><section></section><text>ba bsgoms pa'i 'bras bu gang yin pa de ni sems kyi rnam grangs shes pa zhes bya'o/ /shes pa de mngon du bya ba ni snga ma bzhin du blta bar bya ste/ de dag thams cad gcig tu bsdus pa ni sems kyi rnam grangs shes pa'i mngon par shes pa zhes bya'o/ /'das pa'i tshe</text></item>
<item><p>254b1</p><section></section><text>rabs dag gi lus kyi rnam pa mngon par brjod pa ni sngon gyi skye ba rjes su dran pa zhes bya'o/ /de la rten cing de dang mtshungs par ldan pa'i shes pa mthu dang ldan pa bsgoms pa las byung ba/ bsgoms pa'i 'bras bu gang gis de la dran pa 'jug pa de ni sngon gyi skye ba rjes su dran pa shes</text></item>
<item><p>254b2</p><section></section><text>pa zhes bya'o/ /lhag ma ni snga ma bzhin no/ /de la sems can rnams kyi kha dog bzang ba dang / kha dog ngan pa la sogs pa'i rab tu dbye bas sems can gyi ris de nas shi 'phos nas/ sems can gyi ris de las gzhan par skye ba ni 'chi 'pho dang skye ba zhes bya'o/ /'chi 'pho</text></item>
<item><p>254b3</p><section></section><text>dang skye ba la dmigs pa'i shes pa mig gi gzugs rab tu dang ba la brten pa bsgoms pa'i 'bras bu de dang mtshungs par ldan pa'i shes pa gang yin pa de ni 'chi 'pho dang skye ba shes pa zhes bya'o/ /lhag ma ni snga ma bzhin no/ /kun du sbyor ba ma lus par yongs su gtugs pa gang</text></item>
<item><p>254b4</p><section></section><text>yin pa de ni zag pa zad pa zhes bya'o/ /'jig rten pa'i zad pa shes pa dang / mi skye ba shes pa de shes pa gang yin pa de ni zag pa zad pa shes pa zhes bya'o/ /lhag ma ni snga ma kho na bzhin du blta bar bya'o/ /de dag dang ldan pa'i rnal 'byor ba ni dus la bab na nye bar ston pa'am/</text></item>
<item><p>254b5</p><section></section><text>gnas pa'am/ gzhan dag gi don kun du spyad pa'am/ de la dri ba dris pa'i lan gdab pa mngon par shes par 'gyur bas na/ de'i phyir mngon par shes pa zhes bya'o/ /de la mngon par shes pa dang po gsum ni mngon par shes pa kho na yin gyi rig pa ni ma yin no/ /tha ma</text></item>
<item><p>254b6</p><section></section><text>gsum ni mngon par shes pa yang yin la rig pa yang yin te/ dus gsum la kun du rmongs pa'i gnyen por gyur pa'i phyir ro/ /de la dang pos ni gzhan dag 'dun par byed de/ bdag la gzhan dag gus pa dang / ri mo cher skyed par yang byed do/ /gnyis pas ni gzhan dag gi</text></item>
<item><p>254b7</p><section></section><text>ngag gi spyod pa dge ba dang mi dge ba shes te/ de la skul bar byed/ rangs par byed do/ gsum pas ni gzhan dag gi sems kyi rgyu ba dge ba dang mi dge ba kun shes par byas nas/ legs par 'doms par byed do/ /tha ma gsum gyis ni rtag pa'i mtha' dang / chad</text></item>
<item><p>255a1</p><section></section><text>pa'i mtha' spangs nas zag pa zad pa la mngon pa'i nga rgyal med pa dbu ma'i lam legs par ston cing / de la 'doms par yang byed do/ /dge slong dgra bcom pa gnyis ka'i cha las rnam par grol ba dbang po rnon po ni don gyi dbang gsum yang dag par rjes su</text></item>
<item><p>255a2</p><section></section><text>mthong nas/ nyon mongs pa med pa la gnas par 'gyur te/ des sngon nyon mongs pa med pa'i ting nge 'dzin gyi phan yon dag rnam grangs du mar thos shing yid ches par yang gyur nas/ des bsam pa drag pos de la dmigs pa'i smon lam yang dang yang du yongs su bsgoms pas rgyu</text></item>
<item><p>255a3</p><section></section><text>de dang rkyen des na dgra bcom pa nyid thob pa de'i sems de nyid la 'jug par 'gyur bas/ de'i phyir nyon mongs pa med pa la gnas par 'gyur ba dang / gzhan yang 'di na la la ni sngon so so'i skye bor gyur pa na sems can mang po dag la nyon mongs pa skyed cing / rnam par 'tshe ba dang / gnod</text></item>
<item><p>255a4</p><section></section><text>sems kyang skyed pa yin pas/ de ni dgra bcom pa nyid thob pa na/ sngon gyi byis pa'i spyod pa des ngo tsha bas nyon mongs pa med pa la gnas par 'gyur ba dang / gzhan yang 'di na la la ni dgra bcom pa nyid thob pa na/ skye bo'i tshogs mang po tshe 'di la 'bras bu 'dod pa myong bar</text></item>
<item><p>255a5</p><section></section><text>'gyur ba'i las byed do gzhug par 'dod pa dang / tshe 'di'i 'bras bu 'dod pa la yang dag par sbyar bar 'dod pas/ de'i phyir nyon mongs pa med pa la gnas par 'gyur ba'o/ /de yang bsam gtan bzhi pa'i mtha' yongs su bsgoms pa la brten nas nyon mongs pa med pa</text></item>
<item><p>255a6</p><section></section><text>zhes bya ba'i ting nge 'dzin la snyoms par 'jug cing / ci nas kyang de las gzhan dag nyon mongs pa'i nyon mongs pa ji ltar yang rnam pa thams cad du skyed par mi 'gyur bar gzhan dag gi sems rjes su srung bar byed pas na/ de'i phyir nyon mongs pa med pa zhes bya'o/ /de ni</text></item>
<item><p>255a7</p><section></section><text>'di ltar sems rjes su srung bar byed de/ de grong ngam / grong rdal gang dang gang na nye bar rten cing gnas pa'i grong dang / grong rdal de na gnas pa thams cad kyi sems dag la mthar gyis rnam par lta bar byed cing / 'di ltar lam po che thams cad dang / khyim thams</text></item>
<item><p>255b1</p><section></section><text>cad kyi so so'i gang zag rnams kyi ma 'ongs pa'i sems dag la yang rnam par lta bar byed de/ de ltar rnam par lta bar byed pa na/ gal te grong 'di dang grong rdal 'di dang / srang 'di dang / khyim 'di'i gang zag 'dis bdag mthong ba tsam gyis nyon mongs pa skyed par 'gyur ram/</text></item>
<item><p>255b2</p><section></section><text>gal te mthong ba tsam gyis ma yin na yang rjes su bsgrub pas nyon mongs pa skyed par 'gyur bar shes na/ de sems can de dag gis mthong ba thams cad kyi thams cad du yongs su spong bar byed do/ /gal te de'i rjes su bsgrub pa rung bar mthong na ni de de'i tshe gzhi des sems</text></item>
<item><p>255b3</p><section></section><text>can de dag gis te por mthong bar rjes su sgrub par byed do/ /gal te de'i rjes su sgrub pa mi rung bar mthong zhing sgrub pa byas na/ gzhan gyi rgyud la nyon mongs pa skye bar mthong na ni de de'i tshe na gzhi des sems can de dag gis ye mi mthong bar byed do/ /ngag kun du brjod pa ji lta bu</text></item>
<item><p>255b4</p><section></section><text>dang / spyod lam ji lta bu dang / chos gos la sogs pa blang ba'i longs spyod ji lta bu dang / chos ston pa ji lta bu dang / yang dag par 'dzin du gzhug pa ji lta bus gzhan dag gi rgyud la nyon mongs pa skye bar mthong ba'i tshig brjod pa de lta bu nas rgyas par yang dag par 'dzin du</text></item>
<item><p>255b5</p><section></section><text>gzhug pa de lta bu'i bar dag kyang / yongs su spong bar byed pa de ltar gzhan dag gi sems rjes su srung bar byed de/ shas cher de ltar gnas shing de ltar spyod pas na/ de'i phyir nyon mongs pa med par gnas pa zhes bya'o/ /de la smon nas shes pa gang zhe na/ 'di na dge</text></item>
<item><p>255b6</p><section></section><text>slong dgra bcom pa gnyi ga'i cha las rnam par grol ba/ dbang po rnon pos bsam gtan bzhi pa'i mtha' yongs su bsgoms pa la brten nas/ nyan thos kyis nyan thos kyi shes pa'i spyod yul ji tsam pa dang / rang sangs rgyas kyis rang sangs rgyas kyi shes pa'i spyod yul ji tsam pa'i</text></item>
<item><p>255b7</p><section></section><text>shes bya de la 'di lta 'di ltar shes par bya'o zhes smon lam btab nas/ bsam gtan bzhi pa'i mtha' yongs su bsgoms pa de la snyoms par 'jug par byed cing / de ltar snyoms par zhugs pas ji ltar smon lam btab pa bzhin thams cad shes pa'o/ /de bzhin gshegs</text></item>
<item><p>256a1</p><section></section><text>pa rnams kyi mkhyen pa ni shes bya thams cad la thogs pa mi mnga'o/ /de bzhin gshegs pa rnams ni nyon mongs pa med pa'i ting nge 'dzin la yang snyoms par mi 'jug ste/ 'di ltar de bzhin gshegs pa rnams la nyon mongs pa skye ba dang bcas pas</text></item>
<item><p>256a2</p><section></section><text>sems can gyi don du 'gyur ba yang yod pas de ni de bzhin gshegs pas btang snyoms su bzhag par mi rigs pa'i phyir ro/ /ji ltar nyon mongs pa med pa dang / smon nas shes pa dag bsam gtan bzhi ba'i mtha' yongs su bsgoms pa la brten nas mngon par bsgrub dgos</text></item>
<item><p>256a3</p><section></section><text>pa bzhin du/ de bzhin gshegs pa'i mkhyen pa ma 'dres pa rnams kyang de bzhin du blta bar bya'o/ /mngon par shes pa la sogs pa lhag ma rnams ni bsam gtan thams cad la brten nas kyang / mngon par bsgrub tu rung bar rig par bya'o/ /bden pa mngon par rtogs pa</text></item>
<item><p>256a4</p><section></section><text>ni bsam gtan rnams kho na dang / bsam gtan dang po'i nyer bsdogs mi lcogs pa med pa la brten nas kyang mngon par rtogs par 'gyur gyi/ gzugs med pa'i snyoms par 'jug pa rnams las ni ma yin te/ 'di ltar gzugs med pa'i snyoms par 'jug pa'i</text></item>
<item><p>256a5</p><section></section><text>lam ni zhi gnas shas che ba yin la/ lhag mthong chung ba yin pas/ lhag mthong chung ba'i lam gyis ni bden pa rnams mngon par rtogs par mi nus pa'i phyir ro/ /gzugs kyi khams sam/ gzugs med pa'i khams gong mar skyes pas kyang dang por bden pa rnams mngon</text></item>
<item><p>256a6</p><section></section><text>par mi rtogs te/ 'di ltar gnas de dag ni skyo bar 'gyur dka' ba yin pas/ re zhig skyo ba chung ngus kyang bden pa rnams mngon par mi rtogs na/ gang na skyo ba chung ngu yang thams cad kyi thams cad du med pas lta smos kyang ci dgos pa'i phyir ro// //bam po nyi shu</text></item>
<item><p>256a7</p><section></section><text>rtsa dgu pa/ 'di man chad ni kun rdzob shes pa dang / 'jig rten las 'das pa zag pa med pa'i shes pa dang po dang / bar ma dang / tha ma dag tu ji ltar 'gyur ba de ltar brjod par bya'o/ /dang por so so'i skye bor gyur pa'i nyon mongs pa can gyi lta ba lnga po ji skad bstan pa dag</text></item>
<item><p>256b1</p><section></section><text>dang / 'dod chags la sogs pa dang mtshungs par ldan pa'i log pa'i shes pa gang yin pa de ni kun rdzob shes pa nyon mongs pa can yin te/ spang bar bya ba dang / yongs su shes par bya ba yin no/ /de'i gnyen po bskyed pa'i phyir 'jig rten pa'i yang dag pa'i lta ba dad pa la</text></item>
<item><p>256b2</p><section></section><text>sogs pas yongs su zin pa skyed par byed de/ de ni kun rdzob shes pa dge ba zag pa dang bcas pa yin no/ /de yang dag pa'i lta ba de la brten nas thos pa dang / bsams pa las byung ba'i shes rab kyis dran pa nye bar gzhag pa dag la brtson par byed de/ de yang kun rdzob shes pa</text></item>
<item><p>256b3</p><section></section><text>dge ba zag pa dang bcas pa yin no/ /de de la brten nas nges par 'byed pa'i cha dang mthun pa'i sbyor ba bsgoms pa las byung ba'i dran pa nye bar gzhag pa dag la brtson par byed de/ de yang kun rdzob shes pa dge ba zag pa dang bcas pa yin no/ /de de la brten nas mthong ba'i lam gyi sbyor ba</text></item>
<item><p>256b4</p><section></section><text>nges par 'byed pa'i cha dang mthun pa dang ldan pa'i dran pa nye bar gzhag pa dag la brtson par byed de/ de yang kun rdzob shes pa dge ba zag pa dang bcas pa yin no/ /de de la brten nas mthong ba'i lam gyi bar chad med pa'i lam gyis bsdus pa 'jig rten pa'i chos kyi mchog skyed par byed de/</text></item>
<item><p>256b5</p><section></section><text>de yang kun rdzob shes pa dge ba zag pa dang bcas pa yin no/ /de ni re zhig dang por so so'i skye bo'i sa la kun rdzob shes pa'i go rims yin par rig par bya'o/ /de la 'jig rten pa'i chos kyi mchog gis bsdus pa'i kun rdzob shes pa de nyid la brten nas mthong ba'i lam la</text></item>
<item><p>256b6</p><section></section><text>'jug par byed cing / mthong ba'i lam la yang dag par zhugs pa de sa bon rnam par dag pas kun rdzob shes pa dge ba zag pa dang bcas pa sngar yongs su bsgoms pa de nyid sgom par byed do/ /mngon par rtogs pa'i mtha' la mthong ba'i lam las langs pa de'i mthong bas</text></item>
<item><p>256b7</p><section></section><text>spang bar bya ba'i chos gang dag las sngon rnam par grol bar ma gyur pa de dag las rnam par grol ba gang yin pa de yang skye bar 'gyur ro/ /de skyes pas 'phags pa'i gang zag de mthong bas spang bar bya ba'i nyon mongs pa rnams spangs pa la yongs su gcod par byed do / /bdag</text></item>
<item><p>257a1</p><section></section><text>gi sems can dmyal ba rnams dang / ngan song gi bar dag ni zad de / bdag ni rgyun du zhugs pa yin no snyam du yang yang dag par rig par byed do/ /bdag gi nyon mongs pa rnams ni 'di lta 'di ltar spangs so snyam du yang yang dag par rig par byed do/ /</text></item>
<item><p>257a2</p><section></section><text>'dod na gzhan dag la yang ji ltar lan gdab par bya ba de ltar 'dogs par byed cing legs par brtags nas lan 'debs par yang byed do/ /bden pa rnams mngon par rtogs pa de yang shes rab kyis rnam par 'jog par byed do/ /de 'jig rten pa'i lam gyis de'i gong du gang</text></item>
<item><p>257a3</p><section></section><text>dang gang las 'dod chags dang ma bral ba de dang de las 'dod chags dang bral bar bya ba'i phyir brtson par byed cing / ci yang med pa'i skye mched kyi bar las 'dod chags dang bral bar yang mngon du byed do/ /'phags pa'i gang zag gis 'jig rten las 'das pa'i shes pa'i rjes</text></item>
<item><p>257a4</p><section></section><text>las thob pa kun rdzob shes pa'i tshul des 'dod chags dang bral bar byed pa gang yin pa de dang / 'phags pa ma yin pa'i lam gyis 'dod chags dang bral bar byas pa gang yin pa de ni mtshungs par rig par bya ste/ nyon mongs pa'i sa bon nyams par ni byed la/ yang dag par</text></item>
<item><p>257a5</p><section></section><text>'joms par ni mi byed pa yang de kho na bzhin no/ /kun rdzob shes pa de yang 'jig rten las 'das pa'i shes pa'i rjes las thob pa gang yin pa de ni 'jig rten pa dang / 'jig rten las 'das pa yin par brjod par bya'i/ gcig tu 'jig rten pa ni ma yin no/ /de la brtson pa de'i lam ni</text></item>
<item><p>257a6</p><section></section><text>bzhi yod par rig par bya ste/ sbyor ba'i lam dang / bar chad med pa'i lam dang / rnam par grol ba'i lam dang / khyad par gyi lam rnams so/ /de las thams cad du gtogs pa'i bsgom pas spang bar bya ba'i nyon mongs pa chung ngu dang / 'bring dang / chen po'i bye brag rnam pa</text></item>
<item><p>257a7</p><section></section><text>dgu po dag las rnam pa gang yang rung ba spong ba dang rjes su mthun pa ni lam dang po yin no/ /de ma thag tu spong ba ni lam gnyis pa yin no/ /spangs ma thag pa ni lam gsum pa yin no/ /de'i 'og tu spangs pa ni lam bzhi pa yin no/ /khyad par gyi lam de yang rnam pa gnyis</text></item>
<item><p>257b1</p><section></section><text>te/ res 'ga' gal te de ma thag tu rnam pa gzhan spang ba'i phyir brtson par byed na ni rnam pa gzhan gyi sbyor ba'i lam gang yin pa de snga ma'i khyad par gyi lam yin no/ /lan 'ga' gal te de ma thag tu de tsam gyis chog par 'dzin cing gong du rtsol bar mi byed dam/ bag med par</text></item>
<item><p>257b2</p><section></section><text>gnas sam/ spong ba de nyid la so sor rtogs pa'i shes pas/ so sor rtog par byed dam/ dpyod pa'i yid la byed pas dpyod par byed na ni khyad par gyi lam kho na yin no/ /de'i mi lcogs pa med pa ma gtogs pa nyer bsdogs thams cad la ni kun rdzob shes pa kho na yin gyi/</text></item>
<item><p>257b3</p><section></section><text>'jig rten las 'das pa ni ma yin no/ /de ci'i phyir zhe na/ 'di ltar mi lcogs pa med pa ni sems mnyam par gzhag pa dang po yin la/ bsam gtan dang po yan chad kyi bsam gtan dang / ting nge 'dzin de ni ting nge 'dzin sngon du btang ba yin pa'i phyir te/ de lta bas na 'phags</text></item>
<item><p>257b4</p><section></section><text>pa nyan thos ni de yan chad dngos gzhi las byung ba'i 'jig rten las 'das pa'i shes pa kho nas brtson par byed kyi/ nyer bsdogs las byung bas ni ma yin no/ /srid pa'i rtse mo pa'i shes pa yang gcig tu kun rdzob shes pas bsdus pa yin no/ /de ci'i phyir zhe na/ gnas de</text></item>
<item><p>257b5</p><section></section><text>la yid la byed pa ni 'du shes med 'du shes med min skye mched kyi rnam pa nyid yin pas/ 'jig rten las 'das pa'i yid la byed pa dang cha mi mthun pa yin la/ 'jig rten las 'das pa'i yid la byed pa ni 'du shes la snyoms par 'jug pas bsdus pa yin pa'i phyir te/ de ni</text></item>
<item><p>257b6</p><section></section><text>slob pa'i sa las brtsams nas kun rdzob shes pa bar gyi mtha' dang ldan pa yin par blta bar bya'o/ /dgra bcom pa'i rgyud la yod pa zad pa shes pa dang / mi skye ba shes pa nas bzung ste/ kun rdzob shes pas bsdus pa/ mngon par shes pa la sogs pa'i yon tan thams</text></item>
<item><p>257b7</p><section></section><text>cad kyi bar ni dus phyi ma'i mthas shin tu rnam par dag pa zag pa med pa kun du sbyor ba thams cad las rnam par grol ba 'jig rten pa yin no/ /byang chub sems dpa' rnams kyis mos pas spyod pa'i sa nas bzung ste/ mthar thug pa'i 'gro ba'i sa'i bar du dang po dang / bar ma dang</text></item>
<item><p>258a1</p><section></section><text>tha ma dag la ni thams cad du yang kun rdzob shes pa kho na yin par rig par bya'o/ /de la dang pos ni mos pas spyod pa'i sa'o/ /bar ma ni lhag pa'i bsam pa dag pa'i sa nas bzung ste/ spyod pa nges pa'i sa'i bar ro/ /tha ma ni mthar thug par 'gro ba'i sa'o/ /</text></item>
<item><p>258a2</p><section></section><text>sa de dag la byang chub sems dpa' rnams kyi shes pa rnam pa gnyis 'byung ste/ spros pa dang bcas pa'i 'du shes kyis spyod pa'i rnam pa dang / spros pa med pa'i 'du shes kyis spyod pa'i rnam pa'o/ /de shin tu yongs su bsgoms pa'i phyir de bzhin gshegs par gyur nas ni</text></item>
<item><p>258a3</p><section></section><text>de'i rjes la 'jig rten las 'das pa dang 'dra ba'i sgrib pa mi mnga' ba'i mkhyen pa kun rdzob shes pas bsdus pa brnyes par 'gyur ro/ /byang chub sems dpa' rnams la yang smon nas shes pa dang 'dra ba'i shes pa yod de/ de yang nyan thos dang rang sangs rgyas thams cad kyi smon</text></item>
<item><p>258a4</p><section></section><text>nas shes pa las khyad par du 'phags pa yin no/ /mngon par shes pa la sogs pa dang / stong pa nyid la sogs pa'i shes pa la sogs pa yang de bzhin du rig par bya ste/ byang chub sems dpa' rnams ni stobs bcu'i rigs dag la 'jug gi /nyan thos dang rang</text></item>
<item><p>258a5</p><section></section><text>sangs rgyas rnams ni ma yin pa'i phyir ro/ /de ni re zhig kun rdzob shes pa dang po dang / bar ma dang / tha ma dag tu 'byung ba yin par blta bar bya'o/ /'jig rten las 'das pa'i shes pa'i dang po dang / bar ma dang / tha ma dag ni mthong ba'i lam dang / bsgom pa'i lam</text></item>
<item><p>258a6</p><section></section><text>dang / slob pa'i lam mo/ /de la mthong ba'i lam gyi chos shes pa'i phyogs dang mthun pa ni 'dod pa na spyod pa'i mthong bas spang bar bya ba rnams kyi gnyen po yin no/ /rjes su rtogs pa'i shes pa'i phyogs dang mthun pa ni gzugs dang / gzugs med pa na spyod pa'i mthong bas</text></item>
<item><p>258a7</p><section></section><text>spang bar bya ba rnams kyi gnyen po yin no/ /gang la rjes su rtogs pa'i shes pa mngon du byed pa de thams cad shes pa des gzugs dang / gzugs med pa'i khams dag la rtogs par byed dam zhe na/ smras pa/ des gal te sngon gzugs dang / gzugs med pa dag thos pa dang /</text></item>
<item><p>258b1</p><section></section><text>bsam pa dang / gzung bar 'gyur na ni rtogs par byed do/ /de lta ma yin na rtogs par mi byed do/ /shes pa lhag ma rnams ni lhag mthong gi phyogs dang zhi gnas kyi phyogs la chos shes pa dang rjes su rtogs pa'i shes pa'i phyogs dang mthun pa dag yin par rig par bya'o/ /</text></item>
<item><p>258b2</p><section></section><text>de la mthong ba'i lam gyi shes pa dang po skyes na de las gzhan pa'i shes pa rnams kyi skye ba'i rkyen yongs su zin pa dang / rgyu yongs su brtas par 'gyur zhing / skad cig de nyid la mthong ba'i lam thams cad kyang thob par 'gyur ro/ /thob nas de'i rim gyis mngon du 'gyur bar blta bar bya ste/</text></item>
<item><p>258b3</p><section></section><text>mthong ba'i lam de ni myur du 'gro ba yin par rig par bya'o/ /bsgom pa'i lam ni gal te 'jig rten las 'das pa'i lam gyis 'dod chags dang bral bar bya ba'i phyir brtson par byed na ste/ de'i 'jig rten las 'das pa dag ni sbyor ba'i lam la sogs pa snga ma bzhin du blta bar bya'o/ /</text></item>
<item><p>258b4</p><section></section><text>de la sdug bsngal la sogs pa'i bden pa dag la spros pa dang bcas pa'i 'du shes kyis spyod na ni kun rdzob shes pa 'byung la/ spros pa med pa'i 'du shes kyis spyod na ni 'jig rten las 'das pa'i shes pa 'byung ngo / /mtshan ma dang bcas pa'i 'du shes kyis ni bden pa ji ltar mthong ba</text></item>
<item><p>258b5</p><section></section><text>dang / ji ltar rtogs pa rnams kyi mtshan ma legs par zin par 'gyur zhing / shes pa sna tshogs la goms shing mkhas par yang 'gyur ro/ /'jig rten pa'i skyo ba'i rnam pa dag gis sems skyo bar yang 'gyur zhing / chos kyi longs spyod sna tshogs byas par yang 'gyur te/ de'i phyir</text></item>
<item><p>258b6</p><section></section><text>'phags pa'i gang zag ni 'jig rten pa'i lam gyis kyang 'dod chags dang bral bar bya ba'i phyir brtson par byed do/ /mi slob pa'i sa la 'jig rten las 'das pa'i shes pa de nyid bsgom pas spang bar bya ba'i nyon mongs pa las rnam par grol ba'i phyir shin tu rnam par dag pa dang / 'jig</text></item>
<item><p>258b7</p><section></section><text>rten pa'i yon tan thams cad kyi gnas dang gzhir gyur pa dang / sa 'og ma dang / sa gong ma pa'i yon tan thams cad la dbang sgyur bar byed pa de ni 'jig rten las 'das pa'i shes pa yin te/ de ltar 'jig rten las 'das pa'i shes pa dang po dang / bar dang / tha ma dag tu</text></item>
<item><p>259a1</p><section></section><text>'byung ba yin par blta bar bya'o/ /de la rdzu 'phrul gyi yul shes pa ni sbyor ba las byung ba yang yod / skyes nas thos pa yang yod do/ /de la sbyor ba las byung ba ni 'di lta ste/ 'dir skyes pa'i so so'i skye bo rnams dang / slob pa rnams dang / mi slob pa rnams</text></item>
<item><p>259a2</p><section></section><text>dang / byang chub sems dpa' rnams kyi bsgoms pa'i 'bras bu yin no/ /skyes nas thob pa ni gzugs kyi khams su skyes pa rnams kyi sngon bsgoms pa la brten nas phyis skyes nas thob pa gang yin pa dang / 'dod pa na spyod pa'i lha rnams dang / mi kha cig gis bsod nams kyi</text></item>
<item><p>259a3</p><section></section><text>stobs kyis thob pa gang yin pa ste/ 'di lta ste/ dper na rgyal po nga las nu'i lta bu'o/ /rdzu 'phrul ni ris mthun pas bsdus pa'i bya rnams dang / yi dags kha cig gi yang yin no/ /nor bu dang / gsang sngags dang / sman dag gi mthu yang 'di lta ste/ gshed byed dang</text></item>
<item><p>259a4</p><section></section><text>byad stems dang / ro langs dang ro langs phyed pa la sogs pa la rdzu 'phrul zhes bya'o/ /rab tu dbye ba'i tshul de nyid kyis de las gzhan pa'i mngon par shes pa bzhi po 'di dag gi mthu yang ci rigs par rig par bya'o/ /de la rnam par shes par bya ba'i chos rnams ni chos thams</text></item>
<item><p>259a5</p><section></section><text>cad yin par blta bar bya ste/ de dag kyang rnam par shes pas ci rigs par rnam par shes par bya ba dag yin no/ /rnam par shes par bya ba'i chos rnams rnam par shes par bya ba'i phyir/ rnam par shes pa'i rab tu dbye ba yang rnam pa lngas rnam par gzhag ste/ lnga gang zhe na/</text></item>
<item><p>259a6</p><section></section><text>gnas dang dmigs pa'i rab tu dbye ba dang / yongs su nyams pa dang yongs su ma nyams pa'i rab tu dbye ba dang / dman pa dang / gya nom pa'i rab tu dbye ba dang / sems las byung ba'i chos kyi rab tu dbye ba dang / mi mthun pa'i phyogs dang / gnyen po dang / skye ba'i rab tu</text></item>
<item><p>259a7</p><section></section><text>dbye bas so/ /de la gnas dang dmigs pa'i rab tu dbye bas ni mig gi rnam par shes pa la sogs pa rnam par shes pa drug po dag yin te/ de la mig gi rnam par shes pas ni gzugs dag rnam par shes par byed do/ /lhag ma rnams kyis kyang rang rang gi yul so sor</text></item>
<item><p>259b1</p><section></section><text>rnam par shes par byed do/ /yid kyi rnam par shes pas ni mig dang gzugs rnams nas/ rgyas par yid dang chos rnams kyi bar yang rnam par shes par byed do/ /de la sdug bsngal gyi tshor ba dang mtshungs par ldan pa'i rnam par shes pa gang yin pa de ni yongs su nyams pa zhes bya</text></item>
<item><p>259b2</p><section></section><text>ste/ des na sdug bsngal dang yid mi bde ba'i gnas lta bu'i chos yid du mi 'ong ba rnams rnam par shes par byed do/ /bde ba'i tshor ba dang mtshungs par ldan pa'i rnam par shes pa gang yin pa de ni yongs su ma nyams pa zhes bya ste/ des ni bde ba dang yid bde ba'i gnas lta bu'i</text></item>
<item><p>259b3</p><section></section><text>chos yid du 'ong ba rnams rnam par shes par byed do/ /sdug bsngal yang ma yin/ bde ba yang ma yin pa'i tshor ba dang mtshungs par ldan pa'i rnam par shes pa gang yin pa de ni yongs su nyams pa yang ma yin yongs su ma nyams pa yang ma yin pa zhes bya ste/ des ni btang snyoms</text></item>
<item><p>259b4</p><section></section><text>kyi gnas lta bu'i chos rnams rnam par shes par byed de/ de ltar de ni yongs su nyams pa dang / yongs su ma nyams pa'i rab tu dbye ba yin no/ /de la mi dge ba'i chos rnams sam/ bsgribs pa'i chos rnams dang mtshungs par ldan pa'i rnam par shes pa gang yin pa de ni</text></item>
<item><p>259b5</p><section></section><text>dman pa zhes bya ste/ des ni nyon mongs pa can gyi rnam par shes pa'i spyod yul gyi chos rnams rnam par shes par byed do/ /dge ba'i chos rnams dang mtshungs par ldan pa'i rnam par shes pa gang yin pa de ni gya nom pa zhes bya ste/ des ni dge ba dang ldan pa'i rnam par shes</text></item>
<item><p>259b6</p><section></section><text>pa'i spyod yul gyi chos rnams rnam par shes par byed do/ /lung du ma bstan pa'i chos rnams dang mtshungs par ldan pa'i rnam par shes pa gang yin pa de ni dman pa yang ma yin/ gya nom pa yang ma yin pa zhes bya ste/ des kyang de'i spyod yul gyi chos rnams rnam par shes par byed de/ de ltar</text></item>
<item><p>259b7</p><section></section><text>de ni rnam par shes pa'i dman pa dang / gya nom pa'i rab tu dbye ba yin no/ /sems thams cad dang 'byung ba'i sems las byung ba rnams dang / dge ba'i sems thams cad dang 'byung ba rnams ni sems las byung ba'i chos kyi rab tu dbye ba zhes bya'o/ /lhag ma ni 'di lta ste/</text></item>
<item><p>260a1</p><section></section><text>zag pa dang bcas pa'i chos rnams kyi skabs su sngar bstan pa bzhin du blta bar bya'o/ /de la sems thams cad dang 'byung ba ni lnga ste/ yid la byed pa dang / reg pa dang / tshor ba dang / 'du shes dang / sems pa'o/ /de dag gi mtshan nyid ni yid kyi sar</text></item>
<item><p>260a2</p><section></section><text>bstan zin to/ /dge ba'i sems thams cad dang / 'byung ba ni bcu ste/ 'di lta ste ngo tsha shes pa dang / khrel yod pa dang / ma chags pa dang / zhe sdang med pa dang / gti mug med pa dang / dad pa dang / brtson 'grus dang / bag yod pa dang / rnam par mi 'tshe ba dang / btang</text></item>
<item><p>260a3</p><section></section><text>snyoms so/ /de dag ni mnyam par bzhag pa'i sa pa'i sems la yang 'byung / mnyam par ma bzhag pa'i sa pa'i sems la yang 'byung ste/ mnyam par bzhag pa'i sa pa'i sems la ni shin tu sbyangs par lhag par rig par bya'o/ /de la bag yod pa ni btags pa'i</text></item>
<item><p>260a4</p><section></section><text>chos yin par blta bar bya'o/ /de dag dang mtshungs par ldan pa'i rnam par shes pas ni chos thams cad rnam par shes par byed de/ de ltar de ni sems las byung ba'i chos las gyur pa'i rnam par shes par bya ba'i chos kyi rab tu dbye ba yin no/ /de la mi mthun pa'i phyogs</text></item>
<item><p>260a5</p><section></section><text>su gyur pa ni sems bco lnga ste/ 'dod pa dang ldan pa'i sdug bsngal dang / kun 'byung ba dang / 'gog pa dang / lam mthong ba dang / bsgom pas spang bar bya ba lnga dang / 'dod pa dang ldan pa ji lta ba de bzhin du/ gzugs dang ldan pa lnga dang / gzugs med pa dang ldan pa lnga'o/ /</text></item>
<item><p>260a6</p><section></section><text>gnyen por gyur pa ni sems bcu drug pa ste/ zag pa med pa dang / slob pa dang / mi slob pa'i'o/ /mi mthun pa'i phyogs dang gnyen por gyur pa'i rnam par shes pa de dag gis kyang spyod yul ji lta ba'i chos rnams rnam par shes par byed do/ /skye ba'i rab tu dbye ba ni mdor bsdu na</text></item>
<item><p>260a7</p><section></section><text>rnam pa lnga ste/ 'dod par skye ba'i rgyu ba dang / gzugs su skye ba'i rgyu ba dang / gzugs med par skye ba'i rgyu ba dang / gang du 'gro ba dang / 'og tu phyir 'ong ba'o/ /de la 'dod pa dang ldan pa'i sems dge ba dang / nyon mongs pa can dang / ma bsgribs la lung du ma bstan pa rnams kyi</text></item>
<item><p>260b1</p><section></section><text>mjug thogs su 'dod pa dang ldan pa thams cad 'byung ste/ de ltar de ni 'dod par skye ba'i rgyu ba las rnam par shes pa rnams kyi skye ba'i rab tu dbye ba yin no/ /'dod pa dang ldan pa rnams ji lta ba bzhin du gzugs dang ldan pa dang gzugs med pa dang ldan pa'i rang rang gi sa pa'i rnam par</text></item>
<item><p>260b2</p><section></section><text>shes pa gsum po dag gi mjug thogs su yang rang rang gi sa pa'i sems gsum po thams cad 'byung ngo / /sngon bsam gtan dang / gzugs med pa dag ma skyes pa skyed par byed pa la ni 'dod pa na spyod pa'i dge ba'i sems kyi mjug thogs su bsam gtan dang po'i sa pa'i dge ba'i</text></item>
<item><p>260b3</p><section></section><text>sems 'byung zhing / bsam gtan dang po'i sa pa'i dge ba'i sems kyi mjug thogs su yang bsam gtan gnyis pa'i sa pa'i dge ba'i sems 'byung la/ de bzhin du ci yang med pa'i skye mched kyi sa pa'i dge ba'i sems kyi mjug thogs su srid pa'i rtse mo pa'i dge ba'i sems kyi bar du 'byung</text></item>
<item><p>260b4</p><section></section><text>bar 'gyur ro/ /gzugs na spyod pa'i dge ba'i sems kyi mjug thogs su mi slob pa'i sems kyang 'byung la/ slob pa'i sems kyi mjug thogs su mi slob pa'i sems kyang 'byung ngo / /gal te des sngon bsam gtan dang / gzugs med pa dag skyed na ni de dag las yongs su nyams par</text></item>
<item><p>260b5</p><section></section><text>yang mi 'gyur la/ de 'dod pa na spyod pa'i dge ba'i sems kyi mjug thogs su sa gong ma pa dang / slob pa dang mi slob pa'i gzhi sems gang dang gang mngon du byed par 'dod pa de la/ rnam pa dang mtshan ma dag legs par gzung ba'i phyir rnam par shes pa de dang de nyid skyed par byed do/ /de bzhin</text></item>
<item><p>260b6</p><section></section><text>du sa gong ma sa lhag ma rnams kyi dge ba'i sems kyi mjug thogs su sa gong ma pa'i sems dag kyang skye bar blta bar bya'o / /'dod pa na spyod pa'i lung du ma bstan pa'i sems kyi mjug thogs su yang gzugs na spyod pa'i dge ba'i sems 'byung ste/ 'di lta ste/ 'dod pa na spyod pa'i</text></item>
<item><p>260b7</p><section></section><text>sprul pa'i sems gzugs na spyod pa'i 'bras bu dang ldan pa'i mjug thogs lta bu'o/ /gzugs na spyod pa'i dge ba'i sems de'i mjug thogs su yang 'dod pa na spyod pa'i lung du ma bstan pa'i sems 'byung bar rig par bya'o/ /de ni 'dod pa na spyod pa nyid yin par rig par bya ste/ de'i</text></item>
<item><p>261a1</p><section></section><text>gzugs brnyan gyi rigs 'dra ba nyid kyi phyir yin gyi/ ngo bo nyid la ni ma yin pa'i phyir ro/ /'dod pa na spyod pa'i sems dge ba dang / lung du ma bstan pa dang ldan pa 'di nas shi 'phos pa'i mjug thogs su gong du bsam gtan dang por skye ba nas srid pa'i rtse</text></item>
<item><p>261a2</p><section></section><text>mo'i bar du skye ba la ni gong ma'i sa pa'i nyon mongs pa can gyi sems 'byung ste/ 'di ltar thams cad du yang nyon mongs pa can gyi sems kyis nying mtshams sbyor bar byed pa'i phyir ro/ /de ltar de ni gang du 'gro ba las rnam par shes pa rang gi sbyong yul nges pa rnams kyi skye ba'i rab tu</text></item>
<item><p>261a3</p><section></section><text>dbye ba yin par blta bar bya'o/ /so so'i skye bo 'jig rten pa'i bsam gtan dang / gzugs med pa dag las yongs su nyams pa na nyon mongs pa can gyi sems kyis yongs su nyams par 'gyur te/ sa gong ma pa'i dge ba dang nyon mongs pa can gyi sems de'i mjug thogs su sa 'og</text></item>
<item><p>261a4</p><section></section><text>ma pa'i nyon mongs pa can gyi sems de 'byung ngo / /sa gong ma pa dag nas shi 'phos nas sa 'og ma dag tu skye ba la ni sa gong ma pa'i dge ba dang / nyon mongs pa can dang lung du ma bstan pa'i sems thams cad kyi mjug thogs su sa 'og ma pa'i nyon mongs pa can gyi sems kho na 'byung</text></item>
<item><p>261a5</p><section></section><text>ste/ de ltar de ni 'og tu phyir 'ong ba las rnam par shes pa rnams kyi skye ba'i rab tu dbye ba yin par rig par bya'o/ /de ltar mi mthun pa'i phyogs dang / gnyen po dang / skye ba'i rab tu dbye ba las rnam par shes pas rang gi spyod yul du nges pa'i chos rnam par shes par bya ba</text></item>
<item><p>261a6</p><section></section><text>rnams rnam par shes par byed do/ /shes pa'i snang ba la phan yon lnga yod de/ shes bya la las mun pa thams cad sel bar byed pa dang / 'jig rten pa dang / 'jig rten las 'das pa'i yon tan dag gis lus la phan 'dogs shing tshim par byed pa dang / don ma mthong ba</text></item>
<item><p>261a7</p><section></section><text>ston par byed pa dang / tshe 'di la dga' ba mchog sbyin par byed pa dang / lus zhig nas go 'phang mchog sbyin par byed do / /shes pa'i snang ba'i yon tan ni rnam pa bco lngas phyi rol gyi snang ba las khyad par du 'phags par rig par bya ste/ bco lnga gang zhe na/ phyi rol pa'i</text></item>
<item><p>261b1</p><section></section><text>snang ba ni gzugs kyi rang bzhin yin la/ shes pa'i snang ba ni shes rab kyi rang bzhin yin pa dang / phyi rol pa'i snang ba ni phyi rol gyi rab rib 'joms pa yin la/ shes pa'i snang ba ni nang gi rab rib 'joms pa dang / de bzhin du rtag tu dga' ba ma yin pa dang / rtag tu dga'</text></item>
<item><p>261b2</p><section></section><text>ba dang / sems can rnams la yang dag par rab tu mi 'byed pa dang / sems can rnams la yang dag par rab tu 'byed pa dang / shar nas nub par 'gyur ba dang / shar nas nub par mi 'gyur ba dang / gzugs can dang gzugs can ma yin pa dang / rags pa dang / cha phra ba</text></item>
<item><p>261b3</p><section></section><text>dang / dgra bo mun pa yod pa dang / dgra bo med pa dang / g.yo ba dang / mi g.yo ba dang / sems can thams cad kyi don mi byed pa dang / sems can thams cad kyi don byed pa dang / 'dris pa'i gnas su khrid pa dang / ma 'dris pa'i gnas su khrid pa dang / sgrib pa thams cad sel</text></item>
<item><p>261b4</p><section></section><text>bar mi byed pa dang / sgrib pa thams cad sel bar byed pa dang / chod pa sel bar mi byed pa dang / chod pa sel bar byed pa dang / tshad med pa snang bar mi byed pa dang / tshad med pa snang bar byed pa dang / mthong ba dang mi mthun pa dang / mthong ba dang mthun pas so/ /dul ba nyid ni rnam pa gsum ste/ rtse 'jil ba dang /</text></item>
<item><p>261b5</p><section></section><text>rnam par gnon pa dang / bag la nyal yang dag par 'joms pa las so/ /zhi ba nyid kyang rnam pa gsum ste/ rnam par rtog pa'i kun du 'khrug pa med pa dang / mtshan ma'i kun du 'khrug pa med pa dang / rang gi ngang gis nang du mngon par dga' ba las so/ /legs par sdom pa</text></item>
<item><p>261b6</p><section></section><text>yang rnam pa gsum ste/ lus legs par sdom pa dang / ngag legs par sdom pa dang / yid legs par sdom pa las so/ /bram ze'i tshul yang rnam pa gsum ste/ zhugs pa bram ze'i tshul dang / 'bras bu la gnas pa bram ze'i tshul dang / mthar thug pa bram ze'i tshul lo/ /</text></item>
<item><p>261b7</p><section></section><text>dge sbyong gi tshul yang rnam pa gsum ste/ zhugs pa dge sbyong gi tshul dang / 'bras bu la gnas pa dge sbyong gi tshul dang / mthar thug pa dge sbyong gi tshul lo/ /bram ze yang rnam pa gsum ste/ ming bram ze dang / rigs bram ze dang / sgrub pa bram ze'o/ /tshul</text></item>
<item><p>262a1</p><section></section><text>khrims nyams pa ni rgyu bzhis 'gyur te/ nyams pa de yang tshul khrims la brten nas/ dge ba skyed par 'gyur ba gang yin pa de mi skyed pa ste/ ltung ba lhag ma ma lus par 'byin pa dang / lhag ma dang bcas pa mi 'chags pa dang / ltung ba byung ba</text></item>
<item><p>262a2</p><section></section><text>brjed pa dang / ltung ba med pa la ltung bar mngon par zhen la ltung ba la ltung ba med par mngon par zhen pas so/ /de las bzlog pa'i rgyu bzhis ni tshul khrims phun sum tshogs par rig par bya'o/ /tshul khrims yang dag par blang ba ni rgyu gnyis kyis rnam par dag pa dang / phun</text></item>
<item><p>262a3</p><section></section><text>sum tshogs par rig par bya ste/ grogs rnam par dag pa dang / ngo bo nyid rnam par dag pas so/ /grogs rnam par dag pa gang zhe na/ lta ba rnam par dag pa dang / chog rnam par dag pa dang / 'tsho ba rnam par dag pa'o/ /ngo bo nyid rnam par dag pa gang zhe na/ gus par rjes su</text></item>
<item><p>262a4</p><section></section><text>slob pa dang / mtha' dag la rjes su slob pa'o/ /rnam grangs gzhan yang tshul khrims yang dag par blang ba ni/ rgyu gsum gyis rnam par dag pa dang / phun sum tshogs par rig par bya ste/ bsam pa rnam par dag pa dang / 'tsho ba rnam par dag pa dang / sgrub pa rnam par dag</text></item>
<item><p>262a5</p><section></section><text>pas so/ /bsam pa rnam par dag pa gang zhe na/ thar pa'i phyir tshangs par spyad pa spyod par byed kyi/ mtho ris kyi phyir yang ma yin pa'o/ /'tsho ba rnam par dag pa gang zhe na/ tshul dang mthun par yongs su tshol bar byed de/ ji ltar yongs su btsal bar bya ba dang / gang nas yongs</text></item>
<item><p>262a6</p><section></section><text>su btsal bar bya ba de ltar de nas yongs su btsal te/ 'tsho bar byed pa gang yin pa'o/ /de la ji ltar yongs su btsal bar bya zhe na/ tshul 'chos pas yongs su tshol bar mi byed pa dang / kha gsag gis mi byed pa dang / gzhogs slong gis mi byed pa dang / thob kyis 'jal gyis mi</text></item>
<item><p>262a7</p><section></section><text>byed pa dang / rnyed pas rnyed par byed 'dod pas yongs su tshol bar mi byed pa de ltar yongs su btsal bar bya'o/ /gang nas yongs su btsal bar bya zhe na/ spyod yul ma yin pa lnga ma gtogs pa nas yongs su btsal bar bya'o/ /sgrub pa rnam par dag pa gang zhe na/ ltung ba'i 'bras</text></item>
<item><p>262b1</p><section></section><text>bu mi 'dod pa la mngon par yid ches pas rgyu gang yang rung gnas kyang rung ste/ bsams bzhin du ltung ba mi 'byin pa dang / byung na yang gzhan las phyin chad sdom pa yang dag par len pa dang / chos bzhin du phyir byed pa'o/ /dge slong dbang po rnams kyi sgo bsdam pa nyid la brtson pas dran</text></item>
<item><p>262b2</p><section></section><text>pa'i skyon rnam pa bzhi dang / tshul bzhin ma yin pa yid la byed pa rnam pa bzhi yongs su shes par bya ste/ dran pa'i skyon rnam pa bzhi gang zhe na/ dran pa med pa dang / dran pa mthu chung ba dang / brjed ngas pa dang / dran pa 'khrul pa'o/ /de la dran pa med pa ni dbang po rnams kyi sgo bsdam pa nyid</text></item>
<item><p>262b3</p><section></section><text>las brtsams nas chos ma mnyan pa dang / ma bzung ba dang / ma brtags pa'o/ /de la dran pa mthu chung ba ni thos pa dang / bzung ba dang / brtags su zin kyang / rtag tu byed pa dang / gus par byed pa'i sbyor bas kun du ma brten cing / goms par ma byas/ lan mang du ma byas pa'o/ /</text></item>
<item><p>262b4</p><section></section><text>de la brjed ngas pa ni 'di lta ste/ kun du brten cing goms par byas/ lan mang du byas kyang / brgya la brgya lam na shes bzhin med par spyod par 'gyur ba'o/ /de la dran pa 'khrul pa ni 'di lta ste/ kun nas nyon mongs pa ma yin pa la kun nas nyon mongs par 'du shes pa dang /</text></item>
<item><p>262b5</p><section></section><text>kun nas nyon mongs pa la kun nas nyon mongs pa ma yin par 'du shes pa'o/ /tshul bzhin ma yin pa yid la byed pa rnam pa bzhi gang zhe na/ nyon mongs pa skye ba'i rgyu mtshan dang / kun nas nyon mongs pa skye ba dang mtshungs par ldan pa dang / 'dzem pa nyams pa dang / ltung</text></item>
<item><p>262b6</p><section></section><text>ba dang 'khrul ba kun nas slong bar byed pa'o/ /de la nyon mongs pa skye ba'i rgyu mtshan ni 'di lta ste/ mtshan mar 'dzin pa dang / mngon rtags su 'dzin pa'i gzhi de las de'i sems kyi rjes su sdig pa mi dge ba'i chos rnams zag par 'gyur ba'o/ /de la kun nas nyon mongs pa</text></item>
<item><p>262b7</p><section></section><text>skye ba dang mtshungs par ldan pa ni sdig pa mi dge ba'i chos de dag nyid dang / kun du spyod pa las ldan pa gang yin pa'o/ /de la 'dzem pa nyams pa ni 'di lta ste/ bzlog par bya bas zlog par mi byed pa ste/ sdig pa mi dge ba'i chos de dag nyid kun du spyod pas mi bzlogs pa'o//</text></item>
<item><p>263a1</p><section></section><text>de la ltung ba dang 'khrul ba kun nas slong bar byed pa ni 'di lta ste/ 'dzem pa med pa'i gzhi'i rgyus ltung ba 'byin par byed pa dang bslab pa 'dul bar sems pa'o/ /zas kyi tshod rig pa nyid la brtson pa'i zas kyi tshod rig pa nyid ni gnas brgyad spangs</text></item>
<item><p>263a2</p><section></section><text>pas phun sum tshogs pa yin te/ brgyad gang zhe na/ zas la lhag par chags pa dang / lus la lhag par chags pa dang / srog gi dbang po 'gag pa dang / bkres shing nyam chung ba dang / lus lci ba dang / nad med pa ma yin pa dang / 'tsho ba yongs su ma dag pa dang / bya ba mang po la rnam par g.yeng ba nyid do/ /</text></item>
<item><p>263a3</p><section></section><text>mi nyal bar sbyor ba'i rjes su brtson pa ni mi nyal bar sbyor ba'i rjes su brtson pa yang gnas brgyad spangs pas phun sum tshogs pa yin te/ brgyad gang zhe na/ spyod lam gyis lus ngal ba nyid dang / gnyid dang glos 'bebs pa dang nyal ba'i bde ba'i ro myang ba dang / kun nas nyon</text></item>
<item><p>263a4</p><section></section><text>mongs pa'i rgyu mtshan gyi rjes su 'brang ba dang / kun nas nyon mongs pa'i gnyen po bsgom pa la mi brtson pa dang / dus ma yin par mi nyal ba dang / don med par mi nyal ba dang / dus ma yin par nyal ba dang / don med par nyal ba'o/ /mngon par 'byung</text></item>
<item><p>263a5</p><section></section><text>ba'i sa ni mngon par 'byung ba rnam pa drug gi dbang du byas nas/ rnam par gzhag par rig par bya'o/ /mi mthun pa las mngon par 'byung ba dang / med pa las mngon par 'byung ba dang / khyim nas mngon par 'byung ba dang / ma rdzogs pa las mngon par 'byung ba dang / sa 'og</text></item>
<item><p>263a6</p><section></section><text>ma pa las mngon par 'byung ba dang / 'jig tshogs las mngon par 'byung ba'o/ /de la lus kyi mi mthun pa ni rnam pa lngar rig par bya ste/ 'gro ba dang mi mthun pa dang / skye ba dang mi mthun pa dang / brtson 'grus rtsom pa dang mi mthun pa dang / sgrib pa med pa dang mi</text></item>
<item><p>263a7</p><section></section><text>mthun pa dang / 'dod pa dang mi mthun pa'o/ /rkyen med pa ni rnam pa bzhi ste/ bshes gnyen med pa dang / mnyan pa med pa dang / lung dang / rtogs pa nub pa'i phyir nub pas med pa dang / sbyin bdag dang / mal cha dang stan med pa'o/ /dge ba'i chos la 'dun pa ni</text></item>
<item><p>263b1</p><section></section><text>stobs bzhis rig par bya ste/ rkyen gyi stobs dang / rgyu'i stobs dang / shes pa'i stobs dang / sgrub pa'i stobs kyis so/ /legs par gsungs pa'i chos 'dul ba la rab tu 'byung ba ni phun sum tshogs pa bzhis phun sum tshogs par rig par bya ste/ kun nas nyon</text></item>
<item><p>263b2</p><section></section><text>mongs pa med cing yongs su nyon mongs pa dang mi mthun pa'i phyir rtags phun sum tshogs pa dang / sangs rgyas kyis gsungs pa'i bsgrub pa rjes su bsgrub pa'i phyir las phun sum tshogs pa dang / bsam pa phun sum tshogs pa dang / 'grogs pa phun sum tshogs pa'o/ /tshul</text></item>
<item><p>263b3</p><section></section><text>khrims kyi sdom pa yang rgyu lngas phun sum tshogs par rig par bya ste/ log par mi ltung ba dang / nges par 'byin pa dang / mi khro ba dang / skyon med pa dang / chog mi shes pas so/ /gnyen po rnam pa gnyis la brten nas/ dbang po sdom pa rnam pa bzhi 'byung bar rig par bya ste/ gnyen</text></item>
<item><p>263b4</p><section></section><text>po rnam pa gnyis gang zhe na/ so sor rtogs pa'i stobs dang / bsgoms pa'i stobs so/ /dbang po sdom pa rnam pa bzhi gang zhe na/ yul sdom pa dang / kun nas nyon mongs pa sdom pa dang / kun nas dkris pa sdom pa dang / bag la nyal sdom pa'o/ /de la yul sdom pa ni nang du yang</text></item>
<item><p>263b5</p><section></section><text>dag 'jog la brtson par dran pas yid kun du bsrungs ba nyid yin te/ yul rnams la mi 'phro ba'i phyir ro/ /kun nas nyon mongs pa sdom pa ni rgyu bar gyur pa gnas skabs mnyam par spyod pa nyid yin te/ yul rnams la brnab sems dang / yid mi bde ba yongs su spangs pa'i</text></item>
<item><p>263b6</p><section></section><text>phyir ro/ /de nyid kyi rnam par dbye ba ni/ mtshan mar mi 'dzin pa nas/ de'i sems kyi rjes su sdig pa mi dge ba'i chos rnams zag par mi 'gyur ba'i bar dang / mtshan mar bzung ba la rjes su rtogs pas/ de'i tshe mngon rtags su 'dzin pa de dag bsdam pa'i phyir sgrub par byed ces bya ba</text></item>
<item><p>263b7</p><section></section><text>yin no/ /kun nas dkris pa sdom pa ni bsgom pa'i stobs kyis mig gi dbang po srung bar byed ces bya ba yin no/ /bag la nyal sdom pa ni mig gi dbang pos sdom pa sgrub par byed ces bya ba yin no/ /zas kyi tshod rig pa nyid kyang rgyu lngas phun sum tshogs par rig par bya ste/ gnyen</text></item>
<item><p>264a1</p><section></section><text>po la brten pa dang / mi mthun pa'i phyogs spong ba dang / rang gi las byed pa dang / gtogs pa dang / de rnam par 'byed pas so/ /tshor ba nyid rnams ni bkres pas kun nas bslang ba'am/ zas kyis kun nas bslang ba'i sdug bsngal gyi tshor ba'o/ /</text></item>
<item><p>264a2</p><section></section><text>'tsho ba ni tshangs par spyod pa 'phel ba'o/ /stobs ni mi mthun pa'i phyogs 'joms par nus pa'o/ /bde ba ni tshe 'di la bde bar gnas pa'o/ /kha na ma tho ba med pa ni yon yongs su sbyong ba'o/ /bde ba la reg par gnas pa ni nyon mongs pa dang sdug bsngal spong ba mngon du byed pa'o/ /</text></item>
<item><p>264a3</p><section></section><text>mi nyal ba ni rtag tu byed pa dang / gus par byed pa'i sbyor ba dag gis brtson 'grus brtsams pa nyid kyis phun sum tshogs par rig par bya'o/ /de la gus par byed pa'i sbyor ba ni 'chag pa dang / 'dug pa'i dus na de'i rjes su bsgrub pa las rig par bya ste/ 'dug pa'i dus na ni sgrib</text></item>
<item><p>264a4</p><section></section><text>pa dang po dang / gnyis pa dang / bzhi pa dag la'o/ /'chag pa'i dus na ni gsum pa la'o/ /gnyis ka'i dus na ni lnga pa la'o/ /rtag tu byed pa'i sbyor ba ni nyin mo dang / mtshan mo thun gnyis la mi nyal ba'i phyir dang / gung thun la srog chags seng ge dang / chos mthun</text></item>
<item><p>264a5</p><section></section><text>bas legs par nyal ba'i phyir ro/ /yun ring ba dang / lhun stug pa dang / brjed ngas pa dang / rgyun chags pa'i gnyid spang ba'i phyir rkang pa'i steng du rkang pa gzhag pa nas/ ldang ba'i 'du shes yid la byed pa'i bar du rig par bya'o/ /shes bzhin du spyod pa nyid ni gnas lnga la</text></item>
<item><p>264a6</p><section></section><text>tshod ran pa nyid kyi dbang du byas nas/ phun sum tshogs par rig par bya ste/ lnga gang zhe na/ 'gro ba dang / blta ba dang / rnyed pa dang bkur sti bdag gir bya ba dang / yo byad la longs spyod pa dang / dge ba'i phyogs la sbyor ba'o/ /dang pos ni spyod yul ma yin par ye mi 'gro</text></item>
<item><p>264a7</p><section></section><text>ba dang / spyod yul du yang shin tu nam sros nas ldog par mi byed do/ /gnyis pas ni blo sngon du ma btang ba'i lta ba la ni dbang po phyir rlon par byed la/ blo sngon du btang ba'i lta ba la ni/ dran pa nye bar 'jog par byed de / gsum pas ni bslang ba dang / phyag 'tshal ba dag la</text></item>
<item><p>264b1</p><section></section><text>lag pa dang / rkang pa ha cang brkyang pa dang / ha cang bskum par mi byed do/ /bzhi pas ni chos gos dang / lhung bzed dang / bsod snyoms kyi longs spyod la tshod rig par byed do/ /lnga pas ni nang du yang dag 'jog la brtson pas nyin mo 'chag pa dang / 'dug pa dag gis 'gro</text></item>
<item><p>264b2</p><section></section><text>ba dang / 'greng ba dang / 'dug pa dang / mi nyal ba dang / mtshan mo nyal ba la tshod shes par byed pa dang / 'brel ba'i gtam rnam par gtan la 'bebs pa la brtson pas smra ba dang / mi smra ba la tshod shes par byed pa dang / de gnyi ga la lus las su rung bar bya ba'i phyir gnyid</text></item>
<item><p>264b3</p><section></section><text>kyi snyom pa bsang ba la tshod shes par byed do// //bam po sum cu pa/ dge slong rdzu 'phrul gyi rkang pa bsgom pa la brtson pa'i spong ba'i 'du byed ni yan lag bzhis bsdus pa yin te/ bsgom pa'i yan lag dang / khyad par rtogs pa'i yan lag dang / nye ba'i nyon mongs pa</text></item>
<item><p>264b4</p><section></section><text>rjes su bsrung ba rdzogs pa'i yan lag dang / nye ba'i nyon mongs pa rnam par dag pa'i phyir sdud pa'i yan lag gis so/ /de la bsgom pa'i yan lag ni 'dun pa dang rtsol ba ste/ 'di ltar 'dun pa dang / rtsol ba gnyis la brten nas rdzu 'phrul gyi rkang pa sgom par byed do/ /</text></item>
<item><p>264b5</p><section></section><text>khyad par rtogs pa'i yan lag ni dad pa dang shin tu sbyangs pa ste/ 'di ltar dad pas ni khyad par rtogs nas gong ma'i rnam par thar pa la mngon par dad par byed la/ shin tu sbyangs pas ni lus dang sems kyi gnas ngan len shin tu sbyong bar byed do/ /nye ba'i nyon mongs pa rjes su</text></item>
<item><p>264b6</p><section></section><text>bsrung ba rtogs pa'i yan lag ni dran pa dang shes bzhin te/ 'di ltar dran pas ni zhi gnas dang lhag mthong gi nye ba'i nyon mongs pa ma byung ba srung bar byed la/ shes bzhin gyis ni byung ba rtogs par byed do/ /nye ba'i nyon mongs pa rnam par dag pa'i phyir sdud pa'i yan lag ni</text></item>
<item><p>264b7</p><section></section><text>sems pa dang btang snyoms te/ 'di ltar sems pas ni sems zhum pa phyir 'dzin par byed la/ btang snyoms kyis ni rgod pa nang du sdud par byed do/ /ting nge 'dzin thob pa la dbang byed pa'i chos ni bzhi ste/ rna ba gtod pa dang / legs par 'doms pa dang / sngon goms pa</text></item>
<item><p>265a1</p><section></section><text>dang / mang du thos pa'o/ /de la rna ba gtod pa ni 'di yin te/ 'dun pa skyes shing dad pa skyes nas dam pa'i chos nyan par byed pa ste/ des rgyu de dang rkyen des sems rtse gcig pa nyid thob par 'gyur ro/ /de la legs par 'doms pa ni 'di yin te/ go</text></item>
<item><p>265a2</p><section></section><text>rims bzhin du 'doms pa dang / phyin ci ma log par 'doms pa la brten nas/ brtson 'grus brtsams te gnas shing brtson pas/ rdzogs pa'i byang chub kyi phyogs dang mthun pa'i chos rnams la rgyun du chud pa dang / rtag 'grus kyis sgom par sbyor ba'i rjes su brtson par</text></item>
<item><p>265a3</p><section></section><text>gnas pa ste/ des rgyu de dang rkyen des kyang sems rtse gcig pa nyid 'thob par 'gyur ro/ /de la sngon goms pa ni 'di yin te/ bsam gtan dang snyoms par 'jug pa dag la dus nye ba dang / khad nye bar snyoms par zhugs pa yin te/ des rgyu de dang rkyen des kyang sems rtse</text></item>
<item><p>265a4</p><section></section><text>gcig pa nyid 'thob par 'gyur ro/ /de la mang du thos pa ni 'di yin te/ thos pa mang ba dang / thos pa 'dzin pa dang / thos pa bsags pa yin zhing / de gcig pu dben par song nas chos de dag la sems par byed/ 'jal bar byed nye bar rtogs par byed pa de des rgyu de dang rkyen des</text></item>
<item><p>265a5</p><section></section><text>kyang sems rtse gcig pa nyid 'thob par 'gyur ro/ /ting nge 'dzin thob par bya ba la brtson pas chos bdun rig par bya ste/ nang gi ting nge 'dzin nyams pa'i rgyu dang / phyi rol gyi ting nge 'dzin nyams pa'i rgyu dang / nang gi ting nge 'dzin nyams pa dang / phyi rol gyi ting nge 'dzin nyams pa dang /</text></item>
<item><p>265a6</p><section></section><text>nang gi ting nge 'dzin rgyu dang bcas pa nyams pa'i gnyen po dang / phyi rol gyi ting nge 'dzin rgyu dang bcas pa nyams pa'i gnyen po dang / de gnyi ga'i gnyen po'i gzhi'o / /de la nang gi ting nge 'dzin nyams pa'i rgyu ni le lo'o/ /de la phyi rol gyi ting nge 'dzin nyams pa'i rgyu ni rgod pa'o/ /de</text></item>
<item><p>265a7</p><section></section><text>la nang gi ting nge 'dzin nyams pa ni rmugs pa dang gnyid do/ /de la phyi rol gyi ting nge 'dzin nyams pa ni 'dod pa'i yon tan lnga po dag la rjes su rnam par g.yeng ba'o/ /de la nang gi ting nge 'dzin rgyu dang bcas pa nyams pa'i gnyen po ni so sor rtog pa'i mtshan ma legs par gzung ba</text></item>
<item><p>265b1</p><section></section><text>nyid do/ /de la phyi rol gyi ting nge 'dzin rgyu dang bcas pa nyams pa'i gnyen po ni lus 'di nyid la mi sdug par so sor rtog pa'o/ /de la gnyi ga'i gnyen po gzhi ni snang ba'i 'du shes so/ /ji ltar na lus la kun 'byung ba'i chos can du rjes su lta zhing gnas she na/ da ltar gyi lus</text></item>
<item><p>265b2</p><section></section><text>ni 'das pa'i dus nas zas las kun du 'byung ba nyid du yang dag par rjes su blta ba'o/ /ji ltar lus la 'jig pa'i chos can du rjes su lta zhing gnas she na/ da ltar gyi lus ni ma 'ongs pa'i dus su 'chi ba'i chos nyid yang dag par rjes su blta ba'o/ /ji ltar lus la</text></item>
<item><p>265b3</p><section></section><text>kun 'byung ba dang / 'jig pa'i chos can du rjes su lta zhing gnas she na/ lus zas kyi rkyen las byung ba ni da ltar gyi dus su gnas pa dang / 'jig pa dang / nyams pa dang / yang 'byung ba nyid du yang dag par blta ba'o/ /lus yod par de'i dran pa shin tu nye bar gzhag</text></item>
<item><p>265b4</p><section></section><text>pa yin no zhes bya ba ni/ de bzhin nyid kyi lus la 'jig rten las 'das pa'i dran pa'o/ /shes pa tsam zhes bya ba ni so sor nang gi zhi gnas kyi lam gyis so/ /mthong ba tsam zhes bya ba ni lhag mthong gi lam gyis so/ /yang dran pa tsam zhes bya ba ni de'i rjes las thob pa 'jig rten pa</text></item>
<item><p>265b5</p><section></section><text>dang / 'jig rten las 'das pa'i lam gyis so/ /ji ltar lus la mi brten par gnas she na/ snyoms par 'jug pa gang la brten nas/ dran pa nye bar gzhag pa dag sgom par byed pa'i snyoms par 'jug pa de la ro myong bar mi byed pa nas/ lhag par chags shing mi gnas</text></item>
<item><p>265b6</p><section></section><text>pa'i bar ro/ /ji ltar 'jig rten la ci yang mi 'dzin pa yin zhe na/ phyin ci log bzhi spangs pa yin te/ de dag spangs pa'i phyir lus la sogs pa gtsang ba'am/ bde ba'am bdag gam/ rtag par mi 'dzin pa'o/ /mchog tu gdags pa las brtsams nas gang zag lnga</text></item>
<item><p>265b7</p><section></section><text>rnam par gzhag par rig par bya ste/ gang zag lnga gang zhe na/ so so'i skye bo dga' ba dang bde ba la mngon par dga' ba dang / gzhi mthong ba la zhugs pa sgrib pa spangs pa la mngon par dga' ba dang / lta ba'i rnam pa la zhugs pa thar pa la mngon par dga' ba dang / lta ba'i</text></item>
<item><p>266a1</p><section></section><text>rnam pa la zhugs pa mthar thug par 'gyur ba dang / gzhi mthong ba la zhugs pa mthar thug par 'gyur ba'o/ /de la gang zag so so'i skye bo dga' ba dang / bde ba la mngon par dga' ba gang zhe na/ de ni gsum du blta bar bya ste/ 'dod pa las</text></item>
<item><p>266a2</p><section></section><text>skyes pa'i dga' ba dang / bde ba la mngon par dga' ba dang / rtog pa dang bcas dpyod pa dang bcas pa'i ting nge 'dzin las skyes pa'i dga' ba dang / bde ba la mngon par dga' ba dang / rtog pa med cing dpyod pa med pa'i ting nge 'dzin las skyes pa'i dga' ba dang /</text></item>
<item><p>266a3</p><section></section><text>bde ba la mngon par dga' ba'o/ /gang zag gzhi mthong ba la zhugs pa sgrib pa spang ba la mngon par dga' ba gang zhe na/ de ni gnyis su blta bar bya ste/ nyon mongs pa'i sgrib pa spang ba la mngon par dga' ba dang / snyoms par 'jug pa'i sgrib pa spang ba la mngon par</text></item>
<item><p>266a4</p><section></section><text>dga' ba'o/ /de la gang zag nyon mongs pa'i sgrib pa spang ba la mngon par dga' ba ni tshe 'di la bde bar gnas pa rnams ma thob pa dang / thob pa dang / 'du shes kyi snyoms par 'jug pa rnam pa thams cad ma thob pa dang / thob pa ste/ 'di lta ste/ gnas pa las</text></item>
<item><p>266a5</p><section></section><text>brtsams pa dang / shes bya yongs su brtags pa las brtsams nas so/ /de la gang zag snyoms par 'jug pa'i sgrib pa spang ba la mngon par dga' ba ni/ zil gyis gnon pa'i skye mched thams cad thob pa dang ma thob pa dang / zad par gyi skye mched thams cad ma thob pa dang /</text></item>
<item><p>266a6</p><section></section><text>thob pa'o/ /de la gang zag lta ba'i rnam pa la zhugs pa thar pa la mngon par dga' ba gang zhe na/ 'di las phyi rol pa'i mu stegs can bdag med do/ /bdag gi med do/ /bdag 'byung bar mi 'gyur ro/ bdag gi 'byung bar mi 'gyur ro snyam pa ste/ de yang ma thob pa dang</text></item>
<item><p>266a7</p><section></section><text>thob pa yin no/ /de la gang zag lta ba'i rnam pa la zhugs pa mthar thug par 'gyur ba gang zhe na/ 'du shes med 'du shes med min skye mched ma thob pa dang thob pa'o/ /de la gang zag gzhi mthong ba la zhugs pa mthar thug par gyur pa gang zhe na/ reg pa'i skye mched drug po dag ma</text></item>
<item><p>266b1</p><section></section><text>lus par spangs pa myong bar byed pa gang yin pa ste/ mchog tu gdags pa las brtsams nas/ gang zag lnga po de dag rnam par gzhag pa yin no/ /dge bsnyen gyi yon tan ni gsum ste/ dag pa dang / byed pa dang / bsgrub pa yin no/ /de la dag pa ni bsam pa dag pa dang / tshul</text></item>
<item><p>266b2</p><section></section><text>dag pa dang / rtogs pa dag pa'o/ /de la bsam pa dag pa ni sangs rgyas la sogs pa la the tshom med pa dang / ngo mtshar dang bkra shis dang ldan pa yin pa'o/ /de la tshul dag pa ni bslab pa dag yongs su rdzogs par byed pa yin no/ /de la rtogs pa dag pa ni 'jig rten pa dang 'jig</text></item>
<item><p>266b3</p><section></section><text>rten las 'das pa'i rnam par dag pa rtogs pa'i phyir ro/ /de la byed pa ni dkon mchog gsum gyi bya ba byed pa'i phyir ro / /de la bsgrub pa ni chos mthun pa pa dang / chos mthun pa pa ma yin pa rnams la shes pa nye bar bsgrub pa'i phyir ro/ /de la chos ni rnam pa gsum ste/ mnyan pa'i chos dang /</text></item>
<item><p>266b4</p><section></section><text>bsgrub pa'i chos dang mthar thug pa'i chos so/ /phyi rol pa rnams kyi bstan pa ni phyin ci log pa yin te/ smon nas tshangs par spyod pa la gnas pa'i phyir/ tshul khrims yang dag par mthong ba ma yin pa dang / snyoms par 'jug pa'i rims nad dang bcas pa dang / nges par 'byung ba</text></item>
<item><p>266b5</p><section></section><text>ma yin pa'i phyir gtan du nye bar gtod pa ma yin pa dang / de las gzhan pa'i mu stegs can dang thun mong ba dang so so'i skye bo dang thun mong ba yin no/ /legs par gsungs pa'i chos 'di ni de las bzlog pa yin pas yang dag par mthong ba nas/ mkhas pa rnams kyi so sor rang</text></item>
<item><p>266b6</p><section></section><text>gis rig pa'i bar dag yin no/ /'dod pa rnams kyis 'thob pa dang / gtong ba'i go rims ni sngar byas pa'i gtam gyis te/ gang gis 'thob ce na/ sbyin pa dang tshul khrims kyis so/ /gang du zhe na/ mtho ris su'o/ /gang gis longs spyod ce na/ ro myang bas so/ /gang gis</text></item>
<item><p>266b7</p><section></section><text>gtong zhe na/ nyes dmigs kyis so/ /ji ltar dngos po'i 'dod pa dang / nyon mongs pa'i 'dod pa gtong zhe na/ mngon par 'byung ba dang / rab tu dben pa'i phan yon dang / rnam par byang ba'i phyogs dang mthun pa'i chos rnams kyis de yongs su bstan to/ /dge sbyong gi tshul</text></item>
<item><p>267a1</p><section></section><text>gyi 'bras bu bzhi po dag ni yang dag phul yin te/ de dag las ltung ba med pa'i phyir dang / 'jig rten las 'das pa yin pa'i phyir ro/ /tshangs pa mtshungs par spyod pa rnams kyis tshogs pa'i rgyu gsum gyis tshul khrims 'chal pa bskrad par bya ste/ gzhan</text></item>
<item><p>267a2</p><section></section><text>rjes su bsrung ba nyid kyi phyir dang / bla ma'i snod ma yin pa nyid kyi phyir dang / dge 'dun mi brjod pa nyid kyi phyir ro/ /rgyu bzhis tshul khrims la mngon par dga' ba skye ste/ ston pa las ni mtha' gnyis yongs su spangs pa'i bslab pa bcas pa'i phyir ro/ /bdag nyid las ni</text></item>
<item><p>267a3</p><section></section><text>'dod chags la sogs pa shas mi che ba'i rang bzhin can yin pa'i phyir ro/ /grogs las ni de dag des pa dang 'grogs na bde ba yin pa'i phyir ro/ /mngon par brtson pa las ni le lo med par gnas pa'i phyir ro/ /tshul khrims brtag pa ni rnam pa bzhi ste/ 'grogs pas yod</text></item>
<item><p>267a4</p><section></section><text>pa nyid du yid ches pa dang / phongs pa na yang bstan pas yid ches pa dang / tha snyad la skyon med pas yid ches pa dang / gtam dang 'bel ba'i gtam rnam par gtan la dbab pas ma nyams par yid ches pa ste/ lta ba ma nyams pa'i phyir ro/ /mi dge ba las bzlog pa'i tshe ni</text></item>
<item><p>267a5</p><section></section><text>tshar gcad dka'o/ /dge ba la bzhag pa'i tshe ni myur du yongs su 'gyur ro/ /rtse gcig pa nyid la gzhag pa'i tshe ni gang du 'dod par 'gro'o/ /yang mi dge ba skyes pa spang ba dang / dge ba ma skyes pa bskyed pa'i phyir sbyor ba'i tshe dang / mi dge ba ma skyes pa mi bskyed pa dang / dge</text></item>
<item><p>267a6</p><section></section><text>ba skyes pa gnas par bya ba'i phyir sbyor ba'i tshe dang / mnyam par gzhag pa'i dge ba ma skyes pa bskyed pa'i phyir sbyor ba'i tshe na'o/ /yang tshul khrims la brtson pa rnams kyi dang / thos pa dang / bsam pa la brtson pa rnams kyi dang / bsgom pa la brtson pa rnams kyi'o/ /yang</text></item>
<item><p>267a7</p><section></section><text>rab tu 'byung ba dang / mngon par dga' ba dang / rtag tu bsgom pa la bar chad byed pa'i phyir ro/ /dul ba ni de las zlog par byed pa ste/ de'i gnas kyi nyon mongs pa spong ba'i phyir ro/ /legs pa zhes bya ba ni dul ba'i bsngags pa bstan pa'o/ /bde ba skyed pa zhes bya ba ni</text></item>
<item><p>267b1</p><section></section><text>bshad pa yin no/ /ji ltar sems dben pa la gzhol ba yin zhe na/ gnas pa la 'du 'dzi dang ldan pa'i'o/ /ji ltar sems mngon par 'byung ba la gzhol ba yin zhe na/ grong du rgyu ba dang ldan pa'i'o/ /ji ltar sems mya ngan las 'das pa la gzhol ba yin zhe na/ nang du</text></item>
<item><p>267b2</p><section></section><text>yang dag 'jog la zhi gnas la sogs pa'i mtshan ma dang ldan pa'i'o/ /rnam grangs gzhan yang nyon mongs pa las dben pa las brtsams nas ni dben pa la gzhol ba yin no/ /'khor ba las nges par 'byung ba las brtsams nas ni mngon par 'byung ba la gzhol ba yin</text></item>
<item><p>267b3</p><section></section><text>no/ /mya ngan las 'das pa'i grong khyer du 'jug pa las brtsams nas ni mya ngan las 'das pa la gzhol ba yin no/ /tshor ba nying mtshams sbyor ba dang bcas pa thams cad 'gags pa'i phyir grib ma med pa dang / mya ngan las 'das pa yin no/ /sdug bsngal gsum dang</text></item>
<item><p>267b4</p><section></section><text>gtan bral ba'i phyir zhi ba yin no/ /nyon mongs pa'i rims nad kyi gdung ba dang gtan bral ba'i phyir bsil bar gyur pa yin no/ /bla na med pa'i go 'phang thob pa'i phyir tshangs par gyur pa yin no/ /dam pa'i chos nyan pa'i skyon ni gsum ste/ rnam par g.yeng ba dang / rmongs pa</text></item>
<item><p>267b5</p><section></section><text>dang mi gus pa'o/ /nyan pa'i snod ni rnam pa lnga ste/ dman pa'i sems nyid dang / kun nas shes pa'i mtshan nyid dang / don gzung ba'i sems nyid dang / don legs par gzung ba'i sems nyid dang / gus pa'i sems nyid do/ /legs par gsungs pa'i chos 'dul ba la</text></item>
<item><p>267b6</p><section></section><text>ston pa'i yon tan ni lnga po 'di dag yin te/ de dag dang ldan pa'i ston pa ni 'di las phyi rol pa'i dge sbyong dang / bram ze rnams zil gyis non pa yin no/ /lnga gang zhe na/ tshul 'khrug pa med par kun du spyod pa dang / chos nyid legs par bcas pa dang / bslab pa legs</text></item>
<item><p>267b7</p><section></section><text>par bcas pa dang / chos legs par bcas pa dang / bslab pa legs par bcas pa dag la the tshom skyes so cog gcod pa nyid dang / nges par 'byin pa nyid 'doms pa'o/ /lam 'di nyid ni rgyu gsum gyis nges par 'byin pa yin te/ 'di lta ste/ bdag med par lta bas</text></item>
<item><p>268a1</p><section></section><text>'dris pa ma yin pa'i phyir dang / 'phral du nyon mongs pa'i gnyen po yin pa'i phyir dang / 'phral du thar pas skrag par mi byed pa'i phyir ro/ /dga' ba ni rnam pa bzhi ste/ yo byad bsnyungs pa'i dga' ba dang / tshangs par spyod pa la gnas pa'i</text></item>
<item><p>268a2</p><section></section><text>dga' ba dang / yid la gcags pa med pa'i dga' ba dang / spong ba bsgom pa nyid kyi dga' ba la dga' ba'o/ /dga' ba dang pos ni snying las chung ba nyid kyi bde ba 'dren par byed do/ /gnyis pas ni mngon par 'byung ba'i bde ba'o/ /gsum pas ni ting nge 'dzin gyi bde ba'o/ /</text></item>
<item><p>268a3</p><section></section><text>bzhi pas ni rdzogs pa'i byang chub kyi bde ba 'dren par byed do/ /bcom ldan 'das kyis chos ni rgyu gnyis kyis legs par gsungs pa yin te/ tshig 'bru legs par rnam par phye ba nyid dang / legs par rab tu rtogs pa nyid kyis so/ /rgyu gnyis kyis tshig 'bru'i don legs par</text></item>
<item><p>268a4</p><section></section><text>rtogs pa yin te/ legs par mngon par rdzogs par rtogs pa nyid dang / nges par 'byin pa mngon par rdzogs par rtogs pas so/ /rgyu gnyis kyis nges par 'byin pa yin te/ bde 'gror 'gro bas nges par 'byin pa nyid dang / rdzogs pa'i byang chub tu 'gro bas nges par</text></item>
<item><p>268a5</p><section></section><text>'byin pa nyid do/ /rgyu gnyis kyis rdzogs pa'i byang chub tu 'gro ba yin te/ som nyi med pa dang mi phyed pas so/ /rgyu gnyis kyis mi phyed pa yin te/ lta ba mi phyed pa dang / 'dus pa dang ldan pas so/ /rgyu gnyis kyis 'dus pa dang ldan pa yin te/ rtogs pa brtan pa dang / rton</text></item>
<item><p>268a6</p><section></section><text>pa yod pas so/ /rgyu gnyis kyis rton pa yod pa yin te/ ye shes la rton gyi rnam par shes pa la mi rton pa dang / rton pa de bzhin gshegs pa dgra bcom pa yang dag par rdzogs pa'i sangs rgyas yin pas so/ /rgyu gnyis kyis rton pa de bzhin gshegs pa dgra bcom pa yang dag par</text></item>
<item><p>268a7</p><section></section><text>rdzogs pa'i sangs rgyas yin te/ som nyi thams cad gcod pa dang / log par bsgrub pa mi dmigs pas so/ /spong ba'i gags kyi chos ni bzhi ste/ skyo ba med pa dang / shes pa yongs su ma smin pa dang / rnam par g.yeng ba dang bying ba'o/ /sdig pa byed pa dag la ni shes rab kyi</text></item>
<item><p>268b1</p><section></section><text>mig ldongs par rig par bya'o/ /bsod nams byed pa dag la ni dri ma can du'o/ /gzhan mu stegs can la ni rab rib can du'o/ /chos dran pa nye bar gzhag pa bsgom pas ni kun nas nyon mongs pa'i chos bcu gcig yongs su shes par bya ste/ 'dod chags dang / zhe sdang dang / gti</text></item>
<item><p>268b2</p><section></section><text>mug dang / sdud pa dang / rnam par g.yeng ba dang / bying ba dang / rgod pa dang / nye ba'i nyon mongs pa'i rgyu mtshan dang / rab tu dben pa la mngon par mi dga' ba dang / ro myong bar mi byed pa dang / mngon pa'i nga rgyal lo/ /'jig rten pa'i lam ni rgyu bzhis 'jig rten las 'das pa'i</text></item>
<item><p>268b3</p><section></section><text>lam gyi grogs kyi bya ba byed de/ sgrib pa sel ba dang / thag bsring bas rnam par gnon pa dang / skyo bas shig shig por byed pa dang / chos kyi shugs kyis mngon par rlan par byed pas so/ /de bzhin gshegs pa'i lha'i spyan ni rgyu bzhis sems can gyi don thams cad kyi spyod</text></item>
<item><p>268b4</p><section></section><text>yul can yin par rig par bya ste/ 'gro ba thams cad 'grub pa dang / mthun pa'i lam mngon par 'du byed pa la gnas pa'i sems can kun du gzigs pa dang / skye ba'i gnas sna tshogs mang po na gnas pa'i sems can kun du gzigs pa dang / bar ma do'i srid pa dang bcas pa'i</text></item>
<item><p>268b5</p><section></section><text>'chi 'pho dang / skye ba dang ldan pa'i sems can kun du gzigs pa dang / bar ma do'i srid pa med pa'i 'chi 'pho dang / skye ba dang ldan pa'i sems can kun du gzigs pas so/ /rnal 'byor pa chos rtogs par bya ba dang / chos rab tu rtogs par bya ba la brtson pa'i chos rtogs par bya ba dang /</text></item>
<item><p>268b6</p><section></section><text>chos rab tu rtogs par bya ba'i go rims ni bdun te/ 'di lta ste/ ston pa po la gus shing bsnyen bkur bya ba dang / bsnyen bkur byas nas rna ba gtod pa dang / rna ba gtad nas chos kyi rjes su mthun pa'i chos bsgrub pa dang / chos kyi rjes su mthun pa'i chos bsgrubs nas sems</text></item>
<item><p>268b7</p><section></section><text>gnas par bya ba'i phyir yang dag pa'i thabs yongs su gzung ba dang / thabs yongs su bzung nas brtson 'grus brtsam pa dang / brtson 'grus brtsams nas nang dang phyi rol la sems mi mnyam pa skye ba'i gzhi so sor spang ba'i tshul gyis zang zing dang / chos kyi sgrib pa rnam par dag par byed</text></item>
<item><p>269a1</p><section></section><text>pa dang / sgrib pa rnam par dag nas ting nge 'dzin gyi ro myong bar mi byed cing mngon pa'i nga rgyal med pa'o/ /mi mthun pa'i phyogs rnam pa dgu'i gnyen por dran pa nye bar gzhag pa bzhi bsgom par bya ste/ dgu gang zhe na/ de ni skyo ba med pa dang / yid la byed pa med pa dang / zhi gnas</text></item>
<item><p>269a2</p><section></section><text>dang lhag mthong gi nye ba'i nyon mongs pa dang / bying ba dang 'khrug pa la mi mjed pa med pa nyid dang / ngan ngon tsam gyis chog par 'dzin pa dang / gdams ngag brjed pa dang / ltung ba dang / brtson pa btang ba nyid do/ /khyim med pa'i skyon ni lnga ste/ mngon par mi dga' ba'i skyon</text></item>
<item><p>269a3</p><section></section><text>dang / rnyed pa dang / bkur sti la lhag par chags pa'i skyon dang / shes kyi khe tshol ba'i skyon dang / khyad du gsod pa'i skyon dang / mngon pa'i nga rgyal gyi skyon no/ /khyim pa'i skyon yang lnga ste/ lhag par chags pa'i skyon dang / bar du gcod pa'i 'dod pa bsten pa'i skyon dang /</text></item>
<item><p>269a4</p><section></section><text>yongs su 'dzin pa'i skyon dang / nyes par spyod pa la sbyor ba'i skyon dang / legs par spyod pa la mi sbyor ba'i skyon no/ /byis pa'i rtags ni bzhi po 'di dag yin te/ legs par bya ba mi byed pa dang / nyes par bya ba byed pa dang / 'dren mar byed pa dang / gcig tu legs par bya ba</text></item>
<item><p>269a5</p><section></section><text>de nyid yang dag pa ji lta ba bzhin du yongs su mi shes pa'o/ /gzhan yang byis pa'i rtags bzhi ste/ 'di lta ste/ blo gros ma nges pa dang / blo gros log par rnam par nges pa dang / sbyor ba mi rtsom pa dang / tshul 'chos pa'o/ /gzhan yang byis pa'i rtags bzhi ste/ 'di lta ste/</text></item>
<item><p>269a6</p><section></section><text>gnas ma yin pa la dga' ba dang / gnas ma yin pa la mya ngan byed pa dang / zhugs pa la nges pa dang / dang po nas mi rtog pa'o/ /gzhan yang byis pa'i rtags lnga ste/ log par mngon par rtogs pa dang / log par rtsom pa dang / de'i ngal ba phal cher 'bras bu med pa dang / des</text></item>
<item><p>269a7</p><section></section><text>mya ngan byed pa dang / byis pa phal cher bsod nams chung zhing kha rje chung ba'o/ /'khor ba ni rgya mtsho dang chos mthun pa lngas rgya mtsho'i ming 'thob ste/ spyod yul tshad med par chos mthun pa dang / zab par chos mthun pa dang / gting slebs dka' bar chos mthun pa dang / btung</text></item>
<item><p>269b1</p><section></section><text>du mi rung bar chos mthun pa dang / rin po che chen po'i gnas yin par chos mthun pas so/ /chos kyi sbyin pa ni rgyu lngas zang zing gi sbyin pa las khyad par du 'phags pa yin te/ zang zing gi sbyin pa ni gzhan gyi sems kyi rgyud la nyes par spyod pa kun nas slong bar byed pa yin gyi chos kyi</text></item>
<item><p>269b2</p><section></section><text>sbyin pa ni legs par spyod pa nges par kun nas slong bar byed pa'i phyir dang / zang zing gi sbyin pa ni gzhan gyi sems kyi rgyud la nyon mongs pa kun nas slong bar byed pa yin gyi/ chos kyi sbyin pa ni nyon mongs pa'i gnyen po yin pa'i phyir dang / zang zing gi sbyin pa ni gzhan gyi sems kyi rgyud la rgyun</text></item>
<item><p>269b3</p><section></section><text>du kha na ma tho ba dang bcas pa'i bde ba skyed par byed pa yin gyi chos kyi sbyin pa ni rgyun du kha na ma tho ba med pa'i bde ba bskyed pa'i phyir dang / zang zing gi sbyin pa ni sangs rgyas rnams 'byung ba yod kyang rung / med kyang rung mod pa yin gyi chos kyi sbyin pa ni sangs rgyas 'byung ba med na dkon pa'i</text></item>
<item><p>269b4</p><section></section><text>phyir dang / zang zing gi sbyin pa ni byin na zad pa'i chos can yin gyi/ chos kyi sbyin pa ni byin na mi zad pa'i chos can yin pa'i phyir ro/ /sems lnga la ni dbang bsgyur bar bya'i sems de dag gi dbang du ni mi 'gyur bar bya ba yin te/ nyes par spyod pa'i sbyor ba las byung ba'i sems nyes</text></item>
<item><p>269b5</p><section></section><text>par spyod pa la 'jug pa dang / legs par spyod pa'i sbyor ba las byung ba'i sems legs par spyod pa la mi 'jug pa dang / 'dod pa yongs su tshol ba'i sbyor ba las byung ba'i sems chos ma yin pas bab col du 'dod pa yongs su tshol ba la 'jug pa dang / 'dod pa la longs</text></item>
<item><p>269b6</p><section></section><text>spyod pa'i sbyor ba las byung ba'i sems chags pa nas nyes dmigs su mi lta ba dang / nges par 'byung ba rab tu mi shes pa'i bar gyis longs spyod pa la 'jug pa dang / mngon par 'byung ba dang / rab tu dben pa'i sbyor ba las byung ba'i sems mngon par 'byung ba dang / rab tu dben pa</text></item>
<item><p>269b7</p><section></section><text>las phyir ldog cing 'dod pa rnams dang / bsam gtan gyi ro myang ba la 'jug pa'o/ /nyon mongs pa'i gdon ni rgyu lngas 'byung po'i gdon las khyad par du 'phags pa yin te/ 'byung po'i gdon gyis zin pa ni gcig la gdon gcig gis zin pa yin gyi / nyon mongs pa'i</text></item>
<item><p>270a1</p><section></section><text>gdon gyis zin pa ni gcig la nyon mongs pa'i gdon du mas zin pa yin pa dang / gzhan yang 'byung po'i gdon gyis zin pa'i 'byung po'i gdon ni gsang sngags dag gam sman dag gam/ yo byad dag gis bsgrub sla ba yin gyi nyon mongs pa'i gdon gyis</text></item>
<item><p>270a2</p><section></section><text>zin pa'i nyon mongs pa'i gdon ni bsgrub tu mi rung ba yin pa dang / gzhan yang 'byung po'i gdon gyis zin pa'i 'byung po'i gdon ni zin pa tsam kho nas byis pa dang khye'u dag yan chad kyis kyang rnam par shes pa sla ba yin gyi/ nyon mongs pa'i gdon gyis zin pa'i nyon mongs pa'i gdon</text></item>
<item><p>270a3</p><section></section><text>ni 'jig rten gyi mkhas pa rnams kyis kyang rnam par shes pa dka' ba yin pa dang / gzhan yang 'byung po'i gdon gyis zin pa'i 'byung po'i gdon ni glo bur ba ste/ lhan cig skyes pa ma yin pa dang / des de'i ngang tshul du mi 'gyur ba yin gyi/ nyon mongs pa'i gdon gyis zin</text></item>
<item><p>270a4</p><section></section><text>pa'i nyon mongs pa'i gdon ni glo bur ba ma yin pa ste/ lhan cig skyes pa dang / das da'i ngang tshul du 'gyur ba dang / gzhan yang 'byung po'i gdon gyis zin pa'i 'byung po'i gdon ni de las gzhan pa'i sems can thams cad dang thun mong ma yin pa yin gyi/ nyon mongs</text></item>
<item><p>270a5</p><section></section><text>pa'i gdon gyis zin pa'i nyon mongs pa'i gdon ni de las gzhan pa'i sems can thams cad dang thun mong yin pas so/ /dge slong tshul bzhin ma yin pa sems pa la zhugs pa bden pa dang / gnas pa las bdag nyid dmigs nas/ 'dogs par byed pa'i slu ba ni rnam pa lngar rig</text></item>
<item><p>270a6</p><section></section><text>par bya ste/ mu stegs can gyi bstan pa la 'jug cing / mu stegs can gyi lta ba 'dzin pa dang / gal te mi 'jug na yang mu stegs can rnams dang chos mthun par gyur ba dang / zhugs na yang nges par 'byin pa ma yin pa'i lam du zhugs par 'gyur ba dang / ma zhugs na yang rgyu</text></item>
<item><p>270a7</p><section></section><text>gnyis kyis te / chos 'di pa rnams dang ris mi mthun pa'i chos can du 'gyur ba ste/ bden pa mngon par rtogs pa'i gzhi log par bsgrub pa dang / bden pa mngon par rtogs pa log par bsgrub pas so/ /'dod pa spyod pa dang / bsod nams spyod pa dang / phan tshun gnas pa'i spyod</text></item>
<item><p>270b1</p><section></section><text>pa las brtsams nas/ rjes su chags pa dang / khong khro ba'i kun nas nyon mongs pa rnam pa drug dang / gzhi bzhi dang / gnyen po rnam pa lnga yod par rig par bya ste/ rjes su chags pa dang / khong khro ba'i kun nas nyon mongs pa rnam pa drug gang zhe na/ yul la 'dod chags pa ste/</text></item>
<item><p>270b2</p><section></section><text>des bar du gcod pa'i 'dod pa rnams sten par byed pa dang / dgra la zhe sdang ba ste/ des gnod par byed pa'i sems can rnams la gnod sems sgrub par 'gyur ba dang / ngag la 'dod chags pa ste/ des ngag gis yongs su bsdus pa'i sems can gzhan gyi dbang du gyur pa sdug</text></item>
<item><p>270b3</p><section></section><text>bsngal ba rnams la rnam par 'tshe ba dang / rnam par tho 'tshams pa sgrub par byed pa dang / lhag pa la zhe sdang ba ste/ des bde ba lhag pa dang / dga' ba lhag pa'i sems can rnams la 'byor pa de mi 'dod cing bdag nyid 'dod pas phrag dog gi rang bzhin gyis mi dga' ba dang / mngon</text></item>
<item><p>270b4</p><section></section><text>par 'dre bar byed pa dang / yon tan dang ldan pa la 'dod chags pa dang / skyon dang ldan pa la zhe sdang ba ste/ des sems mi mnyam pas dge 'dun la sbyin pa dag sbyin zhing / bsod nams dag byed pa dang / gcig la gcig legs par byas pa dang / nyes par byas pa dang / ma</text></item>
<item><p>270b5</p><section></section><text>byas pa la klan ka tshol bas sdug bsngal ba dang / bde ba la reg par mi gnas pa'o/ /gzhi bzhi gang zhe na/ rnam pa dang po'i gzhi ni yul yin no/ /rnam pa lhag ma rnams kyi gzhi ni sems can yin no/ /rnam pa dang po gnyis kyi gzhi ni kun nas nyon mongs pa cha gcig pa nyid</text></item>
<item><p>270b6</p><section></section><text>yin no/ /rnam pa lhag ma rnams kyi gzhi ni kun nas nyon mongs pa cha gnyis pa nyid yin no/ /gnyen po rnam pa lnga gang zhe na/ mi sdug pa dang / byams pa dang / snying rje dang / dga' ba dang / btang snyoms so/ /rnam grangs gzhan yang rjes su chags pa dang / khong khro ba'i kun</text></item>
<item><p>270b7</p><section></section><text>nas nyon mongs pa rnam pa drug dang / gnyen po rnam pa lnga yod par rig par bya ste/ rnam pa drug gang zhe na/ 'dod chags kyi dngos po dang / zhe sdang gi dngos po dang / 'dod chags dang / zhe sdang dang / gti mug gi kun nas nyon mongs pa la 'dod chags pa dang / kun du 'dod</text></item>
<item><p>271a1</p><section></section><text>chags pa med pa dang / kun du zhe sdang ba med pa dang / kun du gti mug pa med pa'i kun nas nyon mongs pa med pa la 'dod chags pa dang / kun du 'dod chags pa med pa dang / kun du zhe sdang ba med pa dang / kun du gti mug pa med pa'i kun nas nyon mongs pa</text></item>
<item><p>271a2</p><section></section><text>med pa la zhe sdang ba dang / 'dod chags dang / zhe sdang dang / gti mug gi kun nas nyon mongs pa la zhe sdang ba'o/ /gnyen po rnam pa lnga gang zhe na/ mi sdug pa dang / byams pa dang / yid la byed pa gsum ste/ kun nas nyon mongs pa phyin ci log par yid la byed pa dang / kun nas</text></item>
<item><p>271a3</p><section></section><text>nyon mongs pa med pa phyin ci ma log par yid la byed pa dang / kun nas nyon mongs pa dang / kun nas nyon mongs pa med pa gnyis la sems phyin ci log tu ma gyur pa de la 'dod chags dang / zhe sdang yal bar 'dor ba yid la byed pa'o/ /gang zag bzhi'i rab tu 'byung ba la yon</text></item>
<item><p>271a4</p><section></section><text>tan lnga yod par rig par bya ste/ gang zag bzhi gang zhe na/ rang dbang can dang / gzhan gyi dbang du gyur pa dang / yongs su smin pa dang / yongs su ma smin pa'o/ /rab tu 'byung ba'i yon tan lnga ji ltar rig par bya zhe na/ gang zag rang dbang can rab tu byung na rgyal po la sogs pa dang /</text></item>
<item><p>271a5</p><section></section><text>thun mong ba'i longs spyod dag spangs nas/ de dag dang thun mong ma yin pa'i tshul khrims dag la gnas par 'gyur te/ de ni yon tan dang po yin no/ /gang zag gzhan gyi dbang du gyur pa rab tu byung na gzhan gyi dbang dang / tshig 'og na 'dug pa spangs nas/ dbang dang tshig</text></item>
<item><p>271a6</p><section></section><text>'og na 'dug pa la rang dbang yod par khas blangs par 'gyur te/ de ni yon tan gnyis pa yin no/ /gang zag yongs su smin pa rab tu byung na/ gal te kun du sbyor ba lhag ma ma lus shing sdug bsngal thams cad kyi mthar phyin pa thob par gyur na/ de ni yon tan gsum pa yin</text></item>
<item><p>271a7</p><section></section><text>no/ /gal te kun du sbyor ba lhag ma dang bcas shing / ngan song ba'i sdug bsngal gyi mthar phyin pa rjes su thob par gyur na/ de ni yon tan bzhi pa yin no/ /gang zag yongs su ma smin pa rab tu byung na tshe 'di la khyim gyi gnod pa dang / sdug bsngal rnam pa du ma dag las yongs su</text></item>
<item><p>271b1</p><section></section><text>grol zhing 'di lta ste/ phyi ma la rgyud yongs su smin par 'gyur ba'i thar pa'i cha dang mthun pa'i dge ba'i rtsa ba rnam pa du ma dag sogs par 'gyur te/ de ni yon tan lnga pa yin no/ /zag pa dang bcas pa'i 'du byed thams cad ni sdug bsngal nyid rnam pa gsum gyi rnam pa dgu dang /</text></item>
<item><p>271b2</p><section></section><text>rjes su 'brel bar rig par bya ste/ sdug bsngal nyid rnam pa gsum gang zhe na/ sdug bsngal gyi sdug bsngal nyid dang / 'du byed kyi sdug bsngal nyid dang / 'gyur ba'i sdug bsngal nyid do/ /rnam pa dgu gang zhe na/ sdug bsngal nyid gsum po re re'i rnam pa gsum gsum dang /</text></item>
<item><p>271b3</p><section></section><text>zag pa dang bcas pa'i 'du byed thams cad rjes su 'brel bar gyur pa de dag ni rnam pa dgu yin te/ 'chi 'pho dang rjes su 'brel pa dang / ngan song ba'i rgyu kun nas slong ba dang rjes su 'brel ba dang / ngan song du skye ba dang rjes su 'brel ba dang / mi rtag pa'i chos nyid kyis</text></item>
<item><p>271b4</p><section></section><text>mi rtag pa dang rjes su 'brel ba dang / sdug bsngal gyi chos nyid kyis sdug bsngal dang rjes su 'brel ba dang bdag med pa'i chos nyid kyis bdag med pa dang rjes su 'brel ba dang / ro myang ba'i gnas lta bu'i 'du byed rnams kyi bde ba 'byung ba dang / gnas pa dang rjes su 'brel</text></item>
<item><p>271b5</p><section></section><text>dang / 'gyur ba'i sdug bsngal nyid dang rjes su 'brel ba dang / 'gyur ba'i sdug bsngal de nyid la brten nas mkhas pa rnams kyis kyang nges par 'byung ba yongs su ma zin pa nyid dang rjes su 'brel ba'o/ /dge slong 'khor gyi nang du rgyu ba ni yan lag bzhi dang ldan na/ 'khor la</text></item>
<item><p>271b6</p><section></section><text>yang dag par rjes su ston pa dang / 'khor yongs su sdud par 'os pa dang / bdag la phan pa dang / gzhan la phan pa'i phyir zhugs pa yin te/ bzhi gang zhe na/ nye ba'i nyon mongs pas dben pa dang / shes pas mi dben pa dang / dge ba'i chos skyes pa rnams gnas pa dang</text></item>
<item><p>271b7</p><section></section><text>mi brjed pa dang / bsgom pa yongs su rdzogs par bya ba dang / phyir zhing 'phel ba dang / yangs par bya ba'i phyir nye bar rten pa nye bar bsgrub pa dang / dge ba'i chos ma skyes pa rnams bskyed pa'i phyir nye bar rten pa bsgrub pa'o/ /ji ltar na dge slong nye ba'i nyon mongs pa rnams</text></item>
<item><p>272a1</p><section></section><text>kyis dben pa yin zhe na/ nye ba'i nyon mongs pa ni lnga po 'di dag yin te/ khyim na 'dug na chags pa dang / tshul khrims nyams pa dang / sngon nyams su myong ba rjes su dran pa'i kun du rtog pa dang ldan pa'i tshul bzhin ma yin pa yid la byed pa dang / ma</text></item>
<item><p>272a2</p><section></section><text>'ongs pa'i yul la yongs su 'chums pa'i brnab sems dang / yid mi bde ba dang / chos la ser sna byed pa'o/ /byis pa byung ba dang / 'byung ba las gyur pa'i gzugs rang gi mtshan nyid las yang dag pa ji lta ba bzhin mi shes pa gang yin pa ni pha dang / ma dang / bu dang /</text></item>
<item><p>272a3</p><section></section><text>chung ma nas/ mdza' bshes dang / gros grogs dang / nye du dang rgan rabs kyi bar dag gi kha dog tsam dang dbyibs tsam dang / bgad pa dang rtses pa la sogs pa lus dang ngag gi bya ba tsam la sems can du 'du shes pa dang ldan pa'i yid la byed pa las log par yongs su</text></item>
<item><p>272a4</p><section></section><text>brtags nas bdag gi pha dang ma dang bu dang chung ma nas mdza' bshes dang gros grogs dang / nye du dang / rgan rabs kyi bar dag yin snyam du rlom sems byed pas/ gzhi des khyim na 'dug na chags pa skyed par byed do/ /mkhas pa gzugs rang gi mtshan nyid tsam du shes pa</text></item>
<item><p>272a5</p><section></section><text>sems can gyi 'du shes med pa la ni de mi 'byung ste/ de lta bas na de ni nye ba'i nyon mongs pa dang po des dben pa yin te/ 'di ltar gzugs kyi rang bzhin rnam par gzhag pa so sor gnas pa rnam pa sna tshogs la brten nas/ shin tu yun ring bar mthong ngam/ gzhan dag dang</text></item>
<item><p>272a6</p><section></section><text>'dres par mthong nas 'di snyam du sems te/ bdag gi pha dang ma dang bu dang chung ma nas rgyas par mdza' bshes dang / gros grogs dang / nye du dang / rgan rabs kyi bar dag ni gzhan yin no snyam pa dang / gzugs med par skyes pa'i sems can rnams la ni med do</text></item>
<item><p>272a7</p><section></section><text>snyam du sems pa'i phyir ro/ /gzhan yang byis pa ni byis pa'i mtshan nyid kyang yang dag pa ji lta ba bzhin rab tu mi shes la/ mkhas pa'i mtshan nyid kyang yang dag pa ji lta ba bzhin rab tu mi shes te/ des de dag yang dag pa ji lta ba bzhin rab tu mi shes pas/ nyes</text></item>
<item><p>272b1</p><section></section><text>par bsam pa sems pa dang / nyes par smra ba brjod pa dang / nyes par bya ba'i las byed pa dang / lus dang ngag dang yid kyi kun du spyod pa yongs su ma dag pa dang / tshul khrims dang 'tsho ba yongs su ma dag pa yin gyi mkhas pas ni de dag yang dag pa ji lta ba bzhin rab tu</text></item>
<item><p>272b2</p><section></section><text>shes pas de las bzlog pa yin par rig par bya ste/ de lta bas na de ni nye ba'i nyon mongs pa gnyis pa des dben pa yin no/ /gzhan yang byis pa ni tshul bzhin ma yin pa yang tshul bzhin ma yin par yang dag pa ji lta ba bzhin rab tu mi shes pa la/ tshul bzhin yang</text></item>
<item><p>272b3</p><section></section><text>tshul bzhin du yang dag pa ji lta ba bzhin rab tu mi shes pas/ 'dod pa'i 'dod chags kyi gnas lta bu'i chos yid du mi 'ong ba sngon nyams su myong ba dag la tshul bzhin ma yin par yid la byed cing 'dod pa'i rnam par rtog pas rnam par rtog par byed dang du len par byed de/ spong bar</text></item>
<item><p>272b4</p><section></section><text>mi byed sel bar mi byed byang bar mi byed pa dang / gnod sems kyi gnas lta bu'i yid du mi 'ong ba dag la gnod sems kyi rnam par rtog pas rnam par rtog pa dang / rnam par 'tshe ba'i gnas lta bu yid du mi 'ong ba dag la rnam par 'tshe ba'i rnam par rtog pas rnam par rtog par byed</text></item>
<item><p>272b5</p><section></section><text>de/ lhag ma rnams ni snga ma bzhin du shes par bya ste/ mkhas pa ni tshul bzhin ma yin pa yang tshul bzhin ma yin par yang dag pa ji lta ba bzhin rab tu shes la/ tshul bzhin yang tshul bzhin du yang dag pa ji lta ba bzhin rab tu shes pas/ ji skad bstan pa'i chos sngon nyams</text></item>
<item><p>272b6</p><section></section><text>su myong ba de dag rjes su dran par yang mi byed la tshul bzhin du yang yid la byed do/ /brjed ngas pas brgya la 'dod pa'i rnam par rtog pa nas rnam par 'tshe ba'i rnam par rtog pa'i bar gang yin pa de la dmigs pa skyes na yang dang du mi len par spong bar byed/ sel bar byed byang bar</text></item>
<item><p>272b7</p><section></section><text>byed do / /de lta bas na de ni nye ba'i nyon mongs pa gsum pa des dben pa yin no/ /gzhan yang byis pa ni dbang po sdom pa'i phan yon yang yang dag pa ji lta ba bzhin rab tu mi shes la/ ma bsdams pa'i nyes dmigs kyang yang dag pa ji lta ba bzhin rab tu mi shes pas/ so so'i</text></item>
<item><p>273a1</p><section></section><text>yul da ltar byung ba mngon du gyur pa la rjes su chags pa dang khong khro ba dag gis sems kun nas nyon mongs pa can du 'gyur ba dang / gzugs la sogs pa yul yid du 'ong ba dag la lta bar 'dod pa de la yid du mi 'ong ba ni mi mthun pa yin pas de ltar</text></item>
<item><p>273a2</p><section></section><text>yid du 'ong ba 'dod pa gang yin pa de ni de'i brnab sems yin par rig par bya la/ de ltar brnab sems dang ldan pa ni yul gzhan nye bar gyur pa na yid mi dga' bas yid mi bde bar yang 'gyur gyi/ mkhas pa ni de las bzlog pas snga ma'i tshul bzhin du blta bar bya ste/</text></item>
<item><p>273a3</p><section></section><text>de lta bas na de ni nye ba'i nyon mongs pa bzhi pa des dben pa yin no/ /gzhan yang byis pa ni chags pa dam pa ma yin pa'i chos kyi nyes dmigs yang dag pa ji lta ba bzhin rab tu mi shes shing / de las gzhan pa'i ser sna bzhis ded pa na chos la yang ser sna byed pa yin gyi/</text></item>
<item><p>273a4</p><section></section><text>mkhas pas ni de'i nyes dmigs yang dag pa ji lta ba bzhin rab tu shes pa de las gzhan pa'i ser sna bzhi skyes na yang dang du mi len na/ chos la ser sna byed par lta ga la 'gyur te/ de ltar chos la ser sna dang bral ba de ni gang zag chos 'dod pa rnams la ston pa'i bstan pa mdo sde</text></item>
<item><p>273a5</p><section></section><text>dang 'dul ba dang ma mo dang ldan pa'i lung 'bogs par byed/ 'dzin du 'jug par byed pa nas rgyas par rgyun mi 'chad par ston pa'i bar du byed cing / slob dpon gyi dpe mkhyud kyang mi byed de/ de lta bas na de ni nye ba'i nyon mongs pa lnga po des dben pa yin no/ /de ltar na dge slong</text></item>
<item><p>273a6</p><section></section><text>nye ba'i nyon mongs pas dben pa'i yan lag dang po dang ldan pa yin no// //bam po sum cu rtsa gcig pa/ ji ltar na dge slong shes pa rnams kyis mi dben pa yin zhe na/ shes pa ni bzhi po 'di dag yin te/ bzhi gang zhe na/ dang por nye ba'i nyon mongs pa can ma yin</text></item>
<item><p>273a7</p><section></section><text>pa'i sems kyi rgyud kyis 'phags pa'i lam yan lag brgyad pa rtogs pa la brtsams nas shes pa dang po'o/ /'phags pa'i lam yan lag brgyad pa thob par bya zhing grub par bya ba las brtsams nas shes pa gzhan gsum mo/ /dge slong so so'i skye bor gyur pa nyid na</text></item>
<item><p>273b1</p><section></section><text>'di snyam du sems te/ 'phags pa'i lam yan lag brgyad pa ni sangs rgyas bcom ldan 'das rnams kyi chos 'dul ba 'phags pa 'di la yod kyi 'di las phyi rol pa mu stegs can thams cad kyi gnas kyi gzhung rnams la ni med do/ /gang la 'phags pa'i lam yan lag brgyad pa</text></item>
<item><p>273b2</p><section></section><text>yod pa de la ni dge sbyong gi tshul gyi 'bras bu dang / dge sbyong gi tshul dang / dge sbyong gi tshul gyi don mya ngan las 'da' ba yang yod pa bdag gi dge sbyong gi tshul gyi 'bras bu dang / dge sbyong gi tshul dang / dge sbyong gi tshul gyi don rnams thob par bya ba'i phyir 'phags pa'i</text></item>
<item><p>273b3</p><section></section><text>lam yan lag brgyad pa bskyed par bya zhing rnam par sbyang bar bya gor ma chag snyam du sems te/ des rnam pa de dag gis 'phags pa'i lam yan lag brgyad pa shes pa gang yin pa de ni 'phags pa'i lam yan lag brgyad pa rtogs pa las brtsams nas shes pa dang po'o zhes</text></item>
<item><p>273b4</p><section></section><text>bya'o/ /des shes pa de nyid la brten cing gnas nas 'phags pa'i lam yan lag brgyad pa de ltar rig pa de thob par bya zhing grub par bya ba'i phyir shes pa gzhan gsum po thos pa las byung ba'i shes pa dang / bsams pa las byung ba'i shes pa dang / bsgom pa las</text></item>
<item><p>273b5</p><section></section><text>byung ba'i shes pa dag gis spro bar byed/ rtsol bar byed/ 'bad par byed de/ des thos pa las byung ba'i shes pas brtson par byed pa nas/ thos pa las byung ba'i shes pa rnam par dag par bya ba'i phyir/ de bzhin gshegs pas gsungs pa'i chos 'dul ba la rton pa'i tshe/ dam</text></item>
<item><p>273b6</p><section></section><text>pa'i chos mnyan pa'i skabs su bab pa na song zhing song zhing bsnyen bkur byas te nyan par byed cing / dga' ba dang mchog tu dga' ba rgya chen po dge ba mngon par 'byung ba dang ldan pa thob par byed do/ /de la rang gi mtshan nyid mchog yin pas na rgya che ba'o/ /kha na ma tho ba med pas</text></item>
<item><p>273b7</p><section></section><text>na/ dge ba'o/ /mya ngan las 'das pa dang ldan pas na mngon par 'byung ba dang ldan pa yin no/ /bsams pa las byung ba'i shes pas brtson par byed pa'i tshe na ni/ bsams pa las byung ba'i shes pa nyid rnam par dag par bya ba'i phyir gang na dge slong mdo sde dang 'dul</text></item>
<item><p>274a1</p><section></section><text>ba dang ma mo 'dzin pa/ mdo sde dang 'dul ba dang ma mo'i 'brel pa'i gtam rnam par gtan la 'bebs par byed pa dag 'dus te 'khod par gyur pa der song zhing de dag la bden pa dag las brtsams te yongs su 'dri bar byed do/ /de dag gis kyang de la bden pa de</text></item>
<item><p>274a2</p><section></section><text>dag gi mtshan nyid rtogs par bya ba'i thabs rnam par gzhag pa las dang po kho nar ma rtogs pa rnams ni rtogs par byed la rtogs pa rnams ni mi brjod par bya ba'i phyir don gcig gis tshig 'bru tha dad pa bye brag tu rtogs par bya bas yongs su byang bar byed cing / bdag med pa dang ldan pa bden</text></item>
<item><p>274a3</p><section></section><text>pa la mngon par rtogs par byed pa don gyi tshig zab pa shes rab kyis rtogs par byas nas/ de bzhin gshegs pas gsungs pa'i chos dang tshig stong pa nyid dang ldan pa yang ston par byed do/ /de thos pa las byung ba dang / bsams pa las byung ba'i shes pa rnam par dag pa'i phyir/</text></item>
<item><p>274a4</p><section></section><text>bsgoms pa las byung ba'i shes pa yang dag par brtsams pa'i phyir dang / rnam par dag par bya ba'i phyir nang gi lus la lus kyi rjes su lta zhing gnas pa nas rgyas par dran pa nye bar gzhag pa bzhi'i bar dag bsgom par rig par bya ste/ 'phags pa'i lam yan lag brgyad pa thob par bya</text></item>
<item><p>274a5</p><section></section><text>zhing grub par bya ba las brtsam nas shes pa gsum po de dag yin te/ de ltar na dge slong shes pa rnams kyis mi dben pa yin no/ /dge ba'i chos skyes pa rnams gnas par bya ba dang / bsgom pa yongs su rdzogs par bya ba dang / phyir zhing 'phel ba dang / yangs par bya ba'i phyir</text></item>
<item><p>274a6</p><section></section><text>nye bar rton pa gang zhe na/ zang zing gi longs spyod las brtsams nas/ sbyin pa po dang sbyin bdag dad pa can dag las chos gos la sogs pa blang ba la tshod rig pa gang yin pa de ni bdag gi nye bar rton pa zhes bya'o/ /de ci'i phyir zhe na/ 'di ltar gzhi des dge slong lus mi ngal ba</text></item>
<item><p>274a7</p><section></section><text>dang / sems las su rung ba dang / kun nas nyon mongs pa can ma yin pa'i sems skye bar 'gyur la/ dge ba'i chos de dag las kyang yongs su nyams par mi 'gyur zhing / mngon par 'phel bar 'gyur ba'i phyir ro/ /dge ba'i chos ma skyes pa rnams bskyed pa'i phyir nye bar rton pa</text></item>
<item><p>274b1</p><section></section><text>gang zhe na/ dge slong na so rgan pa tshul khrims kyis rgan pa/ dga' ba thams cad kyi nang na mya ngan las 'das pa la dga' ba mchog yin par shes pa/ lam shin du bsgom pa/ mngon pa'i nga rgyal med pa gang dag yin pa de dag la 'dud pa dang / rim gro byed pa dang / legs</text></item>
<item><p>274b2</p><section></section><text>par smras pa'i rjes su yi rang bas byed pa dang / g.yo mi byed pa dang klan ka tshol ba'i sems med pa nyid gang yin pa de ni de dag bskyed pa'i phyir nye bar rton pa zhes bya'o/ /de ci'i phyir zhe na/ 'di ltar de dag la de ltar legs par 'jug pa'i dge slong ni de dag las dge ba'i chos byang</text></item>
<item><p>274b3</p><section></section><text>chub kyi phyogs dang mthun pa ma skyes pa rnams myur ba kho nar bskyed par bya ba'i phyir dus dus su rjes su mthun pa'i gdams ngag dang rjes su mthun pa thob par 'gyur ba'i phyir ro/ /de ltar na yan lag bzhi po de dag yod na bcu gcig tu 'gyur la/ bcu gcig yod na yang bzhir 'gyur /</text></item>
<item><p>274b4</p><section></section><text>don ni rnam pa bdun te/ rnam par dpyad par bya ba dang / blang bar bya ba dang / gsal bar bya ba dang / bsgrub par bya ba dang / bzlog par bya ba dang / kun du gzung bar bya ba dang / bsdu bar bya ba'o/ /yid bde ba ni rnam pa bdun te/ thos pa las byung ba dang / bsams pa las</text></item>
<item><p>274b5</p><section></section><text>byung ba dang / bsgoms pa las byung ba dang / bsgrib pa med pa las byung ba dang 'brel ba'i gtam las byung ba dang / rang gi yon tan rjes su dran pa las byung ba dang / dman pas chog mi shes pa las byung ba'o/ /chos ni rnam pa lnga ste/ bshad pa'i chos dang / tshul gyi chos dang / gzung</text></item>
<item><p>274b6</p><section></section><text>ba'i chos dang / longs spyod kyi chos dang / thob pa'i chos so/ /mda' 'phang ba ni yon tan gsum gyis phun sum tshogs pa yin te/ gzhu'i yon tan dang / mda'i yon tan dang / 'phen pa'i yon tan gyis so/ /de la gzhu'i yon tan ni gnyis te/ rgyu bzang po dang ldan pa dang /</text></item>
<item><p>274b7</p><section></section><text>legs par mthar phyin par byas pa'o/ /mda'i yon tan ni gcig ste/ legs par mthar phyin par byas pa nyid do/ /'phen pa'i yon tan ni gsum ste/ 'phong mthar phyin pa dang / 'phong la goms pa dang / 'phong slob dpon las bslab pa'o/ /de bzhin gshegs pa chos ston pa</text></item>
<item><p>275a1</p><section></section><text>ni rnam pa gsum ste/ dus yun ring du ston pa dang / rgyun mi 'chad par ston pa dang / mi zlos par ston pa'o/ /de bzhin gshegs pa rnams kyi chos ston pa ni tshul gsum gyis dpag tu med pa yin te/ don sna tshogs pa nyid kyi tshul dang / tshig 'bru sna</text></item>
<item><p>275a2</p><section></section><text>tshogs pa nyid kyi tshul dang / rgol ba'i lan sna tshogs pa nyid kyi tshul gyis so/ /lam du zhugs pa'i gnyen po ni rnam pa lngar rig par bya ste/ nyi ma'i gnyen po dang / bgrod dka' ba'i gnyen po dang / chu klung gi gnyen po dang / skom pa'i gnyen po dang / lus ngal ba'i gnyen po</text></item>
<item><p>275a3</p><section></section><text>po'o/ /tshul khrims rnam pa gnyis ni bde 'gror 'gro bar 'gyur ba yin te/ tshul khrims yang dag par blangs pa nyid dang / tshul khrims ma ral ba nyid do/ /'dod pa la longs spyod pa'i tshe 'di'i don ni gsum ste/ longs spyod rnams bsgrub pa dang / kun du bsrung ba dang /</text></item>
<item><p>275a4</p><section></section><text>longs spyod de la chags pa med pa'o/ /tshe'i tshad ni rnam pa gnyis te/ ring ba dang thung ba'o/ /gnas skabs 'gyur ba yang rnam pa gnyis te/ rags pa dang cha phra ba'o/ /shes pa'i yon tan yang gnyis te don yang dag par rtogs pa'i yon tan dang / ngo bo nyid kyi yon tan no/ /</text></item>
<item><p>275a5</p><section></section><text>de la don yang dag par rtogs pa'i yon tan ni myur du yang dag par rtogs pa dang / nges par yang dag par rtogs pa dang / cha phra ba yang dag par rtogs pa'o/ /de la ngo bo nyid kyi yon tan ni mnyam par gzhag pa'i sa pa dang / yongs su mi nyams pa dang / 'jig rten las 'das pa</text></item>
<item><p>275a6</p><section></section><text>dang / legs par bsgoms pa dang / rang gi spyod yul la nyams pa med pa dang / rang gi rigs dang mthun pa'i dge ba'i rtsa bas khyad par du 'phags pa dang / gzhan gyi rigs dang mthun pa'i dge ba'i rtsa bas khyad par du 'phags pa'o/ /ltos pa rnam pa gsum gyi gnyen po ni dran</text></item>
<item><p>275a7</p><section></section><text>pa nye bar gzhag pa bzhi bsgom pa ste/ grogs la ltos pa dang / rnyed pa la ltos pa dang / yang 'byung ba'i srid pa gzhan la ltos pa'o / /sbyor ba dang mngon par rtogs pa dang / rgyud las te/ 'dod pa'i 'dod chags dang / ma rig pa'i gnyen pos sbyor ba dang / rnam par ma</text></item>
<item><p>275b1</p><section></section><text>bzhag pa dang / rnam par bzhag pa'i bden pa rnams mngon par rtogs pa dang / 'dod chags dang bral ba dang / 'dod chags dang ma bral ba rnams kyi rgyud do/ /lus dang sa dang gnyen po las te/ ting nge 'dzin la mi brtson pa dang / brtson pa dang thob pa dang / ma thob pa las lus rnam par dag pa la sgrib pa dang / yid la</text></item>
<item><p>275b2</p><section></section><text>byed pa rnam par dag pa la sgrib pa dang / de la sgrib pa'i gnyen po las so/ /mngon par rtogs pa rnam pa drug po bsam pa mngon par rtogs pa nas mthar thug pa'i mngon par rtogs pa'i bar du gang gsungs pa de la/ bsam pa mngon par rtogs pa'i rtags gang zhe na/ smras</text></item>
<item><p>275b3</p><section></section><text>pa/ bsam pa mngon par rtogs pa dang ldan pa ni so so'i skye bor gyur pa nyid nas 'du byed thams cad mi rtag pa dang / 'du byed thams cad sdug bsngal ba dang / chos thams cad bdag med pa dang / mya ngan las 'das pa zhi ba'o zhes bya ba la/ ji nas kyang de las gzhan pa'i dge sbyong</text></item>
<item><p>275b4</p><section></section><text>ngam bram ze'am lha'am bdud dam tshangs pa'am sus kyang 'jig rten na chos dang mthun pas mi 'phrogs pa de ltar nges par gyur pa yin no/ /dad pa mngon par rtogs pa'i rtags gang zhe na/ smras pa/ dad pa mngon par rtogs pa dang ldan pa ni so so'i skye bor gyur pa yang rung / so so'i</text></item>
<item><p>275b5</p><section></section><text>skye bor gyur pa ma yin pa yang rung ste/ tshe 'di'am tshe 'di dang tshe phyi ma la ston pa gzhan dang legs par gsungs pa'i chos gzhan dang dge 'dun legs par zhugs pa gzhan yod do zhes tha snyad 'dogs mi srid pa yin no/ /tshul khrims mngon par rtogs pa'i rtags gang zhe na/</text></item>
<item><p>275b6</p><section></section><text>smras pa/ tshul khrims mngon par rtogs pa dang ldan pa ni bsams bzhin du dud 'gro'i skye gnas su skyes pa'i srog chags kyi srog gcod pa dang / ma byin par len pa dang / 'dod pa rnams la log par g.yem pa dang / shes bzhin du brdzun du smra ba dang / chang dang bcos pa'i</text></item>
<item><p>275b7</p><section></section><text>chang dang / sbyar ba'i chang dang / bag med pa'i gnas la brten mi srid pa yin no/ /mngon par rtogs pa'i shes pa bden pa mngon par rtogs pa'i rtags gang zhe na/ smras pa/ mngon par rtogs pa'i shes pa bden pa mngon par rtogs pa dang ldan pa ni lta ba'i gnas byed pa dang /</text></item>
<item><p>276a1</p><section></section><text>rang gi rtogs pa la som nyi dang the tshom za ba dang / skye ba'i gnas thams cad la dga' ba dang / mtshan ma spyod pas rnam par dag par yid ches pa dang / nyan thos kyi theg pa'am rang sangs rgyas kyi theg pa'am theg pa chen po la skur ba 'debs shing spong</text></item>
<item><p>276a2</p><section></section><text>ba dang / ngan song ba'i las byed par yang mi srid pa yin na/ pha dang ma gsod pa la sogs pa mtshams med par byed pa lta ga la srid de/ srid pa brgyad pa mngon par bsgrub pa'i bar du mi srid pa yin no/ /mngon par rtogs pa'i mtha' las byung ba'i shes pa bden pa mngon par</text></item>
<item><p>276a3</p><section></section><text>rtogs pa'i rtags gang zhe na/ smras pa/ mngon par rtogs pa'i mtha' las byung ba'i shes pa bden pa mngon par rtogs pa dang ldan pa ni de la dri ba dris pa na/ 'jigs pa dang bag tsha ba skyed mi srid pa yin no/ /mthar thug pa'i mngon par rtogs pa'i rtags gang zhe na/ smras pa/</text></item>
<item><p>276a4</p><section></section><text>mthar thug pa'i mngon par rtogs pa dang ldan pa ni gnas lnga la spyod mi srid pa yin te/ bsams bzhin du srog chags kyi srog gcod pa dang / ma byin par len pa dang / mi tshangs par spyod pa 'khrig pa'i chos la brten pa dang / shes bzhin du brdzun gyi tshig smra ba dang / sog</text></item>
<item><p>276a5</p><section></section><text>'jog gi longs spyod kyis 'dod pa rnams la longs spyod pa dang / lung du ma bstan pa'i dngos po dag gis skrag pa dang / bde ba dang sdug bsngal rang gis byas pa'am gzhan gyis byas pa'am/ rang dang gzhan gyis byas par yid ches pa dang / bde ba dang sdug bsngal rang</text></item>
<item><p>276a6</p><section></section><text>gis kyang ma byas gzhan gyis kyang ma byas par rgyu med pa las byung bar yid ches mi srid pa yin te/ de ltar de lta bu dang mthun pa dag ni mngon par rtogs pa de dag gi rtags dag yin par rig par bya'o/ /bsam pa mngon par rtogs pa'i ngo bo nyid gang zhe na/ smras pa/ bsams</text></item>
<item><p>276a7</p><section></section><text>pa las byung ba'i shes rab chen po'i ngo bo nyid dang / de dang ldan pa'i byang chub kyi phyogs dang mthun pa'i chos kyi ngo bo nyid yin no/ /dad pa mngon par rtogs pa'i ngo bo nyid gang zhe na/ smras pa/ 'jig rten pa dang 'jig rten las 'das pa'i dad pa chen po dkon mchog la dmigs</text></item>
<item><p>276b1</p><section></section><text>pa'i ngo bo nyid dang / de dang ldan pa'i byang chub kyi phyogs dang mthun pa'i chos kyi ngo bo nyid yin no/ /tshul khrims mngon par rtogs pa'i ngo bo nyid gang zhe na/ smras pa/ 'phags pa dgyes pa'i lus dang ngag gi las kyi ngo bo nyid dang / de dang ldan pa'i byang chub kyi phyogs dang</text></item>
<item><p>276b2</p><section></section><text>mthun pa'i chos kyi ngo bo nyid yin no/ /mngon par rtogs pa'i shes pa bden pa mngon par rtogs pa'i ngo bo nyid gang zhe na/ smras pa/ rnam par ma bzhag pa'i bden pa la dmigs pa'i shes rab kyi ngo bo nyid dang / de dang ldan pa'i byang chub kyi phyogs dang mthun pa'i chos kyi ngo bo nyid yin no/ /</text></item>
<item><p>276b3</p><section></section><text>mngon par rtogs pa'i mtha' las byung ba'i shes pa bden pa mngon par rtogs pa'i ngo bo nyid gang zhe na/ smras pa/ rnam par bzhag pa'i bden pa la dmigs pa'i shes rab kyi ngo bo nyid dang / de dang ldan pa'i byang chub kyi phyogs dang mthun pa'i chos kyi ngo bo nyid yin no/ /mthar thug</text></item>
<item><p>276b4</p><section></section><text>pa'i mngon par rtogs pa'i ngo bo nyid gang zhe na/ smras pa/ zad pa dang mi skye ba shes pa'i ngo bo nyid dang / de dang ldan pa'i byang chub kyi phyogs dang mthun pa'i chos kyi ngo bo nyid yin te/ de ltar de ni mngon par rtogs pa de dag gi ngo bo nyid yin par rig par bya'o/ /mngon par rtogs pa drug po</text></item>
<item><p>276b5</p><section></section><text>de dag las/ du ni 'dod pa dang ldan pa yin/ du ni gzugs dang ldan pa yang yin/ du ni gzugs med pa dang ldan pa yang yin/ du ni ldan pa ma yin pa yin zhe na/ smras pa/ gcig ni 'dod pa dang ldan pa yin no/ /gcig gi phyogs gcig ni 'dod pa dang ldan pa yang yin/</text></item>
<item><p>276b6</p><section></section><text>gzugs dang ldan pa yang yin/ gzugs med pa dang ldan pa yang yin/ ldan pa ma yin pa yang ma yin no/ /gcig po ngo bo nyid kyi phyogs gcig dang lhag ma gsum ni ldan pa ma yin pa yang yin no/ /gcig ni ldan pa yang ma yin mi ldan pa yang ma yin no/ /mngon par</text></item>
<item><p>276b7</p><section></section><text>rtogs pa drug po de dag las du ni mi lcogs pa med pa'i gnas la brten te dmigs pa yin/ du ni ci yang med pa'i skye mched kyi bar gyi gnas la brten te/ dmigs pa yin zhe na/ smras pa gcig ni gnas gang la yang mi brten pa dmigs pa yin no/ /lhag ma rnams ni</text></item>
<item><p>277a1</p><section></section><text>gnas tha mas cad la brten nas dmigs pa yin te/ gsum dang gcig gi phyogs gcig ni gnas lnga la brten te skye'o/ /gal te mngon par rtogs pa'i shes pa bden pa mngon par rtogs pa mtshan ma med pa'i phyir rnam par mi rtog pa yin na/ ji ltar</text></item>
<item><p>277a2</p><section></section><text>rtog pa dang bcas dpyod pa dang bcas pa'i gnas la brten te dmigs pa yin zhe na/ smras pa/ rtog pa dang dpyod pa la sogs pa bsam gtan mtha' dag tu de bzhin nyid yid la byed pa na snyoms par 'jug ste/ de'i phyir rtog pa dang bcas dpyod pa dang bcas pa'i bsam gtan la</text></item>
<item><p>277a3</p><section></section><text>brten te dmigs pa yin la/ de'i mtshan mas mtshan ma med pa dang rnam par rtog pa med pa yin par yang rig par bya'o/ /mngon par rtogs pa de dag las du ni kun rdzob kyi bden pa la dmigs pa yin/ du ni don dam pa'i bden pa la dmigs pa yin zhe na/ smras pa/ gcig</text></item>
<item><p>277a4</p><section></section><text>dang gcig gi phyogs gcig ni kun rdzob la dmigs pa yin no/ /gcig ni dmigs pa med pa yin no/ /gnyis dang gcig gi phyogs gcig ni rnam par bzhag pa'i don dam pa'i bden pa la dmigs pa yin no/ /gcig ni rnam par ma bzhag pa'i don dam pa'i bden pa la</text></item>
<item><p>277a5</p><section></section><text>dmigs pa yin no/ /mngon par rtogs pa de dag las du ni mtshan ma dang bcas pa yin/ du ni mtshan ma med pa yin zhe na/ smras pa/ bzhi ni mtshan ma dang bcas pa yin no/ /gcig ni mtshan ma med pa yin no/ /gcig ni mtshan ma dang bcas pa dang mtshan ma med pa</text></item>
<item><p>277a6</p><section></section><text>yin no/ /mngon par rtogs pa de dag las du ni rnam par rtog pa dang bcas pa yin/ du ni rnam par rtog pa med pa yin zhe na/ smras pa/ mtshan ma dang bcas pa dang / mtshan ma med pa dag ji lta ba bzhin du rnam par rtog pa dang bcas pa dang rnam par rtog pa med pa dag</text></item>
<item><p>277a7</p><section></section><text>kyang de bzhin du rig par bya'o/ /mngon par rtogs pa de dag las du ni yid bde ba dang ldan pa yin/ du ni bde ba dang ldan pa yin/ du ni btang snyoms dang ldan pa yin zhe na/ smras pa/ dang po ni yid bde ba dang ldan pa kho na yin no/ /lhag ma rnams ni yid bde ba dang / bde ba</text></item>
<item><p>277b1</p><section></section><text>dang / btang snyoms dang ldan pa yin no/ /mngon par rtogs pa de dag las du ni rnam par sun 'byin pa gnyen po yin / du ni spongs pa gnyen po yin/ du ni kun 'dzin pa gnyen po yin/ du ni thag bsring ba gnyen po yin zhe na/ smras pa/ gnyis ni rnam par sun 'byin</text></item>
<item><p>277b2</p><section></section><text>pa gnyen po kho na yin no/ /gcig ni spong ba dang kun 'dzin pa dang thag bsring ba gnyen po yin no/ /gcig ni kun 'dzin pa dang thag bsring ba gnyen po yin no/ /gnyis ni gnyen po ma yin no/ /mngon par rtogs pa de dag las du ni kun nas dkris pa rnam par gnon pa'i</text></item>
<item><p>277b3</p><section></section><text>gnyen po yin/ du ni bag la nyal yang dag par 'joms pa'i gnyen po yin zhe na/ smras pa/ gsum ni kun nas dkris pa rnam par gnon pa'i gnyen po yin no/ /gcig ni de gnyis ka'i gnyen po yin no/ /gnyis ni de gnyi ga'i gnyen po ma yin no/ /mngon par</text></item>
<item><p>277b4</p><section></section><text>rtogs pa de dag las du zhig sa dang sa la nyon mongs pa chung ngu dang 'bring dang chen po spang ba'i gnyen po yin zhe na/ smras pa/ gcig go /lhag ma rnams ni de dang mthun pa dang de'i grogs dag yin gyi spong ba'i gnyen po ni ma yin no/ /mngon par rtogs pa drug dang yongs su</text></item>
<item><p>277b5</p><section></section><text>shes pa dgu la/ yongs su shes pa dgu gang zhe na/ 'dod pa dang ldan pa'i sdug bsngal dang / kun 'byung ba mthong bas spang bar bya ba'i nyon mongs pa rnams spangs pa ni yongs su shes pa dang po'o/ /gzugs dang gzugs med pa dang ldan pa'i sdug bsngal dang kun 'byung</text></item>
<item><p>277b6</p><section></section><text>ba mthong bas spang bar bya ba'i nyon mongs pa rnams spangs pa ni yongs su shes pa gnyis pa'o/ /'dod pa dang ldan pa'i 'gog pa mthong bas spang bar bya ba'i nyon mongs pa rnams spangs pa ni yongs su shes pa gsum pa'o/ /'dod pa dang ldan pa'i lam mthong bas spang bar bya ba'i</text></item>
<item><p>277b7</p><section></section><text>nyon mongs pa rnams spangs pa ni yongs su shes pa bzhi pa'o/ /gzugs dang gzugs med pa dang ldan pa'i 'gog pa mthong bas spang bar bya ba'i nyon mongs pa rnams spangs pa ni yongs su shes pa lnga pa'o/ /gzugs dang gzugs med pa dang ldan pa'i lam mthong bas</text></item>
<item><p>278a1</p><section></section><text>spang bar bya ba'i nyon mongs pa rnams spangs pa ni yongs su shes pa drug pa'o/ /tha ma'i cha dang mthun pa'i kun du sbyor ba spangs pa ni yongs su shes pa bdun pa'o/ /gzugs kyi 'dod chags spangs pa ni yongs su shes pa brgyad pa'o/ /gzugs med pa'i</text></item>
<item><p>278a2</p><section></section><text>'dod chags spangs pa ni yongs su shes pa dgu pa'o/ /mngon par rtogs pa drug po de dag las du zhig yongs su shes pa gang gi 'bras bu yin zhe na/ smras pa/ gcig ni yongs su shes pa dgu'i 'bras bu yin no/ /lhag ma rnams ni 'bras bu ma yin no/ /mngon par</text></item>
<item><p>278a3</p><section></section><text>rtogs pa de dag las spong ba gnyen po gang yin pa de ci skyes nas spong ba gnyen po yin nam/ 'on te ma skyes pas yin zhe na/ smras pa/ ma skyes pas ma yin no/ /skyes na yang dus phyi ma ni ma yin te/ 'di ltar nyon mongs pa spong ba dang gnyen po skye ba ni mgo mnyam du blta bar</text></item>
<item><p>278a4</p><section></section><text>bya'o/ /de la gnyen po skyes pas nyon mongs pa spong ngo zhes bya ba ni nye bar gdags pa dang tha snyad gdags pa dang / brdar gdags pa las bya ba yin no/ /mngon par rtogs pa de dag las du dag gis 'bras bu gang 'thob ce na/ smras pa/ gcig gis ni 'bras bu bzhi po</text></item>
<item><p>278a5</p><section></section><text>thams cad 'thob bo/ /gcig ni dge sbyong gi tshul gyi 'bras bu thob pa yongs su rdzogs pa'i tshe 'byung ngo / /lhag ma rnams ni gcig po 'thob pa'i grogs yin te/ 'thob pa'i sngon du 'gro ba yin no / /mngon par rtogs pa de dag las du dag gis dbang po rnams 'pho bar byed</text></item>
<item><p>278a6</p><section></section><text>ce na/ smras pa/ gcig ma gtogs pa lhag ma thams cad kyis so/ /mngon par rtogs pa de dag las du dag gis mngon par shes pa la sogs pa yon tan khyad par can dag mngon par sgrub par byed ce na/ smras pa/ gcig ma gtogs pa lhag ma thams cad kyis so / /de</text></item>
<item><p>278a7</p><section></section><text>la bsam pa mngon par rtogs pa ci'i las can du brjod par bya/ de bzhin du mthar thug pa'i mngon par rtogs pa'i bar yang ci'i las can du brjod par bya zhe na/ smras pa/ bsam pa mngon par rtogs pa ni yang dag par rtogs pas/ bsdus pa rnam par byang ba'i phyogs dang</text></item>
<item><p>278b1</p><section></section><text>mthun pa'i dge ba'i chos skyed pa'i las can dang kha na ma tho ba med pa'i dga' ba dang mchog tu dga' ba skyed pa'i las can dang / the tshom rnam par zlog pa'i las can dang / bsgom pa'i rjes su 'jug pa'i las can dang / de las gzhan pa'i mngon par rtogs pa dag skyed pa'i las</text></item>
<item><p>278b2</p><section></section><text>can dang / bde 'gror 'gro ba'i las can yin par rig par bya'o/ /dad pa mngon par rtogs pa ni dkon mchog rnams la bsam pa dag pa nas mos pa mi g.yo ba skyed pa'i las can dang / yang dag par rtogs pas rnam par byang bar byed pa'i las can dang / de dag las</text></item>
<item><p>278b3</p><section></section><text>la la bde 'gror 'gro bar byed pa'i las can yin no / / tshul khrims mngon par rtogs pa ni ngan song ba'i sdug bsngal las rnam par thar bar byed pa'i las can yin no/ /mngon par rtogs pa'i shes pa bden pa mngon par rtogs pa ni dge sbyong gi tshul gyis 'bras bu thams</text></item>
<item><p>278b4</p><section></section><text>cad 'thob pa dang yon tan thams cad mngon par bsgrub pas rnam par byang bar byed pa'i las can dang / de las gzhan pa'i mngon par rtogs pa dag skyed pa'i las can dang bde 'gror rnam par smin pa'i 'bras bu ches 'od gsal ba mngon par 'grub par byed pa'i las can</text></item>
<item><p>278b5</p><section></section><text>yin no/ /mngon par rtogs pa'i mtha' las byung ba'i shes pa bden pa mngon par rtogs pa ni rnam par gzhag pa'i bden pa dag la dris pa'i lan gdab pa la mkhas pa'i las can dang / mngon par shes pa myur ba nyid kyi las can dang / de'i gong ma'i mngon par rtogs</text></item>
<item><p>278b6</p><section></section><text>pa dag skyed pa'i las can yin no/ /mthar thug pa'i mngon par rtogs pa ni tshe 'di la mchog tu bde bar gnas pa skyed pa'i las can dang / sdug bsngal thams cad las rnam par thar par byed pa'i las can dang / lus tha ma 'dzin pa'i las can yin no/ /bsam pa mngon</text></item>
<item><p>278b7</p><section></section><text>par rtogs pa la rnam pa du yod/ de bzhin du mthar thug pa'i mngon par rtogs pa'i bar la yang rnam pa du yod ce na/ smras pa/ bsam pa mngon par rtogs pa rnam pa du ma yod de/ 'di lta ste/ mdo'i sde la sems pa dang / dbyangs kyis bsnyad pa'i sde dang / lung du</text></item>
<item><p>279a1</p><section></section><text>bstan pa'i sde nas shin tu rgyas pa'i sde dang / rmad du byung ba'i chos kyi sde dang / gtan la phab par bstan pa'i sde'i bar la sems pa dang / sdug bsngal la sems pa dang / kun 'byung ba dang 'gog pa dang / lam la sems pa dang / de bzhin nyid dang</text></item>
<item><p>279a2</p><section></section><text>yang dag pa'i mtha' dang / chos kyi dbyings la sems pa dang / phung po dang khams dang skye mched la sogs pa la sems pa dang / nyan thos kyi theg pa la sems pa dang / rang sangs rgyas kyi theg pa la sems pa dang / theg pa chen po la sems pa dang / de ltar de lta bu dang /</text></item>
<item><p>279a3</p><section></section><text>mthun pa la sems pa dpag tu med par rig par bya'o/ /dad pa mngon par rtogs pa ni 'das pa'i yang dag par rdzogs pa'i sangs rgyas rnams dang de dag gi chos dang de dag gi dge 'dun yang dag par rjes su dran pa dang / 'das pa'i ji lta ba de bzhin du ma 'ongs pa dang /</text></item>
<item><p>279a4</p><section></section><text>da ltar byung ba dang / 'jig rten gyi khams 'di dang de las gzhan pa phyogs bcu'i 'jig rten gyi khams dag gi yang dag par rdzogs pa'i sangs rgyas rnams dang / de dag gi chos dang de dag gi dge 'dun yang dag par rjes su dran pa'i dad pa mngon par rtogs pa gang yin</text></item>
<item><p>279a5</p><section></section><text>pa'o/ /tshul khrims mngon par rtogs pa ni rang bzhin gyis mi dge ba'i las kyi lam bcu spang ba'i rab tu dbye ba dang / de bzhin du sems kyi rgyud kyi rab tu dbye ba rgyun du zhugs pa'i sems kyi rgyud nas/ dgra bcom pa nyid kyi bar gyi sems kyi rgyud dang / rang sangs rgyas dang / byang chub sems dpa' dang / de</text></item>
<item><p>279a6</p><section></section><text>bzhin gshegs pa'i sems kyi rgyud kyi rab tu dbye bas rnam pa du ma yod do/ /mngon par rtogs pa'i shes pa bden pa mngon par rtogs pa ni dran pa nye bar gzhag pa dang / yang dag pa'i spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang</text></item>
<item><p>279a7</p><section></section><text>lam gyi yan lag byang chub kyi phyogs dang mthun pa'i chos kyi rab tu dbye bas rnam pa du ma yod do/ /mngon par rtogs pa'i shes pa bden pa mngon par rtogs pa ji lta ba bzhin du/ mngon par rtogs pa'i mtha' las byung ba'i shes pa bden pa mngon par rtogs pa dang /</text></item>
<item><p>279b1</p><section></section><text>mthar thug pa'i mngon par rtogs pa yang de bzhin du rig par bya'o/ /mngon par rtogs pa de dag ming gang dang mngon par brjod pa gang gis rnam par 'jog pa de'i ngo bo nyid yin par brjod par bya'am/ 'on te de'i ngo bo nyid ma yin par brjod par bya zhe na/ smras pa/ tha snyad las ni</text></item>
<item><p>279b2</p><section></section><text>de'i ngo bo nyid yin par brjod par bya'o/ /don dam par ni de'i ngo bo nyid ma yin par brjod par bya'o/ /de ci'i phyir zhe na/ 'di ltar chos nyid kyis chos thams cad kyi don brjod du med pa nyid yin pa'i phyir ro/ /de la bsam pa mngon par rtogs pa rgyu gang las byung / 'bras bu gang</text></item>
<item><p>279b3</p><section></section><text>yin/ de bzhin du mthar thug pa'i mngon par rtogs pa'i bar yang rgyu gang las byung 'bras bu gang yin zhe na/ smras pa/ bsam pa mngon par rtogs pa ni sangs rgyas 'byung ba dang / skyes bu dam pa la brten pa dang / dam pa'i chos nyan pa dang / sems kyi rgyud yongs su smin</text></item>
<item><p>279b4</p><section></section><text>pa dang / tshul bzhin yid la byed pa'i rgyu las byung ba yin no/ /las gang dang ldan pa de'i 'bras bu can yin na/ /bsam pa mngon par rtogs pa ji lta ba bzhin du mngon par rtogs pa thams cad kyang de bzhin du rig par bya'o/ /de la bye brag ni 'di yod de/ dad pa mngon par</text></item>
<item><p>279b5</p><section></section><text>rtogs pa ni de las gzhan pa'i mngon par rtogs pa'i rgyu las byung ba yang yin no/ /de bzhin du tshul khrims mngon par rtogs pa dang / mngon par rtogs pa'i shes pa bden pa mngon par rtogs pa yang bsam pa mngon par rtogs pa'i rgyu las byung ba yang yin la/ nges par</text></item>
<item><p>279b6</p><section></section><text>'byed pa'i cha dang mthun pa'i dge ba'i rtsa ba'i rgyu las byung ba yang yin/ rang gi rigs kyi rgyu las byung ba yang yin no/ /de bzhin du mngon par rtogs pa'i mtha' las byung ba'i shes pa bden pa mngon par rtogs pa yang mngon par rtogs pa'i shes pa bden pa mngon par rtogs</text></item>
<item><p>279b7</p><section></section><text>pa'i rgyu las byung ba yang yin no/ /mthar thug pa'i mngon par rtogs pa yang de bzhin no/ /mngon par rtogs pa drug dang / mtshan nyid so sor rig pa la sogs pa'i yid la byed pa bdun po dag ci mngon par rtogs pa drug gis yid la byed pa bdun bsdus sam/ 'on te yid</text></item>
<item><p>280a1</p><section></section><text>la byed pa bdun gyis mngon par rtogs pa drug bsdus she na/ smras pa/ mngon par rtogs pa gnyis ni yid la byed pa gang gis kyang ma bsdus so/ /gcig gi dga' ba sdud pas bsdus so/ /gcig ni dga' ba sdud pa dang / dpyod pa'i yid la byed pas</text></item>
<item><p>280a2</p><section></section><text>bsdus so/ /gcig ni rab tu dben pa las byung ba dang / dga' ba sdud pa dang / sbyor ba mthar thug pas bsdus so/ /gcig ni sbyor ba mthar thug pa'i 'bras bus bsdus so/ /yid la byed pa lhag ma 'di lta ste mtshan nyid so sor rig pa'i yid la byed pa dang / mos pa las</text></item>
<item><p>280a3</p><section></section><text>byung ba'i yid la byed pa ni mngon par rtogs pa'i rgyu mthun pas bsdus pa yin pas mngon par rtogs pas ma bsdus par rig par bya'o/ /shes pa mtha' yas pa dang / nges par 'byed pa'i cha dang mthun pa'i dge ba'i rtsa ba gang dag mngon par rtogs pa gang gis bsdus she na/ smras pa/</text></item>
<item><p>280a4</p><section></section><text>gang gis kyang ma bsdus te/ de dag kyang mngon par rtogs pa'i rgyu mthun pa yin par rig par bya'o/ /bsam pa mngon par rtogs pa gang yin pa de dad pa mngon par rtogs pa yang yin la/ dad pa mngon par rtogs pa gang yin pa de yang bsam pa mngon par rtogs pa yin nam zhe na/</text></item>
<item><p>280a5</p><section></section><text>smras pa/ mu bzhi ste/ de la bsam pa mngon par rtogs pa yin la dad pa mngon par rtogs pa ma yin pa ni dkon mchog la dmigs pa'i nges par sems pa ma gtogs pa/ de las gzhan pa la dmigs pa'i nges par sems pa'o/ /dad pa mngon par rtogs pa yin la bsam pa</text></item>
<item><p>280a6</p><section></section><text>mngon par rtogs pa ma yin pa ni dkon mchog la dmigs pa'i dad pa thos pa dang bsgoms pa las byung ba gang yin pa'o/ /bsam pa mngon par rtogs pa yang yin la dad pa mngon par rtogs pa yang yin pa ni dkon mchog la dmigs pa'i nges par sems pa gang yin pa'o/ /</text></item>
<item><p>280a7</p><section></section><text>rnam pa de dag ma gtogs pa ni mu bzhi pa yin no/ /tshul de nyid kyis de las gzhan pa'i mu bzhi dag kyang rig par bya ste/ nyan thos kyis las brtsams nas/ rnam par gtan la dbab pa'i lam la gcig pu spyod pa dang / tshig gong ma dang sbyor ba dang / tshig 'og ma dang</text></item>
<item><p>280b1</p><section></section><text>sbyor ba dang / mu bzhi'i tshul ni dpag tu med par rig par bya'o/ /ser sna dang dri ma de gnyis ka la ser sna'i dri ma zhes bya ste/ dri ma ni brgyad de/ de dag gis dri ma can du gyur pa'i sems kyi rgyud ni ser sna'i gzhi'i gnas su gyur pa yin pas/ de'i phyir de dag ni ser sna'i dri ma zhes bya'o/ /</text></item>
<item><p>280b2</p><section></section><text>brgyad gang zhe na/ sngon sbyin pa la ma goms pas tshe 'di la zang zing la gdu ba nyid dang / lus dang srog la shas cher lta zhing 'jig rten pha rol la mi lta ba nyid dang / gang zag ser sna can rnams dang lhan cig 'grogs shing de dag gi rjes su 'jug pa nyid dang / zhing mi mthun</text></item>
<item><p>280b3</p><section></section><text>par lta zhing zhing yongs su tshol ba nyid dang / sngon snying rje la ma goms shing de la phan yon du lta ba nyid dang / tshogs chen pos longs spyod bsgrubs shing de la yongs su goms pa'i 'du shes kyis le lo dang snyom las byed pa nyid dang / lta ba mchog tu 'dzin zhing gtong ba la kun</text></item>
<item><p>280b4</p><section></section><text>nas nyon mongs pa dang bcas pa nyid dang / longs spyod kyi bsam pas sbyin zhing de yongs su bsngo ba nyid do/ /dge legs kyi lam ni rnam pa lnga ste longs spyod 'grub pa dang / bde 'gro 'grub pa dang / bde 'gro 'grub pa dang / sdug bsngal med pa 'grub pa dang / bdag gi don 'grub pa dang / sems can</text></item>
<item><p>280b5</p><section></section><text>gyi don 'grub pa'o/ /de la longs spyod 'grub pa ni sbyin pa las byung ba'i bsod nams bya ba'i dngos po'o/ /de la bde 'gro 'grub pa ni tshul khrims las byung ba'i bsod nams bya ba'i dngos po'o/ /de la sdug bsngal med pa 'grub pa ni bsgoms pa las byung ba'i bsod nams bya ba'i dngos po'o/ /de</text></item>
<item><p>280b6</p><section></section><text>la bdag gi don 'grub pa ni nyan thos dang rang sangs rgyas kyi lam mo/ /de la sems can gyi don 'grub pa ni byang chub sems dpa'i lam mo/ /de thob par bya ba'i phyir 'du shes lnga bsgom par bya ste/ 'dod pa rnams la mi gtsang ba'i 'du shes dang / lus rnams la 'tsho ba ngan pa'i</text></item>
<item><p>280b7</p><section></section><text>'du shes dang / 'dod pa'i khams la 'jig pa dang bcas pa'i 'du shes dang / 'dus byas thams cad la mi rtag pa'i 'du shes dang / sems can thams cad la snying brtse ba'i 'du shes so/ /mar gyi nying khu lta bu'i mdo'i rnam par bshad pa yin no// //bam po sum cu</text></item>
<item><p>281a1</p><section></section><text>rtsa gnyis pa/ ji ltar mdo'i sde dang / rmad du byung ba'i chos kyi sde dang / gtan la bab par bstan pa'i sde'i bar dag rab tu shes she na/ mdor bsdu na rnam pa lnga ste/ brda dang / gzung ba dang / go rims dang / lung dang / byed pas so/ /ji ltar brda las</text></item>
<item><p>281a2</p><section></section><text>rab tu shes she na/ chos kyi rnam grangs gang gi ming dang / brdar gdags pa gang yin pa de dag rab tu shes pa yin no/ /ji ltar gzung ba las rab tu shes she na/ ming gi tshogs dang / tshig gi tshogs dang / yi ge'i tshogs gang dag gis/ des chos kyi rnam grangs de dag bstan</text></item>
<item><p>281a3</p><section></section><text>pa de dag rab tu shes pa yin no/ /ji ltar go rims las rab tu shes she na/ chos kyi rnam grangs kyis chos kyi rnam grangs dang / tshig gis tshig gi go rims rab tu shes pa yin no/ /ji ltar lung las rab tu shes she na/ 'di ltar chos kyi rnam grangs 'di dag ni de bzhin</text></item>
<item><p>281a4</p><section></section><text>gshegs pas gsungs pa'am/ nyan thos kyis bshad pa'am/ khyim pas bshad pa'am/ rab tu byung bas bshad do zhes rab tu shes pa'o/ /ji ltar byed pa las rab tu shes she na/ 'di ltar chos kyi rnam grangs 'di dag ni bdag la phan pa dang / gzhan la phan pa dang /</text></item>
<item><p>281a5</p><section></section><text>lha dang mi rnams la phan pa'i bar gyi phyir bshad do zhes rab tu shes pa ste/ rnam pa lnga po de dag gis mdo'i sde yang rab tu shes la/ gtan la dbab par bstan pa'i sde'i bar yang rab tu shes so/ /ji ltar bshad pa de'i don rab tu shes she na/ rnam pa lnga kho nas te kun nas slong</text></item>
<item><p>281a6</p><section></section><text>ba dang / tshig rab tu dbye ba dang / mtshams sbyar ba dang / rigs pa dang / don mdor bsdu bas so/ /ji ltar kun nas slong ba las rab tu shes she na/ gdul ba de dag kha cig la yang dag par bstan pa dang / de dag kha cig yang dag par rab tu dga' bar bya ba'i bar gyi</text></item>
<item><p>281a7</p><section></section><text>phyir bshad pa rab tu shes pa'o/ /ji ltar tshig rab tu dbye ba las rab tu shes she na/ rnam grangs dang mtshan nyid dang nges pa'i tshig dang rnam par dbye ba rab tu shes pa'o/ /ji ltar mtshams sbyar ba las rab tu shes she na/ rnam par bshad pa'i mtshams sbyar ba dang / bsgrub</text></item>
<item><p>281b1</p><section></section><text>pa'i mtshams sbyar ba dang / yongs su rdzogs pa'i mtshams sbyar ba rab tu shes pa'o/ /ji ltar rigs pa las rab tu shes she na/ rigs pa bzhi po ltos pa'i rigs pa dang / 'thad pas bsgrub pa'i rigs pa dang / bya ba byed pa'i rigs pa dang / chos nyid kyi rigs pas</text></item>
<item><p>281b2</p><section></section><text>rab tu shes pa'o/ /ji ltar don mdor bsdu ba las rab tu shes she na/ 'di ni phung po dang ldan pa'i gtam mo/ /'di ni khams dang skye mched dang / rten cing 'brel bar 'byung ba dang / gnas dang gnas ma yin pa dang / bden pa dang ldan pa'i gtam mo/ /'di ni dran pa nye bar</text></item>
<item><p>281b3</p><section></section><text>gzhag pa la sogs pa dang ldan pa nas/ 'phags pa'i lam yan lag brgyad pa dang ldan pa'i bar gyi gtam mo/ /'di ni las dang ldan pa'i gtam mo/ /'di ni nyon mongs pa dang ldan pa'i gtam mo/ /'di ni lhag pa'i tshul khrims la sogs pa'i bslab pa dang ldan pa'i gtam</text></item>
<item><p>281b4</p><section></section><text>mo zhes rab tu shes pa'o/ /ji ltar dus shes pa yin zhe na/ rnam pa lnga kho nas te/ kun nas nyon mongs pa mngon du gyur pa rab tu rtogs pa dang / kun nas nyon mongs pa mngon du phyogs pa rab tu rtogs pa dang / kun nas nyon mongs pa can ma yin pa'i gnas skabs rab tu</text></item>
<item><p>281b5</p><section></section><text>rtogs pa dang / gnyen po yid la byed pa skyed pa dang / gnyen po yid la byed pas so/ /ji ltar tshod shes pa yin zhe na/ bza' ba dang / btung ba la sogs pa rgyas par bya ste/ de yang mdor bsdu na spong ba dang / rjes su mthun pa rnam pa gnyis su rig par bya ste/ nye bar</text></item>
<item><p>281b6</p><section></section><text>ston pa dang rjes su mthun pa dang / brtson 'grus brtsams pa dang rjes su mthun pa'o/ /de la nye bar ston pa dang rjes su mthun pa ni/ bza' ba dang / btung ba dang / bca' ba dang / myang ba'i tshod shes par byed pa gang yin pa'o/ /brtson 'grus brtsams pa dang rjes su mthun</text></item>
<item><p>281b7</p><section></section><text>pa ni 'gro ba dang sdod pa la sogs pa'i tshod shes par byed pa gang yin pa'o/ /de la ji ltar bza' ba la sogs pa'i tshod shes par byed ce na/ 'di lta ste/ blang ba dang / yongs su longs spyod pa'i tshod shes pa ste/ de la blang ba'i tshod shes pa ni dus gang gi tshe blang bar bya</text></item>
<item><p>282a1</p><section></section><text>ba dang / gang nas blang par bya ba dang / gang blang bar bya ba dang / ci tsam blang bar bya ba'i tshod shes pa'o/ /dus gang gi tshe blang bar bya zhe na/ snga dro yongs su longs spyod pa'i dus gang yin pa de'i tshe'o/ /gang nas blang bar bya zhe na/ spyod yul ma</text></item>
<item><p>282a2</p><section></section><text>yin pa lnga ma gtogs pa nas so/ /gang blang bar bya zhe na/ de bzhin gshegs pas rjes su gnang ba chang la sogs pa btung ba ma yin pa dang / bza' ba ma yin pa ma gtogs pa rung ba'o/ /ci tsam blang bar bya zhe na/ bdag nyid la mi gnod pa dang gzhan la mi gnod</text></item>
<item><p>282a3</p><section></section><text>par blang bar bya ba'i tshod ran pa gang yin pa'o/ /de la yongs su longs spyod pa'i tshod shes pa yang dus gang gi tshe yongs su longs spyod par bya ba dang / gang du yongs su longs spyod par bya ba dang / gang yongs su longs spyod par bya ba dang / ci tsam yongs su longs spyod par</text></item>
<item><p>282a4</p><section></section><text>bya ba'o/ /de la dus gang gi tshe yongs su longs spyad par bya zhe na/ snga ma bzhin du snga dro yongs su longs spyad pa'i dus gang yin pa de'i tshe'o/ /gang du yongs su longs spyad par bya zhe na/ gtsug lag khang ngam/ grong khyer du 'bab pa'i phyogs su'o/ /gang yongs su longs</text></item>
<item><p>282a5</p><section></section><text>spyad par bya zhe na/ snga ma bzhin du rung ba'o/ /ji tsam yongs su longs spyad par bya zhe na/ gang gis bkres par mi 'gyur ba dang / spong ba mi bzod par mi 'gyur ba dang / khams mi mnyam pa skye bar mi 'gyur bar drod ran par yongs su longs spyad par bya'o/ /de la brtson</text></item>
<item><p>282a6</p><section></section><text>'grus brtsams pa tshod shes pa yang dus gang gi tshe brtson 'grus brtsam par bya ba dang / gang du dang / gang dang / ji tsam brtsam par bya ba'o/ /de la dus gang gi tshe brtson 'grus brtsam par bya zhe na/ 'gro ba'i dus su 'gro ba dang / gnyid kyi snyom pa bsang bar bya ba'i dus</text></item>
<item><p>282a7</p><section></section><text>kyi bar du gnyid kyi snyom pa bsang bar bya ba'i dus su'o/ /gang du brtsam par bya zhe na/ kun dga'i ra ba'am/ gtsug lag khang ngam/ khang khyim mam/ 'chag sar ro/ /gang brtsam par bya zhe na/ 'gro ba dang sdod pa nas/ gnyid kyi snyom pa bsang bar bya ba'i bar</text></item>
<item><p>282b1</p><section></section><text>dag brtsam par bya'o/ /ji tsam brtsam par bya zhe na/ gang gis brtson 'grus ha cang zhum par yang mi 'gyur la/ ha cang rab tu 'dzin par yang mi 'gyur bar drod ran par brtsam par bya'o/ /ji ltar rgyal rigs kyi 'khor rab tu shes she na/ rgyal rigs kyi 'khor 'di'i</text></item>
<item><p>282b2</p><section></section><text>ming ni 'di zhes bya/ rus ni 'di zhes bya / rigs ni 'di zhes bya/ zas ni 'di lta bu zhig za za/ che'i mtha' ni 'di tsam zhig thub ces bya bar rab tu shes pa'o/ /khyim bdag gi 'khor gyi bar du yang de bzhin du rab tu shes so/ /ji ltar dge sbyong gi 'khor rab tu shes she</text></item>
<item><p>282b3</p><section></section><text>na/ ming shes pa dang / 'di dag ni gsar bu'o/ /'di dag ni bar ma'o/ /'di dag ni rgan rabs so/ /'di dag ni mdo sde 'dzin pa'o/ /'di dag ni 'dul ba 'dzin pa'o/ /'di dag ni ma mo 'dzin pa'o/ /'di dag ni rnal 'byor spyod pa'o zhes rab tu shes pa'o/ /</text></item>
<item><p>282b4</p><section></section><text>bdag 'dir ji ltar 'gro bar bya ba nas/ ji ltar mi smra bar bya ba'i bar du rab tu shes pa ni mdor bsdu na/ gang gi don dang / ji ltar 'gro bar bya ba nas mi smra bar bya ba'i bar ro/ /de la gang gi don du zhe na/ khyim pa'i phyogs su 'gro ba dang / yo byad kyi don dang / ma dad</text></item>
<item><p>282b5</p><section></section><text>pa rnams dad par bya ba dang / dad pa rnams phyir zhing 'phel bar bya ba dang / nad pa dang nad tshabs che ba rnams yongs su dri ba dang / sdug bsngal bar gnas pa rnams kyi mya ngan bsang ba dang / phan tshun 'khu zhing mi mthun par gnas pa rnams mthun par bya ba dang /</text></item>
<item><p>282b6</p><section></section><text>gzhan gyi bya ba dang rjes su mthun pa'i don dang / gzhan gyi gsol ba btab pa dang / mkhan po dang slob dpon dang / tshangs pa mtshungs par spyod pa'i rjes su bsgrub pa'i don dang / dge 'dun gyi bya ba'i don du 'gro ba nas mi smra ba'i bar du byed pa'o/ /ji ltar 'gro bar byed</text></item>
<item><p>282b7</p><section></section><text>ce na/ nyan thos kyi sar ji skad bstan pa bzhin no/ /ji ltar sdod ce na/ song nas khang khyim der tsham tshom med par mi 'jug par nga rgyal med pa dang / yongs su yi chad pa med pa dang / 'khrug pa med par sgo drung na sdod pa dang / khang khyim gyi nang du zhugs nas kyang /</text></item>
<item><p>283a1</p><section></section><text>mngon du phyogs pa dang / gsong por smra ba dang / 'dzum pa sngar gtong ba dang / khro gnyer med pa dang / snyan par smra zhing sdod par byed pa'o/ /ji ltar 'dug par bya ba la rab tu shes she na/ bsgo bas stan ci bting ba la tshul dang mthun pa'i spyod lam gyis</text></item>
<item><p>283a2</p><section></section><text>'dug pa'o/ /ji ltar de ltar smra bar bya ba rab tu shes she na/ dus su dang / rigs pa dang / ran pa dang / zhi ba dang / gnam par smra bar bya ba rab tu shes pa'o/ /de la dus ni gsum ste/ nyan 'dod cing nyan mi 'dod pa ma yin pa ste/ de la nyan mi 'dod pa ni 'di yin te/ 'di ltar</text></item>
<item><p>283a3</p><section></section><text>'di na la la bkres pa'am/ skom pa'am/ lus chad pa dang / dal ba'am/ rlung dang / nyi mas yongs su gdungs pa ste/ de ni dus dang po yin no/ /spyod lam gyi gnas kyi spyod lam ma yin pas mi gnas pa yin no/ /'di na la la nyan 'dod kyang spyod lam ma yin pas gnas so/ /</text></item>
<item><p>283a4</p><section></section><text>de la spyod lam ma yin pa ni 'di yin te/ mi na bar 'dug pa la 'greng ste chos bshad par mi bya'o zhes so sor thar pa'i mdo las ji skad gsungs pa lta bu ste/ de ni dus gnyis pa yin no/ /kun nas nyon mongs pa can ma yin pa'i sems dang ldan pa yin gyi/ kun nas nyon mongs pa can gyi</text></item>
<item><p>283a5</p><section></section><text>sems dang ldan pa ma yin te/ de la kun nas nyon mongs pa can gyi sems ni 'di yin te/ 'di lta ste 'brel ba'am / 'phral gyi bya ba de dang de dag la shas cher brtson pa dang / bran dang / las mi'am/ gsod pa'am/ phyir rgol ba'am/ dgra bos sems 'khrugs pa'am/</text></item>
<item><p>283a6</p><section></section><text>khros pa'am/ rnyog ma can du gyur pa ste/ de ni dus gsum pa yin no/ /de la rigs pa yang rnam pa gsum ste/ slong ba na rung ba slong ba dang / tshod ran par slong ba dang / gtam zer ba na chos kyi gtam don dang ldan pa zer ba'o/ /de la ran pa yang rnam pa gsum gyis rig par</text></item>
<item><p>283a7</p><section></section><text>bya ste/ rnam par 'khrugs pa ma yin pa dang / tshig dang yi ge 'dus pa dag gis rnam par ma 'phros par chos ston pa dang / zlos bu ma yin par smra ba ste/ tshig zlos bu dgos pa med pa don dang mi ldan pa ni chung zad tsam yang brjod par mi byed na/ mang po lta smos kyang ci dgos/</text></item>
<item><p>283b1</p><section></section><text>de la zhi ba yang rnam pa gsum ste/ spyod lam zhi ba dang / sgra zhi ba dang / sems zhi ba'o/ /de la spyod lam zhi ba ni 'di yin te/ dbang po rnams rab tu zhi ba dang / mi g.yo ba dang / mi rgod pa dang / yan lag dang nying lag dag mi 'gyur bas gtam zer ba'o/ /de la sgra zhi ba ni 'di</text></item>
<item><p>283b2</p><section></section><text>yin te/ ha cang skad chen po ma yin pa dang / brtad pa ma yin par tshig rjod par byed pa'o/ /de la sems zhi ba ni 'di yin te/ gnod pa byas kyang mi 'khrugs par tshig smra na/ gnod pa ma byas na lta smos kyang ci dgos pa dang / zang zing med pa'i sems kyis smra ba'o / /de la</text></item>
<item><p>283b3</p><section></section><text>tshig gnam pa yang rnam pa gsum ste/ dus su smra ba nas zhi ba'i bar du smra ba na sngon goms pa'i tshul gyis sam/ tshe 'di la goms pa'i tshul gyis tha mal par smra ba dang / tshig de la bslab par 'dod pas so sor rtogs pa'i stobs kyis zin pa dang / de'i tshig de lkog gam/</text></item>
<item><p>283b4</p><section></section><text>mig sngar de thams cad du mi slu ba yin pa'o/ /de la ji ltar mi smra bar bya zhe na/ dus lngar te/ gal te gtam zer ba na nyan pa po mi nyan cing gtam rlung skur ba dang / rnam par g.yeng ba ston par byed na/ de la smra ba pos mi smra bar bya zhe na / gal te gtam zer ba na nyan pa po chog gi</text></item>
<item><p>283b5</p><section></section><text>mi nyan to zhes gtam spong bar byed na/ de la yang smra ba pos mi smra bar bya ba dang / gal te gtam zer ba na nyan pa po smra ba po la klan ka tshol ba'i sems kyis rtsod pa dang / nyes rtsom gyi tshig gis nye bar gnas na/ de la yang smra ba pos mi smra bar bya ba dang / sbyin pa po dang sbyin</text></item>
<item><p>283b6</p><section></section><text>bdag gis chos gos dang bsod snyoms la sogs pas mgron du bos pa na yang mi smra bas mgron du bos pa bdag gir bya ba dang / phas kyi rgol ba nye bar 'ongs te gtam zer ba na / smra ba pos gtam mjug tu ma phyin gyi bar du yang mi smra bar bya'o/ /bdag gi dad pa nas</text></item>
<item><p>283b7</p><section></section><text>rigs kyi bu nyid ji tsam pa ni rgyu gsum gyis rig par bya ste/ gnas dang ngo bo nyid dang dus kyis so/ /de la ji ltar gnas las dad pa rig par bya zhe na/ dad pa'i gnas kyi dngos po gang yin pa dang / dmigs pa gang las dad pa skye ba na / bdag gi dad pa ni 'di tsam mo/ /dad</text></item>
<item><p>284a1</p><section></section><text>pa'i gnas ni 'di yin no zhes yang dag pa ji lta ba bzhin du rab tu shes pa'o/ /ji ltar ngo bo nyid las dad pa rig par bya zhe na/ dad pa chung ngu dang / 'bring dang chen po nyid yang dag pa ji lta ba bzhin du rab tu shes pa'o/ /ji ltar dus las dad pa rig</text></item>
<item><p>284a2</p><section></section><text>par bya zhe na/ bdag gis dad pa ni dus 'di tsam nas skyes so zhes yang dag pa ji lta ba bzhin rab tu shes pa'o/ /dad pa ji lta ba bzhin du tshul khrims la sogs pa nas/ spobs pa'i mthar thug pa'i bar yang de bzhin du rig par bya'o/ /de la dad pa ni 'jug pa'i yan</text></item>
<item><p>284a3</p><section></section><text>lag yin no/ /tshul khrims ni zhugs pa'i zhi gnas kyi yan lag yin no/ /thos pa ni lhag mthong gi yan lag yin no/ /gtong ba ni zhi gnas dang lhag mthong gi tshogs kyi yan lag yin no/ /bdag nyid kyi bsam pa las byung ba'i shes rab dang gzhan las rjes</text></item>
<item><p>284a4</p><section></section><text>su mthun pa'i gdams ngag rjes su bstan pa ni zhi gnas dang lhag mthong sdud pa'i yan lag yin no/ /de la brten nas zhi gnas dang / lhag mthong thob pa dang / dge sbyong gi tshul gyi 'bras bu yang thob par 'gyur ba'i phyir ro/ /bdag gi don rtogs na shes par 'dod pa</text></item>
<item><p>284a5</p><section></section><text>the tshom can rnams kyis ji ltar rtogs pa la the tshom rnam par bzlog pa'i phyir spobs so/ /rigs kyi bu 'di nyid ni rgol ba mi mthun pa lus dang ngag gis log par bsgrub pa dag la bzod pa dang des pas bsdus pa yin no/ /de la ma dad pa ni rgyu gsum gyis 'gyur te/ dkon</text></item>
<item><p>284a6</p><section></section><text>mchog gsum gyi yon tan mi shes pa dang / mu stegs can gyi lta ba spyod pa dang / sangs rgyas rnams sam sangs rgyas kyi nyan thos rnams kyis cho 'phrul gsum po gang yang rung bas ma btul bas so/ /yang dang yang du kun dga'i ra bar mi 'gro ba ni rgyu gsum gyis</text></item>
<item><p>284a7</p><section></section><text>te/ bag med pa dang / le lo'i dbang du song ba dang / bya ba mang ba dang / gang zag la mngon par dad pas so/ /nye bar mi 'gro ba'i rang bzhin can dang rgyu gsum gyis te/ rang bzhin gyis mi 'jigs pa dang / nga rgyal gyis khengs pa dang / tshig 'bru la rton pas</text></item>
<item><p>284b1</p><section></section><text>so/ /bsnyen bkur mi byed pa'i rang bzhin can yang rgyu gsum gyis te/ mi mkhas pa dang / mthun par mi byed pa dang / 'dun pa drag po med pas so/ /yongs su mi 'dri ba'i rang bzhin can yang rgyu gsum gyis te/ chos la mi mkhas pa dang / de gnyi ga la</text></item>
<item><p>284b2</p><section></section><text>mi mkhas pas so/ /rna mi gtod pa yang rgyu gsum gyis te rnam par rtog pa spyod pa dang / 'du 'dzi mang ba dang / sgrib pa dag gis sems kun nas nyon mongs pa can du gyur pa'o / /mi 'dzin pa'i rang bzhin can yang rgyu gsum gyis te/ mi nyan pa dang / ngan par nyan pa dang /</text></item>
<item><p>284b3</p><section></section><text>shes rab ma rgyas shing shes rab zhum pas so/ /chos la mi rtog pa yang rgyu gsum gyis te/ smra la dga' ba dang / 'du 'dzi la dga' ba dang / dpyod pa'i shes rab dang mi ldan pas so/ /chos kyi rjes su mthun pa'i chos mi sgrub pa yang rgyu gsum gyis te/ lus dang srog la lta</text></item>
<item><p>284b4</p><section></section><text>ba dang / de nyid kyi dbang du byas nas rnyed pa 'dod pa dang / bkur sti 'dod pas so/ /gzhan la phan pa'i phyir ma zhugs pa yang rgyu gsum gyis te/ rang bzhin gyis rigs dman pa dang / snying rje chung ba dang / mthu med pas so/ /dkar po'i phyogs ni de las bzlog pa las rig par</text></item>
<item><p>284b5</p><section></section><text>bya'o/ /nyan thos rnams la spyod pa rnam pa mang po sna tshogs dmigs te/ 'di lta ste/ chu klung gi spyod pa dang / ri'i spyod pa dang / ri dgas kyi spyod pa dang / de lta bu'i spyod pa dag dmigs pa de la ci'i phyir nyan thos mngon par shes pa thob pa yi dags rnams kyi spyad pa spyod pa na / yi dags</text></item>
<item><p>284b6</p><section></section><text>rnams kyi bdag nyid sngon gyi las kyi rnam par smin pa yongs su 'dri bar byed/ yongs su zhu bar byed/ ci bdag nyid kyi ngo mtshar tsam bsal bar bya ba'i phyir ram/ 'on te sems can la phan gdags pa'i phyir yin/ gal te bdag nyid kyi ngo mtshar tsam bsal ba'i phyir zhes</text></item>
<item><p>284b7</p><section></section><text>byar ni mngon par shes pa thob pa la de mi rung ngo / /gal te sems can la phan gdags pa'i phyir yin na ni des na ji ltar sems can la phan 'dogs par byed pa brjod dgos so zhe na/ /smras pa/ sems can la phan gdags pa'i phyir yin te/ de dag dang sems can gzhan dag la</text></item>
<item><p>285a1</p><section></section><text>phan gdags pa'i phyir te/ 'di ltar des rang gi mngon par shes pa'i stobs kyis yi dags de dag gi sngon gyi gnas rjes su dran par byed cing des na de dag gis bdag nyid kyi sngon nyes par bya ba'i las dran nas/ ston pa dang / skyo bar byed la chos bstan pa la yang sems</text></item>
<item><p>285a2</p><section></section><text>gtod par byed de/ rgyu des myur ba myur ba kho nar yi dags kyi skye gnas las yongs su thar bar 'gyur ba'i phyir te de ltar de ni yi dags de dag la phan 'dogs par byed pa yin no/ /de dag gi sngon gyi las kyi 'bras bu mi 'dod pa sna tshogs bstan pa de dag thos nas/ nyan thos mngon</text></item>
<item><p>285a3</p><section></section><text>par shes pa thob pa des gzhan dag kyang mos par byed cing / gzhan dag gis kyang de de las thos nas yid skyo zhing mi dge ba spangs nas/ dge ba yang dag par blang ba la 'jug par 'gyur te/ de ltar de ni de las gzhan pa'i sems can rnams la phan 'dogs par byed pa yin no/ /</text></item>
<item><p>285a4</p><section></section><text>'dod pa na spyod pa'i gzugs ni rnam pa drug gis rags pa nyid yin par blta bar bya ste/ rags pa nyid rnam pa drug gang zhe na/ mang ba nyid kyis rags pa nyid dang / mi gtsang ba nyid kyis rags pa nyid dang / rtsub pa nyid kyis rags pa nyid dang / lci ba nyid kyis rags pa nyid dang / 'gyur</text></item>
<item><p>285a5</p><section></section><text>ba nyid kyis rags pa nyid dang / sems kyi rjes su mi 'jug pa nyid kyis rags pa nyid do/ /nyan thos kyi sa'i rnam par gtan la dbab pa rdzogs te/ rnam par gtan la dbab pa'i gzhung lhag ma ni mi snang ngo / /rang sangs rgyas kyi sa'i rnam par gtan la dbab pa'i gzhung ni mi</text></item>
<item><p>285a6</p><section></section><text>snang ngo / /byang chub sems dpa'i sa'i rnam par gtan la dbab pa nyan thos kyi rigs sgrub pa bzhin du byang chub sems dpa'i rigs kyang 'grub par rig par bya'o/ /sems bskyed pa ni rnam pa bcu ste/ 'di lta ste yang dag par blang ba brda las byung ba dang / chos nyid kyis thob pa</text></item>
<item><p>285a7</p><section></section><text>dang / ma nges pa dang / nges pa dang / yongs su ma dag pa dang / yongs su dag pa dang / stobs chung ba dang / stobs dang ldan pa dang 'bras bu yongs su ma grub pa dang / 'bras bu yongs su grub pa'o/ /de la yang dag par blang ba brda las byung ba ni byang chub sems dpa'i yang dag pa nyid du skyon</text></item>
<item><p>285b1</p><section></section><text>med pa la yang ma zhugs pa thams cad kyi'o/ /de la chos nyid kyis thob pa ni byang chub sems dpa' yang dag pa nyid du skyon med pa la zhugs pa rnams dang / nyan thos byang chub tu yongs su 'gyur pa rnams kyi / ma nges pa ni de'i ma yin pa rnams dang / de'i rigs can sems bskyed pa las phyir</text></item>
<item><p>285b2</p><section></section><text>ldog pa'i chos can rnams kyi gang yin pa'o/ /sems bskyed pa nges pa ni de las bzlog pa las rig par bya'o/ /de la yongs su ma dag pa 'di ltar 'di na la la gzhan gyi rjes su zhugs pa'am/ rgyal pos 'jigs pa'am/ rkun pos 'dzin pa'am/ 'dzin khris 'jigs pa'am/</text></item>
<item><p>285b3</p><section></section><text>chu klung gis 'jigs pa'am/ 'tsho ba'i phyir ram/ rnyed pa dang bkur sti'i phyir ram/ kha gsag dang / gzhogs slong gi phyir nges par ma brtags/ yongs su ma brtags/ gzu lums su sems skyed par byed pa dang / de lta bu dang mthun par sems skyed par byed pa gang yin</text></item>
<item><p>285b4</p><section></section><text>pa de ni yongs su ma dag pa yin par rig par bya'o/ /yongs su dag pa ni de las bzlog pa las rig par bya'o/ /de la stobs chung ba ni 'di ltar 'di na byang chub sems dpa' la la sems bskyed pa las 'dod chags dang zhe sdang dang / gti mug gis kun nas dkris pa dag</text></item>
<item><p>285b5</p><section></section><text>gis zil gyis gnon par byed cing / yang dag pa'i sgrub pa las rab tu nyams par byas nas/ log pa'i sgrub pa la kun du sbyor bar byed pa'o/ /stobs dang ldan pa ni de las bzlog pa las rig par bya'o/ /de la 'bras bu yongs su ma grub pa ni mos pas spyod pa'i sa nas bzung ste/</text></item>
<item><p>285b6</p><section></section><text>sa bcu pa'i bar gyi'o/ /de la 'bras bu yongs su grub pa la de bzhin gshegs pa'i sa la ste/ bcom ldan 'das kyis nga ni dka' ba spyod pa de las thar cing / bdag nyid kyi yang dag pa'i smon lam dang / byang chub dam pa yang thob pa yin no zhes ji skad gsungs pa lta</text></item>
<item><p>285b7</p><section></section><text>bu'o/ /sems bskyed pa bcu po de dag las du ni nyon mongs pa can yin/ du ni nyon mongs pa can ma yin pa dang / de lta bu la sogs pa'i rnam par gtan pa dbab pa'i gzhung ni mi snang ngo / /byang chub sems dpa'i sems bzhi ni rtag tu rgyun mi 'chad par rjes su bsrung bar</text></item>
<item><p>286a1</p><section></section><text>bya ba yin te/ thos pa dang bsams pa las byung ba dang / snying rje'i sems dang / tshogs su 'gyur ba dang / bsgoms pa las byung ba'o/ /byang chub sems dpa' bdag gi don dang gzhan gyi don las brtsams nas bsgrub pa ni dgu po 'di dag yin te/</text></item>
<item><p>286a2</p><section></section><text>'khor ba la sgrub pa dang / sems can rnams la sgrub pa dang / bdag nyid la sgrub pa dang / 'dod pa rnams la sgrub pa dang / lus dang ngag dang yid kyi las la sgrub pa dang / sems can rnams la tho mi 'tshams par sgrub pa dang / dge ba'i chos rnams rtag tu sgom pa la</text></item>
<item><p>286a3</p><section></section><text>sgrub pa dang / nang gi sems kyi zhi gnas la sgrub pa dang / lhag pa'i shes rab chos rnam par mthong ba la sgrub pa'o/ /byang chub sems dpas 'khor ba la ji ltar bsgrub par bya zhe na/ 'di lta ste/ dper na nad pas sman tsha ba la bya ba ltar ro/ /sems can rnams la ji</text></item>
<item><p>286a4</p><section></section><text>ltar bsgrub par bya zhe na/ 'di lta ste/ dper na sman pas nad pa la bya ba ltar ro/ /bdag nyid la ji ltar bsgrub par bya zhe na/ 'di lta ste/ dper na rje bo mkhas pas bran yongs su ma byang ba la bya ba ltar ro/ /'dod pa rnams la ji ltar bsgrub par bya zhe na/ 'di lta ste/ dper na</text></item>
<item><p>286a5</p><section></section><text>tshong pa tshong pa'i lam du rgyu bas zong la bya ba ltar ro/ /lus dang ngag dang yid kyi las la ji ltar bsgrub par bya zhe na/ 'di lta ste/ dper na btso blag mkhan gyis gos la bya ba ltar ro/ /sems can rnams la tho mi 'tshams par ji ltar bsgrub par bya zhe na/ 'di lta ste/ dper na phas bu</text></item>
<item><p>286a6</p><section></section><text>gzhon nu par bar bshang gci bor ba la bya ba ltar ro/ /dge ba'i chos rtag tu bsgom pa la ji ltar bsgrub par bya zhe na/ 'di lta ste/ dper na me 'dod pa las gtsub shing gtsubs pa la bya ba ltar ro/ /nang gi sems zhi gnas la ji ltar bsgrub par bya zhe na/ 'di lta ste/ dper na rje bos</text></item>
<item><p>286a7</p><section></section><text>yid gcugs pa nor dbul ba la bya ba ltar ro/ /lhag pa'i shes rab chos rnam par mthong ba la ji ltar bsgrub par bya zhe na/ 'di lta ste/ dper na sgyu ma mkhan mkhas pas sgyu ma'i bya ba la bya ba ltar ro/ /rnam par gtan la dbab pa'i gzhung lhag ma ni mi snang ngo / /sems can gyi rigs</text></item>
<item><p>286b1</p><section></section><text>lnga la log par sgrub pa ni snying rje med pa dang / snying brtse ba med pa dang / rjes su brtse ba med pa yin par brjod par bya'o/ /lnga gang zhe na/ 'dod pa dang / phongs pa dang / phan 'dogs par 'dod pa dang / bde ba 'dod pa dang / chos 'dod pa la'o/ /de la 'dod pa ni lnga ste/ zas 'dod pa dang /</text></item>
<item><p>286b2</p><section></section><text>gos 'dod pa dang / gnas 'dod pa dang / na ba'i gsos sman dang / yo byad 'dod pa dang / skyabs 'dod pa'o phongs pa yang lnga ste/ sdug bsngal bar gnas pa dang / 'khrul ba dang / skyabs su 'ongs pa dang / yid brtan pa dang / rab tu btud pa'o/ /phan 'dogs pa yang lnga ste/ pha ma dang /</text></item>
<item><p>286b3</p><section></section><text>bu dang / chung ma dang / bran dang / bran mo dang / las byed pa dang / zho shas 'tsho ba dang / mdza' bshes dang / gros grogs dang / nye du dang snag gi gnyen mtshams su'o / /bde ba 'dod pa yang lnga ste/ las kyi mtha' 'byor pa'i bde ba 'dod pa dang / las kyi mtha' 'byor ba dang mi</text></item>
<item><p>286b4</p><section></section><text>'bral ba'i bde ba 'dod pa dang / dus tshigs 'gyur ba las byung ba'i sdug bsngal dang 'bral ba'i bde ba 'dod pa dang / ngal bso ba'i bde ba 'dod pa dang / khyad par bsgrub pa'i bde ba 'dod pa'o/ /chos 'dod pa yang lnga ste/ dam pa'i chos ston par 'dod pa dang / lung mnod pa dang / kha</text></item>
<item><p>286b5</p><section></section><text>ton 'dod pa dang / 'bel ba'i gtam rnam par gtan la dbab par 'dod pa dang / gdams ngag dang rjes su ston par 'dod pa dang / chos kyi rjes su mthun pa'i chos sgrub par 'dod pa'o/ /de la log par sgrub pa ni byed pa'i sbyor ba las sam/ mi byed pa'i sbyor ba las sam/ gnod</text></item>
<item><p>286b6</p><section></section><text>pa byed pa'i sbyor ba las sam/ tha mal pa'i sbyor ba las rig par bya'o/ /sems can rnams la skal ba med pa nyid ni rnam pa lnga ste/ de dang ldan pa'i sems can rnams ni de bzhin gshegs pa rnams kyis kyang gdul bar dka' ba yin na/ byang chub sems dpa' rnams sam/ de las gzhan pa</text></item>
<item><p>286b7</p><section></section><text>dag gis lta smos kyang ci dgos te/ de dag la ni de bzhin gshegs pa don du bzhed pa/ phan par bzhed pa/ bde bar bzhed pa rnams kyis kyang don dang / phan pa dang / bde ba'i bya ba de dag sku nyams su bstar bar mi 'gyur zhing / de la rtsom pa yang nyams par 'gyur ba yin na/ /byang</text></item>
<item><p>287a1</p><section></section><text>chub sems dpa' rnams sam/ de las gzhan pa dag gis lta smos kyang ci dgos / lnga gang zhe na/ rnam par dag pa'i skal ba med pa nyid dang / sbyor ba'i skal ba med pa nyid dang / de'i 'bras bu yongs su grub pa'i skal ba med pa nyid dang / sbyor ba dang de'i</text></item>
<item><p>287a2</p><section></section><text>'bras bu yongs su bsgrub pa'i skal ba med pa nyid dang / phan gdags pa'i skal ba med pa nyid do/ /de la rnam par dag pa'i skal ba med pa nyid ni 'di yin te/ 'di ltar 'di na la la rang bzhin gyis yongs su mya ngan las mi 'da' ba'i chos can nyid yin pa'o/ /de la sbyor ba'i</text></item>
<item><p>287a3</p><section></section><text>skal ba med pa nyid ni 'di yin te/ 'di ltar 'di na la la yongs su mya ngan las 'da' ba'i chos can nyid yin zhing / sems kyi rgyud kyang yongs su smin pa yin mod kyi/ des de'i mod la yang dag pa'i sbyor ba la sgrib par 'gyur ba'i las byas shing bsags par gyur pas des tshe</text></item>
<item><p>287a4</p><section></section><text>'di la sbyor ba'i skal ba med pa yin pa'o/ /de la de'i 'bras bu yongs su 'grub pa'i skal ba med pa nyid ni 'di yin te/ 'di ltar 'di na la la yongs su mya ngan las 'das pa'i chos can yin yang / sems kyi rgyud yongs su ma smin pa yin pas/ des yang dag pa'i sbyor ba la sgrib</text></item>
<item><p>287a5</p><section></section><text>par 'gyur ba'i las byas shing bsags pa ma yin yang / des na de'i 'bras bu yongs su 'grub pa'i skal ba med pa yin pa'o/ /de la sbyor ba dang de'i 'bras bu yongs su 'grub pa'i skal ba med pa nyid ni 'di yin te/ 'di ltar 'di na la la rgyud yongs su mya ngan las 'da'</text></item>
<item><p>287a6</p><section></section><text>ba'i chos can nyid yin yang / rgyud yongs su smin pa yang ma yin la/ des de'i mod la yang dag pa'i sbyor ba la sgrib par 'gyur ba'i las kyang byas shing bsags pas/ des gnyis ka'i skal ba med pa yin no/ /de la phan gdags pa'i skal ba med pa nyid ni 'di yin te/ 'di</text></item>
<item><p>287a7</p><section></section><text>ltar 'di na la las de'i mod la dbul por 'gyur ba'am/ phongs par 'gyur ba'am/ sdug bsngal bar 'gyur ba nges par myong bar 'gyur ba'i las byas shing bsags pas/ des na de'i tshe 'di la phyug po nyid dam/ 'byor ba'am/ bde bar 'gyur ba'i skal ba med pa yin no//</text></item>
<item><p>287b1</p><section></section><text>skal ba yod pa nyid rnam pa lnga ni de las bzlog pa las rig par bya'o/ /de kho na'i don rnam par shes par 'dod pas mdor bsdu na dngos po lnga rnam par shes par bya ba'i sdom ni/ bstan dang mnyam par dbye ba dang / /yod dang rdzas dang kun rdzob dang / /rab tu skye dang gzhan nyid dang / /</text></item>
<item><p>287b2</p><section></section><text>mtshan nyid rnam pa gzugs can yin/ /dngos po lnga gang zhe na/ rgyu mtshan dang / ming dang / rnam par rtog pa dang / de bzhin nyid dang / yang dag pa'i shes pa'o/ /rgyu mtshan gang zhe na/ mdor bsdu na/ mngon par brjod pa'i tshig gi gzhi'i gnas su gyur pa'i dngos po gang yin pa'o/ /ming</text></item>
<item><p>287b3</p><section></section><text>gang zhe na/ rgyu mtshan de nyid la tshig bla dgas gang yin pa'o/ /rnam par rtog pa gang zhe na/ khams gsum na spyod pa'i sems dang sems las byung ba'i chos rnams so/ /de bzhin nyid gang zhe na/ chos bdag med pas rab tu phye ba/ 'phags pa'i ye shes kyi spyod yul/ mngon par</text></item>
<item><p>287b4</p><section></section><text>brjod pa tshig thams cad kyi gzhi'i gnas su ma gyur pa'i dngos po gang yin pa'o/ /yang dag pa'i shes pa gang zhe na/ de ni mdor bsdu na rgyu gnyis su blta bar bya ste/ gcig tu 'jig rten las 'das pa dang / 'jig rten pa dang 'jig rten las 'das pa'o/ /yang dag pa'i shes pa</text></item>
<item><p>287b5</p><section></section><text>gcig tu 'jig rten las 'das pa gang zhe na/ gang gis nyan thos dang / rang sangs rgyas dang / byang chub sems dpa' rnams kyis de bzhin nyid rab tu rtogs par byed pa'o/ /des byang chub sems dpa' rnams rig pa'i gnas lnga po dag la sbyor bar byed pa na/ de bzhin nyid shes pa thams</text></item>
<item><p>287b6</p><section></section><text>cad du 'gro bas de la lan mang du gnas shing shes bya'i sgrib pa rnam par dag pa yang dag par 'thob par byed pa'o/ /yang dag pa'i shes pa 'jig rten pa dang 'jig rten las 'das pa gang zhe na/ gang gis nyan thos dang rang sangs rgyas rnams kyis yang dag pa'i shes pa dang pos de</text></item>
<item><p>287b7</p><section></section><text>bzhin nyid rab tu rtogs nas/ 'jig rten las 'das pa'i shes pa dang po'i rjes las 'thob pa 'jig rten pa dang 'jig rten las 'das pas rnam par gzhag pa'i bden pa dag la khams gsum pa las yid skrag par byed pa dang / khams gsum pa rab tu zhi ba'i ro myong bar byed cing</text></item>
<item><p>288a1</p><section></section><text>de la lan mang du gnas pa nyid kyis myur ba myur ba kho nar nyon mongs pa'i sgrib pa rnam par dag par 'thob par byed pa'o/ /de yang ma 'dris pa'i don gyis ni 'jig rten las 'das pa yin la/ tha snyad kyi mtshan ma la dmigs pa'i don gyis 'jig rten pa yin pas/</text></item>
<item><p>288a2</p><section></section><text>de'i phyir 'jig rten pa dang 'jig rten las 'das pa zhes bya'o / /bcom ldan 'das kyis kyang de las dgongs nas ngas ni 'jig rten pa'i shes pa yang yod par gsungs so/ /ngas ni 'jig rten las 'das pa'i shes pa yang yod par gsungs so/ /ngas ni 'jig rten pa dang</text></item>
<item><p>288a3</p><section></section><text>'jig rten las 'das pa'i shes pa yang yod par gsungs so zhes bka' stsal to/ /de la rnam par rtog pas bsdus pa'i shes pa gang yin pa de ni 'jig rten pa kho na yin no/ /yang dag pa'i shes pa dang pos bsdus pa gang yin pa de ni 'jig rten las 'das pa kho na yin no/ /yang dag</text></item>
<item><p>288a4</p><section></section><text>pa'i shes pa gnyis pas bsdus pa gang yin pa de ni 'jig rten pa dang / 'jig rten las 'das pa yin no/ /rgyu mtshan yod par brjod par bya'am med par brjod par bya zhe na/ smras pa/ yod par brjod par bya'o/ /ci ngo bo nyid dang bye brag gdags pa las 'dogs pa ji lta ba</text></item>
<item><p>288a5</p><section></section><text>de ltar yod par brjod par bya'am zhe na/ smras pa/ de ltar med par brjod par bya'o/ /ci rnam par rtog pa'i spyod yul ji lta ba de ltar yod par brjod par bya'am zhe na/ smras pa/ de ltar yod par brjod par bya'o/ /rgyu mtshan de ltar yod pa nyid la mkhas pa'i byang chub sems dpa'</text></item>
<item><p>288a6</p><section></section><text>ni rgyu mtshan yod par lan 'debs pa la yang mkhas pa yin la med par lan 'debs pa la yang mkhas pa yin/ yod pa dang med par lan 'debs pa la yang mkhas pa yin/ yod pa yang ma yin med pa yang ma yin par lan 'debs pa la yang mkhas pa yin no/ /de ltar</text></item>
<item><p>288a7</p><section></section><text>lan 'debs pa la yang mkhas pa de ni sgro 'dogs pa'i mtha' dang skur ba 'debs pa'i mtha' spangs nas/ dbu ma'i lam gyis chos kyi dbyings ston par byed do/ /ci rgyu mtshan brjod pa'i don gyis yod par brjod par bya'am/ brjod du med pa'i don gyis yod par brjod par bya zhe na/ smras</text></item>
<item><p>288b1</p><section></section><text>pa/ gnyis ka ltar yod par brjod par bya'o/ /ci'i phyir zhe na/ ji ltar brjod pa'i gzhi'i gnas su gyur pa de ltar gnas pa brjod pa'i don gyis ni yod par brjod par bya la/ ji ltar ngo bo nyid dang bye brag tu 'dogs pa yongs su ma grub pa de ltar ni brjod du med pa'i don gyis ni med</text></item>
<item><p>288b2</p><section></section><text>par brjod par bya ba'i phyir ro/ /rgyu mtshan ji lta ba bzhin du ming dang rnam par rtog pa dang de bzhin nyid dang / yang dag pa'i shes pa yang de bzhin du yod par brjod par bya'am zhe na/ smras pa/ de bzhin du yod par brjod par bya'o/ /rgyu mtshan rdzas su yod par brjod par bya'am/</text></item>
<item><p>288b3</p><section></section><text>btags pa'i yod par brjod par bya zhe na/ smras pa/ 'du byed rdzas su yod pa rnams kyi mtshan ma ni rdzas su yod par brjod par bya'o/ /btags pa'i yod pa rnams kyi ni btags pa'i yod par brjod par bya ste/ rgyu mtshan yod par 'du byed gang dag yin pa de dag kyang rnam pa gnyis</text></item>
<item><p>288b4</p><section></section><text>so/ /ming rdzas su yod par brjod par bya'am/ btags pa'i yod par brjod par bya zhe na/ smras pa/ btags pa'i yod par brjod par bya ste/ de ni rgyu mtshan tsam la nye bar btags pa tsam yin pa'i phyir ro/ /rnam par rtog pa rdzas su yod par brjod par bya'am/ btags pa'i yod</text></item>
<item><p>288b5</p><section></section><text>par brjod par bya zhe na/ smras pa/ gnyi gar brjod par bya'o/ /de bzhin nyid rdzas su yod par brjod par bya'am/ btags pa'i yod par brjod par bya zhe na / smras pa/ rdzas su yod par brjod par bya ste/ don dam pas bsdus pa yin pa'i phyir ro/ /yang dag pa'i shes pa</text></item>
<item><p>288b6</p><section></section><text>rdzas su yod par brjod par bya'am/ btags pa'i yod par brjod par bya zhe na/ smras pa/ gnyi gar brjod par bya ste/ ji ltar shes pa gang yin pa de ni rdzas su yod pa yin la/ shes pa'i 'khor sems dang sems las byung ba'i chos gang dag yin pa de dag yang dag pa'i shes</text></item>
<item><p>288b7</p><section></section><text>pa yin pa'i phyir rnam pa gnyis so/ /rgyu mtshan kun rdzob tu yod par brjod par bya'am/ don dam par yod par brjod par bya zhe na/ smras pa/ kun rdzob tu yod par bya'o/ /rgyu gnyis kyis te/ kun nas nyon mongs pa kun nas slong ba'i phyir dang / gdags pa'i gzhi yin pa'i phyir ro/ /</text></item>
<item><p>289a1</p><section></section><text>ming kun rdzob tu yod par brjod par bya'am/ don dam par yod par brjod par bya zhe na/ smras pa/ kun rdzob tu yod par brjod par bya'o/ /rgyu gsum gyis te/ kun nas nyon mongs pa kun nas slong ba'i phyir dang /</text></item>
<item><p>289a2</p><section></section><text>gdags pa'i gzhi yin pa'i phyir dang / tha snyad kyi gnas yin pa'i phyir ro/ /rnam par rtog pa kun rdzob tu yod par bya'am/ don dam par yod par brjod par bya zhe na/ smras pa/ kun rdzob tu yod par brjod par bya'o/ /smras pa/ rgyu bzhi ste/ kun nas nyon mongs pa kun nas</text></item>
<item><p>289a3</p><section></section><text>slong ba'i phyir dang / gdags pa'i gzhi yin pa'i phyir dang / tha snyad bag la nyal ba'i phyir dang / tha snyad rjes su sad pa'i phyir dang / de bzhin nyid kun rdzob tu yod pa'i phyir brjod par bya'am/ don dam par yod par brjod par bya zhe na/ smras pa/ don dam par yod</text></item>
<item><p>289a4</p><section></section><text>par brjod par bya ste/ rnam par gdags pa'i phyir dmigs pa'i dngos po yin pa'i phyir ro/ /yang dag pa'i shes pa kun rdzob tu yod par brjod par bya'am/ don dam par yod par brjod par bya zhe na/ smras pa/ dang por ni don dam par yod par brjod par bya'o/ /</text></item>
<item><p>289a5</p><section></section><text>gnyis pa ni gnyi gar brjod par bya'o/ /rgyu mtshan gang las rab tu skye bar brjod par bya zhe na/ smras pa/ rgyu mtshan las rab tu skye ba dang / sngon gyi rnam par rtog pa las rab tu skye ba yin no/ /ming gang las rab tu skye bar brjod par bya zhe na/ smras pa/ gang</text></item>
<item><p>289a6</p><section></section><text>zag gi 'dun pa las rab tu skye ba yin no/ /rnam par rtog pa gang las rab tu skye bar brjod par bya zhe na/ smras pa/ rnam par rtog pa las rab tu skye ba dang / rgyu mtshan las rab tu skye ba yin no/ /de bzhin nyid gang las rab tu skye bar brjod par bya zhe na/ smras pa/ skye</text></item>
<item><p>289a7</p><section></section><text>ba med par brjod par bya'o/ /yang dag pa'i shes pa gang las rab tu skye bar brjod par bya zhe na/ smras pa/ yang dag pa'i shes pa dang / dam pa'i chos mnyan pa dang / tshul bzhin yid la byed pa las rab tu skye ba yin no// //</text></item>
</text>
