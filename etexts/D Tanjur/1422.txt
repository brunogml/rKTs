[\[1a\]]
[\[1b\]]
[\[1b.1\]{D3874}]@##/_/rgya gar skad du/_bo d+hi satwa tsAr+ya a ba tA ra sang kA ra/_bod skad du/_byang chub sems dpa'i spyod pa la 'jug pa'i legs par sbyar ba/_bcom ldan 'das gsung gi mnga' bdag 'jam dpal
[\[1b.2\]]gzhon nur gyur pa la phyag 'tshal lo/_/ngo bo nyid ni byang chub pa'i/_/rgya mtsho de la phyag 'tshal te/_/bdag 'dra'i spyod pa'i yan lag la/_/'jug phyir legs sbyar bshad tsam bya/_/dam pa rnams kyis ni thog ma dang
[\[1b.3\]]bar dang tha mar dge ba mngon par 'phel bar bya ba yin pas/_bde gshegs zhes bya ba la sogs pa smos pa yin te/_'dir phyag 'tshal ba ni dang por dge ba'o/_/chos bstan pa ni bar du dge ba'o/_/dge ba'i rtsa ba
[\[1b.4\]]yongs su bsngo ba ni dge ba'i rtsa ba mngon par 'phel ba yin pas tha mar dge ba yin no/_/de la bde bar gshegs pa ni rtogs par bya ba'i lhag ma mi mnga' bas na yongs su rdzogs par thugs su chud pa'i phyir bde bar gshegs
[\[1b.5\]]pa'o/_/chos kyi sku mnga' ba ni lung dang rtogs pa'i bdag nyid can gyi dam pa'i chos kyi tshogs ni chos kyi sku ste de dang bcas pa'o/_/sras bcas ni nyid las 'khrungs pa'i sras te/_byang chub sems dpa' dang bcas pa'o/_/
[\[2a\]]
[\[2a.1\]]la la las ni bde gshegs dam pa'i chos dang dge 'dun bcas zhes zer ro/_/btsun pa ni nyan thos chen po brgyad la sogs pa la bya ste/_de dag ma lus pa kun la phyag 'tshal ba'o/_/dkon mchog gsum po gtso bor gyur pas so sor smos pa
[\[2a.2\]]yin la/_de dag kyang phyag bya bar 'os pa yin pas gus pas phyag 'tshal te/_zhes bya ba smos te/_'dir yon tan dam pa'i bstod pa rgya che ba dang /_mchod pa khyad par du 'phags pa'i dmigs pa yid la byed pa las byung ba'i mos pa'i bsam pa shin tu phul du byung ba'i
[\[2a.3\]]dga' ba rgya che ba'i mchod pa dang bcas pas lus zhing thams cad kyi rdul snyed kyis btud cing phyag 'tshal lo/_/de ltar phyag btsal nas ci zhig byed ce na/_bde gshegs sras kyi zhes bya ba la sogs pa smos te/_bde bar gshegs pa'i bdag nyid ni chos kyi sku ste/_
[\[2a.4\]]de'i dbang du byas pa las skyes pa sa chen po thob pa dang /_rgyu la gnas pa rnams so/_/de rnams kyi sdom pa ni mi dge ba spong ba dang /_dge ba la 'jug pa dang /_sems can gyi don bya ba'o/_/de yang bcom ldan 'das kyis shin tu zab cing rgya che ba'i bdag nyid can du gsungs
[\[2a.5\]]la/_der byang chub tu sems bskyed pa'i phan yon la sogs pa'i don rnam pa bcu po gang yin pa des 'jug pa'i bde bar gshegs pa'i sras kyi sdom pa la 'jug pa bstan par bya'o/_/de yang lung bzhin zhes bya ba ste/_lung gi don dang mi 'gal bar ro/_/lung las ni
[\[2a.6\]]bcom ldan 'das kyis rgya cher gsungs so zhe na/_mdor bsdus nas ni zhes bya ba smos so/_/de lta yin du chug na/_ci 'dir sngon chad ma byung ba gzhan 'ga' zhig smas sam/_lung ji lta ba yin zhe na/_sngon chad ces bya ba la sogs pa smos so/_/sdeb sbyor mkhas pas sngon
[\[2a.7\]]ma yin nam zhe na/_sdeb sbyor zhes bya ba la sogs pa smos so/_/gang gi phyir 'dir sdeb sbyor la mkhas pa med pa nyid kyi phyir gzhan gyi don du bdag gis 'di gzhung du nye bar sbyar ba ma byas so zhes bya bar dgongs so/_/de ltar gal te gzhan gyi don du ma byas na ci'i phyir byed ce na/_
[\[2b\]]
[\[2b.1\]]de'i phyir rang gi zhes bya ba la sogs pa smos te/_yid la 'dir byang chub kyi sems te/_de bsgom pa'i phyir zhes bya ba ni bslab pa'i phyir ro/_/bcom ldan 'das kyis lung las tshig gi don rgya cher gsungs pa de las mdor bsdus te rang gi yid la bsgom par bya ba'i phyir bdag gis
[\[2b.2\]]'di byas so zhes pa'o/_/de yang ji ltar zhe na dge ba bsgom phyir zhes bya ba la sogs pa smos te/_yid la dge ba bsgom par bya ba ni bdag gis dad pa'i shugs shin tu dag pa dang 'phel bar 'gyur ba'i phyir byas pa'o/_/re zhig ces bya ba'i sgras ni gzhan gyi don la yang
[\[2b.3\]]ltos pa ste/_'di ni gzhan gyi don du 'gyur te/_rgyud shin tu dag pa'i yid dang ldan pa rnams kyi goms pa phul du byung bar 'gyur ro/_/de bas na gzhan gyi don du yang 'gyur ba yin pas de'i phyir bdag dang zhes bya ba la sogs pa smos te/_bdag dang skal ba mnyam zhing
[\[2b.4\]]rigs mtshungs pa gang yin pa gzhan dag kyang yod pas de'i don du yang 'gyur ba mthong bas bde bar gshegs pa'i sras kyi sdom pa la 'jug pa brtsams pa 'di ni don yod pa yin no/_/sdeb sbyor byed pa'i don ni kho bo mi 'dri'i/_brjod par bya ba 'dri ste/_brjod par bya ba ni
[\[2b.5\]]'jug pa'i don du 'gyur ba yin no zhe na/_de ni bden mod kyi/_gzhung rtsom pa la ni rtog pa dang ldan pa dag brjod par bya ba'i gtam la brten pa nyid kyis na gtam yang bde bar gshegs pa'i sras kyi sdom pa la 'jug pa yin pas de ltar na bdag dang gzhan gyi gtam gyi
[\[2b.6\]]dgos pa yin la/_de gnyis thabs dang thabs las byung ba'i tshul du 'byung ba nyid ni 'brel ba yin no/_/de bas na bde bar gshegs pa'i sras kyi sdom pa la 'jug pa ni brjod par bya ba yin no zhes bstan par 'gyur ro/_/glegs bam la la la tshig 'di med de/_
[\[2b.7\]]bslab pa kun las btus pa nyid yin mod kyi/_der rigs pa ma yin te/_bslab pa kun las btus pa nyid yin pa'i phyir bde bar gshegs pa'i sras kyi sdom pa la 'jug pa ma yin la/_'dir ni bdag gis byang chub spyod pa la/_/'jug pa rnam par bsams
[\[3a\]]
[\[3a.1\]]pa zhes bshad pa'i phyir dang /_byed pa po gcig yin pa'i phyir rigs pa yin te/_gzhan du na nyan pa po'i 'jug pa'i yan lag tu 'gyur ba'i 'brel pa la sogs pa ma smras par 'gyur bas 'di ni 'dir rigs la/_sangs rgyas dang ni byang chub sems dpa'
[\[3a.2\]]dag_/ces bya ba la sogs pa'i tshigs su bcad pa ni der smos pa'i rigs so/_/ci tshe 'di nyid du dge ba la 'bad par ci ltar nus she na/_de'i phyir dal 'byor 'di ni zhes bya ba la sogs pa smos te/_dal ba zhes bya ba ni mi khom pa las log pa ste/_'dir ni sdom pa
[\[3a.3\]]'chags pa la dal ba zhes bya'o/_/de'i 'byor pa ni phun sum tshogs pa ste/_'di ni shin tu rnyed par dka' ba'o/_/de yang bcom ldan 'das kyis rgyal ba'i drod kyi skye mched kyi rnam par thar pa la sogs pa gsungs pa yin la/_de ni kho bo cag rnams kyis thob par 'gyur ba yin
[\[3a.4\]]no/_/skyes bu'i don sgrub ni sems can gyi don byed par nus shing skal ba yod de/_de thob par 'gyur ba yin no/_/gal te dal 'byor phun sum tshogs pa'i dus 'dir phan pa zhes bya ba bdag dang gzhan la yun ring du phan zhing bde bar 'gyur ba rnam par ma bsams na'o/_/
[\[3a.5\]]phyis 'di yang dag 'byor par ga la 'gyur/_/zhes bya ba ni/_shin tu rnyed par dka'o zhes bya ba'i tha tshig go/_/phan pa de yang byang chub tu sems bskyed pa'i phan yon dang /_de bzhin du sdig pa bshags par gtogs pa bdun dang /_byang chub kyi sems yang dag par
[\[3a.6\]]blang ba dang /_byang chub kyi sems la bag yod par bya ba dang /_shes bzhin la sogs pa bsrung ba dang /_bzod pa dang /_brtson 'grus dang /_bsam gtan dang /_shes rab dang /_yongs su bsngo ba ste/_byang chub kyi sems rnam pa bcu la bya'o/_/de la byang chub kyi
[\[3a.7\]]phan yon gyi dbang du byas nas/_ji ltar mtshan mo zhes bya ba la sogs pa smos te/_ji ltar mtshan mo sprin stug po mang pos khebs pas mun pa shin tu gnag pa na sprin dang mun nag gi thibs po gang yin pa der glog 'gyu skad cig ste/_dus shin tu yun thung bas rab tu snang ba
[\[3b\]]
[\[3b.1\]]ston te gsal bar byed pa de bzhin du shin tu yun ring ba'i 'khor ba'i btson ra mun rum du sdig pa'i stobs can gyi sprin mang pos mun nag tu gyur pa'i 'jig rten sdug bsngal gyi mun gnag 'ba' zhig yod pa'o/_/sangs rgyas kyi mthus zhes bya ba la sangs rgyas glog lta bu'i dbang
[\[3b.2\]]gis bsod nams la blo gros te/_blo'i khyad par gyi snang ba thang 'ga' zhig 'byung bar 'gyur la/_de ni shin tu rnyed dka' ba yin pas na lan 'ga' zhes bya ba smos pa yin no/_/gang gi phyir de ltar yin pa des na des ltas zhes bya ba la sogs pa smos pa yin te/_'dir dge ba ni rgyu la
[\[3b.3\]]'bras bu btags pa'i tshul gyi dge ba'i sa bon lhan cig byed pa'i rgyu'i grogs dang bcas pa la bya'o/_/de nyid ni nyam chung zhing stobs zhan pa nyid du rgyun gyis rtag pa yin no/_/sdig pa'i sa bon ni stobs chen po dang ldan pa yin te/_lhan cig byed pa'i rgyu'i grogs dang bcas par che ba
[\[3b.4\]]yin pas shin tu zhes bya ba lhag par mi bzad pa ste/_'jigs su rung ba yin no/_/de ni zhes bya ba stobs sam sdig pa de las rgyal bar 'dod na/_gal te rdzogs pa'i byang chub kyi sems 'tshang rgya bar bya ba yin pa'i phyir dad pas nye bar bstan par byas pa'i shes rab dang snying rje
[\[3b.5\]]gnyis dang ldan zhing yod pa dang med pa las 'das pa'i sems ni rdzogs pa'i byang chub kyi sems yin pas rdzogs pa'i byang chub kyi sems ma yin pa dge ba gzhan gang gis zil gyis gnon par 'gyur zhing rgyal bar byed par 'gyur te/_sems de nyid ni nyes pa thams cad sel
[\[3b.6\]]bar byed pa'i gzhi yin no/_/de yang 'di nyid dang /_shes rab kyi pha rol tu phyin pa'i le'u dang /_shes rab kyi pha rol tu phyin pa brgyad stong pa la sogs pa las 'di nyid gsungs pa yin no/_/bskal pa du mar zhes bya ba la sogs pa la/_thub pa'i dbang po sangs rgyas
[\[3b.7\]]bcom ldan 'das rnams kyis bskal pa grangs med pa gsum du rab tu dgongs shing dpyad par mdzad pas kyang yang dag par rdzogs pa'i byang chub kyi sems 'di phan pa yin par gzigs so/_/de yang gang gi phyir rang dang gzhan gyi bde ba'i rgyur 'gyur ba nyid kyis na lus dang
[\[4a\]]
[\[4a.1\]]sems tshim par byed pa'i bde ba nyid kyis bde ba rab tu 'phel zhing rgyas par gyur pa bde blag tu thob par 'gyur ba'am tshad med cing grangs med pa 'das pa'i skye bo'i tshogs te/_sems can gyi tshogs rnams 'khor ba'i rgya mtsho las sgrol bar byed pa yin no/_/
[\[4a.2\]]byang chub kyi sems la gnas pa dag brten par bya ba'i phyir/_srid pa'i zhes bya ba la sogs pa smos te/_bdag nyid kyi srid pa'i sdug bsngal brgya phrag ste/_gzhom par 'dod cing sel bar 'dod pas so/_/glegs bam la la las/_srid pa'i sdug bsngal brgya phrag las sgrol
[\[4a.3\]]'dod/_/ces zer te/_der yang don ni 'di yin no/_/gzhan yang /_sems can gyi mi bde bsal bar 'dod pa dang /_zhes bya ba ni gzhan dag gi phongs pa'i sdug bsngal gzhom par 'dod pas so/_/bde mang brgya phrag ni bde ba can gyi bde ba la sogs pa'o/_/spyod
[\[4a.4\]]par 'dod pas zhes bya ba ni longs spyod par 'dod pas so/_/kyang zhes bya ba'i sgras ni gzhan dag spyod par 'dod pas kyang zhes ston to/_/des ni/_byang chub sems nyid rtag tu gtang mi bya/_/zhes bya ba ste de dor bar mi bya'o/_/phan yon 'di ni de'i tshe gzhan gyi yin no/_/tshe 'di'i
[\[4a.5\]]phan yon ni/_byang chub sems skyes gyur na zhes bya ba la sogs pa smos pa yin no/_/'khor ba'i btson ra ni sred pas bcings pa'i khyim ste/_'dod chags la sogs pas bsdams pa gang yin pa de ni 'khor ba'i btson rar bsdams pa'o/_/nyam thag rnams zhes bya ba ni mya ngan bya bar
[\[4a.6\]]'os pa'i nyon mongs pa rnams so/_/de ni skad cig gis zhes bya ba skad cig tsam gyis bde bar gshegs pa rnams kyi sras zhes brjod par bya zhing /_lha dang mir bcas pa'i 'jig rten gyis phyag bya bar 'os par 'gyur ro/_/skad cig gang gis she na/_byang chub sems skyes gyur
[\[4a.7\]]nas zhes bya ba smos te/_byang chub kyi sems skyes shing byung bar gyur pa nyid kyis 'gyur te/_de yang bcom ldan 'das kyis 'phags pa dkon mchog brtsegs pa la sogs pa las ji skad gsungs pa lta bu yin no/_/dris pa/_byang chub sems dpa'i sa rab tu dga' bar
[\[4b\]]
[\[4b.1\]]dang po byang chub kyi sems skye bar 'gyur ba yin la/_de ni 'phags pa'i yin pas 'phags pa la ni nyam thag rnams zhes mi bya'o zhe na/_bden mod kyi de ni chos la dmigs pa can yin la/_'di ni yang dag par blangs pa brda can la dgongs nas de skad bshad pa yin pas yang
[\[4b.2\]]dag par blangs pa brda can ni 'phags pa ma yin pa la yang skye bar mdo sde rnams las shes par bya ste/_chos thams cad 'byung ba med par bstan pa las/_byang chub sems dpa' rgyal ba'i blo gros la sas bar mthongs phye nas de 'chi ba'i dus byas pa dang /_sems can dmyal ba
[\[4b.3\]]chen por lhung ste/_de ni stong pa nyid la ma dad cing stong pa nyid smra ba la khong khro ba byas pa yin no zhes gsungs pa dang /_nges pa dang ma nges pa la 'jug pa'i phyag rgya'i mdo las kyang /_gang la la zhig byang chub kyi sems bskyed la rtag par theg pa chen po mi 'dzin mi klog par nyan
[\[4b.4\]]thos kyi theg pa pa rnams la brten cing zhes bya ba nas/_'di ni phyugs kyi shing rta lta bus 'gro ba'i byang chub sems dpa' zhes bya ste/_nyan thos kyi theg pa'i phyugs kyi shing rtas sangs rgyas nyid kyi sar bgrod par 'gro ba yin no zhes gsungs pa dang /_chos bcu pa'i mdo las
[\[4b.5\]]kyang /_byang chub sems dpa'i rigs la gnas pa byang chub tu sems ma bskyed na/_de bzhin gshegs pa'i nyan thos kyis bskul zhing skyo bar byas/_yang dag par 'dzin du bcug ste/_bla na med pa yang dag par rdzogs pa'i byang chub tu sems bskyed pa 'di ni byang chub kyi sems
[\[4b.6\]]la mos pa'i rgyu dang po'o/_/yang dag par rdzogs pa'i byang chub bam/_byang chub kyi sems kyi bsngags pa thos nas bla na med pa yang dag par rdzogs pa'i byang chub tu sems bskyed pa 'di ni rgyu gnyis pa'o/_/sems can mgon med pa dang /_skyabs med pa dang /_dpung gnyen
[\[4b.7\]]med pa rnams mthong nas snying rje'i sems nye bar gzhag ste/_bla na med pa yang dag par rdzogs pa'i byang chub tu sems bskyed pa 'di ni rgyu gsum pa'o/_/des de bzhin gshegs pa'i rnam pa thams cad yongs su rdzogs pa mthong nas dga' ba bskyed nas bla na med pa yang dag
[\[5a\]]
[\[5a.1\]]par rdzogs pa'i byang chub tu sems bskyed pa 'di ni rgyu bzhi pa'o zhes gsungs pa yin no/_/byang chub kyi sems de lha dang bcas pa'i 'jig rten gyi mchod rten du gyur par ni sdong po bkod pa las kyang gsungs pas lha dang mir bcas pa'i 'jig rten gyis phyag bya
[\[5a.2\]]bar 'os par gyur pa yin la/_bde bar gshegs pa'i dbang du byas nas sangs rgyas kyi chos rnams thob par lhag par mos pa'i rang bzhin can gyi byang chub kyi sems kyi sa bon skad cig ma gang la skyes pa'i skad cig ma de la bde bar gshegs pa rnams kyi sras zhes brjod par bya ste/_
[\[5a.3\]]de bas na lha dang mir bcas pa'i 'jig rten gyis phyag bya bar 'os pa yin no zhes bya ba brgal ba'i lan gdab par bya'o/_/gser 'gyur rtsi zhes bya ba la sogs pa'i tshigs su bcad pa la/_gser 'gyur rtsi ni rtsi'i khyad par ro/_/mchog lta bu zhes bya ba ni rin po che nyid du byed
[\[5a.4\]]nus pa ste/_de ltar bsgyur nus pa'o/_/mi gtsang lus 'di blangs nas zhes bya ba ni/_da ltar gyi lus 'di gzung nas so/_/rgyal ba'i sku/_rin chen rin thang med par bsgyur bas na/_/zhes bya ba ni sangs rgyas bcom ldan 'das kyi sku yid bzhin gyi nor bu rin po che dang 'dra bar
[\[5a.5\]]don chen po nyid du bsgyur nus pa de lta bu'i byang chub kyi sems zhes bya bar ming btags pa'i gser 'gyur gyi rtsi de rab tu brtan cing ma nyams pa nyid du gzung zhing blang bar bya'o/_/zhes bya ba'i don to/_/de ltar na gser 'gyur rtsi dang 'dra bar bshad nas/_rin po che dang 'dra ba
[\[5a.6\]]nyid bshad pa'i phyir/_'gro ba'i ded dpon zhes bya ba la sogs pa smos te/_'gro ba'i ded dpon gcig pu zhes bya ba ni 'gro ba'i ste/_'jig rten thams cad skal ba ji lta ba bzhin du mya ngan las 'das pa'i grong khyer du khrid par mdzad pas so/_/tshad med blo zhes bya ba ni
[\[5a.7\]]phra zhing tshad med pa'i yul yin pa nyid kyis gzhan dag gis gzhal bar mi nus pas tshad med pa'i blo gang la mnga' ba'i sangs rgyas bcom ldan 'das tshad med pa'i blo mnga' zhing rang gi don phun sum tshogs pa yang brnyes pa des legs par yongs su brtags pa ste/_rin po che
[\[5b\]]
[\[5b.1\]]rtog pa na de'i mtshan nyid la rmongs pa'am/_gzhan slu ba dag la log par rtog par byed na/_sangs rgyas la gnyis po 'di dag mi mnga' bas des legs par yongs su brtags pa yin no/_/ci lta bu zhe na/_rin che bas zhes bya ba ste/_yid bzhin gyi nor bu rin po che ltar
[\[5b.2\]]dpal 'byor phun sum tshogs pa yang rnyed par dka' ba yin na/_byang chub kyi sems rin po che 'di lta smos kyang ci dgos/_des na 'gro ba'i gnas dang bral bar 'dod pa rnams te/_dmyal ba la sogs pa'i 'gro bar rgyu ba'i skal ba can gyi sems tshong pa rnams kyi byang chub kyi sems
[\[5b.3\]]de legs par shin tu brtan par zung shig pa'o/_/yang gzengs bstod par bya ba'i phyir/_dge ba gzhan kun zhes bya ba la sogs pa smos pa yin te/_byang chub kyi sems las gzhan pa'i dge ba thams cad ni zhi ba'i 'bras bu med par chu shing dang 'dra bar 'dzad pa yin la/_
[\[5b.4\]]byang chub kyi sems kyi ljon shing ni rtag par yang 'bras bu 'byin pa yin te/_skad cig ma re re zhing rgyu mthun pa'i 'bras bu 'byin par byed pa nyid yin pa'i phyir ro/_/de yang 'og nas/_deng nas brtsams te gnyid log gam/_/zhes bya ba la sogs pa ji skad bshad pa lta bu
[\[5b.5\]]yin pas skye ba re re zhing rnam par smin pa phul du byung ba bskyed du zin kyang /_'gro ba ji srid gnas kyi bar du rgyu mthun pa'i 'bras bu rgyun mi 'chad pas zad par mi 'gyur ba yin no/_/de ltar na rang gi don phun sum tshogs pa dang ldan pa las gzhan gyi don phun sum tshogs pa
[\[5b.6\]]yang 'byung bar 'gyur ba nyid yin no/_/gzhi de las gzhan rnams la yang byang chub kyi sems kyi ljon shing skye ba'i phyir ro/_/de ltar dge ba la mngon par 'jug pa bshad pas legs par gzengs bstod nas/_mi dge ba las ldog pa'i rgyu nyid yin par sbyar ba'i phyir dpa'
[\[5b.7\]]bo dang 'dra bar bshad pa ni/_sdig pa shin tu zhes bya ba la sogs pa smos pa yin te/_sdig pa mi bzad pa ste/_dkon mchog gsum la gnod pa byed pa la sogs pa 'jigs pa chen po dang 'dra ba byas kyang dpa' bo la brten pa dang 'dra bar gang zhig la brten cing gnas
[\[6a\]]
[\[6a.1\]]bcas na/_yud kyis zhes bya ba ring po mi thogs par sgrol zhing skyob par nus pa'i byang chub kyi sems de la sems can bag dang ldan pa rnams kyis ci'i phyir brten par mi byed de/_shin tu yang rten bca' ba'i rigs so/_/bcom ldan 'das kyis kyang
[\[6a.2\]]sdig pa byas shing bsags pa rnams rten gyi stobs kyis zil gyis gnon par 'gyur ro/_/de la rten gyi stobs ni dkon mchog gsum la skyabs su 'gro ba dang /_byang chub kyi sems mi gtong ba'o zhes chos bzhi pa'i mdo las gsungs pa yin no/_/de ltar dge ba la
[\[6a.3\]]'jug pa dang /_mi dge ba las ldog pa'i khyad par gyi gzhi ni byang chub kyi sems yin no zhes yang dag par gdams nas/_me'i khyad par dang 'dra bar bstan cing /_phan yon dpag tu med pa nyid yod pas yang dag par gzengs bstod pa'i phyir/_des ni dus mtha'i
[\[6a.4\]]zhes bya ba la sogs pa smos pa yin te/_byang chub kyi sems gang yin pa de ni 'jig rten 'jig pa'i dus kyi me'i phung po dang 'dra ba yin pas dus mtha'i me ste/_de dang 'dra bar mtshams med pa la sogs pa'i sdig pa chen po rnams skad cig gcig gis zhes bya ba/_lhag par
[\[6a.5\]]mos pa'i bzod pa chen po'i skad cig ma gcig gis gzung bar bya ba nye bar mi dmigs pa na/_nges par sreg par byed pa nyid yin no/_/byang chub kyi sems gang yin pa de'i phan yon dpag tu med pa'i grangs med pa dag mgon po byams pa zhes bya ba blo dang ldan zhing shes rab che bas
[\[6a.6\]]tshong dpon gyi bu pho nor bzangs zhes bya ba la bshad cing bka' stsal to/_/rigs kyi bu byang chub kyi sems ni sangs rgyas kyi chos thams cad kyi sa bon lta bu'o/_/'gro ba thams cad kyi chos dkar po rnam par 'phel bar byed pas zhing lta bu zhes bya ba la sogs pa dang /_yon
[\[6a.7\]]tan gyi khyad par gzhan dag dang yang dag par ldan pa yin par 'phags pa sdong po bkod pa las kyang gsungs pa yin no/_/de ltar de yan chad kyi tshigs su bcad pas ni byang chub kyi sems la goms par byas pa tsam gyi phan yon bshad pa yin la/_da 'di man chad kyis
[\[6b\]]
[\[6b.1\]]gnas skabs kyi dbye ba la dgongs nas bshad pa yin par shes par bya'o/_/de'i phyir byang chub sems de zhes bya ba la sogs pa smos te/_byang chub kyi sems de las byang chub tu mos pa'i sems ni bdag sangs rgyas su gyur nas sems can rnams kyi don bya'o zhes dad pas nye bar
[\[6b.2\]]bstan par bya ba'i blo dang /_bya ba dag gis zab cing rgya che ba'i don thob par 'dod pa'i sems de nyid byang chub tu smon pa'i sems yin no/_/byang chub kyi spyod pa yang dag par blang ba la sogs pas de la 'jug pa ni byang chub tu 'jug pa nyid yin te/_de lta na rnam pa gnyis so/_/
[\[6b.3\]]de yang blo dang ldan pas nor bzangs la rigs kyi bu sems can gang bla na med pa yang dag par rdzogs pa'i byang chub tu sems bskyed pa de ni rnyed par dka'o/_/de bas na bla na med pa yang dag par rdzogs pa'i byang chub tu zhugs pa de yang ches rnyed par dka'o zhes gsungs pa yin no/_/
[\[6b.4\]]bcom ldan 'das kyis ni sa dang pha rol tu phyin pa la sogs pa dbye ba mang du gsungs la 'dir ni rnam pa bcur bshad la/_de ji ltar na rnam pa gnyis yin zhe na/_de'i phyir mdor bsdu na/_rnam pa gnyis su shes bya ste/_/zhes bya ba smos pa yin te/_rnam pa bcu yin du zin
[\[6b.5\]]kyang phan yon gyi skabs su mdor bsdu na/_rnam pa gnyis su gnas te/_yang dag par blang ba dang /_'jug pa'i khyad par gyis gnyis yin par shes par bya'o/_/gal te de lta na smon pa byang chub kyi sems kyang spyod pa'i bdag nyid kyang yin na 'di gnyis la dbye ba ci zhig yod
[\[6b.6\]]ce na/_de'i phyir 'gro bar 'dod dang zhes bya ba la sogs pa smos te/_'gro bar 'dod pa ni yul du 'gro 'dod pa nyid yin gyis 'gro ba ma yin no/_/'gro ba ni der 'gro ba ste/_de gnyis kyi bye brag ci ltar shes pa de bzhin du/_'di gnyis kyi bye brag kyang rim pa ji lta ba
[\[6b.7\]]bzhin du shes par bya ste/_smon pa'i sems ni 'gro bar 'dod pa lta bu yin la/_'jug pa ni 'gro ba lta bu yin no zhes bya ba'i don to/_/gang gis shes par bya zhe na/_mkhas pas te/_lus la sogs pa'i las la yang dag par brtags nas/_bdag dang gzhan la phan pa'i
[\[7a\]]
[\[7a.1\]]thabs shes nas rtag tu byed pa gang yin pa de ni ltung ba'i nyes pa mi 'byung bas de ni shes rab yin la/_de 'di la yod pas na mkhas pa zhes bya ste/_mkhas pa des shes par bya'o/_/smon pa ni mngon par 'dod pa tsam nyid yin la/_'jug pa ni yang
[\[7a.2\]]dag par blangs pa la sogs pas 'jug pa'i rang bzhin yin la/_'dir sdom pa yang dag par len pa 'am/_'dis byang chub tu 'jug pas na yang dag par len pa dang /_'jug pa'i byang chub kyi sems yin pa ltar smon pa yang de dang 'dra'o/_/de bas na 'khor ba'i tshe
[\[7a.3\]]'bras bu chen po 'byung bar 'jug pa las smon pa dang dbye ba yod pa ma yin no zhe na/_de ni bden mod kyi/_/yang zhes bya ba'i sgras byang chub tu smon pa'i sems ni 'khor ba bdag dang gzhan gyi byang chub kyi don du 'gyur ba 'bras bu che ba nyid 'byung ba yin mod kyi/_ji ltar
[\[7a.4\]]'jug pa'i sems kyis der 'jug pa bzhin du bsod nams rgyun mi chad par rgyun chags su 'byung ba ma yin pas/_'dir 'jug pa'i sems ni snga ma las khyad par yod do/_/de nyid ji ltar bsod nams kyi rgyun mi 'chad par 'byung ba yin zhe na/_de'i phyir gang nas bzung
[\[7a.5\]]ste zhes bya ba la sogs pa smos te/_skad cig ma/_gang nas bzung ste sems can khams/_/mtha' yas rab tu dgrol ba'i phyir/_/zhes bya ba la sogs pa sems can gyi khams 'di tsam zhes mtha' gzung bar ni mi nus pa'i mtha' yas pa ste/_sems can de rnams kyang
[\[7a.6\]]rang gi mtshan nyid 'dzin pas na khams te/_nyon mongs pa dang las dang rkyen skye ba'i rgyun gyi rang bzhin no/_/de rnams ni nyon mongs pa'i 'ching ba dang /_'khor ba'i btson ra las rab tu dgrol bar bya ba de'i don gyi phyir/_'khor ba ji srid gnas kyi bar du mi ldog cing phyir bzlog
[\[7a.7\]]par mi nus pa'i sems kyis 'jug pa'i sems de ni mngon par 'phel zhing rnam par dag par bya ba yang dag par blangs pa'i sems de nyid kyis bya ba mthar phyin par bya ba'i phyir len par gyur pa'o/_/dus deng nas bzung nas te gnyid log par gyur tam/_bag med pa nyid du
[\[7b\]]
[\[7b.1\]]gyur kyang mi dge ba las ldog pa dang /_dge ba la 'jug pa dang /_sems can thams cad kyi don bya ba rnams la byams pa dang /_snying rje chen po dag gis bsod nams kyi shugs te/_dge ba'i rgyun bar mi 'chad pa dang /_de kho na nyid la lhag par mos pa'i dbang gis zad mi shes
[\[7b.2\]]pa'i bsod nams kyi rgyun re re zhing yang rnam pa tha dad du ma zhig 'byung bar 'gyur la/_de ltar shin tu rgya che ba dang /_zad mi shes pa nyid kyis nam mkha' dang mnyam par rab tu 'byung bar 'gyur te/_dpa' sbyin gyis zhus pa las kyang /_byang chub sems dpa'i bsod nams gang /_/
[\[7b.3\]]de la gal te gzugs yod na/_/nam mkha'i khams ni kun bkang ste/_/de ni de bas lhag par 'gyur/_/zhes gsungs pa lta bu'o/_/'dir rigs pa gang zhig yin zhe na/_de'i phyir 'di ni zhes bya ba la sogs pa smos te/_byang chub kyi sems phan yon chen po dang bcas pa yin
[\[7b.4\]]pa 'di nyid ni/_'thad pa dang bcas par zhes bya bar rigs pa dang ldan pa yin par de bzhin gshegs pa nyid kyis gsungs pa yin no/_/ci'i phyir gsungs she na/_dman mos sems can don gyi phyir/_/zhes gsungs te/_'gro ba dman pa la mos pa dag gi don du bya'o/_/
[\[7b.5\]]gang las gsungs she na/_lag bzangs kyis ni zhus pa las/_/zhes bya ba smos so/_/lag bzangs kyis zhus pa las 'thad pa dang bcas par ji ltar gsungs she na/_de'i phyir sems can zhes bya ba la sogs pa smos te/_sems can rnams kyi glad nad tsam/_/bsal lo
[\[7b.6\]]snyam du sems pa yang /_/phan 'dogs bsam pa dang ldan te/_/sman pa la sogs pas rang gi 'dod pa'i don gyi srid pa med pa'i sems dang ldan na/_bsod nams su bya ba dpag tu med pa dag 'dzin par 'gyur na/_sems can re re'i mi bde ba'i sdug bsngal dpag tu med cing
[\[7b.7\]]grangs med pa'i dbye ba snyed kyi bya ba la dmigs pa gsal bar 'dod cing gzhom par 'dod pa dang /_sems can re re'ang yon tan dpag tu med pa 'grub cing skyed par 'dod pa dag ni smos ci dgos te/_shin tu yang tshad med pa'i bsod nams su 'gyur ro zhes bya bar
[\[8a\]]
[\[8a.1\]]dgongs so/_/de yang su la zhe na/_'di 'dra ba'i phan sems su zhig la yod ces spyir nye bar brtags nas khyad par bstan pa'i phyir pha 'am zhes bya ba la sogs pa smos te/_pha 'am yang na ma yang rung /_/zhes bya ba'i yang gi sgras ni mi rnams kyi spun zla 'am
[\[8a.2\]]mdza' bo la sogs pa'o/_/lha dang zhes bya ba ni 'jig rten skyong ba la sogs pa rnams so/_/drang srong rnams zhes bya ba ni shed las skyes la sogs pa'i skyes bu rnams so/_/tshangs pa ni 'byin pa po nyid yin par gzhan dag mngon par 'dod pa ste/_de rnams la byang chub sems
[\[8a.3\]]dpa' dag sems can rnams phan par dgongs pa lta bu'i phan pa'i sems 'di yod pa ma yin te mi srid pa nyid yin no/_/gzhan yang sems can de dag nyid de/_pha la sogs pa dang des rjes su gzung bar bya ba'i sems can rnams la/_sngon chad rang gi don du yang 'di 'dra
[\[8a.4\]]ba'i yid la mngon par 'dod pa'i sems rmi lam du yang ma rmis shing sngar skyes pa ma mthong na/_gzhan dag gi don du 'di 'dra ba'i sems par ga la 'gyur/_de bzhin du sdug bsngal ba'i nad kyi rtsi sman du gyur pa ni thar pa thob pa'i don du gyur pa'i phyir/_'gro ba kun gyi
[\[8a.5\]]dga' ba'i rgyur gyur pa dang /_skye dgu'i sdug bsngal gyi sman du gyur pa'i sems rin po che'i bsod nams gang yin pa zhes sgra gcan zin gyi mgo dang 'dra bar dbye ba med kyang phye ste bshad pa yin no/_/'dir bsod nams ni 'gro ba'i don gyi rgyur gyur pa nyid yin pas/_bsod
[\[8a.6\]]nams de las ji ltar gzhal gyis lang /_/de bas shin tu yang tshad med pa yin no zhes de ltar 'dir ni lag bzangs kyis zhus pa las 'thad pa dang bcas par gsungs pa yin no/_/gzhan yang /_phan par bsams pa tsam gyis kyang /_/sangs rgyas mchod las khyad 'phags
[\[8a.7\]]na/_/zhes bya ba ste/_zla ba sgron ma'i mdo las/_mchod pa tshad med rnams mang ji snyed pa/_/zhing ni bye ba khrag khrig gtams rnyed du/_/skyes bu mchog la mchod pa de byas pas/_/byams pa'i sems la grangs dang char mi phod/_/ces ji skad gsungs pa lta bu'o/_/sems
[\[8b\]]
[\[8b.1\]]can kun gyi bde ba ni/_/kun don brtson pa smos ci dgos/_/zhes bya ba ni sems can thams cad kyis bde ba thams cad thob pa'i don du brtson pas 'jug pa dag ni ci'i phyir khyad par du 'phags pa nyid ma yin te/_khyad par du 'phags pa nyid yin no/_/de bzhin du byang chub tu
[\[8b.2\]]smon pa dag gi bsod nams tshad med pa yin yang /_sems can thams cad kyi don du 'jug pas/_khyad par du 'phags pa nyid ma yin par bstan pa'i phyir sdug bsngal zhes bya ba la sogs pa smos te/_sdug bsngal 'dor zhing de las nges par 'byung ba'i thar pa ste/_de 'dod
[\[8b.3\]]pa'i phyir brtul zhugs can kha cig skra 'bal ba la sogs pa byed cing sdug bsngal nyid la mngon par brgyug go/_/de bzhin du gzhan ni bde ba 'thob par 'dod kyang mtho ris dang thar pa'i lam mi shes shing /_kun tu gti mug pas shin tu sdug bsngal ba'i rgyu dag la bde ba'i rgyu
[\[8b.4\]]yin no snyam pas mngon par brgyug cing rang gi bde ba dag ni dgra bo ltar 'joms par byed pa ste mthong ba dang ma mthong ba'i bde ba'i rgyu mi shes shing /_de la kun tu rmongs pas sbyin pa la sogs pa ni bde ba'i rgyu yin la/_de kho na nyid shes pa'i blo ni thar pa'i rgyu yin no zhes mi
[\[8b.5\]]shes pas de dang mi mthun pa 'ba' zhig ston par byed do/_/gang zhig ces bya ba la sogs pa la sdom brtson can dang /_khyim pa gang zhig bde bas mi ngoms pa'i phyir bde bas phongs par gyur pa dang /_dmyal ba la sogs pa'i sdug bsngal mang po dang ldan pas lan du
[\[8b.6\]]mar gzir bar gyur pa de dag la byams pa chen po las byung ba'i bde ba kun gyis ni tshim par byed do/_/snying rje chen pos sdug bsngal thams cad ni gcod par byed cing 'gog par byed do/_/shes rab kyis gti mug kyang ni sel zhing 'jig par byed do/_/byang chub sems
[\[8b.7\]]dpa'i rigs dang ldan pa dag ni rang bzhin gyis snying rje chen po la sogs pa dang ldan pa'i phyir gsol ba ma btab tu zin kyang gzhan gyi don 'jug pa yin no/_/de bas na sems can gyi don gyi 'jug pa'i byang chub sems dpa' de dang dge zhing legs pa mtshungs shing mnyam pa ga
[\[9a\]]
[\[9a.1\]]la yod de/_smon pa la gnas su zin kyang de dang mnyam pa ma yin te/_ga la yod ces bya bas ni mi srid pa nyid yin par ston to/_/de bas na 'phags pa byams pas kyang rigs kyi bu byang chub tu smon pa 'di yang rnyed par dka'o/_/de bas kyang gang dag bla na
[\[9a.2\]]med pa yang dag par rdzogs pa'i byang chub tu 'jug pa de yang ches rnyed par dka'o zhes gsungs pa yin no/_/de ltar na byang chub tu 'jug pa'i bsod nams ni shin tu yang rnyed par dka' ba yin no zhes bstan pa'i phyir/_de 'dra'i bshes kyang ga la yod/_/ces bya ba ni smon
[\[9a.3\]]pa la gnas su zin kyang 'jug pa'i sems lta bu ma yin te/_'jug pa ni shin tu yang bsngags par bya ba yin pas 'di ni khyad par yin no/_/de nyid kyi phyir phan btags zhes bya ba la sogs pa smos pa yin te/_gang gis phan 'dogs par byed pa 'dir phan 'dogs pa
[\[9a.4\]]zhes bshad la/_phan btags pa de la slar lan lon pa de gang yin pa de ni lan ldon pa zhes bya ba ste/_de yang re zhig bsngags par 'os pa nyid yin na/_ma bcol phan par byed pa yi/_/zhes bya ba gsol ba ma btab tu zin kyang thams cad du phan 'dogs par byed pa nyid yin na/_
[\[9a.5\]]gang byang chub sems dpa' yod pa de ni byang chub sems dpa' ste/_de ni smos ci dgos pas shin tu yang bsngags par bya ba yin no zhes bya ba'i tha tshig go/_/bstod pa'i tshig dag gis bsngags par 'os pa yin pa 'ba' zhig tu ma zad de/_phyag 'tshal ba dang /_me tog la sogs
[\[9a.6\]]pas mchod pa bya ba yang yin no/_/de yang gang gi phyir 'gro ba nyung zad cig la nar ma tsam gyis kha zas sbyor zhing sbyin par byed pa gang yin pa de la yang 'di ni 'gro ba la zas sbyin par byed pa yin pas/_dge ba byed pa yin no zhes skye bo rnams kyis bkur zhing mngon par mchod par byed pa
[\[9a.7\]]yin no/_/nar ma'i zas ci tsam zhig sbyor bar byed ce na/_skad cig tsam gyis dus thams cad du ma yin pa dang /_zas tsam sbyin pa de yang brnyas pa dang bcas pa nyid du bsten par byed pa nyid yin pa'o/_/ji ltar na brnyas pa dang bcas par byin du zin kyang dge ba yin zhe na/_nyin phyed
[\[9b\]]
[\[9b.1\]]'grangs par byed pa zhes bya ba smos te/_'gro ba nyung zad cig gi nyi ma phyed kyi 'tsho ba yin pa'i phyir ro/_/byang chub sems dpa' dag ni sems can grangs nges pa med pa mtha' yas zhes bya bas nye bar mtshon pa rnams la/_dus ring du ste dus chad pa med par sbyin zhing ster bar byed
[\[9b.2\]]pa'o/_/ci zhig sbyin par byed ce na/_mkha' dang 'gro ba zad kyang gang yin la bsams pa ma lus pa mtha' dag yongs su rdzogs par byed pa dang /_nam mkha' dang 'gro ba rnams zad par gyur kyang mi zad pa gang yin pa de ni/_yid la bsams pa mtha' dag rdzogs byed cing /_/
[\[9b.3\]]mkha' dang 'gro ba zad kyang mi zad pa/_/zhes bya ba ste/_dus gsum thams cad du dge ba'i bdag nyid can gyi dngos po'i ngo bo nyid yin pa'i phyir ro/_/'di skad ston te/_yang dag par sbyin par byas pa'i sems can grangs mtha' yas nye bar mtshon pa'i phyir chad pa med pa dang /_
[\[9b.4\]]thams cad kyi yid la re ba ma lus pa yongs su rdzogs par byed pa dang /_nam mkha' dang 'gro ba rnams yongs su zad kyang zad pa med pa nyid kyis dus kyi rgyun chad pa med par rjes su sbyin par byed pa dag ci'i phyir mchod par byed pa nyid du mi 'gyur te/_gzhan du na de ni shin tu mchod
[\[9b.5\]]par byed pa yin no zhes bstan pa'i don to/_/de lta na gang zhig de 'dra'i rgyal sras nar ma'i sbyin bdag chen po'i yul la 'gro ba gang zhig gal te rang gi sems rnyog pa dang bcas shing /_dad pa med pa'i ngan sems skyed par byed pa de/_ngan sems bskyed pa'i grangs bzhin bskal
[\[9b.6\]]par ni/_/zhes pa rnyog pa'i ngan sems skyes pa'i skad cig ma'i grangs ji snyed pa'i skad cig ma de dang mnyam pa'i bskal pa'i grangs de snyed du dmyal bar gnas par 'gyur ro zhes rgyal bas te sangs rgyas bcom ldan 'das kyis shes rab kyi pha rol tu phyin pa brgyad stong pa la sogs pa las
[\[9b.7\]]gsungs pa yin no/_/'on te rgyal ba'i sras la yid rab tu dang bar byed cing dang bar byed pa na skyes bu de'i 'bras bu sngar bshad pa'i 'bras bu yid du mi 'ong ba'i dus de las lhag par yid du 'ong ba'i 'bras bu bde 'gro la sogs pa skyed par 'gyur ro/_/de bzhin du rgyal ba'i sras
[\[10a\]]
[\[10a.1\]]rnams la do gal lam stobs chen pos kyang sdig pa mi 'byung ste/_rkyen gyi stobs dang ldan pa dag nye bar gnas pas kyang /_sems can gyi sdig pa'i las dang 'brel par mi mdzad la/_sems can mgu ba la mchog tu brtson pas dge ba ni ngang gis 'phel bar gyur
[\[10a.2\]]pa yin no/_/de bas na gang gi sku la rgyal ba'i sras kyi sems kyi phan yon chen po de lta bu dang ldan pa'i mchog dam pa sems kyi rin po che 'di skyes shing 'khrungs par gyur pa de rnams kyi sku lus la phyag 'tshal zhing 'dud par byed do/_/de bzhin du gang la gnod pa byas kyang bde ba dang rjes su
[\[10a.3\]]'brel par 'gyur ba yin te/_bcom ldan 'das kyis kyang sangs rgyas kyi chos rnams la gnod par byed pa gang yin pa de rnams kyang mtho ris su nye bar 'gro ba'o zhes ji skad gsungs pa lta bu'o/_/dmyal bar gnas par 'gyur zhes ma gsungs sam zhe na/_de ni bden mod kyis/_
[\[10a.4\]]de rnams la gnod pa byas pa'i dbang gis dmyal ba rnams su gnas par gyur kyang de gzhi de las gnas skabs gzhan du sems dad cing dang bas slar yang snod du gyur pa na/_de dad pa la sogs pa'i rim pas mtho ris su 'gro ba'i thabs kyang de nyid yin par de rnams kyis gzigs
[\[10a.5\]]te/_dper na 'phags pa me tog zla mdzes kyis rgyal po dpa' byin la byas pa lta bu'o/_/'dir phan pa ni thar pa'i sa bon yin la/_bde ba dang sdug bsngal yang de dang 'brel pa'i ngang tshul yin pas de ltar na brgyud pa'i sgo nas gnod par byed pa la yang bde zhing phan pa dang 'brel
[\[10a.6\]]pa yin no/_/sangs rgyas dang byang chub sems dpa' las ni phan pa dang bde ba nyid 'byung ba'i phyir bde ba'i 'byung gnas zhes bya ba smos te/_bde ba'i 'byung gnas ni bde ba'i zhing gyur pa yin pas/_byang chub sems dpa' skyob pa de la skyabs su mchi zhes pa'o/_/byang chub
[\[10a.7\]]kyi sems kyi phan yon ni de'i 'bras bu'am yon tan gyi bdag nyid che ba'o/_/byang chub sems dpa'i spyod pa la 'jug pa'i legs par sbyar ba las le'u dang po'o//_//de ltar phan yon chen po dang ldan zhing bde ba'i 'byung gnas su gyur pa nyid yin pa'i phyir/_sems rin
[\[10b\]]
[\[10b.1\]]po che de nges par gzung zhing blang dgos pas de'i phyir rin chen sems de zhes bya ba la sogs pa smos te/_rin po che lta bu'i sems de yang dag par legs par gzung bar bya ba'i phyir/_mchod pa yang dag par bya'o/_/de yang dad pa'i shugs chen pos phyag 'tshal ba dang /_
[\[10b.2\]]skyabs su 'gro ba la sogs pas/_de bzhin gshegs pa ste/_sangs rgyas bcom ldan 'das rnams dang /_dam pa'i chos dkon mchog dri ma med pa dngos po dang dngos po med par rnam dpyad na dri ma'i nag nog dang bral ba dag dang /_sangs rgyas kyi sras yon tan mtha' yas
[\[10b.3\]]pa ste rgya mtsho snyed mnga' ba rnams la legs par mchod par bya ste/_mchod pa dang /_bstod pa dang /_phyag 'tshal ba dang /_skyabs su 'gro ba la sogs pa byas/_bsam pa yang dag par sbyangs nas sdig pa rnams kyang bshags la/_de'i rjes la byang chub tu smon par bya ste/_
[\[10b.4\]]de nas ni 'jug par bya'o/_/de ltar sbyor ba dang /_dngos gzhi dang /_mjug gis rgyas pa dang /_yongs su dag pa nyid kyis sems rin po che de yang dag par 'dzin pa nyid du 'gyur ro/_/de la mchod pa ni me tog dbul ba dang /_de'i rkyen du gyur pa'i las rnams so/_/de yang
[\[10b.5\]]bla na yod pa dang bcas pa dang /_bla na med pa'o/_/de las kyang re zhig dang po bstan pa ni me tog 'bras bu zhes bya ba la sogs pa yin te/_ji snyed yod pa dang zhes bya ba ni khyad par smras pa yin no/_/sman gyi rnam pa zhes bya ba ni sman gyi rigs su gtogs pa ste/_sman gyi me
[\[10b.6\]]tog la sogs pa'i mchog gang dag ji snyed yod pa dang /_de bzhin du 'jig rten dag na rin po che'i rnam pa mchog tu gyur pa gang dag ji snyed yod pa ste/_'dir 'jig rten zhes bya ba lha la sogs pa ste/_'jig rten na ji snyed yod pa zhes thams cad la yang sbyar ba'i phyir zlos pa'i
[\[10b.7\]]tshig tu smos pa yin no/_/gtsang ma yang yin la yid du 'ong ba yang yin pas chu gtsang yid du 'ong ba'o/_/ri bo ni sa 'dzin no/_/dben zhing nyams dga' ba ni dben zhing nyams dga' ba'o/_/ljon shing rang gi me tog gis brgyan cing 'bar bar snang ba ni brgyan pas
[\[11a\]]
[\[11a.1\]]spud pa'o/_/de bzhin du shing gang 'bras bu bzang zhing mchog tu gyur pas yal ga dud cing g.yur za ba'i ngang tshul gang la yod pa de ni shing gang 'bras bzang yal ga dud pa zhes bya'o/_/dri ni bzhi po cha mnyam du sbyar ba la sogs pa'o/_/spos ni a ka ru nag
[\[11a.2\]]po la sogs pa'o/_/de yang phyogs la sogs pa stong par lha la sogs pas legs par sbyar te btang ba'o/_/dpag bsam shing ni ji ltar mngon par 'dod pa'i 'bras bu 'byung ba'i shing ngo /_/chu las skyes pa'i me tog pad+ma la sogs pas brgyan pa gang yin pa de ni pad+mas
[\[11a.3\]]brgyan pa'o/_/de bzhin du ngang pa'i sgra skad shin tu snyan pa dang ldan pa gang yin pa de ni ngang pa shin tu skad snyan yid 'ong zhes bya'o/_/gzhan yang zhes bya ba ni re re nas brjod par ji tsam zhig nus te/_khyad par can gyi dngos po gang dag yod pa de dag thams cad dbul bar bya'o
[\[11a.4\]]zhes bya bar dgongs te/_sangs rgyas la sogs pa mchod par 'os pa'i sangs rgyas bcom ldan 'das rnams kyi rgyan du gyur pa me tog la sogs pa 'di dag ni/_nam mkha' rab 'byam khams kyi mthas gtugs pa/_/zhes bya ba ni nam mkha' ma lus pa khyab par byed pa
[\[11a.5\]]yongs su gzung ba med pa ste/_dper na byang gi sgra mi snyan lta bu'o/_/dpag bsam gyi shing la sogs pa de dag kun blo yis blangs shing kun nas bzung nas thub pa skyes bu rnams kyi mchog sras dang bcas pa rnams la legs par dbul ba bgyi zhing 'di dag bdag gis legs par
[\[11a.6\]]bstab par bya'o/_/de nas yon gnas kyi dam pa thugs rje chen po dang ldan pa khyed rnams kyis bdag la rjes su brtse bar dgongs pas bdag gi me tog la sogs pa gnas gang na gnas pa de dag thams cad bzhes par mdzod cig_/de ci'i phyir zhe na/_bsod nams mi ldan
[\[11a.7\]]zhes bya ba smos te/_bsod nams nye bar ma bsags pas so/_/de nyid kyis na bkren chen te shin tu dbul por gyur pa'o/_/de'i phyir mchod pa'i nor du rung ba ni ji skad du bshad pa'i me tog la sogs pa las gzhan pa bdag la cang yang ma mchis so/_/de bas na gzhan
[\[11b\]]
[\[11b.1\]]gyi don la dgongs par mdzad pa'i mgon po khyed kyis me tog la sogs pa 'di rnams rang rang gi gnas na/_ji lta ba gnas su zin kyang bdag gi blo la gnas pa ste/_nyid kyi mthus bzhes par mdzod cig ces pa'o/_/dris pa/_khyed la rang gi bdag nyid la sogs pa yang
[\[11b.2\]]yod bzhin du/_bdag la ci yang ma mchis so zhes smra zhe na/_de'i phyir rgyal dang zhes bya ba la sogs pa smos te/_rgyal ba ni bdud bzhi las rgyal ba'i sangs rgyas te/_de sras dang bcas pa rnams la bdag gis ni dus gsum gyi dge ba thams cad dang bcas pa dang dngos po
[\[11b.3\]]thams cad gtan du dbul bar bgyi'o/_/des na sems dpa'i mchog khyed rnams kyis bdag yongs su bzhes shig_/bdag gir mdzod cig_/kye sems dpa'i mchog mchog tu gus pas khyed kyi 'bangs su mchi bar bgyi zhing 'bangs kyi dngos po nyid bgyid do zhes pa'o/_/
[\[11b.4\]]bdag nyid la sogs pa ni sems can thams cad la sbyin par byed pa yin la/_des gdul bya de rnams kyi don ni khyed kyis bya dgos pa yin na/_de bdag cag rnams la ci'i phyir dbul bar byed ce na/_de'i phyir bdag ni khyed kyis zhes bya ba la sogs pa smos te/_bdag khyed
[\[11b.5\]]kyis yongs su gzung zhing bzhes par mdzad na/_srid pa ste 'khor ba na mi 'jigs shing skrag pa med pas sems can rnams la phan par gyur pa'i don bgyid pa dang /_sngon gyi sdig las yang dag 'da' bgyid cing /_/sdig pa gzhan yang slan chad mi bgyid do/_/yang de ltar
[\[11b.6\]]gyur na chos dang mi 'jigs pa dang /_zang zing gi sbyin pas sems can rnams la phan pa bgyid par rngo thogs kyi gzhan du ni ma yin no/_/chen po rnams la brten bcas na don chen por 'gyur ba'i phyir ro/_/gzhan yang khyed rnams kyis bzhed pa'i don ni 'gro ba'i don nyid yin pas
[\[11b.7\]]khyed rnams la phul bas sems can thams cad la stsal bar gyur pa lags te/_khyed kyi bka' nyid kyis de rnams la yang stsal bar bgyi'o zhes sbyin par bshad pa yin no/_/yang de'i rkyen du gyur pa dag bstan par bya ba'i phyir/_khrus kyi khang pa zhes bya ba la sogs
[\[12a\]]
[\[12a.1\]]pa smos te/_khrus kyi khang pa shin tu dri zhim pa dag ni shel gyi rang bzhin can gyi sa gzhi kun tu gsal zhing dngas la 'tsher bag dang bcas pa nyid du bstar zhing byi dor byas pa de ni rin po che sna tshogs 'od zer 'bar ba dang ldan pa'i ka bas yid du 'ong zhing
[\[12a.2\]]nyams dga' bar gyur par mu tig gi rgyu las byas pa'i blo re 'od kyi mdangs chags pa bres pa gang yin pa der/_de dag dang de las gzhan pa'i rgyan rnams kyis kyang brgyan pa dag tu/_de bzhin gshegs pa rnams dang /_de'i sras rnams la rin po che'i rang bzhin las byas
[\[12a.3\]]pa'i bum pa grangs mang po du ma dag spos dri zhim po sna tshogs pa dang sbyar ba'i chu yid du 'ong ba dang /_me tog gis kyang legs par bkang ba byas pa dang /_de bzhin du glu snyan pa dang /_rol mo snyan pa dang bcas pa du ma dag gis sku khrus gsol bar bgyi'o/_/de nas de'i
[\[12a.4\]]rjes la khrus gsol ba de dag gi sku la na bza'i rnam pa mtshungs pa med pa'i gos gtsang zhing dri zhim po'i bdug pas rab tu bsgos shing bdug pas mdzes par bya ba'i phyir sku phyi bar bgyi'o/_/de nas ni de dag la kha dog tshon gyis legs par bsgyur zhing mdzes par bya ba dang /_
[\[12a.5\]]dri shin tu zhim pos bsgos pa'i na bza' dam pa bdag gis dbul ba 'am dbul du gzhug par bya'o/_/na bza' dag la dri dang spos kyis bsgos shing byugs pa ni rgyan dang 'dra bar dregs pa'i rgyu yin pa'i phyir bkag pa yin la/_chos kyi bdag po yang rang nyid la gnas par
[\[12a.6\]]mdzad pas slob ma rnams rjes su 'jug cing slob par mdzad pa ma yin nam/_de ni bden mod kyi/_dad pas byin pa'i spos dang me tog la sogs pas mig la phan pa la sogs pa'i blos de la spyod par ni mngon sum snang ba yin gyi/_brgyan pa 'am chags pa'i blos ni ma yin la/_
[\[12a.7\]]sangs rgyas kyi sku gzugs la sogs pa la ni de ltar byas pa nyid kyang nyes pa yod pa ma yin pas brtsad pa 'dis ci zhig bya/_khyim pa'i rtags can gyi byang chub sems dpa' rnams ni gos bzang po mtho ris na lha la yod pa lta bu srab cing shin tu phra ba sna tshogs shing kha dog du mas
[\[12b\]]
[\[12b.1\]]nye bar bsgyur bas mdzes pa gang yin pa de ni srab la 'jam pa sna tshogs mdzes/_/zhes bya ba ste/_de lta bu'i na bza' dang rgyan mchog brgya phrag de dang de dag gis zhes bya ba gdu bu dang /_dpung rgyan dang /_snyan cha dang /_cod pan la sogs pa bzang po rnams kyis ma pham pa la
[\[12b.2\]]sogs pa la mchod cing brgyan par bgyi'o/_/de la ma pham pa ni bdud thams cad kyis pham par mi nus pas na ma pham pa ste/_'phags pa byams pa'o/_/kun nas bzang bas na kun tu bzang po ste/_'di ni byang chub sems dpa' yin no/_/'jam zhing snyan pa'i dbyangs mnga'
[\[12b.3\]]zhing byis pa 'dra bas na 'jam dbyangs so/_/'jig rten thams cad kyi dbang phyug bzang ba yin zhing de'i rnam pa 'dra ba'i phyir dang /_'gro ba sdug bsngal dang ldan pa rnams la spyan ras kyis 'tsho zhing gzigs par mdzad pas na 'jig rten dbang phyug ste/_'phags pa spyan ras
[\[12b.4\]]gzigs dbang phyug go/_/sogs pa'i sgras ni phyag na rdo rje la sogs pa bsdu ste/_de ltar na/_mi pham kun tu bzang dang 'jam dbyangs dang /_/'jig rten dbang phyug sogs la 'ang brgyan par bgyi/_/zhes bya ste/_de rnams ni gdul bya rnams kyi dbang du mdzad nas
[\[12b.5\]]khyim pa'i rtags 'dzin par mdzad pa yin no/_/'ang zhes bya ba'i sgras gdul bya'i dbang gis sangs rgyas de lta bur ston par mdzad pa la yang brgyan par bgyi'o zhes ston to/_/gling bzhi pa dang /_nyi ma dang zla ba la sogs pa re re zhing stong stong yod pa la ni stong spyi phud ces bya'o/_/
[\[12b.6\]]de stong la ni stong gnyis pa'o/_/stong gnyis pa stong la ni stong gsum gyi 'jig rten gyi khams te/_sangs rgyas kyi zhing gcig yin la zhing rnams la ni phyogs bcu dag tu mtha' yod pa ma yin te/_stong gsum de thams cad du dri'i ngad ldang zhing 'gro ba khyab par 'byung ba'i ngang
[\[12b.7\]]tshul gang la yod pa de ni/_stong gsum kun tu dri ngad ldang ba yi/_/dri mchog ces bya ba ste/_de rnams kyis thub dbang kun gyi sku zhes bya ba sangs rgyas dang byang chub sems dpa' thams cad kyi sku la byug par bgyi'o/_/ji lta bu'i sku la byug par bya zhe na/_thub pa rnams kyi
[\[13a\]]
[\[13a.1\]]sku gang yin pa de gser de mdog bzangs k+Sha ra dang /_sa'i skyong bu kha sbyar nang du legs par bsregs shing btsos la shin tu sbyangs shing dag par byas nas byi dor byas te phyis pa lta bu'i 'od chags shing shin tu 'bar bar gyur pa de dag la bdag nyid rang gis byug
[\[13a.2\]]par bgyi ba 'am gzhan dag nye bar byug tu gzhug par bya'o/_/gzhan yang thub pa'i dbang po mchog mchod par bya ba'i gnas kyi mchog la dri dang dbyibs la sogs pa yid du 'ong ba'i me tog lha yul na yod pa'i me tog dri zhim pa man+dA ra ba zhes bya ba dang /_pad+ma dang /_ut+pal la
[\[13a.3\]]sogs pa zhes bya ba de dag thog mar gyur pa sna ma dang /_tsam pa dang /_nA ga ge sar la sogs pa'i me tog gang yin pa de thams cad kyis thub pa'i dbang po la mchod pa dang /_phreng bas kyang mchod par bgyi'o/_/ji lta bus she na/_spel legs yid 'ong rnams kyis zhes bya ba
[\[13a.4\]]ste/_sna tshogs pa spel legs par byas pas dbyibs yid du 'ong zhing snying du sdug par gyur pa rnams kyis mchod par bgyi'o/_/de bzhin du spos kyi dri'i ngad kyis 'gro ba thams cad khyab par byed pas rgya cher spros par gyur pa ste/_de nyid kyis ni yid du 'ong bas/_spos mchog yid
[\[13a.5\]]'phrog dri ngad khyab pa yi/_/zhes bya ba ste/_de lta bu'i bdug pa'i sprin tshogs zhes bdug spos kyi tshogs rnams kyis thub pa'i dbang po de la dbul bar bgyi zhing bdug par bgyi'o/_/de bzhin du zhal zas kyi rnam pa 'bras chan la sogs pa dang /_kha ra dkar po la sogs pa sna tshogs pa
[\[13a.6\]]dang bcas pa dang /_btung ba yid du 'ong ba dang /_rgya star gyi 'bras bu'i khu ba la sogs pas nye bar mtshon pa'i lha bshos rnams kyang thub pa de rnams la dbul bar bgyi zhing bstab par bgyi'o/_/de bzhin du mar me'i rnam pa gser gyi pad+ma rnams la tshar du dngar nas gnas pa'i
[\[13a.7\]]rin po che sgron ma ste/_yid bzhin gyi nor bu rin po che la sogs pa gsal zhing snang bar byed pa rnams kyang de rnams la dbul bar bgyi'o/_/gzhan yang sa gzhi legs par bstar zhing byi dor byas pa dri zhim pas nye bar byugs pa gang yin pa der me tog gi sil ma kha dog dang dbyibs
[\[13b\]]
[\[13b.1\]]sna tshogs pa yid du 'ong bas spel ba dgram zhing dgod par bgyi'o/_/gzhal yas khang gi khyad par dbul ba ni sngar phul ba'i gzhal yas khang gi khyad par gyi tshogs kyi sprin mang po la de na gnas pa'i lha'i bu mo rnams kyis sbyar zhing nye bar blangs pa'i bstod pa dang /_glu shin tu
[\[13b.2\]]yid du 'ong zhing snyan pa dang ldan pa dang /_gzhan yang mu tig dang /_nor bu rnams kyi chun 'phyang gis de la mdzes par byas pa'am/_des mdzes par byas pas mu tig chun 'phyang mdzes pa 'bar/_/zhes bya ba la de dag thams cad kun nas 'bar zhing 'od dang ldan pa dang /_
[\[13b.3\]]rin po che'i gdugs dang /_rgyal mtshan dang /_ba dan dang /_bla re la sogs pa 'od dang bcas shing snang ba'i rang bzhin can rnams kyis phyogs bcu pa thams cad kyi mtha' yas pa'i nam mkha' brgyan cing 'od kyis khyab par gyur la de dag kyang /_byams pa chen po'i rang bzhin
[\[13b.4\]]can byams pa chen po gang la goms shing mngon du mdzad pa rnams la khyab par dbul ba ste/_sems can thams cad la phan zhing bde bar 'dod pas bsdus pa ni byams pa ste/_de'i rang bzhin can gyi thub pa rnams la bstab par bya'o zhes bya ba'i don to/_/gzhan yang gdugs
[\[13b.5\]]kyi mchod pa ni gang 'di rin po che'i rgyu las byas pa'i gdugs sdug cing yid du 'ong bas mdzes par gyur pa de ni rin chen gdugs mdzes zhes bya ba yang de'i khyad par ni gser gyi yu ba can du byas pas nye bar mtshon pa dang /_kho ra khor yug tu mu tig gi rgyan gyi rnam pa la sogs pa
[\[13b.6\]]yid du 'ong ba btags pas brgyan cing mdzes pa dang /_dbyibs legs shing blta na sdug par snang ba de gyen du bsgreng ba 'di yang rtag tu thub pa'i dbang po rnams kyi thad du bzung la dbul bar bgyi'o/_/de ltar mchod pa'i dbye ba phyogs tsam zhig smras nas/_gzhung mangs kyis
[\[13b.7\]]dogs pas spyir mchod pa'i sprin ji snyed pa so sor gnas pa 'byung ba nyid du bstan pa'i phyir/_de las gzhan yang zhes bya ba la sogs pa smos te/_mchod pa'i las kyi rten du gyur pa de dag las mchog ste/_snga ma las phul du byung ba nyid du so sor gnas shing 'byung bar byin gyis
[\[14a\]]
[\[14a.1\]]rlob par gyur cig pa'o/_/ci zhig ce na/_mchod pa'i tshogs te mchod pa'i sprin gyi phung po'o/_/rol mo ni rnga bo che la sogs pa'o/_/dbyangs snyan pa ni rdza rnga la sogs pa'i rol mo dang /_gar dang bcas pa'i dbyangs snyan pa'i glu len pa yid du 'ong ba ste/_
[\[14a.2\]]de rnams kyis sems can sdug bsngal ba rnams kyang tshim par byed pa nyid do/_/dam pa ni sangs rgyas te/_de'i chos ni lung dang rtogs pa'i bdag nyid can no/_/de ni dkon mchog yid bzhin gyi nor bu rin po che dang 'dra bar dal 'byor phun sum tshogs pa nyid thob kyang rnyed
[\[14a.3\]]dka' ba dang /_don che ba nyid yin pa'i phyir ro/_/dam chos dkon mchog kyang yin la thams cad kyang yin pas de skad ces bya ste/_dam pa'i chos dkon mchog de la/_de'i glegs bam la sogs pa mchod pa'i sgo nas mchod pa dang /_de'i glegs bam la
[\[14a.4\]]sogs pa dang ldan pa 'am sangs rgyas kyi sku gdung chud par byas pa'i mchod rten rnams dang /_sku gzugs rnams la rin po che dang /_me tog la sogs pa gang yin pa de'i char rgyun mi 'chad cing bar mtshams med pa nyid du 'bab par shog cig ces pa'o/_/de ltar bla na
[\[14a.5\]]yod pa dang bcas pa'i mchod pa bshad nas/_bla na med pa'i mchod pa bstan pa'i phyir/_ji ltar zhes bya ba la sogs pa smos te/_bgrod par bya ba ji snyed pa thugs su chud pas na/_de bzhin gshegs pa ste/_yang dag par rdzogs pa'i sangs rgyas so/_/bstod pa bshad pa
[\[14a.6\]]ni yon tan rgya mtsho zhes bya ba la sogs pa smos pa yin te/_dbyangs kyi yan lag ni so ring zhes bya ba la sogs pa lnga po re re zhing yang yan lag ni dbye ba mtha' yas pa yod pas rgya mtsho ji snyed pa gang ba'i bstod pa'i tshogs rnams kyis/_yon tan rgya mtsho de snyed mnga' ba rnams
[\[14a.7\]]la bdag gis bstod pa bgyi'o zhes pa'o/_/bstod pa'i byin gyis brlab pa smras pa ni/_bstod dbyangs zhes bya ba la sogs pa smos pa yin te/_bstod pa'i dbyangs glur yang dag par blangs pa'i tshogs ni bstod dbyangs snyan pa'i sprin te/_de dag kyang yon tan rgya mtsho dang
[\[14b\]]
[\[14b.1\]]ldan pa'i spyan sngar nges par kun du 'byung ba 'am rnam pa thams cad du 'byung bar gyur cig pa'o/_/phyag 'tshal ba smras pa ni/_dus gsum zhes pa la sogs pa smos pa yin te/_dus gsum gshegs pa'i sangs rgyas kun/_/zhes bya ba ni 'das pa la sogs pa'i dus
[\[14b.2\]]gsum po'i spyir bsdus pa ni dus gsum ste/_de dag tu gshegs shing bzhugs pa'o/_/su zhig ce na/_sangs rgyas te/_shes bya mthar thug pa med na yang ye shes mtha' yas pa'i stobs mnga' ba nyid kyis na/_shes bya'i dkyil 'khor ma lus pa khyab par mdzad pa'i
[\[14b.3\]]blo gang la mnga' ba de ni sangs rgyas te de rnams kun la'o/_/de 'ba' zhig tu ma zad kyi/_chos dang tshogs kyi mchog bcas la/_/zhes bya ba ste/_dam pa'i chos dang tshogs kyi mchog dang bcas pa ni lung dang rtogs pa'i bdag nyid dang /_gang zag chen po brgyad la
[\[14b.4\]]sogs pa'i dge 'dun dang bcas pa la sangs rgyas kyi zhing thams cad kyi rdul phra rab kyi grangs snyed kyi lus thams cad kyis rab tu btud pas ni bdag phyag 'tshal lo zhes pa'o/_/gzhan yang phyag bya ba'i gnas su gyur pa byang chub sems dpa' rnams kyi gzhi sku'i gzugs brnyan
[\[14b.5\]]rnams dang /_bang rim dang /_bum pa dang /_kha khyer dang /_srog shing dang /_'khor lo dang /_gdugs la sogs pa'i gzugs so phag la sogs pa las brtsigs shing bsags pa las bsgrubs pa nyid ni mchod rten no/_/mchod rten de la rten cing 'brel par 'byung ba'i
[\[14b.6\]]tshigs su bcad pa la sogs pa'i snying po dang ldan par byas pa'i bcom ldan 'das kyi rten ni 'di la phyag bya ba la sogs pas bsod nams bskyed pa'i don du byin gyis brlabs pa yin pas de la phyag 'tshal ba'o/_/'dir phyag 'tshal ba'i sgra'i don ni yan lag gi dam pa sa la
[\[14b.7\]]btud pa yin pa/_yan lag gi dam pa yang mgo bo yin pas de btud pa zhes bya ba'i don to/_/ched du song ste 'di las lung nod pas na mkhan po'o/_/thar pa'i don du 'bad cing brtsal bas na brtul zhugs can te/_de dag mngon du dmigs nas phyag 'tshal lo zhes pa'o/_/
[\[15a\]]
[\[15a.1\]]de bzhin du skyabs su 'gro ba smras pa ni/_byang chub snying por zhes pa la sogs pa smos pa yin te/_sangs rgyas rnams la skyabs su mchi'o/_/ji srid kyi bar du zhe na/_byang chub snying por mchis kyi bar/_/zhes bya ste/_snying por gyur pa byang chub kyi mchog
[\[15a.2\]]thob kyi bar du'o/_/chos ni mya ngan las 'das pa ste/_de la skyabs su mchi'o zhes pa'o/_/byang chub sems dpa' yi/_/tshogs la'ang de bzhin skyabs su mchi/_/zhes bya ba la/_sngar bde ba'i 'byung gnas de la skyabs su mchi'o zhes bya ba ni byang chub kyi sems bskyed pa rnams la
[\[15a.3\]]dad pa skyes pa'i shugs kyis de skad smras pa yin la/_da ltar ni sdom pa len pa'i don du skyabs su 'gro ba yin no/_/sdig pa bshags pa bstan par bya ba'i phyir/_phyogs rnams zhes bya ba la sogs pa smos te/_yang dag par rdzogs par kun la sangs rgyas pas na rdzogs pa'i
[\[15a.4\]]sangs rgyas so/_/sdug bsngal dang sdug bsngal gyi rgyu las kun du gdon par bzhed pa nyid ni thugs te/_des gzhan gyi don du spyod par mdzad pas gzhan gyi don phun sum tshogs pa nyid brnyes par gyur pas na/_thugs rje chen po mnga' ba ste/_de lta bu'i byang chub sems
[\[15a.5\]]dpa' rnams la yang thal mo sbyar te gsol bar bgyi'o/_/thog ma med ldan zhes bya ba ni rgyu med par skye ba dang /_gtso bo las skye bar 'dod pa la sogs pa dgag pa'i phyir 'khor ba ni thog ma med par bstan pa yin te/_'khor ba la thog ma yod pa ma yin te/_thog ma med
[\[15a.6\]]ldan 'khor ba ste/_/des na tshe rabs 'di 'am sngon gyi skye ba gzhan dag la gang bdag gis ma 'tshal zhing phyugs ltar rmongs pas sdig pa'i rnam pa bdag nyid kyis bgyis pa'am/_gzhan bgyid du stsal ba nyid dang /_rjes su yi rang ba gang bgyis pa ci yang rung ba'o/_/de ci'i phyir
[\[15a.7\]]de ltar byed ce na/_gti mug 'khrul pas zhes bya ba la sogs pa smos te/_de'i 'bras bu mi shes pa'o/_/ci zhig tu 'gyur zhe na/_bdag non te zhes bya ba la sogs pa smos te/_dmyal ba la sogs pa'i 'gro bar rang nyid gnas pa'i phyir ro/_/de ltar khyed kyi dka' ba las 'das
[\[15b\]]
[\[15b.1\]]pa'i nongs pa de ni rjes su 'gyod pa'i sgo nas de'i nyes pa mthong bar bgyis nas bsam pa thag pas yang dag par bshags par bgyid do/_/de ltar byas pa la sogs pa'i sgo nas bshad nas/_yul dang bsam pa dang /_sbyor ba'i dbye bas de bshags pa bstan pa'i phyir/_
[\[15b.2\]]bdag gis zhes bya ba la sogs pa smos te/_byang chub kyi spyod pa spyad pa mthar thug pa las byung ba'i sangs rgyas kyi ye shes ni sangs rgyas so/_/de kho na nyid du skye ba med pa ni 'dir de'i chos yin no/_/de mthong ba ni dge 'dun zhes bya ste/_'di ni mngon par rtogs pa'i
[\[15b.3\]]kun rdzob kyi dkon mchog gsum mo/_/'jig rten pa'i kun rdzob ni sangs rgyas kyi gzugs kyi sku sgyu ma lta bur bstan pa de'i sku'i gzugs brnyan la sogs pa ni sangs rgyas so/_/gzhi de las byung ba'i de'i lung gi glegs bam la sogs pa ni chos so/_/dge slong gzhi'i tshogs
[\[15b.4\]]la sogs pa'i 'dus pa ni dge 'dun yin no/_/'dir mngon par rtogs pa'i dkon mchog gsum la ni gnod par bya bar nus pa ma yin pas/_dkon mchog gsum po cig shos kyi yul la/_shas che ba'i sems kyis gnod pa bgyis pa'am/_pha ma dag gam/_bla ma ste/_
[\[15b.5\]]mkhan po dang /_slob dpon la sogs pa'am/_gzhan gang yang rung ba dag la nyon mongs kyi sgo nas te/_gnod pa'i bsam pas lus dang /_ngag dang /_yid kyi sbyor ba'i bdag nyid can gyis gnod pa bgyis pa gang lags pa dang /_mdor na/_nyes pa du ma'i skyon chags pa'i/_/
[\[15b.6\]]sdig can bdag gis sdig pa gang /_/shin tu mi bzad bgyis pa de/_/thams cad 'dren pa rnams la 'chags/_/zhes bya ba spyir bsdus te bshags pa'o/_/ci'i phyir 'bad pas 'chags she na/_gal te bdag ni sdig pa bgyis pa ma byang zhing ma zad par myur du 'gum par 'gyur du mchi
[\[15b.7\]]zhing 'ong bar 'gyur bas/_/ji ltar na sdig pa 'di dag las sam/_thog ma med pa dang ldan pa'i 'khor ba las nges par thar cing 'byung bar 'gyur ba/_myur ba'i tshul gyis te/_rings pa nyid du mgon pos yongs su bskyab tu gsol zhing bde ba dam par nges par 'byung ba'i
[\[16a\]]
[\[16a.1\]]thabs bstan du gsol zhes pa'o/_/'di ltar 'chi bdag 'dis ni bya ba 'di byas zin la/_'dis ni da rung ma byas so zhes sdod par mi byed pas na/_yid brtan mi rung 'chi bdag 'di/_/byas dang ma byas mi sdod pas/_/zhes bya ste/_nad med cing bde bar
[\[16a.2\]]byas pas yid brtan du rung ba yin na yang /_dogs pa med kyang 'joms par byed pas/_yid brtan du mi rung ba yin pas de bas na/_na dang mi na kun gyis kyang /_/glo bur tshe la yid mi brtan/_/zhes bya ba ste dogs pa med kyang glo bur nyid du 'byung bas/_sprin med pa'i nam
[\[16a.3\]]mkha' las thog chen po 'bab pa dag srid pa dang 'dra bar glo bur du gnod pa chen po 'byung ngo /_/de bzhin du/_thams cad bor te cha dgos par/_/bdag gis de ltar ma shes nas/_/zhes bya ba sdug pa la sogs pa'i dngos po thams cad bor zhing spangs nas/_rang gi las kyi
[\[16a.4\]]lam 'ga' zhig dang chas shing 'gro dgos pa yin pas bdag gis de lta bu 'di mi shes na/_mdza' dang mi mdza' kun gyi phyir/_/sdig pa rnam pa sna tshogs byas/_/zhes bya ba ni rgyu des mi dge ba du ma zhig byas so zhes pa'o/_/shi bar gyur nas ni bdag dang mi mdza' ba'i dgra bo
[\[16a.5\]]rnams kyang med par 'gyur zhing /_gzhan dag kyang med par 'gyur la/_mdza' ba ste sdug pa rnams kyang med par 'gyur ba dang /_bdag nyid kyang ni med par 'gyur ro/_/de lta na su zhig cha dgos par 'gyur/_/sems kyi rgyun rgyun nyid 'gro'o/_/de lta na ni de nyid bdag
[\[16a.6\]]ce na/_de ni bden mod kyi/_tshe 'di'i phung po'i sdug bsngal la sogs pa'am/_de las gzhan pa dag la rnam pa thams cad du 'pho bar byed pa ma yin gyi/_'chi ba'i skad cig ma'i rkyen dang phrad pa las skye ba gzhan du 'gro ba na dran pa'i tshul nyid kyis de dang de dran pa'i yul du de
[\[16a.7\]]'gyur ba yin pas na de dran par byed de/_de bas na/_dngos po gang dang gang dag rjes su spyad pa de dang de goms pa'i sems kyis nyams su myong bar 'gyur la/_de yang rmi lam nyams su myong ba bzhin du tshe 'di 'das shing song bar gyur pa de dag thams cad ni slar mthong bar mi 'gyur
[\[16b\]]
[\[16b.1\]]zhing /_nyams su myong bar mi 'gyur ro/_/skye ba gzhan dag tu nyams su myong ba lta smos kyang ci dgos kyi/_re zhig gson pa'i dus kyi da ltar gyi tshe 'di nyid la mdza' ba dang mi mdza' ba du ma zhig 'das par gyur kyang /_rmi lam nyams su myong ba bzhin du/_dran pa'i yul du gyur pa yin
[\[16b.2\]]gyi/_slar mthong bar mi 'gyur ro/_/de dag gi don du byas pa'i sdig pa mi bzad cing rnam par smin pa yid du mi 'ong ba 'byin pa'i drag po gang yin pa de ni mdun na gnas pa yin no/_/de la thams cad bor te zhes bya ba la sogs pa ni mdza' ba dang mi mdza' ba dang bral ba sngon byung ba
[\[16b.3\]]bshad pa yin no/_/mi mdza' rnams kyang zhes bya ba la sogs pas phyis 'byung bar 'gyur ba bshad pa yin no/_/rmi lam nyams su myong ba bzhin du zhes bya ba la sogs pa ni da ltar ba yin te/_tshe 'dir yang mi mdza' ba la sogs pa'i dngos po gang dang gang las 'jigs pa la
[\[16b.4\]]sogs pa nyams su myong bar gyur pa de dang der ni skad cig ma re re zhing dran pa nyid kyis dran pa'i yul du gyur pa yin pas de ni rmi lam nyams su myong ba bzhin du 'das par gyur pa thams cad slar mthong bar mi 'gyur te/_rnam pa thams cad du 'jigs pa yin pa'i phyir ro/_/ji ltar na dran
[\[16b.5\]]pa dang /_slar ngo shes par 'gyur/_las dang 'bras bu yang 'brel par mi 'gyur ro zhe na/_de ni ma yin te/_de nyams su myong ba'i skad cig ma re re las mngon sum mam/_gcig nas gcig tu brgyud pa'i tshul gyis dran pa la sogs pa skye bar 'gyur ba de'i sa bon dang rkyen
[\[16b.6\]]du gyur pa yin pas/_de ltar tshe snga ma nas 'ongs pa dang /_thams cad bor te skye ba gzhan dag tu 'gro dgos pas bdag ni glo bur ba yin no zhes bdag gis so sor rtogs shing shes par ma gyur pas/_rgyu des na mdza' ba 'am mi mdza' ba rnams la/_rjes su chags pa dang
[\[16b.7\]]zhe sdang ba'i dbang gis sdig pa rnam pa du ma zhig byas par gyur pa 'di la gal te bdag 'chi bar gyur pa na slar bcos pa'i thabs las brtson par ma byas na myur du 'chi bar 'gyur ro/_/ci'i phyir zhe na/_nyin mtshan sdod pa yod med par/_/tshe 'di rtag tu 'god 'gyur zhing /_/
[\[17a\]]
[\[17a.1\]]snon pa gud nas 'ong med na/_/zhes bya ba ste/_tshe ma nyams pa 'am/_'phel ba 'am/_slar 'ong bar gyur pa'i thabs yod pa ma yin pas/_bdag lta 'chi bar cis mi 'gyur te nges par 'chi bar 'gyur te/_'chi ba'i tshe na yang bdag nyid kyi mal du
[\[17a.2\]]'dug pa bzhin du 'am/_gnyen bshes rnams kyis mtha' nas nye bar bskor du zin kyang /_srog chad pa'i tshor ba dag srog gcod pa la sogs pa'i sdug bsngal ni bdag nyid gcig pus rjes su myong bar 'gyur gyi/_nye du dang mal stan la sogs pa sdug bsngal ba ni ma yin
[\[17a.3\]]no/_/de lta na yang de rnams ni skyob par byed do zhe na/_de rnams ni tshe 'di nyid la skyob par byed pa yin gyi/_'chi ba'i tshe na/_gshin rje'i pho nyas zin pa la/_/gnyen pas ci phan bshes ci phan/_/de tshe bsod nams gcig skyabs na/_/bsod nams de yang bdag gis ma bsten
[\[17a.4\]]to/_/de bas na mgon po bag med par gyur pa bdag gis ni sdig pa mang po zhig nye bar bsgrubs shing bsags par gyur to/_/ci'i phyir ji ltar byed ce na/_'chi ba'i 'jigs pa 'di 'dra ba nyid ma 'tshal bas/_mi rtag tshe 'di nyid kyi ched du bdag dang bdag gir lhag par
[\[17a.5\]]chags pa'i rgyus sdig pa rnams bsags so zhes pa'o/_/de bas na bdag nyid ni gshin rje'i pho nyas nges par khrid par 'gyur ro/_/de ltar na de nyid kyi tshe kun nas skyob pas bsod nams dag bya'o zhe na/_skye bo zhes bya ba la sogs pa smos te/_skye bo dag yan lag bcad pa'i
[\[17a.6\]]phyir de'i sar nyes pa'i dbang gis de ring khrid par gyur pa yang 'jigs pas bred par 'gyur zhing skom pas shin tu gdungs pas kha skams pa dang /_mig rtsa ngan pa la sogs pa rang bzhin snga ma las gzhan du gyur pa snang zhing /_de phyogs bzhir skyabs dag tshol bar byed pa na/_
[\[17a.7\]]skyabs byed pa dag med pa na/_lhag par zhum par byed pa yin na/_'chi ba'i dus byed pa'i gshin rje'i pho nya shin tu 'jigs 'jigs lta bu'i sha tshugs can gyis bzung zhing /_bdag gir byas par gyur la 'jigs pa chen pos skrag par byed pa'i rims nad kyis thebs par
[\[17b\]]
[\[17b.1\]]gyur cing /_rab tu nyam thag byed pa ste/_bshang gci 'byung bar lus la gos par 'gyur ba'i gnas skabs su lta smos kyang ci dgos/_de nas sngar bas/_bred sha 'thon pa'i mig bgrad nas/_/phyogs bzhir skyabs dag tshol bar byed/_/ji lta zhe na/_su zhig 'jigs
[\[17b.2\]]chen 'di las bdag_/legs par skyob par byed 'gyur zhes/_/de ltar skyabs tshol bas/_phyogs bzhir skyabs med mthong nas ni ste bsod nams med pa'i phyir ro/_/bsod nams las ni sangs rgyas la sogs pa de'i tshe yang skyabs mdzad par snang ngo /_/bsod nams
[\[17b.3\]]kyang sangs rgyas kyis byin gyis brlabs kyis de la skyabs su 'gro ba la sogs pa ste/_bdag nyid rang bzhin du gnas par gyur pa yang de ltar 'gyur gyi/_sdig pa shin tu drag pa yang de'i tshe rang bzhin du gnas par mi 'gyur ro/_/de nas kun tu yi mug 'gyur/_/skyob
[\[17b.4\]]par gyur pas kyang /_gnas der skyabs yod ma yin na/_/de tshe bdag gis ji ltar bya/_/de'i phyir/_de bas rgyal ba 'gro ba'i mgon/_/'gro ba bskyab pa'i don brtson pa/_/stobs chen 'jigs pa kun sel la/_/de ring nyid nas skyabs su mchi/_/rgyal ba de yis thugs
[\[17b.5\]]su chud pa'i chos/_/de kho na nyid/_'khor ba'i 'jigs pa sel ba dang /_/byang chub sems dpa'i tshogs la yang /_/de bzhin yang dag skyabs su mchi/_/bdag ni 'jigs pas rnam skrag nas/_/kun tu bzang la'ang bdag nyid dbul/_/'jam pa'i dbyangs la'ang
[\[17b.6\]]bdag nyid kyis/_/bdag gi lus ni dbul bar bgyi/_/de la lhag par mos pa nyid kyi phyir ro/_/mos pa'i bdag nyid sna tshogs pa'i stobs kyis de la yang dang yang bdag nyid kyi lus dbul bar bgyi'o/_/'jam pa'i dbyangs ni de bzhin gshegs pa'i rigs nye bar
[\[17b.7\]]mtshon pa yin te/_de la mngon par brtson pa nyid kyi phyir bdag nyid phul nas/_pad+ma'i rigs gang la thugs rjes spyod pa ma 'khrul pa'i ngang tshul mnga' ba'i/_thugs rjes spyod pa ma 'khrul pa'i/_/spyan ras gzigs mgon de la ni/_/nyam thag nga ros 'o dod 'bod/_/sdig
[\[18a\]]
[\[18a.1\]]ldan bdag la bskyab tu gsol/_/'phags pa nam mkha'i snying po dang /_/sa yi snying po dag dang ni/_/thugs rje che mgon thams cad la'ang /_/skyabs tshol snying nas 'o dod 'bod/_/rdo rje rigs kyi bdag po la'ang /_/gang zhig mthong nas gshin rje yi/_/
[\[18a.2\]]pho nya la sogs sdang ba rnams/_/skrag nas phyogs bzhir 'byer byed pa'i/_/rdo rje can la skyabs su mchi/_/de yang blos mngon sum du byas nas bdag ni/_sngon chad khyed kyi bka' las 'das/_/da ltar nyid ni da ltar te/_/da ni 'jigs pa che mthong nas/_/khyed la skyabs su mchi
[\[18a.3\]]lags kyis/_/skrag par gyur pa'i 'jigs pa myur du bsal du gsol/_khyed kyi bka' las 'das pa las/_/bdag shin tu smad par 'gyur ro zhes bstan pa'i phyir/_tha mal zhes bya ba la sogs pa smos te/_tha mal nad kyis zhes bya ba ni lus la byung ba ste/_de dag ni sman
[\[18a.4\]]gyis bcos na legs par myur du zhi zhing dus thung ngus sel ba'i ngang tshul can nyid yin pa'i phyir ro/_/de dag kyang rims dang mdze la sogs pa'i dbye bas stong phrag nyi shu yod de/_des 'jigs pa la yang bdag nyid shes pas sman pa'i ngag bzhin du bya dgos na/_ci yid kyis thog
[\[18a.5\]]ma med pa'i dus nas bsags pa yin pa'i phyir tha mal pa ma yin pa/_'dod chags la sogs nyes brgya yi/_/nad kyis rtag btab smos ci dgos/_/'dod chags la sogs pa'i nad bzhi brgya rtsa bzhi po de dag kyang spyod pa stong phrag brgyad cu rtsa bzhi/_mdor bsdu na bzhi brgya dag
[\[18a.6\]]yin te/_bag la nyal ba tha dad pa las bshad pa yin no/_/bag la nyal de dag kyang 'dod pa'i 'dod chags kyi bag la nyal ba la sogs pa dgu bcu rtsa brgyad yin na/_kha cig gis ni brgya bzhi bcu yin te/_zag pa bzhi dang /_chu bo bzhi dang /_sbyor ba bzhi dang /_nye
[\[18a.7\]]bar len pa bzhi dang /_'ching ba gsum dang /_kun nas sbyor ba dgu dang /_srid pa'i kun tu spyod pa bco brgyad dang /_kun nas dkris pa bcu dang /_nyon mongs pa'i sa mang po pa drug dang /_nyon mongs pa'i dri ma drug dang /_sgrib pa lnga dang /_tha ma'i cha dang mthun pa lnga dang /_gong
[\[18b\]]
[\[18b.1\]]ma'i cha dang mthun pa lnga dang /_sa mang po pa bcu dang /_mi dge ba'i sa mang po pa gnyis dang /_rnal 'byor rnams kyi gzhi phran tshegs kyi ming can lnga bcu rtsa bdun dag yin no/_/nye ba'i nyon mongs pa dag ni mang du yod de gtso bo ji lta ba bzhin du brgya lnga bcu rtsa drug yin no/_/de gcig
[\[18b.2\]]gis kyang zhes bya ba/_/nad brgya po gang yin pa dag las khros pa gcig gis kyang 'dzam gling na/_gnas pa'i mi kun rlag byed la/_/dper na gzhan dag tu drang srong khros pas zhes bshad pa lta bu'o/_/de dag sred pa'i 'tshe bas khros pas 'phel bar 'gyur/_rmongs pas kha na
[\[18b.3\]]ma tho ba chen po thob par 'gyur zhing /_dper na gzhan dag tu yid gnyis kha na ma tho cher zhes bya ba la sogs pa lta bu'o/_/de dag ces bya ba nad brgya po lus la byung ba'i nad kyi rgyu dag gi gso ba'i sman gzhan te/_phyi rol dag gi sman ni/_phyogs rnams kun nas btsal na'ang mi
[\[18b.4\]]rnyed na/_rims la sogs pa gso bar mi nus pa dang /_glo bur ba ma yin pa gang yin pa de dag gi nang nas/_rlung las gyur pa brgya rtsa gcig dag dang /_de bzhin bad kan las gyur pa dang /_mkhris pa las gyur pa dang /_'dus pa las gyur pa dag yin no/_/nad bzhi
[\[18b.5\]]brgya rtsa bzhi po de dag ni 'phags pa dpa' sbyin gyis zhus pa las/_'phags pa phal chen gyi 'dul ba las bshad pa dag yin no/_/gang gi phyir nad 'ga' po gcig gis kyang 'dzam bu'i gling na gnas pa'i mi thams cad rnam par 'gyur bar byed cing 'jig par byed pa na/_
[\[18b.6\]]yul ka shi ka'i bdag por gyur pa ni bcom ldan 'das kyis gang nyams par gzigs shing sman pa la dris nas/_phyogs thams cad du de'i sman mi rnyed pas na de mi srid do snyam pa nyid kyis sman pas gson pa'i sha chen po bstan pa na/_bden pa'i [(]phyin [,]byin [)]gyi rlabs bsgrubs nas gso
[\[18b.7\]]bar mdzad do/_/nad bzhi brgya rtsa bzhi po de dag gis gzir ba ni de'i rgyu dag gis gzir ba'i phyir ro/_/de la ste de dag gi sman pa thams cad mkhyen pa nyid yin te/_sman pa thams cad mkhyen pas lus kyi zug rngu'i rgyu 'byin cing zug rngu 'byin par mdzad pa'i phyir/_gang la
[\[19a\]]
[\[19a.1\]]zug rngu thams cad 'byin pa'i ngang tshul mnga' ba de ni/_zug rngu thams cad 'byin pa'i'o/_/bka' ste dam pa'i chos kyi sman gyi man ngag ltar mi byed mi sems pa ni/_/shin tu gti mug smad pa'i gnas/_/shin tu rmongs pa kun nas skyes pa yin no/_/de
[\[19a.2\]]ltar ni g.yang sa tha mal chung ngu la'ang /_/bag yod gnas par bya dgos na/_/tshegs chung ngus bgrod par bya ba tha mal pa'i nad pa yang sman pa'i ngag las 'das par bya ba ma yin na/_dpag tshad stong du ltung ba yi/_/yun rings g.yang sar te/_yid kyi nad sman pa thams cad mkhyen
[\[19a.3\]]pa'i bka' las 'das pa lta smos ci dgos bag med pas gnas par bya ba ma yin no/_/g.yang sa chung ngu la yang bag med pa gang yin pa de ni shin tu nyes pa chen por 'gyur ro zhes dgos so/_/de lta ni 'gyur mod kyis/_de ring kho na mi 'chi zhes/_/re zhig bde bar gnas la/_
[\[19a.4\]]de nas sdig pa bshags pa la sogs pa dge ba'i las bya'o zhe na/_de ring kho na mi 'chi zhes bya ba smos te/_med do zhes bde bar 'dug pa'i rigs ma yin/_gang tshe bdag med 'gyur ba'i dus/_/de ni gdon mi za bar 'byung /_/sdig pa las 'jigs par mi bya ba ma yin te/_nges par
[\[19a.5\]]'byung ba dang bcas pa nyid kyi phyir ro zhes bstan pa'i phyir/_bdag la mi 'jigs su yis byin/_/'di las ji ltar nges thar 'gyur/_/gdon mi za bar med gyur na/_/ci phyir bdag nyid bde bar 'dug_/ces bya ba smos so/_/longs spyod kyis bde bar gnas pa yin no zhe na smras pa/_sngon
[\[19a.6\]]chad myong ste zhig pa las te longs spyod dag las/_lhag par gnas pa ci yod na/_/bdag ni longs spyod la mngon par zhen nas/_bla ma'i bka' dang 'gal bar byas/_/'on kyang yid gnyen bshes kyis bde bar gnas pa yin no zhe na/_smras pa/_gson tshe 'di dang de bzhin du/_/
[\[19a.7\]]gnyen dang bshes pa rnams spangs nas/_/gcig pu ga shed 'gro dgos na/_/mdza' dang mi mdza' kun ci rung /_/de dag gi don byed par nus pa ma yin no zhes dgongs so/_/mi dge ba las sdug bsngal 'byung /_/de las ji ltar nges thar zhes/_/nyin mtshan rtag tu bdag gis
[\[19b\]]
[\[19b.1\]]ni/_/'di nyid 'ba' zhig bsam pa'i rigs/_/zhes bya ba smos te/_thabs gang gis zhes bya ba'i tha tshig go/_/bdag grol ba med par gzhan grol bar mi nus so zhes bya bar dgongs so/_/sdig pa bshags pa la sogs pa sdug bsngal las thar pa'i thabs yin no zhes bstan
[\[19b.2\]]pa'i phyir/_/smras pa/_bdag ni mi shes pa'i so so'i skye bo nyid yin pa'i phyir ro/_/gti mug pas zhes bya ba ni phan pa dang phan pa ma yin pa thob pa dang dor ba mi shes pa nyid kyi phyir/_lus dang ngag dang yid kyis sdig pa gang yang rung ba bgyis pa rnams yang dang yang du byas pa dang /_
[\[19b.3\]]rjes su yi rang ba'i bar du'o/_/rang bzhin ni ngo bo nyid kyis gang nyon mongs pa can nyid yin pa'i phyir kha na ma tho ba'am/_gang yang nyes dmigs su gzigs pa las nyon mongs pa can ma yin du zin kyang /_bcom ldan 'das kyis kha na ma tho ba dang bcas par mdzad pa de lta na/_bcas pa'i
[\[19b.4\]]kha na ma tho ba nyid yin no/_/de dag thams cad bshags par bgyi/_/gang la zhe na/_thams cad du thogs pa med par gzigs pa'i mgon po'i spyan sngar mngon sum du 'dug nas/_thal sbyar sdug bsngal 'jigs sems kyis/_/yang dang yang du phyag 'tshal te/_/yang dang
[\[19b.5\]]yang du bshags par bya/_/'dren pa rnams kyis bdag gi sdig_/nongs pa lags par gzung du gsol/_/thugs kyis bzod par mdzad nas kyang /_/thugs rjes bdag la nongs pa bsal du gsol/_/yang byed pa la brten pa'i phyir/_mgon po 'di ni bzang po ma lags
[\[19b.6\]]pas/_/slan cad bdag ni yong mi bgyid/_/yang dang yang du mi bgyid do/_/sdig pa bshags pa phal che ba nyid kyi phyir sdig pa bshags pa'o/_/byang chub sems dpa'i spyod pa la 'jug pa'i legs par sbyar ba las le'u gnyis pa'o//_//de ltar bdag nyid la smad
[\[19b.7\]]cing bshags nas kyang bya ba 'dod pa'i sgo nas bsam pa dang sbyor ba yongs su sbyangs nas mchod pa la sogs pa rgyas su zin kyang /_yang dge ba'i rjes su yi rang ba la sogs pa 'phel bar byed pa gang yin pa/_sems can kun gyi ngan song gi_/zhes bya ba la sogs pa smos te/
[\[20a\]]
[\[20a.1\]]'dis ni ngal so bar byed pas na ngal bso ba'o/_/ngan song gi sdug bsngal gyis ngal bso ba ni/_ngan song gi sdug bsngal ngal bso ba'o/_/sems can rnams kyis byas pa'i dge ba ste/_bsod nams kyi tshogs de dang /_sdug bsngal can rnams
[\[20a.2\]]bder gnas la/_/mgu zhing dga' bas rjes su yi rang ngo /_/byang chub rgyur gyur dge bsags pa/_/de la rjes su yi rang ngo /_/lus can te/_lus dang ldan pa dag_/'khor ba'i sdug bsngal las nges par thar la ste/_ye shes kyi tshogs la rjes su yi rang ngo /_/skyob pa rnams
[\[20a.3\]]kyis te/_dge rgyud skyong bar mdzad pa'i byang chub dang /_rgyal sras nyid dang /_tshogs gnyis la yang rjes su yi rang ngo /_/gong nas gong na khyad par du 'phags pa ni khyad par du 'phags pa brjod pa'i don du/_byang chub sems dpa' dag gis sngar bshad pa sems can la phan pa
[\[20a.4\]]mdzad pa ste/_byang chub tu smon pa'o/_/bde ba mdzad pa zhes bya ba'i gzhung yang bde ba nyid phan pa yin te/_sems can thams cad la phan pa byed par 'jug pa'i sems yin no/_/thugs bskyed dge ba rgya mtsho dang /_/zhes bya ba ste/_tshogs nyid kyi rgyu la dga' bas rjes su
[\[20a.5\]]yi rang ngo /_/ji ltar brgyad stong pa las rjes su yi rang ba de ltar rjes su yi rang bar bya'o/_/rjes su yi rang bshad nas/_chos kyi 'khor lo bskor bar bskul ba ni/_phyogs rnams kun gyi sangs rgyas la/_/thal mo sbyar te gsol ba ni/_/zhes bya ba la sogs pa smos te/_sems can
[\[20a.6\]]rmongs pas dmyal ba la sogs pa'i/_sems can sdug bsngal mun 'thoms la/_/chos kyi sgron ma sbar du gsol/_/gsol ba gdab pa ni/_rgyal ba mya ngan 'da' bzhed la/_/thal mo sbyar te gsol ba ni/_/'gro ni ldongs par mi dgod cing /_/bskal pa grangs med bzhugs
[\[20a.7\]]par gsol/_/zhes bya ba smos so/_/yongs su bsngo ba ni/_de ltar kun byas te zhes bya ba smos te/_snying rje chen po dang /_byams pa dag gis bdag nyid thams cad sbyin pa chen po yin no/_/byang chub tu smon pa'i sems kyang de yin te/_'jug pa'i sems ni de sngon du 'gro ba can
[\[20b\]]
[\[20b.1\]]nyid yin pa'i phyir ro/_/smon pa dang sbyin pa ni yongs su bsngo ba yang yin te/_smon pa yongs su bsngo bar mi 'gyur ba ma yin no/_/gang cung zad ma byas pa nyid byas pa yin no/_/de ltar 'di dag kun byas te zhes bya ba mchod pa la sogs pa nas/_gsol ba gdab pa'i mthar thug pa/_/
[\[20b.2\]]dge ba bdag gis bsags pa gang /_/thob pa gang yin pa dang /_des ni sems can thams cad kyi/_/sdug bsngal thams cad bsal bar shog_/ci lta zhe na/_'gro ba nad pa ji snyed kun/_/nad sos gyur [(]gi [,]gyi [)]bar du ni/_/sman dang sman pa nyid dag dang /_/de yi nad g.yog byed
[\[20b.3\]]par shog_/gzhan dag la yang /_zas dang skom gyi char phab ste/_/bkres dang skom pa'i gnod pa bsal/_/mu ge'i bskal pa bar ma'i tshe/_/bdag ni zas dang skom du gyur/_/zas dang skom de'i rgyur gyur cig pa'o/_/bskal pa 'jig pa na/_mu ge'i bskal pa bar mar gyur
[\[20b.4\]]pa ni de la nye bar mtshon pa yin te/_mtshon gyi bskal pa bar ma'i tshe/_/me tog gi char du gyur cig ces brjod par bya'o/_/sems can phongs shing dbul ba la/_/bdag ni mi zad gter gyur te/_/yo byad mkho dgu sna tshogs su/_/sprul pas mdun na nye bar gnas gyur
[\[20b.5\]]cig_/bdag gi lus ni bdag gi dngos po'i de bzhin longs spyod pa dang zhes bya ba ni longs spyad par bya ba yin pas na longs spyod de/_chung ma dang /_bran dang /_phyugs dang /_gser dang /_khang khyim la sogs pa'o/_/dus gsum dge ba thams cad kyang /_/sems
[\[20b.6\]]can kun gyi don sgrub phyir/_/phongs pa med par btang ba ni yang phyir len pa'i bsam pa med pa dang /_lan la re ba'i bsam pa med pas kho bos gtang bar bya'o/_/ci'i phyir zhe na/_sems can kun gyi don sgrub pa'i phyir ro/_/thams cad gtang bas mya ngan 'da'/_/bdag blo mya
[\[20b.7\]]ngan 'das pa bsgrub/_/rang dang gzhan mya ngan las 'das pa don du gnyer ba nyid kyi phyir ro/_/gal te bdag gis thams cad gtang bar chabs gcig la/_sems can rnams la gtang ba mchog_/de ltar snying rje bstan nas byams pa yang /_/bdag gis lus can thams cad
[\[21a\]]
[\[21a.1\]]la/_/zhes bya ba la sogs pa smos pa la bdag ste/_nye bar mkho ba sbyin pa can gyi yid dang /_bdag gi lus 'di dag gis lus can thams cad la/_ci bder byin zin gyis bdag gi lus rtag tu gsod pa ste bsnun pa'am/_bdag la smod pa'am
[\[21a.2\]]bdag la brdeg btsog ci dgar byed pa la rag_/phyag dar gyi rdul la sogs pas 'god par byed pa la rag go/_/bdag gi lus la gtse byed dam/_/co 'dri ga zha'i rgyu byed kyang /_/de la bdag lus byin zin gyis/_/'di yi kha das ci zhig bya/_/bdag nyid kyir gyur
[\[21a.3\]]pas so/_/gzhan yang de la gnod par mi 'gyur ba'i/_/las gang yin pa byed du chug_/gang de dag 'chi ba la sogs pa'i 'jigs pa chen po nye bar gnas pa yod na/_de bzlog pa'i phyir sdug bsngal gyi rgyu kha na ma tho ba med pa'i las bdag la byed du chug cig ces bya ba'i
[\[21a.4\]]don to/_/bdag la dmigs nas nam du yang /_/'ga' yang don med ma gyur cig_/'ga' zhig gi tshe yang 'ga' zhig kyang bdag la brten nas/_dran pa tsam du yang don med par ma gyur cig_/bdag la dmigs nas gang dag gi_/khro ba 'am dad pa'i sems byung ba/_/
[\[21a.5\]]de nyid rtag tu de dag gi_/don kun grub pa'i rgyur gyur cig_/gang dag bdag la kha zer ram/_/bdag la gang brdzun gyis sun 'byin par byed pa 'am/_gzhan gang gnod par byed pa 'am/_de bzhin phyar kha gtong ba'ang rung /_/skyon gsal bar byed pa 'ang rung /_gzhan de
[\[21a.6\]]dag thams cad byang chub skal ldan gyur/_/gzhan yang bdag ni mgon med rnams kyi mgon/_/bdag ni mgon po skyabs nyid de/_/bdag ni mgon med rnams kyi mgon te/_lam zhugs rnams de/_lam la gnas pa rnams kyi ded dpon dang /_chu bo la sogs pa rnams kyi pha
[\[21a.7\]]rol tu phyin par 'dod cing /_rgal 'dod rnams kyi gru dang ni/_/gzings dang zam pa nyid du gyur/_/gling don gnyer la bdag gling dang /_/gnas mal 'dod la gnas mal dang /_/bdag ni lus can bran 'dod pa/_/kun gyi bran du 'gyur bar shog_/'dod pa
[\[21b\]]
[\[21b.1\]]thams cad yongs su rdzogs par byed pa'i nor bu dang bum pa ni/_yid bzhin nor bu bum pa bzang po'o/_/klag pa nyid las don byed pa ni rig sngags grub pa'o/_/sman don chen po byed pa ni/_sman chen du gyur cig pa'o/_/ji ltar yongs su bsams pa'i 'bras bu 'byin pa'i
[\[21b.2\]]shing ni/_dpag bsam gyi ni shing dag dang /_/ji ltar 'dod pa'i dngos po thams cad 'dod 'jor gyur pa de ltar na/_lus can rnams la 'dod 'jor gyur/_/mdor bsdu na ji ltar sa sogs 'byung ba chen po dang /_/nam mkha' ma lus pa na gnas pa yi/_/sems can
[\[21b.3\]]dpag tu med pa yi/_/rnam mang nyer 'tsho'i gzhir yang shog_/rnam pa mang po dag gis so/_/de bzhin du bdag po'i dbang gis so/_/nam mkha'i mthas gtugs pa'i rgyun rings shing rgya che bas mtha' yas pa'i sems can khams la rnam kun du/_rnam pa du mas sems
[\[21b.4\]]can thams cad mya ngan 'das par du/_bdag ni nyer 'tsho'i rgyur yang shog_/sangs rgyas su gyur nas sems can thams cad kyi don bya'o zhes bya ba'i tha tshig go/_/de ltar mchod pa la sogs pa dang /_byang chub tu smon pa'i sems kyi mthar thug pa dka' ba dag gis sbyor ba
[\[21b.5\]]rnam par dag cing bsam pa yongs su rgyas pa yin/_sdom pa yang dag par len pa ni gang /_ji ltar sngon gyi bde gshegs kyis/_/zhes bya ba la sogs pa smos te/_byang chub kyi sems ni 'dir byang chub sems dpa'i sdom pa yin no/_/de ltar ni/_bla ma sdom la gnas shing
[\[21b.6\]]mkhas/_/nus dang ldan las blang bar bya/_/de 'dra ba mi rnyed na sangs rgyas dang byang chub sems dpa' sdom pa ma lus pa dang ldan pa/_byang chub kyi mthar byon pa thams cad la/_thogs pa med pa'i spyan mnga' bas mdun du bltas la/_de dag las dad pa'i bya ba drag po
[\[21b.7\]]dang /_de kho na nyid la lhag par mos pa dag gis yang dag par blang bar bya'o/_/ji skad du bshad pa'i mchod pa la sogs pa byas nas/_tshigs su bcad pa gnyis po 'di brjod par bya'o/_/bla ma rnyed nas yang de dang de dag las de bzhin du byas te/_tshul khrims kyi
[\[22a\]]
[\[22a.1\]]le'u las bshad pa 'am/_bslab pa kun las btus las bshad pa'i tshogs yang dag par blang bar bya'o/_/de ni tsan+dan gyis brlan pa'i yan lag drug dang bcas pa'i zla ba'i zer dag gis ston ka'i bsil ba'i zla ba'i zer 'ba' zhig bzhin no/_/
[\[22a.2\]]ji ltar rnam pa gang gis sngon gyi bde gshegs kyi byang chub thugs ni bskyed pa dang /_bdag gi gnas skabs 'di lta bur gyur pas zhes bya ba'i tha tshig go/_/byang chub sems dpa'i bslab pa la/_/de dag rim bzhin gnas pa ltar/_/zhes bya ba la gnas pa ni rab tu zhugs
[\[22a.3\]]pa'o/_/de bzhin 'gro la phan don du/_/de'i rgyu mtshan du 'jug pa'i byang chub sems ni bskyed bgyi zhing /_/de bzhin du ni bslab pa la'ang /_/rim pa bzhin du ste mthar gyis bslab par bgyi/_de ltar mchod pa la sogs pa'i sbyor ba dang /_dngos gzhi'i rnam pa dag cing
[\[22a.4\]]rgyas pa dag gis stong pa nyid dang /_snying rje'i snying po can bzung bas blo snying rjes non pa'o/_/'di la yod pa dang med pa las 'das pa'i blo yod pas na blo dang ldan pa'o/_/ci zhig bzung nas she na/_byang chub sems so/_/ci ltar zhe na/_rab dang ste bsam pa dag pas so/_/
[\[22a.5\]]mjug kyang rgyas pa ste/_sbyor ba dang dngos gzhi rgyas pa nyid yod pa de lta na yang /_yang rgyas par bya ba'i phyir/_sems ni 'di ltar gzengs bstod do/_/ji ltar gzengs bstod par bya zhe na/_deng du zhes bya ba la sogs pa smos te/_deng du bdag tshe 'bras bu yod/_/'di
[\[22a.6\]]ltar tshul khrims yang dag par blangs pas/_mi yi srid pa legs par thob/_/de ring sangs rgyas rigs su skyes/_/sangs rgyas sras su da gyur to/_/sa bcu las sa dang po la gnas pa de bzhin gshegs pa'i rigs su skyes pa yin no zhes bshad pa ma yin nam zhe na/_
[\[22a.7\]]bden te der ni sa chen po'i rigs la dgongs pa yin la/_sngar ni sangs rgyas nyid la mos pa'i rigs la brda yang dag par len pa byang chub tu sems bskyed pa las skyes par 'gyur ro zhes bshad pa yin no/_/nam mkha'i snying po'i mdo las/_byang chub sems dpa'i
[\[22b\]]
[\[22b.1\]]sdom pa yang dag par len pa ni 'phags pa ma yin pa dag la yang yod do zhes 'byung ste/_rnyed pa la sogs pa la chags pa la rgyab kyis phyogs pa'i phyir ro/_/sa bcu las kyang sa dang po las 'ga' zhig kyang rnyed pa dang bkur sti lhag pa mi 'dod ces gsungs pa'i phyir ro/_/
[\[22b.2\]]'phags pa la yang log pa'i 'tsho ba mi mnga' ba'i phyir ro zhes shes par bya'o/_/byang chub sems dpa'i so sor thar pa las kyang rigs kyi bu mo zhes gsungs te/_bud med nyon mongs pa'i shas chung ba byang chub don du gnyer ba byang chub sems dpa'i bslab pa la slob par 'dod pa
[\[22b.3\]]dag la yang byang chub kyi bar du sdom pa 'di skye bar 'gyur zhing /_skye ba gzhan dag tu yang 'gyur ro/_/rtsa ba'i ltung ba 'am 'di'i sdom pa zhig na yang dran pa sad par bya ba'i don du nyin re zhing lan gsum du thugs rje chen po dang ldan pa bdag la dgongs su gsol/_
[\[22b.4\]]bdag ming 'di zhes bgyi ba'i sdig pa thams cad so sor bshags par bgyi'o/_/yang mi bgyid do zhes bya ba'i bsam pas yang dag par blang bar bya'o/_/spyir sdig pa thams cad bshags pas gzhan yang skye ba gzhan du byas pa dang /_ltung ba gzhan dag las kyang
[\[22b.5\]]grol na dri ma med par 'gyur ro zhes bstan pa'i phyir da ni zhes bya ba la sogs pa smos te/_da ni bdag gis ci nas kyang rigs dang mthun pa'i las brtsams te/_skyon med btsun pa'i rigs 'di la/_/rnyog par mi 'gyur de ltar bya/_/byang chub sems de rnyed par dka'o/_/
[\[22b.6\]]zhes bstan pa'i phyir/_long bas phyag dar phung po las/_/phyag dar khrod kyi phung po dag las/_/ji ltar rin chen rnyed pa ltar de bzhin ji zhig ltar stes nas/_byang chub sems ni bdag la skyes/_/'di don chen po yin no zhes bstan pa'i phyir/_'gro ba'i 'chi bdag
[\[22b.7\]]'joms byed pa'i/_/bdud rtsi mchog kyang 'di yin te/_/tha dad pa'i don can nyid yin pa'i phyir ro/_/'gro ba'i dbul ba sel ba yi/_/mi zad gter yang 'di yin no/_/longs spyod chen po mi zad pa'i don can nyid yin pa'i phyir ro/_/'gro ba'i nad rab zhi byed pa'i/_/
[\[23a\]]
[\[23a.1\]]sman gyi mchog kyang 'di yin te/_/'dod pa'i khams su bdag nyid kyi 'dod pa khyad par du 'phags pa'i don can nyid yin pa'i phyir ro/_/srid pa nyid la ma yin te/_de la 'khyams pa ni rgyu ba'o/_/des dub pa ni 'gro ba'i ngal bso ljon shing yin/_/lam
[\[23a.2\]]ka'i grib ma can gyi shing yin te/_/gzugs dang gzugs med pa dag gi khams dag tu bdag nyid kyi dngos po khyad par du 'phags pa'i don can nyid yin pa'i phyir ro/_/sngar bshad pa'i thar pa la sogs pa thams cad du 'gro ba'i ngang tshul can du gang la yod pa de dag ni/_'gro
[\[23a.3\]]ba thams cad ngan 'gro las/_/grol bar byed pa'i spyi stegs yin/_/spyi ni thun mong gi'o/_/'gro ba'i nyon mongs gdung sel ba'i/_/de'i nyon mongs pa'i sgrib pa spong bar byed pa'i don can nyid yin pa'i phyir/_sems kyi zla ba shar ba yin/_/'gro ba'i mi shes rab rib dag_/
[\[23a.4\]]dpyis 'byin nyi ma chen po yin/_/shes bya'i sgrib pa spong bar byed pa'i don can nyid yin pa'i phyir ro/_/de nyid rigs yongs su smin pa dang /_thar pa sangs rgyas nyid kyi rgyu nyid yin pa'i phyir phan pa dang /_bde ba dang /_gnyi ga'i don du zhes brjod par 'gyur ro/_/de bas na dam
[\[23a.5\]]chos 'o ma ste/_'o ma'i rgya mtsho bsrubs pa las/_/mar gyi snying khu ste/_byang chub kyi sems kyi bdud rtsi 'di 'byung ba yin no/_/de ltar bde ba dang /_thar pa'i rgyu nyid yin na yang /_re zhig dang por bde ba nyid dang ldan no zhes gsungs pa'i phyir/_'gro ba'i 'gron pa srid pa'i lam rgyu
[\[23a.6\]]zhing /_/zhes bya ba la sogs pa smos te/_bde ba nyid longs spyod kyi 'bras bu nyid yin pa'i phyir/_bde ba'i longs spyod do/_/de longs spyod par 'dod pa ni de longs spyod par 'dod pa'o/_/'di ni bde ba'i mchog tu nyer gnas te/_/sems can mgron chen tshim par byed pa yin/_/
[\[23a.7\]]gtong ba thams cad ni longs spyod mi zad pa'i don nyid yin pa'i phyir ro/_/da ni gzengs bstod pa bskyed nas ma lus pa'i mjug sdud par byed do/_/bdag gis de ring skyob pa thams cad kyi/_/spyan sngar 'gro ba bde gshegs nyid dang ni/_/bar du bde la mgron du bos zin gyis/_/lha dang
[\[23b\]]
[\[23b.1\]]lha min la sogs dga' bar gyis/_/'di ni yang dag par len pa dngos su yin no//_byang chub sems dpa'i spyod pa la 'jug pa'i legs par sbyar ba las le'u gsum pa'o//_//rgyal ba'i sras kyis de lta bur/_/mchod pa la sogs pa'i tshogs byang chub pa'i bar du
[\[23b.2\]]'chi ba na yang dor ba med par/_/byang chub sems rab brtan bzung nas/_ci zhig bya zhe na/_bslab par bya ba yin pas na bslab pa ste/_tshul khrims kyi phung po rnam pa gsum la nan tan du bya ba'o/_/de'i gnas la 'dir bslab pa'i tshig gi don gyis bstan to/_/de la g.yel ba med par rtag
[\[23b.3\]]tu yang /_/bag yod pas/_bslab las mi 'da' 'bad par bya/_/g.yel ba ni lus kyi snyom las kun nas bslang ba'i le lo ste g.yel ba'o/_/'di la g.yel ba skye ba med pas na/_/g.yel ba med pa'o/_/'di la spyod pa mi 'jug na yang rigs pa ma yin no zhes bstan pa'i phyir/_
[\[23b.4\]]bab col zhes bya ba la sogs pa smos te/_bab col te ma dpyad par brtsams pa gang yin pa 'am/_dpyad du zin kyang /_gang zhig legs par ma brtags pa/_/de ni dam bca' byas gyur kyang /_/the tshom za bas khas blangs su zin kyang /_/bya 'am gtang zhes brtag pa'i rigs/_/
[\[23b.5\]]'bad pas brtsam par bya ba yin no/_/sangs rgyas rnams dang de yi sras/_/shes rab chen pos gang brtags shing /_/blo gzhal du med pa dang /_byams pa la sogs pa bdag gis legs par yongs su brtags pa dang /_bdag nyid kyis kyang brtag brtag pa/_/phan par
[\[23b.6\]]bsams pa tsam gyis kyang /_/zhes bya ba la sogs pas so/_/de la bshol du ci zhig yod/_/gal te de ltar dam bcas nas/_/ji skad du bshad ji skad du bzung ba zhes bya ba la sogs pas las kyis sgrub pa ma byas na/_de dag thams cad kun bslus na/_/sangs rgyas dang byang chub
[\[23b.7\]]sems dpa' dang /_sems can thams cad kun bslus na/_/bdag gi 'gro ba ci 'drar 'gyur/_/gzhan 'ga' zhig tu yang mi 'gyur ro/_/zhes bya bar dgongs so/_/dngos po phal pa cung zad la'ang /_/yid kyis sbyin zhes bsam byas nas/_/mi gang sbyin par mi byed pa/_/
[\[24a\]]
[\[24a.1\]]bsams pa nyid kyis dmyal bar 'gyur ro zhes bstan pa'i don te/_de de ltar na dngos po nyung ngu sbyin par bsams nas sbyin par mi byed pa de yang /_yi dgas rgyur gsungs na/_bla na med pa'i bde ba la ste/_bde bar gshegs pa nyid dang /_bar du bde ba
[\[24a.2\]]thams cad la 'gro ba ma lus pa la sogs pa/_bsam pa thag pas mgron gnyer nas/_/khyad par can gyi tshig gis mgron du bos nas/_gdon mi za bar bya ba nyid kyis/_/'gro ba thams cad bslus byas na/_/bde 'gror ci ga 'gro 'gyur ram/_/bdag smad pa'i 'gro ba
[\[24a.3\]]mnar med par 'gro bar 'gyur ro/_/chos sdud pa'i mdo las/_dngos po phal pa cung zad tsam chung ngu zin kyang de yang yi dgas su 'gyur bar gsungs so/_/bsam pa zhes bya brjod zin kyang /_/yid kyis zhes bya ba smos pa ni/_lus dang ngag dang bcas pa yang mnar
[\[24a.4\]]med pa'i 'gro ba las 'ga' zhig kyang yod pa ma yin te/_byang chub ring du bsrings pa yin no zhes bya bar dgongs so/_/'o na ji ltar chos sdud pa'i mdo las/_byang chub kyi sems gtong ba yin zhe na/_byang chub kyi sems gtong ba bden te/_thabs kyis btang du zin kyang yang dag
[\[24a.5\]]par len pas/_sems can grol bar byed pa yin no zhes bstan par bya ba'i phyir/_mi gang zhes bya ba la sogs pa smos te/_las tshul bsam gyis mi khyab ste/_/rigs sna tshogs pa ni/_thams cad mkhyen pa kho nas mkhyen/_/mi gang byang chub sems gtang yang /_/sems
[\[24a.6\]]can de dag thar par mdzad pa ste/_/byang chub kyi sems gtang yang /_sems can grol bar byed pa'i las kyi tshul bsam gyis mi khyab pa de ni thams cad mkhyen pa kho nas mkhyen gyi kho bos shes pa ni ma yin no/_/dkon mchog brtsegs pa las/_gang las 'di'i blo ni nus pa med
[\[24a.7\]]pa de la de bzhin gshegs pa nyid tshad mar gyur pa de bzhin gshegs pa nyid mkhyen gyi/_ngas ni mi shes zhes gsungs pa yin no/_/'gro ba thams cad bslus na kha na ma tho bar 'gyur ro zhes bstan pa'i phyir/_de ni byang chub sems dpa' zhes bya ba smos te/_byang chub sems
[\[24b\]]
[\[24b.1\]]dpa' la de nyid kyis/_ltung ba'i nang na lci ba ste/_/'di ltar de ni byung gyur na/_/sems can kun gyi don la dman/_/gang gzhan 'ga' zhig 'di yi ni/_/byang chub sems dpa'i bsod nams bar chad bgegs byed pa/_sgra las kyang sems can thams cad kyi don gyi bgegs
[\[24b.2\]]byed pa ltung bas de'i gzhan/_/de yi ngan 'gro mu mtha' med/_/ngan 'gro dag tu skye ba brgyud pa'i mtha' yod pa ma yin no/_/sems can gcig gi bde ba yang /_/bshig na bdag nyid nyams 'gyur na/_/ngan 'gro'i sdug bsngal gyis/_nam mkha' ma lus mtha' klas pa'i/_/
[\[24b.3\]]lus can bde bshig smos ci dgos/_/bde ba bshig na ches nyams par 'gyur ro zhes bya ba'i tha tshig go/_/bsod nams kyi bgegs byed pas kyang /_sems can thams cad kyi don nyams par 'gyur bar byas pa de bas na/_sems can gyi don gyi bgegs byed pa de'i ngan 'gro ba
[\[24b.4\]]mtha' yod pa ma yin no/_/de lta na yang gang lhung bar 'gyur ba yin no/_/lhag pa'i bsam pas bshags pa byas shing sdom pa gtang nas kyang len par byed pa yin te/_sangs rgyas pa'i chos 'dul ba ni nges par 'byin pa dang bcas pa nyid yin pa'i phyir ro/_/ngan song gi de ltar ltung
[\[24b.5\]]ba'i stobs ldan dang /_bde bar gshegs pa'i/_byang chub sems stobs ldan pa dag_/ltung ba dang kun nas ldang ba dag gis/_'khor bar res kyis spyod pa ni res kyis 'dre bar byed na'o/_/sa thob pa la ste/_byang chub sems dpa' sa rab tu dga' ba la sogs pa thob pa la/_
[\[24b.6\]]yun rings thogs par 'gyur ro/_/tha na dam bcas pa mos pas spyod pa'i sa thob pa la yang ngo /_/de thob na yang ngan song du 'gro bar mi 'gyur ro/_/de'i phyir de bzhin du bslab pa de dag la bslab par bya ba yin pa de ltar na/_ci ltar dam bcas pa yin pa bzhin du/_bdag gis gus
[\[24b.7\]]par bsgrub par bya'o/_/g.yel ba med par rtag tu bslab pa las mi 'da' bar bya'o zhes bya ba'i tha tshig go/_/de ltar ni de bas brtson par ma byas na/_de'i 'og nas te ngan song nas so/_/'og tu ste ngan song du 'gro bar 'gyur te/_ngan 'gro kho nar brgyud par 'gyur ro zhes bya ba'i tha tshig go/
[\[25a\]]
[\[25a.1\]]/sangs rgyas bzhugs pa ma yin nam de 'og nas 'og tu 'gro bar mi 'gyur ro zhe na/_sems can thams cad phan mdzad pa'i/_/zhes bya ba la sogs pa smos te/_gnas gzhan drug cus phyin pa ni grangs yin la/_bgrang bar mi nus pa ni grangs med pa ste/_sems
[\[25a.2\]]can phan par mdzad pa yi/_/sangs rgyas grangs med 'das gyur kyang /_/bdag ni rang gi nyes pa de'i/_/gso ba'i spyod yul ma gyur to/_/bdag de dag gis gso bar ma gyur to zhes bya ba'i tha tshig go/_/da dung de bzhin bdag byed na/_/ji ltar bdag sngon gyi skye bar bag med par
[\[25a.3\]]gyur pas yang dang yang du de bzhin te/_ngan 'gro dang /_bde 'gro dang nad la sogs pa myong bar 'gyur zhing thob par 'gyur ro/_/sangs rgyas bzhugs na yang tshogs pa rnyed par dka'o zhes bstan pa'i phyir/_de bzhin gshegs pa 'byung ba dang /_/dad dang mi lus thob pa dang /_/
[\[25a.4\]]mi'i 'gro ba nyid dang /_dge goms rung ba de lta bur/_/dkon pa nam zhig thob par 'gyur/_/zhes bya ba smos te/_gzhan yang nad med nyi ma 'di lta bu zhes bya ba ni mi'i lus nyid de/_'di nad med pa'i nyi ma yin pas na nad med nyi ma'o/_/zas bcas 'tsho ba med kyang ni/_/tshe ni
[\[25a.5\]]skad cig slu ba ste/_/lus ni thang cig brnyan po bzhin/_/brnyan po byas pa'ang rnyed par 'gyur gyis/_nyes par spyod pa 'ang ma yin no zhes bstan pa'i phyir/_bdag gi spyod pa 'di 'dras ni/_/mi yi lus kyang 'thob mi 'gyur/_/mi lus thob par ma gyur na/_/sdig pa 'ba'
[\[25a.6\]]zhig ces bya ba smos te/_dge ba las kyang ngan 'gro 'byung bar 'gyur ba ma yin zhe na/_dge ba med ces bya ba smos te/_mi la yang dge ba goms pa las bde 'gror 'gyur gyi rnam pa gzhan du ni ma yin no/_/de nyid kyi phyir/_gang tshe dge spyad skal ldan yang /_/dge ba bdag gis
[\[25a.7\]]ma byas na/_/ngan song sdug bsngal kun rmongs pa/_/de tshe bdag gis ci byar yod/_/ngan song dag tu'o/_/dge ba dag kyang ma byas la/_/sdig pa dag kyang ste/_gcig la gcig za zhing dmyal ba'i srung ma sdang ba la sogs pa 'phel zhing nyer bsags na/_re zhig 'di gnyis kyis
[\[25b\]]
[\[25b.1\]]kyang bde 'gror mi 'gyur ro/_/bskal pa bye ba brgyar yang ni/_/bde 'gro'i sgra yang thos mi 'gyur/_/de nyid phyir na bcom ldan gyis/_/rgya mtsho cher g.yengs gnya' shing gi_/bu gar rus sbal mgrin chud ltar/_/mi nyid shin tu thob dkar gsungs/_/dper na dge slong
[\[25b.2\]]dag sa chen po 'di rgya mtsho chen por gyur zhing /_de la gnya' shing bu ga gcig yod pa rlung gis g.yengs shing 'di nas bskyod pa dang /_rus sbal long ba gcig cig yod la/_rus sbal de yang lo brgya brgya zhing mgrin pa 'degs par 'gyur na/_dge slong dag ji snyam du sems/_
[\[25b.3\]]rgya mtsho chen po'i gnya' shing gi bu gar rus sbal mgrin pa chud pa rnyed par sla ba yin nam/_bcom ldan 'das de ni ma lags so/_/bcom ldan 'das kyis bka' stsal pa/_dge slong dag de bzhin du mi nyid shin tu thob par dka' ba yin no zhes gsungs pa lta bu'o/_/rnam pa
[\[25b.4\]]'di dang 'di zhes bstan pa'i phyir/_/skad cig gcig byas sdig pas kyang /_/zhes bya ba smos te/_mtshams med pa la sogs pas/_bskal par mnar med gnas 'gyur na/_'dug par 'gyur na/_thog med 'khor bar bsags sdig gis/_/bde 'gror mi 'gro smos ci dgos/_/
[\[25b.5\]]sgra mi thos par smos kyang ci dgos/_de ltar ni 'gyur mod kyi/_sdig pa zad pa las mnar med pa las thar bar 'gyur ro zhe na/_sdig pa de tsam kho na myong gyur nas/_/nyams su myong ba mnar med pa la sogs pa las sems de ni rnam thar mi 'gyur te/_'di ltar de ni sdig pa myong bzhin
[\[25b.6\]]du/_sdig pa gzhan dag rab tu skye/_/de'i phyir de nyid las dge ba bya'o/_/de lta ma yin na 'di las bslus pa gzhan med de/_'di las rmongs pa'ang gzhan med do/_/gang las she na/_gal te 'di 'dra'i dal ba rnyed gyur nas/_bdag gis dge goms ma byas pa las so/_/de'i
[\[25b.7\]]phyir gal te bdag gis de rtogs nas/_rmongs pas phyis kyang sgyid lug na'o/_/bslab pa 'bad rtsol mi byed na/_de'i tshe 'chi bar 'gyur ba'i dus kyi tshe/_mya ngan chen po ldang bar 'gyur/_/ci'i phyir khyod 'di 'dra'i las byed ces yongs su smra bar byed pa na'o/_/dmyal ba dag tu yang /_
[\[26a\]]
[\[26a.1\]]dmyal me bzod dka' yun ring du/_/bdag gi lus ni bsregs gyur na/_/zhes bya ba ni nye bar mtshon pa yin te/_lus can gzhan dang dud 'gro dag na dud 'gro rnams za bar byed pa na ngan song de la rnam pa 'ga' zhig lhar 'phos shing bde 'gror skye na ni/_sdig
[\[26a.2\]]pa'i rgyu mthun pa'i shes pas gdungs shing phyis 'gyod pa mi bzod me 'bar bas/_dus phyis mi bzad pa'i mes/_yun ring sems gdungs gdon mi za/_/bdag deng bslab pa dag la mi slob pa'o/_/gzhan yang shin tu rnyed dka' phan pa'i sa/_/bde 'gro dag gis ci zhig
[\[26a.3\]]ltar stes rnyed gyur nas so/_/de ltar thos pa las byung ba la sogs pa'i shes pas/_bdag nyid shes dang ldan bzhin du/_/sdig pas spyir yang dmyal ba der khrid na'o/_/rmongs pas sdig pa byed pa yin no zhes bstan pa'i phyir/_sngags kyis zhes bya ba la sogs pa smos te/_
[\[26a.4\]]bdag la 'dir te/_phan pa'i sar bslab pa dag la slob pa'o/_/sems med du zad de/_'di ltar bdag 'ga' zhig sngags kyis rmongs par byed pa bzhin/_rgyu cis rmongs pa bdag kyang ma shes te/_bdag gi lus kyi khong na ci zhig yod/_sred pa la sogs pa zhes bya
[\[26a.5\]]ba'o/_/zhe sdang sred sogs dgra rnams la/_/rkang lag la sogs yod min te/_/gzugs can ma yin pa'i phyir ro/_/dpa' min te brtson 'grus ni dge ba'i sa chen po pa yin pa'i phyir ro/_/sred pa la sogs pa ni mi dge ba nyid yin pa'i phyir te/_brtson 'grus dang
[\[26a.6\]]mtshungs par ldan pa nyid med pa'i phyir ro/_/mdzangs min te/_rmongs pa dang mtshungs par ldan pa'i phyir ro/_/ci zhig ltar de dag bdag bran bzhin byas/_sred pa dang zhe sdang la sogs pa'i dgra rnams kyis so/_/de dag ni rmongs pa'i rgyu yin la/_sngar skyes pa'i
[\[26a.7\]]rmongs pa yang de dag gi rgyu yin no/_/sngar skyes pa de lta na bdag bran du byas pa yin no/_/'di ltar bdag gi sems la gnas bzhin du/_dga' mgur bdag la gnod byed pa/_/de la mi khro bzod pa ni/_/'dir bzod pa shin tu smad pa bstan pa'i phyir/_gnas min
[\[26b\]]
[\[26b.1\]]bzod pa smad pa'i gnas/_/zhes bya ba smos so/_/deng ni mtshon la sogs pas gnod pa ltar bzod par nus zhes bstan pa'i phyir/_gal te lha dang lha min rnams/_/thams cad bdag la dgrar langs kyang /_/de dag gis kyang mnar med pa'i/_/me nang 'jug cing 'khrid mi nus/_/
[\[26b.2\]]me ci 'dra ba zhig ce na/_nyon mongs stobs can dgra 'dis ni/_/gang dang phrad na ste/_gang dang 'brel pa las/_ri rab kyang thal ba yang ni mi lus pa/_/der bdag skad cig gcig la 'dor/_/de ltar nyon mongs pa'i dgra stobs dang ldan pa yin no/_/stobs dang ldan pa 'ba' zhig
[\[26b.3\]]du ma zad de/_yun yang shin tu ring ba yin te/_bdag gi nyon mongs dgra bo gang /_/dus ring thog mtha' med pa ltar/_/dgra gzhan kun kyang de lta bur/_/tshe ring thub pa ma yin no/_/'on kyang de dag rjes su mthun par brten par bya ba yin no snyam na/_smras pa/_mthun par rim
[\[26b.4\]]gro bsten byas na/_/thams cad phan dang bde byed na'o/_/nyon mongs 'di rnams bsten byas na/_/phyir zhing sdug bsngal gnod pa byed/_/'khor bar dga' ba dang bde ba'i rgyu yang yin la/_'di la mthun par bsten par bya ba ma yin no zhe na/_de ltar yun ring zhes bya ba la sogs pa smos te/_
[\[26b.5\]]de ltar bshad pa'i tshul gyis/_yun rings rgyun chags te/_thog ma med pa'i dus nas dgrar gyur pa dag ni/_de ltar yun ring rgyun chags dgrar gyur pa'o/_/gnod pa'i tshogs ni gnod pa'i tshogs so/_/de rab tu 'phel ba'i phyir/_de rgyu gcig pu yin pa de lta na/_gnod pa'i tshogs
[\[26b.6\]]rnams 'phel ba'i rgyu gcig pu'o/_/bdag gi snying la nges par gnas 'cha' na/_bsten par byed na yid bde bar ji ltar 'gyur/_ji ltar bde bar 'gyur zhes bstan pa'i phyir/_'di ni zhes bya ba la sogs pa smos te/_de ni 'khor ba'i btson ra'i srung ma ste/_dmyal sogs
[\[26b.7\]]su gsod par byed pa'i gshed ma yin/_sdom brtson seng ge 'chor ba'i lcags gzeb lta bur sems kyi khang pa lcags kyi gzeb lta bur sems ni blo yin la khang pa ni khyim yin te/_der gal te gnas na ga la bde/_lus kyi yang ngo /_/de bas na de dag ni rnam pa thams cad du don med
[\[27a\]]
[\[27a.1\]]pa'i rgyu yin no/_/de ltar ji srid bdag gis dgra 'di mngon sum du/_shin tu nges par ma bcom bdag de srid bdag 'dir te/_'di 'gro 'am nyon mongs pa bcom pa la'o/_/brtson mi 'dor zhes bya ba ni brtson pa spong bar mi byed pa'o/_/re zhig gnod byed chung ngu
[\[27a.2\]]la'ang khros gyur pa'i/_/nga rgyal bdo rnams de ma bcom par gnyid mi 'ong /_/'jig pa la rgyu med pa'i phyir/_/rang bzhin te ngo bo nyid kyis sdug bsngal 'gyur ba'i nyon mongs dag_/g.yul ngor dngar tshe nan gyis gzhom par 'dod pa yang /_gtum zhing drag pa yang /_mda' mdung mtshon
[\[27a.3\]]gyis phog pa'i sdug bsngal khyad bsad nas/_/don ma grub par phyir phyogs 'byer bar mi byed na/_/rtag tu sdug bsngal kun gyi rgyur gyur pa/_/rang bzhin dgra ste/_nyon mongs pa dag des gzhom brtson pa bdag la deng /_/sdug bsngal brgya phrag rgyur gyur gang gis kyang /_/yi
[\[27a.4\]]chad sgyid lug mi 'gyur smos ci dgos/_/sdug bsngal gyi rgyu de dag gis sgyid lug par 'gyur ro snyam na/_smras pa/_don med pa ni 'bras bu med pa nyid yin te/_'bras bu chung ba nyid kyi phyir ro/_/dgra yis rma srol btod pa'i dgra bos rma srol zhing btod pa yang /_lus la rgyan
[\[27a.5\]]dang 'dra bar srel byed na/_/don chen bsgrub phyir yang dag brtson gyur pa/_/bdag la sdug bsngal ci phyir gnod byed yin/_/de bzhin nya ba gdol pa zhing pa la sogs pa/_/rang gi 'tsho ba tsam zhig sems pa yang /_/grang dang tsha la sogs pa'i gnod bzod na/_/'gro ba bde phyir
[\[27a.6\]]bdag lta cis mi bzod/_/'on kyang bzod pa kho na'i de lta ma yin na/_phyogs bcu nam mkha'i mthas gtugs pa ni/_phyogs bcu nam mkha'i mthas gtugs pa'i 'gro ba ste/_sems can gyi khams mtha' med pa ste/_nyon mongs dgra las grol bar dam bca' gang tshe bdag
[\[27a.7\]]nyid kyang /_/nyon mongs rnams las ma grol bar/_/bdag gi tshod kyang mi shes par de'i tshe/_smra ba ji ltar smyon pa min/_/de phyir nyon mongs gzhom pa la/_/rtag tu phyir mi ldog par bya/_/nyon mongs pa spong ba 'di la rtag tu zhen par bya'o/_/phyir ldog na zhen par mi 'gyur
[\[27b\]]
[\[27b.1\]]zhing /_skad cig zhen pa yang phyir mi ldog par 'gyur/_g.yul 'gyed pa na nyon mongs pa spong bar nus pa ste/_gnyen po'i phyogs rnams kyis re re zhing rnam pa dgu po de dag la bag yod pa ma yin no/_/snun par byed pa dag dbang du byed pa la/_legs par bslabs pa nyid kyi phyir/_
[\[27b.2\]]skad cig g.yul 'gyed par gyur pa yin gyi/_'khon du bzung ba'i ma yin no/_/kho bo 'dir 'khon du bzung ba dang /_g.yul sprod par 'dod par 'gyur ro/_/rgyud gzhan gyi nyon mongs pa bcom pa la yang 'khor ba la 'khon du bzung bas/_nyon mongs pa thams cad
[\[27b.3\]]bcom pa ma yin gyi/_'on kyang de dang g.yul sprod pa na/_nyon mongs pa dang 'dre bas nyon mongs pa'i nang nas nga rgyal la sogs pa 'chad par 'gyur ba'i nyon mongs pa las gzhan du ste/_gzhan du nyon mongs pa gzhom pa la nyon mongs pa 'joms par byed pa gzhag_/gang
[\[27b.4\]]dag nga rgyal dgra las rgyal bar bya phyir nga rgyal brten ces bya ba dang /_de bzhin du nyis na zhe sdang la khro rigs zhes bya bas 'chad par 'gyur ro/_/de ni bdag ni bsregs te bsad gyur tam/_/bdag gi mgo bo bcad kyang bla'i/_/rnam pa kun tu nyon mongs pa'i/_/dgra la 'dud par mi
[\[27b.5\]]bya'o/_/zhes bya ba smos te/_nyon mongs pa'i dgra rnams la'o/_/nyon mongs pa dag la khro bar gyur pa na/_nyon mongs pa 'di ni de 'dra ba'i dgra ma yin no zhes bstan pa'i phyir/_tha mal dgra bo yul nas phyung yang ni/_/yul gzhan dag tu gnas shing yongs bzung nas/_/gnas gang nas
[\[27b.6\]]nus pa brtas nas de nas phyir ldog gi_/nyon mongs dgra tshul de dang 'dra ba ma yin/_zhes smos so/_/sems ni 'di ltar/_bdag yid las bsal gang du 'gro bar 'gyur/_/gang du gnas nas bdag gnod bya phyir 'ong /_/blo zhan bdag la brtson pa med par zad/_/nyon mongs nyon
[\[27b.7\]]mongs shes rab mig gis spang /_/shes rab nyid mig yin te/_des spang bar bya ba yin pas na/_shes rab kyi mig nyid mig yin te/_nyon mongs pa zhes bya ba'i don to/_/de ltar shes rab kyis bltas nas spang bar bya zhe na/_nyon mongs rnams ni zhes bya ba la sogs pa smos te/_
[\[28a\]]
[\[28a.1\]]nyon mongs pa rnams ni yul na mi gnas te/_kun tu rtog pa las skyes pa nyid kyi phyir dang /_kun tu rtog pa la yang yul med pa nyid kyi phyir dang nyon mongs pa rnams ni gzugs can ma yin pa nyid kyi phyir dang /_rten dang brten pa nyid mi rung ba'i phyir ro/_/de nyid kyi
[\[28a.2\]]dbang tshogs la min te/_mig la sogs pa ma yin no/_/bar na yang min te/_bar na gnas pa yang ma yin no/_/de las gzhan na min na/_'di dag gal te gang du gnas shing 'gro ba kun gnod byed/_de yod pa nyid ni skad cig nyid yin pa'i phyir ro/_/skad cig gcig
[\[28a.3\]]par bdag nyid thams cad 'jig pa med pa yin la/_med pa skye bar byed pa'i rgyu nyid ma yin no zhes bya bar dgongs so/_/de nyid kyi phyir 'di ni sgyu 'dra zhes bya ba smos so/_/'di thams cad ni brdzun pa yin pa de'i phyir/_nyon mongs pa las/_snying la 'jigs pa spongs shes phyir/_kun rdzob tu
[\[28a.4\]]yang brtson pa bsten zhes bya ba ni/_bslab pa las mi 'da' bar brtson pa'o/_/shes phyir ni shes rab phul du byung ba'i don du'o/_/don med nyid du zhes bya ba ni skabs med pa nyid du ste/_bdag la ni dmyal ba ni mi chung ba rnams su ci ste gnod pa byed/_thabs dang shes rab dang snying rje chen po
[\[28a.5\]]dang ldan pa'i byang chub sems dpa' ni pad+ma'i nags kyi ngang pa bzhin du mnar med par skye ba zhes pa lta bu'o/_/de ltar rnam bsams zhes bya ba la sogs pas mjug bsdu ba'i phyir smras pa/_de ltar ni bab col brtsam pa gang yin pa'am zhes bya ba la sogs pa'i tshul gyis rnam par bsams pa la/_
[\[28a.6\]]ci skad bshad pa'i bslab pa bsgrub pa'i ched du 'bad par bya ste/_ji ltar sangs rgyas bcom ldan 'das kyis gsungs pa'i bslab pa de la bsgrub pa de'i don du ji skad bshad pa'i bslab pa ni bslab pa bsgrub pa'i ched du bag yod pas 'bad par bya'o/_/'jig rten na yang sman pa'i tshig ma
[\[28a.7\]]mnyan na sman dag gis/_/bcos dgos nad pa sos pa ga la yod/_/nad med pa nyid ces pa'o/_/byang chub sems dpa'i spyod pa la 'jug pa'i legs par sbyar ba las/_byang chub kyi sems la bag yod pa bstan pa ste le'u bzhi pa'o//_//'bad pas ci zhig bya zhe na/_bslab pa
[\[28b\]]
[\[28b.1\]]bsrung bar 'dod pa yis/_/rab tu bsgrims nas sems bsrung ste/_zhes bya ba smos te/_dran pa dang shes bzhin dag gis rab tu bsgrims nas bsrung bar bya'i de lta ma yin na/_sems 'di bsrung bar ma byas na/_/bslab pa bsrung bar yong mi nus/_/'di ltar sems kyi glang po yan btang
[\[28b.2\]]bas/_/mnar med gnod pa byed pa ltar/_/dmyal ba de'i rgyus ngan song du 'jug par byed pa ltar/_/glang chen ma dul myos pa yis/_/glang po che myos pa 'dul sbyong ma byas pa btang bas kyang skye ba 'di la mi rnams la/_de 'dra'i gnod pa mi byed do/_/kun nas dran pa'i thag pa yis/_/
[\[28b.3\]]sems kyi glang chen dam btags na/_/'jigs pa thams cad med 'gyur zhing /_/dge ba thams cad lag tu 'ong /_/gang gi phyir/_stag dang seng ge glang chen dred/_/sbrul dang dgra rnams thams cad dang /_/dmyal ba'i srung ma thams cad dang /_/byed ma de bzhin srin po rnams/_/dran
[\[28b.4\]]pas sems 'di gcig pu btags pa yis/_/de dag thams cad btags par 'gyur/_/sems ni gcig pu 'dul ba yis/_/shes bzhin gyis de dag thams cad thul bar 'gyur/_de yang ci'i phyir zhe na/_'di ltar 'jigs pa thams cad dang /_/sdug bsngal dpag tu med pa
[\[28b.5\]]yang /_/sems las byung ba yin no zhes/_/yang dag gsung ba nyid kyis bstan/_/sangs rgyas bcom ldan 'das kyis 'phags pa dkon mchog sprin las/_rigs kyi bu chos thams cad ni sems sngon du song ba tsam du yin no zhes bya ba nas/_'on kyang sems nyid dbang du gyur na chos
[\[28b.6\]]thams cad dbang du 'gyur ro zhes bya ba'i bar dang /_chos sdud pa'i mdo las kyang /_chos thams cad ni sems la rag las pa yin no zhes bya ba dang /_de bzhin du 'phags pa sdong po bkod pa las kyang /_byang chub sems dpa'i spyod pa thams cad ni rang gi sems kyis byin gyis brlabs pa
[\[28b.7\]]yin no zhes bya ba dang /_'jig rten sna tshogs ni las las skyes pa yin zhing /_las kyang dngos su sems pa yin no zhes gsungs so/_/sa bcu pa las kyang khams gsum po ni sems zhes 'byung ngo /_/'di de de lta bu'i rnam pa can yin gyi/_gzhan du ni spu gri'i nags la sogs pa/_
[\[29a\]]
[\[29a.1\]]sems can dmyal ba'i mtshon cha rnams/_/su zhig gis ni ched du byas/_/dbang phyug la sogs pa ni 'gog par 'gyur ba nyid kyi phyir ro/_/de bzhin du lcags bsregs sa gzhi ste/_lcags kyi sa gzhi bsregs par gyur pa 'bad rtsol dag gis su yis byas/_
[\[29a.2\]]rab tu tsha zhing chu lan tshwa can gyi chu bo rab med na bud med lcags kyi lus can gyis gzhan gyi chung ma la 'jug pa la 'khyud cing bsnun cing za bar byed pa 'am/_sen mos gtubs par byed pa gang yin pa 'am/_yang 'tsho ba la 'pho bar byed byed kyi/_'on kyang sdug bsngal drag po myong bar byed pa'i
[\[29a.3\]]me tshogs de dag ci las skyes/_bud med de dag ci las skyes/_/de 'dra de dag thams cad kyang /_/sdig sems yin par thub pas gsungs/_/zhes pa thub pa sangs rgyas bcom ldan 'das kyis gsungs pa yin no/_/de'i phyir 'jig rten gsum po na/_sems las 'jigs pa
[\[29a.4\]]gzhan gang med/_/sems nyid 'jigs pa dang 'jigs par byed pa yin no/_/de bcings na 'jigs pa thams cad med par 'gyur ro/_/ji ltar thams cad dge bar 'gyur zhe na/_gal te 'gro ba dbul bor nas/_/zhes bya ba la sogs pa smos te/_pha rol tu phyin pas na
[\[29a.5\]]pha rol tu phyin pa ste/_de'i dngos po ni pha rol tu phyin pa nyid do/_/de bzhin du shes rab kyi pha rol tu phyin pa nyid kyi bar du'o/_/de la gal te 'gro ba dbul bor nas/_/sbyin pa'i pha rol phyin yin na'o/_/'o na de lta na ni da rung 'gro bkren yod na sngon/_/skyob pa ji ltar pha rol phyin/_/'o na
[\[29a.6\]]de ci'i phyir zhe na/_bdog pa zhes bya ba la sogs pa smos te/_bdog pa thams cad 'bras bcas te/_/dus gsum gyi chos dang /_mi 'jigs pa dang /_zang zing gi sbyin pa thams cad kyis sems ni gtong ba thams cad kyi sems yin no/_/de'i phyir skye bo kun la gtang sems kyis/_/
[\[29a.7\]]'bras bu dang bcas par 'jug pa'i phyir/_'phags pa blo gros mi zad pa las/_sbyin pa'i pha rol phyin gsungs te/_/de phyir de ni sems nyid do/_/chos sems pa'i ka ba chen po la dran pa'i thag pas kun nas btags na tshul khrims kyi pha rol tu phyin pa la sogs pa yang dge ba'i sems
[\[29b\]]
[\[29b.1\]]nyid yin pa'i phyir/_nya pa la sogs pa zhes bya ba smos te/_nya ni srog chags nye bar mtshon pa'o/_/sogs pa'i sgras ni gzhan gyi bud med dang nor la sogs pa gzung ngo /_/thag nye ba na yod na yang gang zhig tu/_/de dag gsod mi 'gyur bar bskrad/_/de dag nya pa la sogs pa'i
[\[29b.2\]]srog chags so/_/thams cad kyang las kyi dbang gis yul la sogs pa nges pa yin gyi/_'ga' zhig tu yang bskrad par nus pa ma yin no/_/gsod pa zhes bya ba ni 'phrog pa dang /_len pa zhes bya ba la sogs pa ni nye bar mtshon pa yin no/_/gzhan las yang dag par blangs pa'i
[\[29b.3\]]phyir/_'tshe ba la sogs pa thams cad las spong ba'i sems ni thob pa las zhes bya ba ni nye bar mtshon pa yin te/_dge ba chos sdud pa dang /_sems can gyi don byed pa la 'jug pa'i sems kyi dran pas bcings na/_tshul khrims pha rol phyin par bshad/_/sbyin pa sngon du song ba
[\[29b.4\]]can ni/_tshul khrims yang dag par len pa yin la/_de nas bzod pa yin pa de ltar na/_bzod pa'i pha rol tu phyin pa nyid ni/_sems can mi srun nam mkha' bzhin/_/de dag gzhom gyis yang mi lang /_/zhes bya ba la sogs pa smos te/_dran pa dang shes bzhin dag gi zhags
[\[29b.5\]]pa dang ral gri dag gis khro ba'i sems dgra bo drangs te bsnun cing bcom na/_dgra bo thams cad choms dang 'dra/_/kun tu rtog pa las skyes pa'i dgra bo zhe sdang de med pa'i phyir med par 'gyur ro/_/'dir dpe ni/_sa stengs 'di dag kos g.yogs su/_/de snyed ko bas ga la lang /_/
[\[29b.6\]]lham mthil tsam gyi ko bas ni/_/sa stengs [(]ste [,]te [)]sa gzhi thams cad g.yogs dang 'dra/_/zhes bya ba smos so/_/gzhan gyi don la bzod pa'i bzod pa bshad nas/_mi skye ba'i chos la bzod pa bstan pa'i phyir/_de bzhin zhes bya ba ni nam mkha' bzhin du'o/_/phyi rol dngos po'i gzugs
[\[29b.7\]]la sogs pa'o/_/gang gi phyir sa thams cad bcings nas bdag gis phyir bzlog mi long ba de'i phyir chos la spyod pa'i bzod pas de bzhin te/_lham mthil tsam gyi ko ba bzhin du/_bdag gi sems 'di phyir bzlog bya'i/_/gzhan rnams bzlog pa ci zhig dgos/_bcom
[\[30a\]]
[\[30a.1\]]ldan 'das kyis sdong dum tshig pa la yang las kyi bgo skal la dmigs nas sems sdang bar mi bya'o zhes bya ba dang /_de bzhin du nad kyi dgon pa'i nang du zhugs pas stong pa nyid la so sor dpyad pas skrag par mi bya'o zhes gsungs so/_/bzod pa
[\[30a.2\]]dang ldan pas brtson 'grus bskyed par bya ba de lta bas na/_brtson 'grus kyi pha rol tu phyin pa nyid ni sems gsal de ni brtson 'grus drag po'i gcig_/ces bya ba ni lus dang ngag med na yang /_gang tshangs pa yin pa ltar/_lus ngag bcas pa'i 'bras bu yang /_/lus dang ngag
[\[30a.3\]]gi spyod pa zhan pas de ltar min no/_/brtson 'grus kyang bsam gtan gyi phyir yin pa de ltar na/_bsam gtan gyi pha rol tu phyin pa nyid bstan pa ni bzlas brjod ni nang du mi smra bar bzla ba'o/_/dka' thub kun te/_bzlas pa las gzhan dang gzhan pa'i bsod nams/_yun ring
[\[30a.4\]]dus su spyad byas kyang /_/sems gzhan sems g.yengs pas byas pa ni/_dran pa dang bsam gtan med pa'i phyir dang /_dman pa shes bzhin med pa'i phyir/_don med ces bsgoms pa 'bras bu can yin zhes sangs rgyas bcom ldan 'das thams cad mkhyen pa ste de nyid rig
[\[30a.5\]]pas gsungs pa yin no/_/bsam gtan ni 'dir sems 'dod pa spyod pa yin yang nyon mongs pa can ma yin zhing rtse gcig pa yin no/_/de nas kho na nyid kyi blo yin pa de ltar na/_shes rab kyi pha rol tu phyin pa nyid ni gang gis chos kyi zhes bya ba la sogs pa smos te/_shes
[\[30a.6\]]rab kyi nyon mongs pa spangs pa na yang skye ba la sogs pa'i sdug bsngal med pa de nyid kyi phyir mya ngan las 'das pa ni mchog tu bde ba thob pa'o/_/de dag don med kyi na 'khyam/_/chos thams cad ngo bo nyid kyis mya ngan las 'das pa nyid yin pa'i phyir ro/_/de skad du yang de bzhin
[\[30a.7\]]gshegs pa rtag tu skye med chos/_/chos rnams kun kyang bde bar gshegs dang 'dra/_/byis pa'i blo can mtshan mar 'dzin pa yis/_/'jig rten dag na med pa'i chos la spyod/_/ces bya ba dang /_gang 'di chos rnams thams cad sgyu ma lta bur shes/_sgyu ma'ang
[\[30b\]]
[\[30b.1\]]gzhan min chos rnams dag kyang gzhan ma yin/_/yod med ming dang bral ba nye bar zhi spyod pa/_/de 'di shes rab pha rol phyin mchog la spyod yin/_/zhes gsungs so/_/gang gi de de ltar zab cing rgya che ba'i bdag nyid can rnam pa bcu 'am/_pha rol tu phyin pa drug gi bdag
[\[30b.2\]]nyid can gyi byang chub kyi sems yin no/_/rang gi mtshan nyid de 'dzin pa'i phyir dang /_chos ma yin pa'i 'gog pa 'dzin pa'i phyir de tsam nyid ni chos yin no/_/chos kyi don po mchog sems kyi gsang 'di skye bo snod ma yin pa la bstan par bya ba ma yin pa de dang de ma shes shing goms
[\[30b.3\]]par ma byas pa'o/_/cho ga 'dis grol bar mi 'gyur ro zhes zer ba de dag don med kyi na 'khyam mo/_/thabs kyi pha rol tu phyin pa'i chos kyang yod pa ma yin nam zhe na/_bden te/_de yang shes rab kyi pha rol tu phyin pa nyid kyi rab tu dbye ba nyid yin no/_/thabs ni snying rje chen po dang
[\[30b.4\]]dad pas bsdus pa'i de kho na nyid kyi blo'o/_/rang gi don dang gzhan gyi don du gnyer ba'i smon lam yang de nyid yin no/_/stobs ni mi mthun pa'i phyogs rtsa nas 'don pa gnas dang gnas ma yin pa la sogs pa la thogs pa med do/_/ye shes ni nges par bdag nyid can
[\[30b.5\]]yin no/_/de ltar na sbyin pa la sogs pa'i ka ba la dran pa'i thag pas sems kyi glang po dam du bcings na thams cad dge bar 'gyur ro/_/de phyir bdag gi sems de ni/_/dran pas legs par gzung shes bzhin gyis legs par bsrung bar bya'o/_/bdag gi sems
[\[30b.6\]]bsrung brtul zhugs ma gtogs par/_/brtul zhugs mang pos ci zhig bya/_/skye bo ngan pa'i nang na gnas pas/_ji ltar sems bsrung bar bya zhe na/_dper na grol ba'i khrod gnas na/_/bsgrims te rma yi bag byed bzhin/_/skye bo ngan khrod gnas pas kyang /_/sems kyi rma
[\[30b.7\]]ni rtag tu bsrung /_/sdug bsngal gyi 'jigs pa bsrung ba yin gyi/_shig la sogs pa gsod pa la sogs pa las sems bsrung ba mi byed de/_rang la sdug bsngal med pa'i phyir zhe na/_rma'i sdug bsngal chung ngu yis/_/skrag pa'ang bdag rma'i bsgrims te bag byed na/_ri bo
[\[31a\]]
[\[31a.1\]]bsdus 'joms bcom skrag pas/_/bsdus 'joms zhes bya ba'i dmyal ba na/_lug lta bu'i ri bo dag phyogs gnyis nas 'ongs pas shig la sogs pa sen mos bcar ba ltar de dag 'joms pas skrag pa dag_/sems kyi rma lta cis mi bsrung ba zhes
[\[31a.2\]]bya ba ni cis mi bsrung ste/_'on kyang bsrung ba nyid yin no zhes sbyar ro/_/ci'i phyir zhe na/_spyod pa 'di 'dras zhes bya ba la sogs pa smos te/_spyod pa 'di 'dras gnas byed na/_/sems bsrung ba'i bdag nyid kyis/_skye bo ngan pa'i khrod gnas sam/_/bud med khrod gnas kyang rung
[\[31a.3\]]ba/_/bud med kyi nang na 'dug na yang /_sdom brtson brtan pa ste/_bag yod pas nyams par mi 'gyur ro/_/de ltar ni 'gyur mod kyi/_gnas pa 'dis gnas pa na/_bdag la bstod pa la sogs pa med pa'i phyir/_'ga' zhig gi tshe yang rnyed pa la sogs pa med par 'gyur ro
[\[31a.4\]]zhe na/_bdag gi rnyed dang bkur sti dang /_/lus dang 'tsho ba med bla zhing /_/med du zin kyang ngo /_/gang bdag gi don nyid kyis/_dge ba gzhan yang nyams bla yi/_/sems ni nam kyang nyams mi bya/_/byang chub kyi sems rnams rnam pa bcu 'ga' zhig gi tshe yang nyams par
[\[31a.5\]]mi 'gyur te/_byang chub kyi sems nam yang zhig par ma gyur cig ces bya ba'i tha tshig go/_/ji lta zhe na/_sems bsrung 'dod pa rnams la ni/_/bdag gis thal mo sbyar byas nas/_/dran pa dang ni shes bzhin dag_/srog la bab kyang srungs shig ces/_/bdag ni de skad
[\[31a.6\]]'dom par byed/_/dran pa ni dmigs pa ma brjed pa'o/_/shes bzhin ni yang dag par rab tu shes pa'i sgra'i tshig bya ba dang phyi ba dang bcas pa yin no/_/shes bzhin ni shes rab ste/_gang gis lus dang ngag dang yid kyi las thams cad yang dag par brtags shing /_
[\[31a.7\]]bdag dang gzhan la phan pa shes nas rtag tu byed pa dang /_'bad rtsol thams cad kyis bag yod pa phul du byung bas srungs shig ces so/_/kye sems bsrung bar ni 'dod rnams la/_/zhes rnam par bsgyur nas sbyar bar bya'o/_/ci'i phyir 'di bsrung zhe na/_'di ltar
[\[31b\]]
[\[31b.1\]]nad kyis dkrugs pa'i mi dag ni/_/las rnams kun la mthu med pa/_/de bzhin du skyes bu shes bzhin med pa'i sems ldan pa'i/_/thos dang bsam dang bsgom pa yang /_/glo rdol bum pa'i chu bzhin du/_/dran pa la ni de mi gnas/_/shes bzhin med par thos pa la sogs pa
[\[31b.2\]]shin tu gsal bar nyams su myong ba med pa'i phyir ro/_/thos pa la sogs pa dang ldan pa'i don shes bzhin ma yin nam zhe na/_smras pa/_rang bzhin gyi thos ldan dad pa can dang ni/_/brtson pa lhur len du ma yang /_/rnam pa 'ga' zhig gis rnam pa 'ga' zhig gi tshe/_shes bzhin
[\[31b.3\]]med pa'i skyon chags pas/_/shes bzhin med pa'i nyes pas/_ltung ba'i rnyog dang bcas par 'gyur/_/thos pa la sogs pa las byung ba'i shes rab kyis nyes pa ma spangs pa de dag gi yang mi mthun pa'i phyogs kyis bcom pa yin pa des na de dag ni shes bzhin med pa'i chom
[\[31b.4\]]rkun dag_/dran pa nyams pa'i rjes 'brangs pas/_/bsod nams dag ni nyer bsags kyang /_/rkun pos phrogs bzhin ngan 'gror 'gro/_/dran pa nyams pa ste/_zhig pa'i rjes su 'brangs pa'i ngang tshul yod pa ni dran pa nyams pa'i rjes su 'brangs pa can te/_shes bzhin
[\[31b.5\]]med pa'i chom rkun de dag gis bsod nams nye bar bsags su zin kyang /_phrogs nas ngan 'gror 'gro bar 'gyur ro/_/'di ltar nyon mongs chom rkun tshogs 'di ni/_/glags skabs tshol bar byed pa ste/_/glags te/_skabs rnyed gyur nas dge 'phrog cing /_/dran pa rmongs pas
[\[31b.6\]]'phrog par byed pa de/_/bsod nams kyi 'bras bu'i skabs 'phrog par byed pa'i phyir ro/_/de bzhin du bde 'gro'i srog kyang 'phrog par byed/_de bas dran pa yid sgo nas/_/gud du nam yang mi gtang ngo /_/yid ni byang chub kyi sems yin la de nyid sgo yin te/_byang chub pa'i thabs yin no/_/
[\[31b.7\]]de las nam yang bzlog par mi bya'o/_/yul gzhan du song na yang /_rnam pa 'ga' zhig gis nye bar gzhag_/yul gzhan las yid la byed pas bzhag la/_yid kyi sgo las/_ngan song gnod pa dag dran par byas te nye bar gzhag par bya'o/_/ji ltar gzhag par bya zhe na/_bla ma
[\[32a\]]
[\[32a.1\]]dang ni 'grogs pa las/_/mkhan pos rjes su bstan pa dang /_/slob ma dag la mkhan pos bslab pa las 'das pa na/_bskul zhing rjes su ston pa ni dran par byed pa zhes bya ba la sogs pa lnga yin te/_mkhan pos rjes su bstan pa des/_/'jigs pas skal ldan
[\[32a.2\]]gus byed la/_/dran pa shin tu skye bar 'gyur ro/_/gzhan yang sangs rgyas byang chub sems dpa' dag_/shes bya thams cad la thogs pa med pa'i gzigs pa ste/_spyan gang la mnga' ba de dag ni/_kun tu thogs med gzigs par ldan/_/thams cad mkhyen pa nyid do/_/de'i
[\[32a.3\]]phyir de dag thams cad kyi spyan snga na/_de dag gi mdun na bzhugs so zhes/_de ltar bsams nas/_de dag gi spyan sngar ngo tsha dang /_gus pa dang 'jigs bcas dran pa rab tu gzhag_/sdig pa dag las khrel yod pa dang /_/dad pa las gus par gzhag pa'o/_/de la sangs
[\[32a.4\]]rgyas dran pa yang /_/yang dang yang du 'byung bar 'gyur/_/de ltar spyan sngar gnas pa de la skad cig ma re re gzugs dang chos kyi sku la dmigs pa'i sangs rgyas rjes su dran pa yang rjes su 'byung bar 'gyur zhing /_de'i tshe yid kyi sgo 'ba' zhig tu ma zad kyi gang tshe dran pa'i yid sgo
[\[32a.5\]]nas/_/bslab pa dag bsrung ba'i don du gnas gyur la/_de tshe shes bzhin 'ong 'gyur zhing /_/song ba dag kyang phyir 'ong bar 'gyur ro/_/dran pa dang shes bzhin dag gis ji ltar sems bsrung bar bya ba yin zhe na/_re zhig dang po sbyor ba'i mjug thogs su sdom pa yang dag par
[\[32a.6\]]len pa'i de ma thag tu 'di 'dra ba'i sems te/_byang chub kyi sems so so'i skye bo nyid yin pa'i phyir 'bad pas/_'di ni skyon bcas shas byas nas te/_dran pa dang shes bzhin legs par bzhag nas so/_/glegs bam la la las ni de ni yul gzhan byas nas zhes 'byung ste/_
[\[32a.7\]]khong du chud par sla'o/_/de bas na 'di ltar bsam par bya ste/_ltung ba'i sgo thams cad la/_de tshe bdag gis shing bzhin du/_/zungs thub par ni gnas par bya/_/shing yang rlung gis g.yengs pa'i rtse mo'i cha dbang po dang bcas pa bzhin du/_sgra 'byin pa de ltar na zungs thub
[\[32b\]]
[\[32b.1\]]pa zhes smos te/_yid kyi dbang po med pa na brjod par 'dod pa'i don med pa yin no/_/dbang po med pa'i rlung yang g.yo ba yin pa de ltar na g.yo ba med pa'i don du shing zhes bya ba smos so/_/de ltar yin na slob pa yang spyod pa yang med pa ma yin nam zhe na/_smras pa/_don med
[\[32b.2\]]g.yengs par blta ba ni/_nam yang bdag gis mi bya ste/_/'bras bu dang bcas par bya ba yin no/_/de la yang nges par sems pa ste/_cung zad dpyod pa'i 'bad rtsol gyis rtag tu ni/_mig ni phab ste blta bar bya/_/blta ba ngal bso'i ched du ni/_/res 'ga' phyogs su blta
[\[32b.3\]]bar bya/_/skyes bu 'ga' zhig mig lam snang gyur na/_/legs 'ongs don du blta bar bya/_/legs par 'ongs sam zhes brjod pa'i don du blta bar bya'o/_/lam la sogs zhes bya ba 'dis 'jigs pa ste/_rkun po la sogs pa'o/_/de brtag pa ni yongs su shes pa de'i phyir yang
[\[32b.4\]]dang yang du ste/_skad cig skad cig phyogs bzhir blta bar bya ba ni 'gro ba'i tshe ma yin gyi/_'on kyang ngal bso ba na phyogs su blta bar bya'o/_/ngal bso kha ni phyir bltas nas/_lus thams cad phyir bsgyur nas blta bar bya'o/_/mdun dang rgyab tu brtag byas nas/_'gro
[\[32b.5\]]ba'am yang na 'ong bya ste/_/mdun brtags nas 'gro ba dang rgyab brtags nas 'ong bar bya'o zhes bya ba'i don to/_/de ltar phyogs 'dis gnas skabs thams cad du/_/spyod lam rnam pa bzhi dag la/_/dgos pa shes nas spyad par bya/_gnas skabs thams cad bshad na ni spros
[\[32b.6\]]pa thams cad skye bar 'gyur ro zhes bya bar dgongs so/_/de ltar phyi'i rnam pa'i spyod pa bshad nas/_nang gi spyod pa ni/_lus kyis 'di ltar gnas byas te/_/zhes bya ba smos te/_'di ltar gnas par bya'o zhes shing /_de ltar byas nas mnyan pa la sogs pa bya ba bsdogs pas/_
[\[32b.7\]]de nas ni skabs su lus 'di ste bya ba'i bar du ji lta bur/_gnas pa yin zhes blta bar bya/_/bltas nas bdag gis bya'o/_/bdag gis byas nas yang 'ga' zhig gi tshe/_yang dag par sems par mi 'gyur ro zhe na/_chos la sems pa'i ka chen la/_/dge ba yang sems pa'i
[\[33a\]]
[\[33a.1\]]ka ba la bcings pa grol bar mi 'gyur ltar/_/sems kyi glang chen smyon pa dag_/'bad pa kun gyis dpyad par bya/_/ji ltar dpyad par bya zhe na/_/ci nas zhes bya ba la sogs pa smos so/_/ci nas yang dag blangs pa'i gtso/_/yang dag par blangs pa'i
[\[33a.2\]]gtso bo 'di'i/_skad cig gcig kyang mi 'chor bar/_/dge ba 'am gzhan dag la/_bdag gi yid 'di gar dpyod ces/_/de ltar yid la so sor brtag_/gal te dge ba la yin na gong nas gong du dge ba dag la yang yang dag par sbyar bar bya'o/_/gal te gzhan la yin
[\[33a.3\]]na mi dge ba de las bzlog cing /_lung du ma bstan pa dang /_de nas dge ba la sbyar bar bya ste/_go rims 'dis dge ba 'di la gzhag par bya zhing de ltar so sor brtag par bya'o/_/'jigs dang dga' ston sogs byung bas phyi'i 'jigs pa la yang 'dis 'jigs pas na
[\[33a.4\]]'jigs pa ste sbrul la sogs pa'o/_/dga' ston ni rigs kyi me skor la sogs pa'am/_gtsug lag khang du ni sangs rgyas kyi mchod pa la sogs pa'o/_/la sogs pa'i sgras ni gnyid log pa gzung ngo /_/de dag dang 'brel cing ldan par 'gyur bas na/_snyoms par 'jug
[\[33a.5\]]pa'i tshe/_gal te ci bder mi nus na/_/'di la 'gyod par bya ba ma yin no/_/ci'i phyir zhe na/_gang phyir sbyin pa'i dus dag tu/_/tshul khrims btang snyoms gzhag par gsungs/_/zhes bya ba smos te sbyin pa ni 'dir nus pa nye bar mtshon pa'o/_/tu'i sgras ni nges par bzung ba ste/_
[\[33a.6\]]sbyin pa'i dus na tshul khrims nyon mongs pa can nyid ma yin pa/_bdag gir ma byas pa nyid la sogs pa las ldog pa dang /_nyon mongs pa can bdag gir ma byas pa la sogs pa yang rnam pa thams cad rjes su gnang ba med pa las snying rje'i bsam pa dag pa yin zhing mngon par shes pa
[\[33a.7\]]thob pa yin na/_'tshe ba la sogs pa yang nyon mongs pa ma yin no zhes rjes su gnang ba yin no/_/so so'i skye bo ni nyon mongs pa can ma yin na yang nyon mongs pa byed pa'i phyir dka' bar byed pa'o/_/de mi nus pa ni btang snyoms su gzhag pa ni/_'phags pa blo gros mi zad pa'i mdo las/
[\[33b\]]
[\[33b.1\]]sbyin pa'i dus su tshul khrims bsrung ba btang snyoms su gzhag par bya'o zhes rjes su gnang ba yin no/_/gal te rnam pa 'ga' zhig gis 'jigs pa dang /_dga' ston la sogs pa dang 'brel ba las nus pa med pa la nyon mongs pa can gyi rtsa ba'i ltung ba 'byung bar 'gyur na/_
[\[33b.2\]]'phags pa nam mkha'i snying po'i mdo las gsungs pa'i cho ga bzhin du bshags pa byas nas/_rgyal po la sogs pas yang sdom pa gzung bar bya'o/_/gal te rnam pa gzhan du gzhan 'byung ba na yang /_tshul khrims kyi le'u la sogs pa'i cho ga bzhin du bshags par bya'o/_/ji
[\[33b.3\]]ltar na bya ba thams cad yang dag par byas par 'gyur zhe na/_gang zhig zhes bya ba la sogs pa smos te/_gang zhig bsams te byar brtsams pa/_/de las gzhan du mi bsam ste/_/der gtad pa yi bsam pa yis/_/sems kyis de nyid re zhig bsgrub par bya/_/de lta na ni kun legs bya/_/
[\[33b.4\]]gzhan du gnyi gar mi 'gyur ro/_/bsam pa dang de las gzhan pa 'ba' zhig tu ma zad kyi gnyis kar mi 'gyur ro/_/shes bzhin ma yin nye nyon mongs pa dag kyang /_de lta na ni 'phel mi 'gyur/_/'phel ba nyid thob par mi 'gyur ro/_/de'i phyir de las gzhan pa bsam par mi bya'o/_/yang
[\[33b.5\]]ci zhig bya zhe na/_bre mo'i gtam zhes bya ba smos te/_bre mo'i gtam ni sna tshogs dang /_/rgyal ba'i gtam la sogs pa dang /_/ngo mtshar ltad mo ste mig 'phrul sogs pa rnam pa mang pos kun la ste/_dpung gi bkod pa dang /_shi ba'i ro 'degs pa la sogs pa dang /_'jig rten gyi tshogs pa la
[\[33b.6\]]'jug par gyur pa na/_de la chags pa spang bar bya'o/_/de bzhin du don med sa rko rtswa gcod dang /_/sa ris 'dri sogs byed gyur na ste/_/dgos pa med pa byed pa na/_/bde gshegs bslab pa dran byas nas/_/skrag pas de'i mod la gtang bar byas so/_/gang tshe bskyod par 'dod gyur tam/_/smra bar
[\[33b.7\]]'dod par gyur na yang /_de'i tshe re zhig dang por rang gi sems brtags nas/_de nas brtan pas g.yo ba dang /_bskyod pa dang smra ba rigs par ldan par bya'o/_/gang tshe rang yid la so sor rtog pa dang chags pa dang /_khro ba'am rnam par sdang ba mthong ba de'i tshe las su mi bya ste/_skyob par mi bya zhing
[\[34a\]]
[\[34a.1\]]smra bar mi bya'o/_/'on kyang btang snyoms su shing bzhin du ni gnas par bya/_/de ltar na gang gi tshe dgod dang ga zhar bcas pa'am/_gal te nga rgyal te khengs pa dang /_rgyags shing dregs pa dang ldan zhing 'byor pa ni nga rgyal rgyags dang ldan pa'o/_/mtshang 'dru ba yi bsam pa
[\[34a.2\]]dang /_/zhes bya ba ni gzhan dag gi skyon rnam par brjod pa'o/_/gal te skyor 'byin slu sems dang /_/zhes bya ba ni g.yo sgyu'o/_/gang gi tshe bdag la bstod pa lhur len pas na/_bdag bstod lhur len pa'o/_/gzhan la smod pa nyid dang ni ste/_gzhan la tshigs su bcad pa ma yin pa rjod par byed pa
[\[34a.3\]]nyid do/_/gshe bcas ni gzhan dag la brnyas pa dang bcas pa'o/_/'gyod dang bcas gyur pa ste/_khro bas 'khrugs par 'gyur ba dang bcas na'o/_/de'i phyir shing bzhin gnas par bya'o/_/'di ltar yang bsam par bya ste/_rnyed dang bkur sti grags 'dod pa'am/_/g.yog 'khor don du gnyer
[\[34a.4\]]ba 'am/_/bdag sems rim gro 'dod gyur na/_/de tshe shing bzhin gnas par bya/_/de bzhin du gzhan gyi don yal bar 'dor zhing spong ba ni gzhan don yal bar 'dor ba'o/_/rang don gnyer bar 'dod pa dag_/yang ni 'khor ni 'dod 'gyur ba 'am slob pa la sogs pa don du gnyer ba'am/_smra
[\[34a.5\]]bar 'dod pa'i sems byung na/_/de ltar gyur pas bdag gi sems g.yo zhing smra bar byed par 'dod pa des ni shing bzhin gnas par bya/_de bzhin du bzod par mi nus pa'i ngang tshul ni mi bzod le lo'o/_/'jigs pa ni dngang ba'o/_/de bzhin spyi brtol ni phod pa can no/_/mu cor ni tshig 'khyal pa'o/_/
[\[34a.6\]]de bzhin du rang gi phyogs zhen sems byung na/_des ni shing bzhin gnas par bya/_/ji ltar chags pa nas rang gi phyogs la mngon par zhen pa'i bar de ltar 'chab pa la sogs pa'i kun nas nyon mongs pa gzhan dag kyang brtags nas sam/_don med brtson pa'i yid brtags nas te/_sa rko ba la
[\[34a.7\]]sogs byung na yid lung du ma bstan pa bltas shing brtags nas so/_/de tshe dpa' bos gnyen po yis/_/bag yod par gyur pas shes bzhin gyi yid de brtan par bya gzung bar bya'o/_/nges par gzung bas brtan pa rigs pa dang ldan pas/_lus kyi g.yo 'gul dang smra ba la 'jug par bya'o/_/
[\[34b\]]
[\[34b.1\]]sdom pa dang dge ba chos sdud pa'i tshul khrims kyi dbang du mdzad nas de ltar sems sbyor ba yin no/_/sems can don byed pa'i tshul khrims la ci 'dra ba gzung bar bya zhe na/_shin tu nges dang zhes bya ba la sogs pa smos te/_shin tu nges par ni brtan por dam bcas pas so/_/rab tu dang ba
[\[34b.2\]]ni shes rab dang bag yod can dang /_yon tan dag la dad pa'o/_/bstan pa ni dka' ba la sngar ba med pa'o/_/zab cing rgya che ba mos pas dkon mchog gsum dang /_bla ma rnams dang chos 'dzin pa la gus pa ste/_bsnyen bkur byed pa zhes ni gzhon rabs dag la yang bla ma nyid du 'du shes pa'o/_/
[\[34b.3\]]de dag dang bcas par 'jug pas na gus dang zhe sar bcas pa'o/_/rang dang gzhan la ltos nas nyes pas ngo tsha ba ni ngo tsha ba ste de dang bcas pa ni ngo tsha dang bcas pa'o/_/nyes pa dag las 'jigs pas 'jigs pa ste/_de dang bcas pa ni 'jigs pa dang bcas pa'o/_/rgod pa'i rkyen yod na yang
[\[34b.4\]]zhi ba'o/_/sbyin pa la sogs pa bsdu ba'i dngos po bzhi po dag gis gzhan dga' bar byed pa la brtson/_phan tshun mi mthun byis pa yis/_/'dod pa rnams kyis mi skyo zhing bzod pas so/_/byis pa sdug bsngal mi 'dod cing /_/sdug bsngal gyi rgyu gzhan la 'tshe ba yang 'dod par byed do/_/nyon
[\[34b.5\]]mongs skyes pas 'di dag gi/_/sems 'di byung snyam brtser ldan dang /_kha na ma tho med dngos la/_/bdag dang sems can dbang byas shing rtag tu dbang du bya'o/_/sprul pa bzhin du nga med par/_/yid 'di rtag tu gzung bar bya/_/de ring 'di 'dra ba'i sems shin tu legs par gzung bar bya'o zhes bstan
[\[34b.6\]]pa'i phyir/_ring zhig lon nas dal ba'i mchog_/thob pa yang dang yang bsams nas/_/shin tu nges pa nas med pa'i bar gyi sems de lta bur ri rab ltar bdud thams cad kyis rab tu mi g.yo ba gzung bar bya'o/_/sems de 'dra ba gzung bar bya'o/_/lus ni ma yin te/_de ni sems med par rang gi don
[\[34b.7\]]la yang nus pa med pa'i phyir ro/_/de lta ma yin na/_bya rgod sha la chags pa yis/_/sha la brkam pas bdag gi lus/_/phan tshun kun tu bshal khrid kyang /_/gzhan du lus 'di phyir 'chos par/_/ci yi phyir na deng mi byed/_/byed pa med pa'i gson po'i lus la yang /_byams pa la sogs pa'i
[\[35a\]]
[\[35a.1\]]sems nyid 'di ltar srung bar byed do/_/srung ba de yang bdag gis byas pas rigs pa ma yin te/_mi rigs so zhes bstan pa'i phyir/_lus ni zhes bya ba la sogs pa smos te/_kye lus 'di bdag gir gzung byas nas/_yid khyod ci'i phyir srung bar byed/_/bdag tu bzung ba
[\[35a.2\]]yang 'dir mi rigs so zhes bstan pa'i phyir khyod dang zhes bya ba la sogs pa smos te/_khyod dang 'di gnyis so so na/_lus 'di ma bsrungs na/_des ko khyod la ci zhig gnod/_/gal te gzung ba yod pa ma yin na/_kye rmongs pa'i yid khyod ci yi phyir/_/shing gzugs gtsang ma gzung
[\[35a.3\]]mi byed/_/byed par nus pa ma yin no zhe na/_mi gtsang tshogs kyi 'khrul 'khor 'di/_/zhes smos so/_/de bas na bza' bar bya ba nyid ma yin pa'i phyir bsrung bar bya ba ma yin no zhe na/_ci'i phyir rul pa srung bar byed ces bya ba smos te/_nye bar mkho ba ma yin par 'gyur ro/_/'di la ni snying
[\[35a.4\]]po cung zad yod pa yin pa de ltar na bsrung ba yin no zhe na/_thog ma zhes bya ba la sogs pa smos te/_pags pa nyid rim pa yin pas na/_pags pa'i rim pa 'di'o/_/rang gi blo yis tha dad dbye bar bya'o/_/sha yang rus pa'i dra ba las/_/shes rab mtshon gyis gud du phye/_/rus pa
[\[35a.5\]]rnams kyang dbye byas nas/_/rkang gi bar du blta bya zhing /_/rkang mthar thug pa'i bar du'o/_/'di la snying po ci yod ces/_/bdag nyid kyis ni brtag par gyis/_/de ltar pags pa tha dad par bya ba la sogs pa'i rim gyis 'bad de btsal kyang der/_khyod kyi snying po ma mthong na/_/da dung ci yi
[\[35a.6\]]phyir na khyod/_/lus 'di srung bar byed pa smos/_/de bzhin du/_khyod kyis mi gtsang bzar mi rung /_/khrag kyang btung du mi rung la/_/btung bar bya ba ma yin no/_/rgyu lto'ang gzhib tu mi rung na/_/lus kyis khyod la ci zhig bya/_/nyis na wa dang bya rgod kyis/_/zas kyi don du 'di bsrung rigs/_/
[\[35a.7\]]mi'o cog gi lus 'di ni/_/gson po dag gis yang /_bkol bar bya ba nyid du zad/_/de ltar yang gal te bsod nams byed dam zhe na/_'di ltar khyod kyis bsrungs kyang ni/_/'chi bdag brtse ba med pa yis/_/lus phrogs te bya dang khyir byin na/_de tshe khyod kyis ci byar yod/_/gal
[\[35b\]]
[\[35b.1\]]te deng 'di ltar dge ba byed pa ma yin na/_'di la cung zad kyang sbyin par mi bya'o zhes bstan pa'i phyir/_bran g.yog ces bya ba la sogs pa smos te/_bran g.yog bkol du mi btub la'ang /_/mi 'dug go zhes nges par byas nas/_gos la sogs pa mi byin ltar/_/lus 'di bsnyod
[\[35b.2\]]kyang gzhan 'gro na/_/shi bar 'gyur na'o/_/bsnyod kyang zhes bya ba ni/_gos la sogs pa bskon pa zhes bya ba la sogs pa nye bar mtshon pa yin no/_/sems khyod ko ci'i phyir sha thang gso/_lus gso bas ci zhig bya/_de'i phyir 'di la gla rngan byin nas ni/_/lus la gos la sogs pa'i
[\[35b.3\]]gla rngan byin nas ni kye yid da ni ste/_deng rang gi don byed chug_/ci'i phyir zhe na/_phan pa med pa zhes bya ba la sogs pa smos te/_phan pa med pa 'di la ni/_/'di ltar bran te/_bran g.yog bkol du mi btub pa'ang gla rngan gyis 'tsho ba la sogs pa btags pa'i gos la sogs pa'o/_/
[\[35b.4\]]thams cad sbyin par mi bya'o/_/de'i phyir gla rngan tsam byin nas 'di rang gi don byed du gzhug par bya'o/_/rang gi don yang byang chub sems dpa' rnams kyi sems can gyi don bsgrub par bya ba nyid yin no zhes bstan pa'i phyir/_'gro dang zhes bya ba la sogs pa smos te/_'gro dang 'ong
[\[35b.5\]]ba'i rten yin phyir rgyu yin pa'i phyir/_lus la gru yi blo gzhag ste/_/sems can rnams don bsgrub pa'i phyir/_/yid bzhin gyi ni lus su bsgyur/_/'gro dang 'ong ba'i rten tsam du zhes bya ba'i gzhung ni lus so/_/'gro ba dang 'ong ba'i rten du rag lus pa gang la yod pa de ni/_'gro ba
[\[35b.6\]]dang 'ong ba'i rten tsam du/_lus la gru'i blor sgro btags nas zhes bya ba'i tha tshig go/_/lhag ma ni snga ma bzhin no/_/de ltar bslab pa bsrung bar 'dod pa yis/_/zhes bya ba nas brtsams pa 'di tsam gyis sems sbyong ba'i spyod pa bshad nas da ni spyod pa ste de ltar zhes bya ba la sogs
[\[35b.7\]]pa ston par byed do/_/'dzum pa'i bzhin yang 'ga' zhig gi tshe khro gnyer gyi ngo 'dzum du byar med do zhes bstan pa'i phyir/_khro gnyer zhes bya ba la sogs pa smos te/_phan pa ma yin zhes bya ba'i don to/_/'gro ba'i don byed par 'dod pa'i mdza' bshes ni 'gro ba'i bshes so/_/gzhan gyi smra ba'i
[\[36a\]]
[\[36a.1\]]don du legs par 'ongs pa la sogs pa'i ngang tshul gang la yod pa de la de skad ces bya'o/_/khri la sogs pa ste mal stan la sogs pa'o/_/sgra dang bcas pa mi dor ro/_/zhes bya ba 'dir sgra dang bcas par 'dor zhing gzhag par mi bya ste/_mi chags pa la sogs pa'i don
[\[36a.2\]]du'o/_/bab col ni srog chags la gnod pa la sogs pa yongs su spang ba'i don te yang dag par brtags nas bya'o/_/de bzhin du sgo yang drag tu mi dbye ste/_rtag tu bcom bskyungs dga' bar bya/_/de lta ni chu skyar byi la chom rkun dag_/sgra med 'jab cing 'gro ba yis/_/mngon par 'dod pa'i
[\[36a.3\]]don sgrub ltar/_/nya dang byi ba dang rkun ma la sogs pa'i bya ba'o/_/de'i phyir 'di ltar chu skyar la sogs pa bzhin du mngon par 'dod pa'i dge ba thob par bya ba la/_thub pas rtag tu ste/_yang rgyun de bzhin du spyad par bya'o/_/de bzhin du dga' ba'i sems kyis phan 'dogs par byed pa'i ngang tshul
[\[36a.4\]]gang la yod cing gzhan gyi skyon gyi bzhin skul byed pa'i mtshan nyid can dag ni/_gzhan la bzhin skul 'debs mkhas shing /_/ma bcol phan pa byed pa'i ngag_/nyes pa yod na de'i phyir 'chos par byed 'dod cing /_rnam pa gzhan du byed par mi 'dod pa yang /_gus pas spyi bos blang byas nas/_/
[\[36a.5\]]de'i phyir kun gyi slob mar gyur/_/de bzhin du/_legs par smras pa thams cad la/_/dge bar gsungs zhes brjod par bya'o/_/kun nas nyon mongs pa'i gnyen po'i phyogs kyi don du brjod par ni legs par smras te/_de thams cad sangs rgyas kyi byin gyi rlabs las byung ba'i phyir sangs rgyas kyis gsungs
[\[36a.6\]]pa yin no/_/de bzhin du/_bsod nams byed pa mthong gyur na/_/mngon sum du bstod pas legs par dga' ba bskyed/_lkog nas yon tan brjod bya zhing ste/_bstod pa'i don du'o/_/gzhan gyis brjod par gyur pa na/_/yon tan brjod na rjes su brjod/_/byang chub sems dpa'i rang gi yon tan
[\[36a.7\]]gzhan gyis brjod pa na/_yon tan shes pa de dag ni yon tan shes par rig par bya/_byang chub sems dpa' yid la bya'o/_/yang gi sgras ni gzhan gyi yon tan gyis mgu bar yang bya'o/_/ji lta zhe na/_rtsom pa thams cad ces bya ba la sogs pa smos te/_'di ltar rtsom pa thams cad de/_/bya ba
[\[36b\]]
[\[36b.1\]]thams cad ni'o/_/dga' phyir ste dga' ba de ni rin gyis nyo na'ang dkon/_de phyir gzhan byas yon tan gyis/_gzhan gyis nye bar bsags pa'i yon tan dag gis/_dga' ba'i bde ba spyad par bya/_bdag la 'dir god yod med la 'dir ni bsod nams yin te/_pha rol la yang bde
[\[36b.2\]]ba che/_/gzhan gyi yon tan de dag la zhe sdang ba'i/_nyes pas mi dga' sdug bsngal zhing /_/pha rol du yang sdug bsngal che/_/lus kyi yang ngo /_/de ltar na dga' ba bskyed par bya'o/_/ji ltar smra bar bya zhe na/_smra na zhes bya ba la sogs pa smos te/_yid phebs pa ste/_yid ches su rung ba'i 'brel
[\[36b.3\]]ba'i tshig go/_/gang la don gsal bar byed pa dang /_de bzhin du yid 'phrog par byed pas yid du 'ong ba ste/_sems kyis gzung bar bya ba rna ba'i rnam par shes pa la snyan par bya ba'o/_/gang gi phyir gang la brtse ba sdug bsngal dang bral bar 'dod pa thams cad la zhe sdang med pa'i dge ba'i
[\[36b.4\]]rtsa ba ste/_rgyu yod pa'o/_/gang 'jam pa ni mnyen pa ste/_ran cing thon pa ma yin pa'i sgra yod pa'o/_/sgra yod pa des ni de ltar smra bar bya'o/_/ji ltar blta bar bya zhe na/_mig gis zhes bya ba la sogs pa smos te/_rtag tu mig gis sems can blta na yang zhes bya ba ni gtso bo yin pa'i phyir
[\[36b.5\]]gzhan dag kyang de ltar bya'o/_/'dzum pa'i gdong can khro gnyer gyi ngo 'dzum spangs pas kyang 'ga' zhig gi tshe 'gyur bar mthong ba de lta na/_de skad du bstan te/_legs pa phul du byung ba'i don yin no/_/de nyid kyi phyir/_drang zhing byams pa'i tshul gyis blta zhes bya ba smos te/_drang
[\[36b.6\]]ba ni 'khyogs pa med par blta ba'o/_/ci'i phyir de ltar blta zhe na/_'di ltar sems can 'di dag nyid la brten nas bdag_/sangs rgyas nyid du 'gyur phyir ro/_/de dag nyid ces bya ba la sogs pa'i gzhung ni sems can de dag gang la brten nas bdag_/sangs rgyas nyid du 'gyur
[\[36b.7\]]ba'i phyir/_/zhes bya ba'i blo 'dis/_drang zhing byams pa'i sems kyis blta/_/rtag tu sems can rnams la drang por blta bar bya'o zhes bya ba'i tha tshig go/_/de dag la yang rtag tu mngon par chags pas gnas par bya'o/_/de bzhin du zhe sdang la sogs pa'i gnyen po'i phyogs kyi
[\[37a\]]
[\[37a.1\]]don du rab tu dang ba bskyed par bya'o/_/yon tan ni chags pa med pa la sogs pa yin la/_phan 'dogs pa ste/_yang dag par skyong ba la sogs pa gang yin pa de ni yon tan phan 'dogs byed pa'i zhing yin no/_/de la sdug bsngal ba dang /_nad pa la sogs
[\[37a.2\]]pa la 'di ltar mthong ba la sogs pa gang yin pa de yang dge ba chen po yin no/_/byang chub kyi sems thams cad du dge ba chen po nyid ma yin nam zhe na/_bden te mos pa brtan po med pa dag la de skad du bshad pa yin no/_/de nyid kyi phyir brtson zhing zhes bya ba la sogs pa smos pa ste/_brtson
[\[37a.3\]]pa ni don la le lo med pa'o/_/ldang dang ldan nas zhes bya ba ni/_rang gi don la rtag tu ldang ba'o/_/gzhan gyi bya ba bdag gis brjed pa med par byed pa'i ngang tshul gang la yod pa de ni/_las rnams bdag gis rtag tu bya/_/de'i yang las 'ga' zhig gi tshe/_/slob ma la sogs pa 'ga'
[\[37a.4\]]zhig gis byas pa yin no snyam pa la/_las rnams zhes bya ba la sogs pa smos te/_ltos par bya ba ste/_skabs sbyin par bya ba'o/_/de ltar ni 'gyur mod kyi rtag tu ldang nas/_sgo la sogs pa dbye ba la sogs par 'gyur ba de yang bkag pa yin pa de ltar na/_tshul khrims kyi pha rol tu phyin
[\[37a.5\]]pa'i don dang ldan pas mi bya'o zhe na/_sbyin pa'i zhes bya ba la sogs pa smos te/_gzhan gyi don la rtag tu ldang ba ni brtson 'grus kyi pha rol tu phyin pa yin te/_tshul khrims kyi pha rol tu phyin pa las mchog yin no/_/'o na ji ltar na sbyin pa'i dus su tshul khrims btang snyoms su bzhag ce na/_
[\[37a.6\]]chung ngu'i phyir ni zhes bya ba la sogs pa smos te/_spyod pa ni chu lon bzhin du/_steng du 'gro ba'i rten yin pas na/_de ltar na gzhan spyod pa'i chu lon te ma gtogs pa ste/_de yang nam du yang dor bar mi bya'o zhes bya ba'i tha tshig go/_/'tshe ba la sogs pa bkag pa ma yin nam zhe na/_de ltar zhes
[\[37a.7\]]bya ba la sogs pa smos te/_thugs rje mnga' ba ring gzigs pa ste/_snying rje'i bsam pa dag pa la 'tshe ba la sogs pa yang don mthong ba la rjes su gnang ba yin no/_gzhan lta ci smos zhes bya ba'i tha tshig go/_/de ltar rig byas gzhan don la/_/rtag tu brtson par gnas par bya/_/de ltar mi
[\[37b\]]
[\[37b.1\]]'jigs pa sbyin pa'i rnam pa spyod pa dag tu 'dzum pa zhes bya ba la sogs pa smos nas/_zang zing gi sbyin pa'i rnam pa can bstan pa'i phyir/_log par lhung dang zhes bya ba la sogs pa smos te/_log par lhung ba ni yi dgas la sogs pa'o/_/mgon med ni pha la sogs pa dang bral ba'i nad pa
[\[37b.2\]]la sogs pa'o/_/brtul zhugs gnas ni dka' thub pa ste/_de dag la bgo bsha' byas nas bza' bar bya'o/_/mang po yang ma yin zhing nyung ngu yang ma yin par ran pa tsam du bza' byas te'o/_/chos gos gsum po snam sbyar dang bla gos dang mthang gos so/_/tshogs la gtso bor
[\[37b.3\]]gyur pa ni chos gos gsum mo/_/de'i phyir de 'dra ba slong ba gzhan la lhag par sbyin par bya zhing gtang bar bya'o/_/gal te med na de las gzhan pa sbyin par bya'o/_/de de ltar sbyin pa'i don du tshul khrims nyid dbul bar khyad par can nyid yin pa'i phyir/_bcas pa'i kha na ma tho ba las
[\[37b.4\]]ldog pa las tshul khrims gzhan gtang bar mi bya'o zhes bstan par 'gyur ro/_/'o na sdom pa gtong ba las yang bcas pa'i kha na ma tho ba nyid yin pa'i phyir bya'am zhe na/_dam pa'i chos ni zhes bya ba la sogs pa smos te/_dam pa'i chos ni spyod pa'i dge slong gi lus bsod nams thams
[\[37b.5\]]cad kyi 'byung khungs nyid yin pa'i phyir ro/_/tshul khrims de cig shos ched du ste/_sbyin pa'i don du sbrang ma dang /_mchu snyung dang /_grang lhags la sogs pas gnod par mi bya'o/_/de ltar byas na ste/_lus la gnod pa ma byas na sems can gyi bsam pa myur du rdzogs par 'gyur te/_
[\[37b.6\]]bde ba dang ting nge 'dzin dang /_de las de kho na nyid kyi blo dang /_de las snying rje'i bsam pa rnam par dag pa yod na sems can gyi don zhes bya'o/_/so so'i skye bo dag gis chos gos gsum yang gtang bar bya ba ma yin na/_srog la smos kyang ci dgos zhes bstan pa'i phyir/_snying rje'i zhes bya ba la
[\[37b.7\]]sogs pa smos te/_dam pa'i chos ni spyod pa'i lus/_/cig shos ched du gnod par mi bya ba yin pa de'i phyir/_snying rje'i bsam pa ma dag par/_/lus 'di gtang bar mi bya ste/_/mos pas spyod pa'i sa'i so so'i skye bo 'ga' zhig kyang /_bdag dang gzhan mnyam pa nyid bsam pa mtshungs par 'gyur ba de _
[\[38a\]]
[\[38a.1\]]yod na/_des kyang srog btang ba na rnam pa 'dis des khyad par rtogs pa'i phyir/_nyams shing zhig par mi 'gyur ro/_/de de ltar mi 'jigs pa dang /_zang zing gi sbyin pa'i spyod pa rnam par bshad nas/_chos kyi sbyin pa'i rnam pa bstan pa'i phyir ma gus pa la zhes bya ba la sogs
[\[38a.2\]]pa smos te/_ma gus pa la chos mi bshad/_/gus pa dang bcas pa yin na yang /_/mi na bzhin du ste rang bzhin du gnas pa yin pa mgo bo g.yogs pa la sogs pa la bshad par mi bya'o/_/nad pa la ni bshad par bya ba yin no/_/dman la ste sems chung ba dag la theg pa chen po zab pa dang /_rgya che
[\[38a.3\]]ba'i chos bshad par mi bya'o/_/rig pa'i skyes pa med par bud med la yang theg pa chen po dang chos gzhan bshad par mi bya'o/_/dman pa dang mchog gi chos rnams dang /_theg pa chen po dang gzhan la yang gus pa dang bcas par spyad par bya'o/_/rgya chen chos kyi snod gyur pa ste/_sangs rgyas kyi
[\[38a.4\]]rigs can dman pa'i chos la sbyar bar mi bya'o/_/spyod pa yongs su spangs nas ni/_/mdo dang sngags kyis 'drid mi bya/_/sdom pa ni spyod pa'i gtso bo nyid yin pa'i phyir ro/_/de dag gis spyod pa brtan po la sbyar bar bya'o zhes bya ba'i tha tshig go/_/tshul khrims la gnas pa'i spyod pa bstan pa'i phyir/_so shing zhes
[\[38a.5\]]bya ba la sogs pa smos te/_mchil ma ni kha chu'o/_/dor ba na ni dgab par bya/_/lag pa la sogs pas dgab par bya'o/_/de yang mi 'dod pa na gcig la sogs pa'ang longs spyod pa'i/_chu dang thang la dor ba smad/_/kha bkang ba dang sgra bcas dang /_/kha gdangs nas ni bza' mi bya ste/_kha bkang ba med
[\[38a.6\]]pa yang sgra bcas dang /_/sgra med na yang kha gdangs nas ni ste kha rab tu phye nas bza' bar mi bya'o/_/rkang pa brkyang ste/_rkang pa rab tu brkyang ba nyid kyis mi 'dug cing gnas par mi bya'o/_/rang gi lag pa mnyam par mi mnye'o/_/bzhon pa mal stan gnas dag tu/_/bud med gzhan dang gcig mi bya/_/
[\[38a.7\]]gnyis 'grogs nas khyim du 'jug pa dang mal stan dang stan gcig la 'dug pa dang gnas dben pa'i nang ngam dgon pa dag tu yang gnyis 'grogs par mi bya'o/_/brtul zhugs can gyis chung mar 'tshe bar byed pa gang yin pa de yang /_chos kyi rgyal po la sogs pa las bsrung bar bya'o/_/bud
[\[38b\]]
[\[38b.1\]]med gzhan thams cad ni mdor bsdus pa yin pa'i phyir/_'jig rten ma dad 'gyur ba kun/_/mthong dang 'dris pas spang bar bya/_/'di ltar 'ga' zhig gis kyang /_sor mos brda ni mi bya ste/_gus dang bcas pa'i g.yas pa ni/_/lag pa dag ni kun gyis kyang /_/brda bya zhing /_lam yang gus pa
[\[38b.2\]]dang bcas pa'i lag pa ma lus pas de ltar bstan par bya'o/_/lag pa shas cher bskyod min te/_/lag pa kun nas bskyod pas ni'o/_/cung zad bskyod cing sgra bsgrags la/_/se gol la sogs brda bya ste/_/sogs pa'i sgras ni lag pa g.yas pa'i brda'i brda la sogs pa gzung ngo /_/gzhan ma
[\[38b.3\]]bsdams par 'gyur ro/_/bcas pa'i kha na ma tho ba'i yan lag gang dang gang gis slob par mi 'gyur ba de dang de tshul khrims 'chal bar 'gyur ro/_/ji ltar nyal bar bya zhe na/_mgon po zhes bya ba la sogs pa smos te/_mgon po mya ngan 'das gzims ltar/_/mgon po ste ston pa mya ngan las
[\[38b.4\]]'das pa'i phyir/_sku'i g.yas kyi logs phab cing zhabs kyis zhabs mnan pas seng ge bzhin du kun nas mtho ba/_sems dang chos gos dang yan lag dang thugs rnam par mi g.yengs pa/_bdag gir gyur pa gzims pa de bzhin du'o/_/'dod pa'i phyogs su sngas bstan bya/_/shes bzhin
[\[38b.5\]]te ji ltar dge ba btsal bar bya/_/zhes snang ba la sogs pa'i 'du shes kyi myur du ldang ba ni thun phyi ma la dge ba'i don du myur du ldang ba'i 'du shes thog ma nyid du nges par sbyar/_re zhig dang po de ltar gyur pas gdon mi za bar nyal bar bya'o/_/phyis nus pa med pa na ji ltar 'dod pa cung zad kyang /_
[\[38b.6\]]thog mar gdon mi za bar zhes bya ba de ci'i phyir zhe na/_nges par sbyar zhes bya ba smos te/_ston pa'i bka' yin no/_/ston pas dge ba 'phel bar bya ba'i don du nges par sbyar ba de gnas pa yin no/_/bzod pa la sogs pa la gnas pa la spyod pa bshad par bya'o snyam pa'i dgongs pa dang ldan pas
[\[38b.7\]]sbyin pa dang tshul khrims la gnas pa'i spyod pa dper mdzad nas/_byang chub sems dpa'i zhes bya ba la sogs pas mjug bsdus pa yin te/_spyod pa ste/_legs par spyod pa dang /_kun spyod pa zhes bya ba'i bar du'o/_/byang chub sems dpa' rnams kyi spyod pa ste/_tshad med par ni ste/_bcom ldan 'das
[\[39a\]]
[\[39a.1\]]kyis rab tu dbye ba grangs med pa'i dpes gsungs pa las/_gal te de thams cad nan tan du bya bar mi nus na/_sems spyod pa'i spyod pa ni bshad pa/_nges par de srid sbyar bar bya/_/gzhan pa nyin mo dang mtshan mo ni nyin mo dang mtshan mo ste/_rtag tu ma yin gyi/_'on kyang lan
[\[39a.2\]]gsum du zhes bya ba ni thun gsum dang dus gsum du'o/_/thun bar la yang nyal ba'i sngas dang /_zas kyi 'og tu sems sbyong ba la rgyun gyi 'jug pas rab tu 'jug par bya zhing spyad par bya'o/_/phung po gsum pa ste/_sdig pa bshags pa dang /_bsod nams kyi rjes su yi rang ba dang /_yongs su bsngo ba'o/_/
[\[39a.3\]]de la dus gsum la yang lan gsum 'don pa la 'jug par bya'i/_nyin mo dang mtshan mo sems spyod pa 'ba' zhig ma yin no zhes bya ba'i tha tshig go/_/re zhig sems sbyong ba'i thabs des yid kyis ltung bar mi 'gyur ro/_/lhag ma lus dang ngag gi ltung ba dag kyang mtshungs par mi 'gyur ba dang /_
[\[39a.4\]]byung ba dag kyang phyir bcos par bya'o/_/de bas na/_rgyal dang byang chub sems brten pa ste/_de ni byang chub sems dpa' dang rgyal ba la brten pa de'i phyir/_chos bzhi pa'i mdo las/_rten gyi stobs kyis sdig pa byas shing bsags pa zil gyis gnon par 'gyur ro zhes gsungs so/_/gnas skabs
[\[39a.5\]]thams cad du bslab pa thams cad la bslab par bya'o/_/'on kyang rang ngam gzhan gyi zhes bya ba la sogs pa smos so/_/kun nas nyon mongs pas kyang bslab par bya zhe na/_'khor ba la gzhol ba'i yid kyis mi bya'o zhes bstan pa'i phyir/_rgyal sras rnams kyis mi bslab pa/_/zhes bya ba la sogs pa smos
[\[39a.6\]]so/_/dngos sam yang na brgyud kyang rung /_/zhes bya ba'i sdom pa dang /_dge ba chos sdud pa dag gis sems can gyi don byed pa las gzhan mi spyad/_sems can gyi don spyod pa de nyid/_/sems can kho na'i don gyi phyir/_/thams cad byang chub phyir te/_sangs rgyas pa'i ched du bsngo'o/_/byang chub ni dge
[\[39a.7\]]ba'i bshes gnyen la rag las pa yin no zhes bstan pa'i phyir/_rtag par zhes bya ba la sogs pa smos so/_/dge ba'i bshes gnyen ci 'dra ba zhig ce na/_theg chen zhes bya ba smos te/_'dis 'gro bar byed pas na theg pa ste/_zab pa dang rgya che ba dag gis so/_/theg pa yang yin la
[\[39b\]]
[\[39b.1\]]chen po yang yin pas na theg chen ste/_sa dang pha rol tu phyin pa de dag gsal bar byed pa'i bka'o/_/de'i don la mkhas pa ni rig pa'o/_/byang chub sems dpa'i brtul zhugs ni spyod pa ste/_sems spyod pa'i spyod pa'o/_/de mnyes par bya'o zhes bstan pa'i phyir/_dpal 'byung ba
[\[39b.2\]]yi rnam thar las kyang zhes bya ba smos te/_kyang gi sgras ni sangs rgyas kyis gsungs pa gzhan la yang bslab par bya'o/_/dpal 'byung ba'i rnam par thar pa zhes bya ba 'di dang /_sangs rgyas bka' stsal gzhan/_mdo sde bklags nas shes par bya/_/mdo sde rnams la bslab
[\[39b.3\]]par snang /_/de bas mdo sde bklag par bya/_/nam mkha'i snying po'i mdo sde ni/_/thog ma nyid du blta bya ste/_/rtsa ba'i ltung ba brtag par bya'o/_/sdom pa 'jig par byed pa'i ltung ba dag ni/_nam mkha'i snying po'i mdo las phal cher gsungs pa yin na de ltar na blta bar bya'o/_/
[\[39b.4\]]gang phyir rtag tu spyod pa ni/_/de bas rgya cher rab ston pas/_/bslab pa kun las btus pa yang /_/nges par yang dang yang du blta/_/'phags pa nA gArdzu na dang /_kho bo'i mdor bsdus pa'i 'dul ba bstan pa'i phyir/_gang las zhes bya ba la sogs pa smos te/_
[\[39b.5\]]gang la mchod rten gyi las dang theg pa chen po la sogs pa yul dang dus dang gnas skabs gang la bla ma dang /_gzhan dag gis 'di 'dir mi bya'o zhes bkag pa dang /_'bab stegs kyi khrus la sogs pa'i rigs pa dang rigs pa ma yin pa la nges par sbyar ba dag
[\[39b.6\]]'dir 'di yin no zhes te/_'jig rten sems ni bsrung ba'i phyir/_/de la bslab pa mthong nas yang dag par spyad/_shes bzhin gyis sems sbyang ba bshad zin to/_/shes bzhin gyi mdor bsdus nas mtshan nyid dang rgyu gang yin zhe na/_lus dang sems kyi zhes bya ba la sogs
[\[39b.7\]]pa smos te/_'o na mdo la sogs pa brjod par bya ba nyid yin nam zhe na/_lus kyis 'di dag spyad par bya/_/zhes bya ba la sogs pa smos pa yin no/_/byang chub sems dpa'i spyod pa la 'jug pa'i legs par sbyar ba las shes bzhin bsrung ba zhes bya ba ste le'u lnga pa'o//_//
[\[40a\]]
[\[40a.1\]]tshul khrims kyi de ma thag tu bzod pa bstan pa'i phyir/_bskal pa stong du zhes bya ba la sogs pa smos te/_bskal pa stong du bsags pa yi/_/sngar bstan pa'i/_sbyin dang bde gshegs mchod la sogs/_/bde bar gshegs pa ni dkon mchog gsum
[\[40a.2\]]gyi nye bar mtshon pa'o/_/mchod pa ni kun tu spyad pa'o/_/de yang bstod pa ni phyag 'tshal ba dang skyabs su 'gro ba la sogs pa'i nye bar mtshon pa yin no/_/legs spyad ni tshul khrims te gang yin de kun kyang /_khong khro gcig gis 'joms par byed/_/bcom ldan 'das
[\[40a.3\]]kyis khong khro zhes bya bas ni bskal pa stong du bsags pa'i bsod nams dag kyang 'joms par byed cing 'bras bu med par byed do/_/rten bsregs nas gzhan sreg par byed do/_/de bas na zhe sdang la khong khro ba zhes bya'o zhes gsungs so/_/zhe sdang ni nye bar mtshon pa
[\[40a.4\]]yin te/_de'i rgyu mthun pa ni khro ba yin la/_de'i gnyen po'i phyogs ni bzod pa yin te/_de ltar na kun rdzob dang /_don dam pa'i bden pa 'chad par 'gyur ba'i tshul dmigs pa la brten pa bsgom pa/_sna tshogs tshul gyis bsgom par bya/_/ji ltar na zhe sdang lta bu'i khong
[\[40a.5\]]khro med pa yin zhe na/_'di ltar re zhig skye ba 'di la yang /_zhe sdang zug rngu'i sems 'chang na/_/yid ni zhi ba'i nyams mi myong /_/zhi ba dang bde ba mi myong ba de'i phyir/_yid lus ngag dga' ba dang bde ba'ang mi mthong la/_gnyid mi 'ong zhing brtan med 'gyur ro/_/de ltar na gang dag nor
[\[40a.6\]]dang bkur sti yis/_/rnyed pa dang bkur sti dag gis/_drin byin de la brten gyur pa/_/de dag kyang ni sdang ldan pa'i/_/zhe sdang gdul dka' ba/_rje dpon de la gsod par rgol bar 'dod pa/_de'i mdza' bshes zhes bya ba la sogs pa ni rtogs sla'o/_/khro ba'i dgra yis de la
[\[40a.7\]]sogs/_/sdug bsngal dag ni 'di dang gzhan du byed par 'gyur de'i phyir dgra bo'i 'du shes kyis/_gang zhig bsgrims te khro bar te/_zhe sdang 'joms pa/_de ni 'di dang gzhan du bde/_/'di'i rgyu ma bcos par 'di gzhom par nus pa ma yin la/_'di'i rgyu yang sdug bsngal
[\[40b\]]
[\[40b.1\]]yin la/_de yang zhe sdang bag la nyal ba yin no zhes bstan pa'i phyir/_mi 'dod byas dang 'dod pa yi/_/gegs byas pa las byung gyur pa/_/yid mi bde bar gyur pa'i zas te/_yid mi bde ba'i zas rnyed nas/_/zhe sdang brtas te bdag 'joms so/_/gang gi
[\[40b.2\]]phyir de ltar yin pa de'i phyir/_bdag gis dgra bo de'i zhes bya ba la sogs pa'i las su bya ba dag go/_/ji ltar de'i zas gzhom par bya ba yin zhe na/_ci la bab kyang bdag gis ni/_/zhes bya ba la sogs pa smos te/_dga' ba ni yid bde ba'o/_/de 'khrugs pa
[\[40b.3\]]ni yid mi bde ba'o/_/de la yang /_mi dga' byas kyang 'dod mi 'grub/_/'on kyang dge ba dag ni nyams par 'gyur ro/_/yid mi bde bar rigs pa ma yin no zhes bstan pa'i phyir/_gal te bcos su yod na ni/_/zhes bya ba la sogs pa smos te/_rtogs par sla'o/_/mi
[\[40b.4\]]'dod pa zhes bshad pa de la/_mi 'dod pa nyid gang zhe na/_bdag dang bdag gi bshes rnams la/_/sdug bsngal zhes bya ba la sogs pa smos te/_brnyas pa ni khyad du gsod pa'o/_/bdag gam bshes la sogs pa la sdug bsngal la sogs pa ni mi 'dod pa'o/_/dgra dang
[\[40b.5\]]'brel pa ni sdug bsngal la sogs pa de las bzlog pa 'byung ste/_bzlog pa de las bde ba la sogs pa la mi 'dod pa 'byung ngo /_/de la bzod pa ni rnam pa gsum ste/_sdug bsngal brnag par nus pa dang /_/gzhan gyi don la bzod pa dang /_/chos la spyod pa'o/_/de la
[\[40b.6\]]sdug bsngal brnag par nus pa'i dbang du byas nas/_bde ba'i rgyu ni res 'ga' 'byung /_/zhes bya ba la sogs pa smos te/_mkhris pa la sogs pa'i bar du'o/_/de la nges 'byung ni sdug bsngal las grol ba ste/_sdug bsngal med par ma yin no/_/de bas na kye
[\[40b.7\]]sems khyod sdug bsngal thams cad brnag pa'i phyir brtan par mnos so/_/de ltar bsams nas/_dka' bzlog dad pa'i mi dag kyang /_/zhes bya ba ni lag pa la sogs pa thar pa'i don du bsregs pa dang /_bcad sogs sdug bsngal don med gnod/_/don chung ba nyid kyi
[\[41a\]]
[\[41a.1\]]phyir dang /_sdig pa'i don nyid yin pa'i phyir ro/_/rang dang gzhan grol bar bya ba'i don du don chen po la brtan par bya ba'i phyir/_bdag ni de la ci zhig sngar/_/gnod pa chen po nyid yod pa'i phyir ro zhe na/_goms pa zhes bya ba la sogs pa smos
[\[41a.2\]]te/_mi bzod pa ni ches shin tu sdug bsngal bar 'gyur ro zhes bstan pa'i phyir/_sbrul dang zhes bya ba la sogs pa smos te/_ji ltar bzod par bya zhe na/_tsha grang zhes bya ba la sogs pa smos so/_/de'i phyir sems nyid brtan por bya'o zhes bya ba la sogs pa bstan pa'i
[\[41a.3\]]phyir/_la la bdag gi khrag mthong na/_/zhes bya ba la sogs pa smos te/_sdug bsngal gyi sdug bsngal dang /_g.yul 'gyed cing rgyal bde ltar na/_de bas sdug bsngal khyad bsad cing /_/sdug bsngal rnams kyis mi tshugs bya'o/_/ji ltar bya zhe na/_mkhas pas
[\[41a.4\]]sdug bsngal byung yang ni/_/zhes bya ba la sogs pa smos te/_sems kyi dang ste rab tu dang ba'o/_/byang chub sems dpa'i 'thab mo dang ni nyon mongs dang ste zhe sdang la sogs pa dang /_g.yul 'gyed tshe na gnod pa mang /_/de bzhin du sdug bsngal thams cad khyad bsad
[\[41a.5\]]nas/_/zhes bya ba la sogs pa dang /_zhe sdang la sogs pa dgra bo ste/_dgra bo dag 'joms pa ni re zhig de dag rgyal byed dpa' bo ste/_lhag ma ro la gsod pa'o/_/sdug bsngal bzod pa'i phyir yon tan te/_yon tan gzhan dang gzhan dag ste/_gang la skyo bas dregs pas
[\[41a.6\]]sel bar byed par 'gyur ro/_/de ltar sdug bsngal brnag par nus pa kun rdzob kyi bden pa'i tshul gyis bsgoms nas/_gzhan gyi don la bzod pa bsgom par bya ba'i phyir/_mkhris pa zhes bya ba la sogs pa la/_mkhris pa dang /_bad kan dang /_rlung la sogs pa dang /_yul dang
[\[41a.7\]]dus kyi nad chen po sdug bsngal gyi rgyu nyid yin pa'i phyir/_sdug bsngal 'byung gnas che la mi khro bar/_sems yod rnams la ste/_bdag la gnod pa byed pa rnams la'o/_/ci ste khro zhes bya ba ni/_/rgyu ci'i phyir khro ba'o/_/mkhris pa la sogs pa ni sems yod pa ma yin te/_
[\[41b\]]
[\[41b.1\]]rkyen las byung ba nyid yin pa'i phyir/_gnod pa'i bsam pa med pa yin no/_/yul la sogs pa yang gnod pa'i bsam pa med pa nyid kyi phyir/_sems dang ldan pa ma yin te rkyen las byung ba yin pa de ltar na/_de dag la khro bar mi 'gyur gyi/_gnod pa'i bsam pa yod pa dag la ji
[\[41b.2\]]ltar ni mi 'gyur zhe na/_de dag kun kyang rkyen gyis bskul/_/zhes bya ba la sogs pa smos te/_byed pa po 'gog par 'gyur ba nyid kyi phyir ro/_/lhag ma ni chos la spyod pa'i bzod pa yin no/_/rkyen las byung ba nyid kyi tshul la brten pa ji ltar rkyen gyis bskul ba yin zhe na/_
[\[41b.3\]]dper na mi 'dod bzhin du yang /_/zhes bya ba la sogs pa smos te/_nad 'di mkhris pa las 'byung bar 'gyur zhing /_nyon mongs pa ni rang gi sa bon las 'byung bar 'gyur ro/_/khro bar bya zhes ma bsams te/_mngon par mi 'dod kyang rang dbang ni byed pa po/_rkyen
[\[41b.4\]]rnams te sa la sogs pa tshogs par gyur pa ni rkyen rnams tshogs pa'o/_/de bzhin du dmigs pa la sogs pa dag kyang ste/_rkyen rnams kyi tshogs pa de dag myu gu dang /_rnam par shes pa la sogs pa de dag bskyed par bya zhes pa sems pa med/_myu gu la sogs pa des bskyed
[\[41b.5\]]de yang bdag bskyed ces/_sems pa yod pa ma yin no/_/grangs can gyi gtso bor byas te/_byed pa sems pa med pa gang yin pa de la bdag ces brtags mod kyi gzegs zan la sogs pas so/_/re zhig de nyid bdag gis 'di 'dra'o zhes sems pa nyid med pa'i phyir ched du
[\[41b.6\]]bsams shing 'byung ba med pa yin na/_gzhan lta smos kyang ci dgos/_de ltar mi 'gyur mod kyi/_sems yod pa nyid dang ldan pa nyid kyi phyir/_ched du bsams nas 'byung bar 'gyur la/_yongs su gyur cing 'khor bar 'gyur gyi/_de kho na nyid du ni rtag pa nyid kyi phyir skye ba ma
[\[41b.7\]]yin no zhe na/_ma skyes par ni de med na zhes bya ba smos te/_gang ma skyes pa de ni yod pa ma yin te/_dper na nam mkha' lta bu'o/_/gtso bo la sogs pa yang de bzhin no/_/'di ni gang gi phyir te/_de'i tshe skye bar 'dod pa gang ste/_'khor ba 'am yongs su gyur pa'am/
[\[42a\]]
[\[42a.1\]]de ste ma skyes pa'i gnas skabs su skye ba yin pa de'i tshe yul la ste/_dgra'i lus la sogs pa ste/_byed pa po nyid du rtag tu g.yengs gyur pa dang /_de kho na nyid du med pa nyid kyi phyir 'gag par 'gyur ba'ang ma yin no/_/'ang gi sgras ni
[\[42a.2\]]'byung ba nyid du 'gyur ba 'ang ma yin zhing byed pa'ang ma yin no/_/bden te rtag pa nyid kyi phyir yin gyi/_med pa nyid kyi phyir ni ma yin no zhe na/_ci ste bdag de rtag na yang /_/zhes bya ba smos te/_yang gi sgras ni gtso bo yang ngo /_/nam mkha' ni nam mkha'o/_/rkyen
[\[42a.3\]]gzhan dang ldan pa na de byed pa dang bcas par 'gyur ro zhe na/_rkyen rnams gzhan dang phrad na yang /_/zhes bya ba smos te/_de ltar na gang zhig 'gyur ba med la ci byar yod/_/ngo bo sngon bzhin du 'pho ba med par/_byed pa'i tshe yang sngon bzhin na/_/des byed po ci zhig byas/_
[\[42a.4\]]'on kyang de'i byed pa ni rkyen gzhan gyis byas pa yin no zhe na/_de'i byed pa zhes bya ba la sogs pa smos te/_de'i byed pa 'di yin zhes/_/'brel pa'i rgyu ni gang zhig yod/_/de'i bdag nyid de las byung ba ma yin te/_de'i byed pa de'i bdag nyid dam/_'bras bu ma yin no/_/
[\[42a.5\]]dngos por gyur pa'i 'brel pa gang yang yod pa ma yin te/_rje bo bran la sogs pa'i bya zhes bya ba la sogs pa smos te/_rtog pa tsam nyid yin pa de'i phyir de'i 'brel pa zhes bya ba yang yod pa ma yin no/_/de ltar de bshad pa'i tshul gyis thams cad gzhan gyi dbang zhes bya ba ni rgyu
[\[42a.6\]]las skyes pa'o/_/de yi dbang gis de dbang med/_/ces bya ba ste rgyu de yang gzhan gyi dbang skad cig ma yin pa na cha dang bcas pa bzhin du/_rim dang rim pa ma yin pa byed pa nyid kyi phyir ro/_/skad cig ma yin pas bya ba las sngar cig car bdag nyid thams cad zhig pas med
[\[42a.7\]]pa nyid kyi phyir ro/_/de'i phyir sprul pa lta bu'i byed pa med pa'i/_/dngos po kun la khro mi 'gyur/_/gang gi sgo nas kyang ngo /_/'di ni don dam pa'i tshul la brten pa'i chos la spyod pa'i bzod pa yin te/_mos pas spyod pa'i sa la ni sgra'i rjes su 'gro ba dang /_sa bdun pa la ni rjes
[\[42b\]]
[\[42b.1\]]su mthun pa dang /_sa brgyad pa la sogs pa la ni mi skye ba'i chos la bzod pa'o/_/gal te 'o na sprul pa bzhin dngos po thams cad byed pa med pa yin pa de lta na/_gang gi phyir/_gang gis gang zhig bzlog bya ste/_/khro ba la bzlog pa'ang rigs pa min zhe na/_de la
[\[42b.2\]]brten pa'i dngos po ni de la brten pa nyid de/_sgyu ma dang 'dra ba ni kun rdzob kyi bden pa'i tshul de la brten nas/_da 'di ltar sdug bsngal rnams rgyun chad 'gyur 'dod mi rigs te/_de lta ma yin na/_sdug bsngal yod pa gang gis rgyun chad par 'gyur te/_khro
[\[42b.3\]]ba las kyang sdug bsngal myong bar 'gyur ro/_/de bas dgra 'am zhes bya ba la sogs pa tshigs su bcad pa ni rtogs par sla'o/_/de ni 'dod pa yin te/_'di ltar tsher ma la sogs pas bdag nyid bdag nyid kyis gnod pa byed pa ma yin nam zhe na/_bag med
[\[42b.4\]]pa zhes bya ba la sogs pa smos te/_'di ni nyon mongs pa'i dbang du gyur pa nyid kyi tshul lam/_rang bzhin gyi tshul yin no/_/bag med pa las ni gti mug la sogs pa dang /_khro ba las ni zhe sdang la sogs pa yin no/_/bud med la sogs thob bya'i phyir/_/
[\[42b.5\]]rngam zhing zas gcod la sogs byed/_/yul la chags pas 'gag cing g.yang sa dag tu 'ang mchong /_/yang gi sgras ni sngar bstan pa dang /_gzhan dug la sogs pa dag gis gnod par byed cing 'joms par byed pa sdud pa'o/_/bsod nams ma yin pa ste/_
[\[42b.6\]]gzhan la 'tshe ba bdag la sdug bsngal 'dod nas spyod pa yis/_/gang tshe de ltar bag med pa la sogs pa nyon mongs dbang gyur pas gzhan gyi dbang du gyur pa nyid kyi phyir/_bdag sdug nyid kyang gsod byed pa/_de tshe de dag gzhan lus la/_/gzhan dag gis gzugs phung dag
[\[42b.7\]]la gnod pa byed pa/_gnod mi byed par ji ltar 'gyur/_/'o na ni de dag la khro bar rigs so zhe na/_nyon mongs skyes pas zhes bya ba la sogs pa smos te/_rang bzhin gyi tshul bstan pa'i phyir/_gzhan la 'tshe bar byed pa 'di ni nyes pa yin te/_glo bur ba ni rang gi tshogs pa'i tshogs
[\[43a\]]
[\[43a.1\]]las byung nas gnyen po'i tshogs skyes par gyur na rgyun chad pa'i phyir ro/_/sems can rang bzhin te/_ngo bo nyid kyis nges pa na'ang /_'o na'ang de dag la khro bar mi rigs te/_mkha' la dud 'thul dkon pa bzhin/_/nam mkha' 'am gos
[\[43a.2\]]la'o/_/nam mkha' rang bzhin gyis dag pa yin la de'i skyon du ba la sogs pa glo bur ba yin pa'i nam mkha' la khro bar bya ba ma yin pa de bzhin du sems can la khro bar bya bar rigs pa ma yin gyi nyes pa byed pa yin no zhes bstan pa'i phyir/_dbyug pa zhes bya ba la sogs pa
[\[43a.3\]]smos te/_'phen par byed pa nyid kyi tshul yin na sdug bsngal skye ba'i rgyu'i gtso bo dbyug pa la sogs pa bkag cing bor nas de gal te 'phen pa la khro na zhes bya ba'i tshul gyis de'i tshe dbyug pa la sogs pa 'phen par byed pa de yang zhe sdang gis sbad pas/_de
[\[43a.4\]]ltar na nyis na zhe sdang la khro bar rigs so/_/de ltar nyon mongs pa'i dbang du gyur pa nyid kyi tshul gyis de'i nang du 'dus pa rang bzhin dang 'phen par byed pa dag la khro ba la sogs pa rigs pa ma yin gyi/_rang gi las las skyes pa'i tshul gyis kyang sdug bsngal bzod par
[\[43a.5\]]rigs pa yin no zhes bstan pa'i phyir/_bdag gis sngon chad sems can la/_/zhes bya ba la sogs pa smos te/_ci ste ma mthong mi 'dod 'on kyang de zhes bya ba ni rgyu nyid kyi tshul yin no/_/ma mthong ba mi 'dod pa ma yin nam zhe na/_de'i mtshon dang zhes bya ba la sogs pa
[\[43a.6\]]smos te/_rang la gnod pa'i tshul yin no/_/shu 'di zhes bya ba la sogs pa smos pa la/_'di zhes bya ba'i skabs kyi lus yin no/_/reg par mi bzod pa ni reg tu mi bzod pa'o/_/skye ba snga ma las skyes pa'i sred mdongs te/_rigs pa dang rigs pa ma yin pa mi shes
[\[43a.7\]]pa ste/_lus kyi rgyu de tshe 'di nyid kyi ma yin gyi/_rgyu de 'dra ba de nyid ni 'ga' zhig gis skye ba snga ma'i sred pa ni 'di'i rgyu yin no/_/de'i sngon du song ba can las yin pa de ltar na/_sred mdongs zhes bstan to/_/ji ltar na bdag sred pa'i mun pa yin zhe na/_'di ltar rmongs pa/_
[\[43b\]]
[\[43b.1\]]byis pa sdug bsngal mi bzod cing /_/sdug bsngal rgyu la ste/_khro ba dang bcas pa'i lus la brkam pas na/_de'i phyir rang gi nyes pas gnod gyur pa/_/gzhan la dkon du ci zhig yod/_/ci'i phyir rang la khro bar mi byed/_dper na dmyal ba'i srung ma dang /_/zhes
[\[43b.2\]]bya ba la sogs pa la/_ral gri lo ma zhes bya ba ni las kyis 'phangs pa'i rlung gis bdas pas ltung bar gyur pa'i ral gri'i lo ma rnon po can gyi shing gi nags su dmyal ba rnams skye ba ni ral gri'i lo ma'i nags tshal ltar ro/_/de bzhin du dmyal ba rnams su 'byung ba'i bud med
[\[43b.3\]]shal ma li'i nags la sogs par dmyal ba'i bya rdo rje'i mchu can e ma'o/_/rang gi las kyis 'di bskyed pa/_/ral gri'i lo ma'i nags tshal la sogs pa ni bdag gi sdug bsngal gyi rgyu nyid yin pa'i phyir ro/_/de ltar na sdug bsngal 'di rang gi nyes pa las byung
[\[43b.4\]]ba yin na bdag las gzhan pa 'ga' zhig la ni khro bar byed/_gal te gnod par byed pa po la ma yin nam zhe na/_bdag gi las kyis zhes bya ba la sogs pa smos te/_bzlog pa'i tshul sdig pa mang po yin no/_/kye ma rung sems so/_/gal te khyod nyid de dag la
[\[43b.5\]]gnod par byed pa yin na ci de dag dmyal bar 'gro zhing khyod mi 'gro 'am zhe na/_bdag gi bsam pa'i yon tan gyis zhes bya ba la sogs pa smos te/_brtse ba'i bsam pa'i tshul yin no/_/'on te lan du gnod byas na zhes bya ba ni lan du gnod par byed pa ni brtse ba med pa
[\[43b.6\]]zhes bya ba'i tha tshig go/_/des na dka' thub ces bya ba ni rang nyid kyis bya ba ston pa'o/_/de de ltar rgyu nyid ces bya ba la sogs pa'i tshul yin no/_/phal cher las las skyes pa'i tshul gyis nang du 'dus pa bshad pa yin no/_/de ltar mi 'dod pa nyid kyis kyang khro bar mi rigs
[\[43b.7\]]pas snyam pa la sogs pas kyang rigs pa ma yin no zhe na/_yid ni zhes bya ba la sogs pa smos te/_lus kyang bems po nyid yin pa'i phyir gnod par bya ba ma yin no zhe na/_bden te lus la mngon par zhen pas na yid ni 'di ltar lus yin no/_/lus la gnod pa'i phyir yid
[\[44a\]]
[\[44a.1\]]la gnod par 'gyur ba yin gyi/_gzhan dga' bar ni gzhom par mi nus so zhes bstan to/_/sems dang bcas pa'i sdug bsngal gyis gnod nus par 'gyur gyi/_brnyas pa la sogs pa'i yon tan gyis lus la gnod par mi 'gyur na/_yid
[\[44a.2\]]la smos kyang ci dgos/_de'i phyir kye ma yon tan des/_/sems khyod ci'i phyir rab tu khro/_/gal te des na kho bo la 'ga' zhig ma dad pa'i phyir ro zhe na/_gzhan dag bdag la mi dga' ba zhes bya ba la sogs pa smos so/_/rnyed pa'i zhes bya ba la sogs pa 'tsho ba'i bar gyi
[\[44a.3\]]tshul lo/_/'dor gyis zhes bya ba ni log pa'i 'tsho ba can rnyed pas 'tsho ba'i don du khro ba 'jug par 'gyur gyi'o/_/'chi ba'i dus dang /_yun ring du 'tsho ba dang /_yun thung ngur 'tsho ba dag las khyad par yod pa ma yin no zhes bstan pa'i phyir/_rmi lam lo brgyar bde myong
[\[44a.4\]]nas/_/sad par gyur pa gang yin dang /_/gzhan zhig yud tsam bde myong nas/_/sad par gyur pa gang yin pa/_/sad pa de dag gnyi ga la'ang /_/rmi lam nyams su myong ba yi/_/bde ba de ni phyir 'ong med cing 'byung ba med do/_/tshe ring tshe thung gnyi ga yang /_/'chi
[\[44a.5\]]ba'i dus na de 'drar zad/_/ces bya ba smos te/_dper na rmi lam nyams su myong ba bzhin/_/dngos po gang dang gang dpyad pa/_/de de dran pa'i spyod yul 'gyur/_/'das pa thams cad mthong mi 'gyur/_/zhes bya ba lta bu'o/_/de'i phyir rnyed pa mang po thob gyur te/_
[\[44a.6\]]yun ring dus su bde spyad kyang /_/chom pos phrogs pa ji bzhin du/_/sgren mo lag pa stong par 'gro bar 'gyur te/_de ltar 'jig rten pha rol du 'gro bar 'gyur ro/_/gal te brnyas pa la sogs pa med pa'i phyir 'chi ba na sdig pas ngan song 'gro bar byed pas 'tsho bas sdig pa
[\[44a.7\]]zad pa dang bsod nams bya ba yin no zhe na/_/rnyed pa'i don du khros gyur na/_/bsod nams zad sdig mi 'gyur ram/_/de bas na gang gi don du bdag gson pa/_/bsod nams de nyid gal te med gyur na/_/sdig pa 'ba' zhig byed pa yi/_/gson pas de ko ci zhig bya'o/_/
[\[44b\]]
[\[44b.1\]]brnyas pa la sogs pa byed pa rnyed pa'i bar chad byed pa yin na yang khro bar rigs pa ma yin pa de ltar na rigs pa'i tshul ni/_gal te brtan pa nyams byed pa/_/zhes bya ba la sogs pa smos pa la/_mi snyan par zhes bya ba ni brnyas pa la sogs pas dngos por smra ba dang byed pa'i tshul gang
[\[44b.2\]]la yod pa de ni mi snyan smra bar khro zhe na/_sems khyod ci'i phyir mi snyan par smra ba de 'joms par byed/_gal te rnyed pa dang bde ba las nyams pa yin no zhe na/_sngan chad grags min smra ba la yang mi snyan par smra ba la/_yid khyod ci'i phyir khro mi skye/_/gang ni snyan par smra ba yin pa de la
[\[44b.3\]]khyod khro bar bya ba yin te/_dper na bdag la mi snyan par smra ba lta bu'o/_/gzhan grags pa ma yin pa byed pa yang mi snyan par smra ba yin no/_/'on te log par mi snyan par smra ba de ltar na ma dad pa gzhan la rag las pas gzhan grags pa ma yin pa byed pa/_dad pa med la khyod
[\[44b.4\]]brtse dang /_/grags pa la sogs pa la'o/_/gal te de lta yin na/_nyon mongs skye la rag las pa'i/_/mi snyan smra la cis mi brtse/_/phyogs 'di yang rigs so zhes bstan par 'gyur ro/_/gang ma dad pa gzhan la rag las pa gang yin pa de la bzod pa ni dper na dad pa
[\[44b.5\]]med pa la sogs pa lta bu'o/_/ma dad pa gzhan la rag las pa yang mi snyan par smra ba yin no/_/de ltar na gnod par byed pa bzod pa bstan nas/_yid du 'ong ba la gnod pa byed pa la bzod pa bshad pa'i phyir/_sku gzugs zhes bya ba la sogs pa smos so/_/
[\[44b.6\]]gnyen ni nye du'o/_/snga ma'i tshul gyis sngar bshad pa'i tshul gyis rkyen de dag las nyon mongs pa'i phyogs gnod pa byed pa/_'byung ba mthong bas khro ba bzlog_/gnod pa byed pa dag la khro bar mi bya'o zhes bya ba'i tha tshig go/_/de ltar gnod pa yang rkyen las byung ba yin
[\[44b.7\]]no zhes bstan pa'i phyir/_lus can rnams la sems yod dang /_/zhes bya ba la sogs pa smos te/_sems par byed pas na sems yod pa'o/_/de dang sems med gnyi ga gnod byed na/_/brten nas 'byung ba yin te/_lus can rnams kyi sgra dang /_sen mo la sogs pa
[\[45a\]]
[\[45a.1\]]dang /_sems yod pa dang /_sems med pa gnyi gas gnod par byed pa ni 'dod pa'i khams kyi las las skyes pa nyid kyi phyir/_nges par gdon mi za bar 'byung bar 'gyur ro/_/de yang sems yod pa ste/_lus dang sems la nyams su myong
[\[45a.2\]]bar mthong ba/_de bas gnod pa bzod par gyis/_/de ltar ni 'gyur mod kyi/_sems med pas byas pa gzo bar bya ba yin te/_de dag la blo sngon du 'gro ba med pa nyid kyi phyir gnod pa nyid med pa'i phyir ro/_/sems yod pa ni skyon med pa yin na yang de'i blo sngon du byed
[\[45a.3\]]pas gnod pa byed pas de ltar na de dag la khro bar bya ba yin no zhe na/_la la rmongs pas nyes pa byed ces bya ba la sogs pa smos te/_gzhan dag gis gzhan dag la gnod par byas pa la rmongs pa'i skyon gyis khro ba la sogs pa 'byung ba yin pa de ltar na gcig dang
[\[45a.4\]]gzhan pa de dag gi nang nas/_de la skyon med gang yin smos/_/gnod pa byed pa gang zhig yin smra bar bya'o/_/bdag gis sngon chad sems can la/_/'di 'dra ba'i gnod pa byas zhes bshad pa gang yin pa lta bu'o/_/de la gnas skabs 'ga' zhig rnyed pa ni/_gang gis
[\[45a.5\]]gzhan dag gnod byed pa/_/zhes bya ba la sogs pa smos so/_/'dir thams cad ces bya ba la sogs pa smos te/_tshogs pa la nges pa'i las ni rnam pa gnyis te/_bya ba dang /_'bras bu yin pa de ltar na/_thams cad las la rag las na/_ngas 'di ci zhig
[\[45a.6\]]gzhan du byed/_/tshogs pa la nges pa ni rnam pa gzhan du bya bar mi rung ba'i phyir 'jig rten sna tshogs pa las las skyes pa yin no/_/de ltar mthong nas ci nas kyang zhes bya ba la sogs pa ni khong du chud par sla'o/_/ci ltar 'bad rtsol bya zhe na/_/dper na khyim tshig gyur
[\[45a.7\]]pa'i me zhes bya ba la sogs pa smos te/_'bad rtsol byed pa'i tshul yin no/_/dngos po gang la sems chags nas/_/khang pa bzhin du tshig pa na/_/rtswa la sogs pa bzhin du de ni de'i mod la dor/_/gang gis she na/_de'i yul lam mngon par 'dod pa yul
[\[45b\]]
[\[45b.1\]]gyis/_zhe sdang me ni mched gyur pa/_/bsod nams kyi bdag nyid can gyi sems kyi khang pa tshig par dogs pa yis so/_/dor ba na sdug bsngal 'byung ba ni dge ba nyid yin no zhes bstan pa'i phyir/_bsad pa'i mi zhig lag bcad dam/_/zhes bya ba la sogs
[\[45b.2\]]pa smos te/_de ni bzod par bya ba yin no/_/de lta ma yin na/_gal te da lta'i sdug bsngal 'di tsam la'ang zhes bya ba la sogs pa ni lci ba dang yang ba la ma rmongs pa'i tshul yin no/_/des na zhes bya ba ni de dag nye bar bkod pa yin no/_/dmyal ba'i gnod pa drag
[\[45b.3\]]po de'i rgyu khro ba dang /_'khrugs pa yin te/_de'i don 'bras bu med par 'gyur ro/_/dmyal ba'i sdug bsngal ci tsam pa 'dod pa'i dngos po dor ba las skyes pa'i sdug bsngal 'di ni de tsam gnod min la/_'di ni byang chub kyis gzung ba nyid gang yin pa de'i phyir/_don
[\[45b.4\]]chen dag kyang byed 'gyur bas/_/de phyir 'gro ba'i gnod sel sdug bsngal la/_/dga' ba 'ba' zhig 'dir ni bya rigs so/_/de ltar yid du 'ong ba 'am bdag la sdug bsngal dang brnyas pa la sogs pa'i bzod pa bstan nas/_'gro ba'i bde ba la sogs pa
[\[45b.5\]]mthong ba dang ma mthong ba la sogs pa'i bzod pa ni/_gzhan gyis yon tan ldan bstod nas/_/zhes bya ba la sogs pa smos te/_yon tan gyis bskyed cing stobs dang ldan par dgra bo bstod pa dang /_phrag dog gis ci'i phyir de dag dga' mi byed/_khyod kyi dga' ba'i
[\[45b.6\]]bde ba 'di/_/bde 'byung kha na ma tho med/_/nyam nga ba na rang dang gzhan la 'di las bde ba 'byung bas na bde ba 'byung ngo /_/dgra'i thar pa'i rgyu nyid yin pa'i phyir kha na ma tho ba med pa'o/_/byang chub sems kyis yang dag par zin pa nyid kyi phyir sangs rgyas la sogs pa
[\[45b.7\]]yon tan dang ldan pa rnams kyis gnang ngo /_/bde ba las thar pa'i don ma yin pa gang yin pa de ni sangs rgyas kyis ma gnang ba yin la/_'di ni ma yin pa de'i phyir/_gzhan sdud pa yi mchog kyang yin/_/dgra bo de nyid la bde ba dang dga' ba skyes pa 'di yang de'i tshe
[\[46a\]]
[\[46a.1\]]de'i yon tan bsags pa nyid yin pa'i phyir de ltar bde 'gyur zhes/_gal te khyod bde mi 'dod pa'o/_/'on te de ltar bran la gla byin pa la sogs par mi 'gyur zhing des bsags pa'i nor dang /_khrus dang /_dril phyis dang /_yan lag gi bsku mnye
[\[46a.2\]]la sogs pa'i bde ba nyid kyi yin la/_de'i phyir spongs pa dang gla rngan la sogs kyis 'di rang gzhan gyi bde ba 'bras bu mthong dang ma mthong ba nyams shing zhig par 'gyur te/_gla rngan med par gla pa las byed pa la gla'i don du de med pa yin pa las sdig par 'gyur ba'i phyir
[\[46a.3\]]ro/_/gzhan yang /_rang gi yon tan brjod pa'i tshe/_/bdag gi yon tan brjod pa na/_/gzhan gyi bde ba ni gzhan la bde ba ste/_de yang 'dod par byed/_gzhan gyi yon tan brjod pa'i tshe/_/rang la'ang bde ba mi 'dod de/_/de ni legs pa ma yin no zhes bstan par
[\[46a.4\]]'gyur ro/_/de nyid kyi phyir/_sems can thams cad bder 'dod pas/_/zhes bya ba la sogs pa smos so/_/bstod pa'i yul gyis phrag dog la bzod pa bshad nas/_rnyed pa dang bkur sti'i yul gyis phrag dog bstan pa'i phyir/_'jig rten gsum zhes bya ba la
[\[46a.5\]]sogs pa smos te/_sems can de dag gi bsnyen bkur ngan ngon tsam ste/_nyung zad tsam mthong nas/_ci'i phyir de la gdung bar byed/_gal te 'ga' zhig khyod la gnod pa byed pa de la yang khyod kyis de gso bar bya ba yin te/_'gro ba thams cad ni skal ba chung ba bzhin
[\[46a.6\]]du sdug pa nyid yin pa'i phyir ro/_/gso bya gang zhig khyod gso ba/_/khyod nyid kyis ni sbyin bya ste/_/de ci gnyen gyis 'tsho ba rnyed 'gyur na/_/dgar mi 'gyur bar slar khro 'am/_/de de ltar ni 'gyur mod kyi/_thams cad byang chub ni 'dod pa yin gyi dgra la bde ba ma yin no
[\[46a.7\]]zhe na/_de ci zhes bya ba la sogs pa smos pa la/_'gro la zhes bya ba ni dgra bo dag la yang ngo /_/des zhes bya ba ni dgra bos so/_/deng zhes bya ba ni de sbyin par bya ba'i dngos po'o/_/dngos po de dang bsod nams la sogs pa dag gis rnyed par 'gyur ro/_/de dag mi khro ba'i don
[\[46b\]]
[\[46b.1\]]du bzlog par mi nus so zhes bstan pa'i phyir/_bsod nams dang ni zhes bya ba la sogs pa smos te/_bsod nams ni skye ba snga ma la byas pa'i dge ba'o/_/dad pa ni sbyin pa sbyin par byed pa'o/_/yon tan ni tshe 'di'i bzo la sogs pa lung du ma bstan pa la sogs pa'i rang gi yon
[\[46b.2\]]tan ci phyir 'dor/_/rnyed pa 'gyur ba mi 'dzin la/_/gang gis khro bar mi byed smros/_/nga'i rnyed pa las khro bar mi bya'o zhes bstan pa'i phyir/_khyod ni rang gi sdig byas pa/_/zhes bya ba la sogs pa smos te/_bsod nams la phyogs pa dge ba yin no zhes bya bar dgongs so/_/
[\[46b.3\]]gzhan yang bdag yid smon pa tsam gyis dgra bo mi dga' ba skye ba na bdag dga' bar 'gyur ro zhe na/_gal te dgra zhig mi dga' na'ang /_/zhes bya ba la sogs pa smos te/_gal te rnam pa 'ga' zhig gis dgra bo mi dga' bar gyur pa na de la khyod dga' ste/_khyod dga'
[\[46b.4\]]ba'i rgyu mtshan khyod kyi yid smon tsam yin par 'gyur ba de ltar na yang de la khyod dgar ci zhig yod ces bya ba la sogs pa smos te/_khyod kyi yid smon tsam gyis ni/_/de la gnod pa'i rgyur mi 'gyur ro/_/de ltar rgyu la rag lus pa'i tshul bshad nas/_don med pa nyid kyi tshul
[\[46b.5\]]khyod kyi 'dod pas sdug bsngal de zhes bya ba la sogs pa smos te/_gang gi tshe khyod kyi 'dod pa yang dgra bo'i sdug bsngal gyi rgyu yin pa de'i tshe/_khyod kyi 'dod pas sdug bsngal de/_/grub na'ang khyod dgar ci zhig yod/_/gal te 'tshengs par 'gyur zhe na/_de ltar
[\[46b.6\]]bde ba'am gzhan yang rung /_/de las phung ba'ang gzhan ci yod/_/de'i sdug bsngal yod na bde ba'am don gzhan du 'gyur na nges par don chen po byed par 'gyur ro zhes bya ba'i tha tshig go/_/de ci'i phyir zhe na/_nyon mongs zhes bya ba la sogs pa smos te/_gang gi
[\[46b.7\]]phyir sdug bsngal de yod na/_nyon mongs nya pas btab pa yi/_/zhes bya ba ni mchil pa dang 'tshe bas nye ba ste/_rigs ngan la sogs pa'o/_/sems kun nas nyon mongs par byed pas na/_kun nas nyon mongs pa ste/_'dod chags dang zhe sdang dang gti mug la sogs pa
[\[47a\]]
[\[47a.1\]]mchil pa bzhin du btab pas na nyon mongs nya pas btab pa'o/_/bde ba'i mchil pa ste/_gnod pa'i don gyi zang zing de dang 'dra bar ro/_/mi bzad pa ni drag pa ste/_'di ltar dmyal ba'i srung mas khyod/_/dmyal ba bzhin du nyon mongs pa'i
[\[47a.2\]]mchil pa dang /_bde 'gro'i chu bo las phyung nas/_srid pa bar do'i skam sar khrid do/_/sems dmyal bum pa yang ste/_til mar gyis bkang ba'i zangs chen shin tu khol ba de dag gi nang du'o/_/dmyal ba'i srung mas bdag 'tshed des/_/nges par sreg par 'gyur ro/_/
[\[47a.3\]]bstod pa la sogs pa yang 'bras bu med pa nyid do zhes bstan pa'i phyir/_bstod dang zhes bya ba la sogs pa smos te/_gzhan gyi don shes pa ni rang gi don yin la/_de ni blo dang ldan pa mkhas pa gzhan gyi don nyid rang gi don nyid yin no/_/de dag gis rang gi don shes pa blo dang ldan pa ma
[\[47a.4\]]yin pa'i yid bde bar 'gyur ro zhe na/_yid bde 'ba' zhig 'dod na ni zhes bya ba la sogs pa smos te/_bstod pa la sogs pa bdag gis bya ba tsam yang bstod pa ma yin no zhes bya ba'i tha tshig go/_/de bzhin du grags pa'i don du zhes bya ba la sogs pa la/_tshig 'bru ni grags
[\[47a.5\]]pa'i tha tshig go/_/bstod pa la sogs pa bcom pa na byis pa'i spyod pa'i tshul gyis mi bzod pa ni/_dper na bye ma'i khang bu rdib pa na zhes bya ba la sogs pa'o/_/'di ltar re zhig sgra la zhes bya ba la sogs pa la/_re zhig gi sgra ni lus dang sems la ltos pa yin no/_/lus ni rdos
[\[47a.6\]]pa can yin na yang bems po yin pas na bstod pa ma yin no/_/yid ni lus can ma yin pa nyid kyi phyir dang byed pa po nyid du mi rung ba'i phyir ro/_/'o na gang las bdag la bstod do zhes bya ba'i dga' ba rang la skye bar 'gyur zhe na/_bdag la gzhan dga' zhes grags pa/_/
[\[47a.7\]]zhes bya ba smos te/_dga' ba'i rgyu yin no zhes bya ba de ni btags pa tsam yin no/_/gzhan gyi dga' ba med pa yang dgra yod pa yin no zhes bstan pa'i phyir/_gzhan nam yang na bdag la'ang rung /_/zhes bya ba smos te/_ci zhig ces bya ba mngon par 'dod pa ma yin no/_/bdag
[\[47b\]]
[\[47b.1\]]la gzhan gyi dga' ba yod na yang de bdag la phan pa'i ma yin no/_/gang gi phyir gzhan de dgra bo'am/_bdag la gzhan gyi bstod pa dang 'brel pa gzhan gyi dga' bas bdag la 'bras bu ci zhig tu 'gyur zhes bstan pa'i phyir/_dga' bde zhes bya ba la sogs pa smos te/_de nyid
[\[47b.2\]]kyi ste bstod pa byed pa nyid kyi'o/_/bdag gis de las shas mi 'thob/_/bde ba ni rang gi yin pa'i phyir dang /_gzugs can ma yin pa nyid kyis bgo bar bya ba ma yin pa'i phyir ro/_/gzhan bstod pa byed pa'i dga' ba de la brten nas bdag kyang dga' bar 'gyur ro zhe na/_bdag bde
[\[47b.3\]]ba yis zhes bya ba la sogs pa ste/_kun la'ang ste gzhan dag la'ang bde ba de yod par 'gyur na/_de bde ba yis bdag la bde bar 'gyur/_ci phyir gzhan la dga' ba yis/_/khro ba'i dgra la dga' ba bas/_/gzhan dag bde bar 'gyur ba la/_/de bde 'gyur bar
[\[47b.4\]]bdag mi bder/_/de bas bdag ni bstod do zhes bya ba 'di lta bu ni log pa'i rtog pa tsam nyid yin pa'i phyir nga'o snyam pa'i nga rgyal gyis gzung ba'i sems kyi rgyud skye bar 'gyur ro/_/de yang de ltar gzhan gyi dga' ba dang bdag 'brel med phyir/_byis pa'i spyod pa kho nar zad do/_/
[\[47b.5\]]phan 'dogs par byed pa'i tshul gyis dgra bo dag la sdang bar rigs pa ma yin no zhes bstan pa'i phyir/_bstod sogs zhes bya ba la sogs pa smos te/_g.yengs pa'i rgyu nyid yin pa'i phyir g.yengs par byed pa'o/_/des ni skyo ba'ang 'jig par byed/_/bdag yon tan
[\[47b.6\]]ldan la phrag dog dang ste/_sbyin par mi 'dod pa nyid du byed pa'o/_/bdag la byin pa de dag la byin zhing gzhan gyis kyang de dag bstod pa sbyin pa la sogs pa ni phun sum tshogs pa'o/_/de dag la bdag khro bar ni phun sum tshogs pa yang 'gro ba ste/_bstod pa la sogs
[\[47b.7\]]pa des de yang khro bar byed par 'gyur ro/_/gang gi phyir de lta yin pa de'i phyir bstod pa dag la sogs/_gzhom phyir zhes bya ba la sogs pa'i tshigs su bcad pa ni rtogs par sla'o/_/sdug bsngal 'jug 'dod la zhes bya ba la sogs pa la/_sdug bsngal nyid ces
[\[48a\]]
[\[48a.1\]]nges par gzung bar bya ba'i phyir/_mnar med par skye ba len pa la sogs pa'i sgo nas zhugs par 'dod pa la/_gang dag sgo 'phar nyid gyur pa ste/_bstod pa la sogs pa gzhom pa'i phyir nye bar gnas pa'o/_/bsod nams kyi gegs byed na
[\[48a.2\]]yang gegs ma yin no zhes bstan pa'i phyir/_'di ni bsod nams zhes bya ba la sogs pa smos la/_bzod mtshungs dka' thub yod min te/_/bsod nams yod pa ma yin no/_/de dang der dam pa rnams kyis gsungs pa gang yin pa/_de la bdag ni mi gnas
[\[48a.3\]]sam/_/gal te bdag ni zhes bya ba la sogs pa la/_bsod nams rgyu ni zhes bya ba ni sbyin pa la sogs pa'i bsod nams kyi gegs byed pa yin yang bzod pa'i rgyu yin no/_/gzhan la phan pa byed pa'i rgyu ni dgra nyid do zhes bstan pa'i phyir/_gang zhig gang med mi
[\[48a.4\]]'byung la/_/zhes bya ba la sogs pa la/_de nyid de yi rgyu yin pa/_/zhes bya ba ni ci ltar mes bsregs pa nyid kyis yin pa de ltar bzod pa'i dgra yin na ji ltar de la ste/_rgyu la gegs zhes bya/_ji ltar ma yin zhe na/_dus su zhes bya ba la sogs pa smos so/_/'di yang
[\[48a.5\]]'dod par bya ba yin no zhes bstan pa'i phyir/_'jig rten na ni zhes bya ba la sogs pa smos te/_khong du chud par sla'o/_/mchod par bya ba nyid kyi tshul ni/_'di dang bdag gi zhes bya ba la sogs pa smos so/_/de ci'i phyir zhe na/_byang chub kyi spyod pa'i grogs su gyur pa nyid yin pa'i phyir/_
[\[48a.6\]]dgra bo 'di dang bdag gis bsgrubs pas na/_de'i phyir dgra bo de la bzod pa de'i'o/_/de'i 'bras bu ni dam pa'i chos kyi bdud rtsi'o/_/spyod pa'i gnas skabs su sems can thams cad la mos pa tsam du byin du zin kyang 'bras bu'i gnas skabs su yang ches shin tu gsal bar byas la
[\[48a.7\]]dang po de nyid la sbyin par bya'o/_/de sngon du song ba can ni dgra bo'i rgyu can yin no/_/grub pa'i rgyur rung ba dang zhes bya ba'i tshig gnyis gsungs pa ni/_bzod pa 'grub pa'i rgyu yin no zhes bya ba'i tha tshig go/_/gzhan du sman pa bzhin du phan brtson na/_/zhes bya ba ni gal te gnod
[\[48b\]]
[\[48b.1\]]pa'i bsam pa med par 'gyur ba de'i tshe sman pa bzhin te/_sman pa bzhin du phan pa la brtson pa yin na gnod pa byed pa ma yin pa la bdag gis bzod pa'ang ci ltar 'grub/_de bas na dgra bo de'i rab tu sdang sems la/_brten nas bzod pa skye bas de phyir de ni bzod pa'i rgyu
[\[48b.2\]]yin pas na bzod pa bsgrub pa'i bsam pa med na yang bdag gi dam pa'i chos bzhin mchod par 'os pa dam pa'i chos zhes bya ba ni/_'dir dgra'i bdag nyid can gyi lus sems med pa yin na yang brnyas pa la sogs pa na bzod pa'i rgyu yin pa de'i phyir/_ji ltar
[\[48b.3\]]bzod pa 'grub pa'i rgyu yin pas dam pa'i chos yang dag par mchod pa bzhin du dgra bo yang bzod pa 'grub pa'i rgyu yin no/_/sems can thams cad kyang rgyal ba bzhin du mchod par bya ba yin no zhes bstan pa'i phyir/_de'i phyir zhes bya ba la sogs pa smos te/_sems
[\[48b.4\]]can ni rgyal ba'i zhing ste/_skye ba'i gnas yin no/_/sems can zhing ni de sngon du song ba can gyi rgyal ba rnams te/_sems can rnams kyi 'bru'i sa gzhi thub pas gsungs so/_/ci'i phyir zhe na/_'di dag ces bya ba la sogs pa smos te/_gzhan yang sems can
[\[48b.5\]]rnams te/_sems can gyi zhing gi dbang du byas pa dang /_rgyal ba las te/_rgyal ba'i dbang du byas pa las so/_/sangs rgyas chos te/_stobs dang mi 'jigs pa la sogs pa'i 'bras bu 'grub cing 'ongs pa/_sangs rgyas chos 'grub 'dra ba la/_/rgyal la gus bya de bzhin
[\[48b.6\]]du/_sems can la min ci yi tshul/_/ji ltar na rigs so/_/de ltar ni 'gyur mod kyi sems can bsam pa zhan pa'i phyir gus par bya ba ma yin no zhe na/_bsam pa'i zhes bya ba la sogs pa smos pa la/_de zhes bya ba ni sangs rgyas kyi chos thob pa'o/_/'bras bu rgyal ba dang
[\[48b.7\]]mtshungs pa dang /_sems can rnams la'ang yon tan yod/_/rgyu de'i phyir sems can rnams dang mnyam pa yin no/_/gzhan yang byams sems ldan la zhes bya ba la sogs pa la/_sems can dag med par byams pa med cing /_sangs rgyas med par yang bsod nams yod pa
[\[49a\]]
[\[49a.1\]]ma yin no/_/gang gi phyir de lta yin pa de'i phyir sangs rgyas kyi chos 'di las 'byung zhing 'grub pas na/_sangs rgyas chos 'grub cha yod pa ste/_rgyu dang rkyen gyi tshogs de'i cha na sems can yod pa sangs rgyas kyi chos 'grub pa'i cha des ni de dag mnyam par 'dod
[\[49a.2\]]kyi/_sangs rgyas dang 'ga' mi mnyam/_ji lta bur gyur pa dag dang zhe na/_yon tan rgya mtsho mtha' yas pa ste/_yon tan rgya mtsho gang la grangs dang mthu dag gi cha mtha' yas pa mnga' ba'i yon tan rgya mtsho ste/_stobs la sogs pa'i yon tan gyi tshogs dag gis nye bar mtshon pa
[\[49a.3\]]rnams de lta bur gyur pa'i'o/_/yon tan mchog tshogs gcig pu ste/_gang dag la tshogs gnyis tshad med pa mnga' ba de dag ni/_yon tan mchog tshogs gcig pu'o/_/yon tan shas chung ba dang 'dra ba ni yon tan shas tsam ste/_de yang sems can 'ga' zhig la/_/
[\[49a.4\]]snang ba'ang de la mchod don du/_/khams gsum phul yang chungs par 'gyur/_/'o na ji ltar na sems can la mchod pa byas pa yin zhe na/_sangs rgyas chos mchog skye ba'i shas/_/zhes bya ba la sogs pa smos so/_/gzhan yang zhes bya ba ni lan du phan pa byed
[\[49a.5\]]pa'i tshul yin no/_/g.yo med gnyen 'gyur zhing /_g.yo med pa'i gnyen rnams sems can dag la phan pa dpag tu med pa mdzad pa gang la mnga' ba de dag ni/_phan pa dpag med mdzad rnams la ste/_sangs rgyas rnams la/_sems can mgu bar bya ba ma gtogs pa/_
[\[49a.6\]]gzhan gang zhig gis lan lon 'gyur/_/zhes bya ba lan ldon pa ni lan du phan 'dogs par byed pa ste/_sems can mgu bar bya ba nyid las gzhan cung zad kyang yod pa ma yin no/_/de dag sems can nyid de shin tu sdug pa nyid yin pa'i phyir/_gang phyir sku gtong zhes bya
[\[49a.7\]]ba la sogs pa smos te/_gang gi phyir ni sems can gyi don gyi phyir ro/_/sems can 'di dag gnod chen byed pa na/_/thams cad bzang dgu zhig tu spyad pa na/_/re zhig bdag gi rjer gyur nyid kyang ni/_/sangs rgyas dang byang chub sems dpa' nyid kyang ni/_gang phyir ni
[\[49b\]]
[\[49b.1\]]gang dag gi don du'o/_/sems can de dag la dgyes shing ste/_dgyes pa mnyes par gyur pa'o/_/ji ltar lus la kun nas me 'bar ba/_/lus kun nas tshig par gyur pa 'dod pa kun gyis yid bder mi 'gyur ba'o/_/de bas zhes bya ba la sogs pa ni khong du chud par
[\[49b.2\]]sla'o/_/bran du sde bran nyid du mchi ste/_de dag ni sems can gyi ngo bo nyid yin pa'i phyir de ltar na de dag gis sems can rnams bdag gir mdzad pa nyid kyi phyir ro/_/'di nyid ces bya ba ni dgyes par byed pa nyid do/_/'di la stobs kyi tshul ni dper na rgyal po zhes bya ba la sogs
[\[49b.3\]]pa smos te/_skye bo mang la gnod byed kyang /_/skye bo mig rgyang ring po dag dus ring por mthong ba la zhes bya ba'i tha tshig go/_/nus kyang phyir gnod mi byed de/_/rnam par 'gyur ba mi byed do/_/de ci'i phyir zhe na/_'di ltar zhes bya ba la sogs pa smos te/_de ni rgyal po'i skyes
[\[49b.4\]]bu'o/_/ci'i phyir khyad du gsad par mi bya ba yin zhe na/_'di ltar dmyal ba'i srung ma dang /_/thugs rje ldan rnams ni sangs rgyas dang byang chub sems dpa'o/_/khyad du bsad pa de'i dpung ni de'i stobs yin no/_/sems can ni rgyal po gtum po dag pas kyang /_/tshar
[\[49b.5\]]gcod pa dang phan 'dogs pa'i rgyu yin no zhes bstan pa'i phyir/_rgyal po lta zhig khros na yang /_/zhes bya ba la sogs pa smos so/_/gang yin pa zhes bya ba ni sdug bsngal lo/_/rgyal po lta zhig mgu na yang /_/zhes bya ba la sogs pa ni rtogs par sla'o/_/phan yon
[\[49b.6\]]bstan pa'i phyir/_sems can zhes bya ba la sogs pa smos te/_gang las byung ba yin pas na byung ste/_sems can mgu las byung ba yi/_/re zhig bzod pa'i 'bras bu ni/_/ma 'ongs sangs rgyas 'grub lta zhog_/ma 'ongs pa'i sangs rgyas nyid kyi 'bras bu'o/_/
[\[49b.7\]]tshe 'di nyid la dpal che ba la sogs pa'i 'bras bu cis ma mthong ngo /_/sangs rgyas nyid las sngar yang mdzes pa zhes bya ba la sogs pa'o/_/byang chub sems dpa'i spyod pa la 'jug pa'i legs par sbyar ba las bzod pa'i pha rol tu phyin pa bstan pa ste le'u drug pa'o//_//
[\[50a\]]
[\[50a.1\]]de ltar bzod pas ci zhig bya zhe na/_de ltar bzod pas brtson 'grus brtsam/_/zhes bya ba la sogs pa smos te/_de skad du bshad pa'i bzod pa'i tshul gang la yod pa de ni/_de ltar bzod pas brtson 'grus brtsams te/_brtson 'grus ni dga'
[\[50a.2\]]bar byang chub pa'i phyir ro/_/zhes bcom ldan 'das kyis gsungs pa nyid kyi phyir ro/_/'di ltar brtson la byang chub gnas/_/de ci'i phyir zhe na/_rlung med ces bya ba la sogs pa smos te/_dper na rlung med g.yo ba med pa bzhin/_/rlung ni skyod par byed pa'i las can yin pa'i
[\[50a.3\]]phyir ro/_/bsod nams brtson 'grus med mi 'byung /_/brtson 'grus ni dge ba'i sa chen po pa nyid yin pa'i phyir ro/_/byang chub ni bsod nams la rag las pa yin pa de ltar na/_'jig rten la rab tu grags pa'i brtson 'grus ni 'dir mi rung ba yin pa'i phyir brtson 'grus gang
[\[50a.4\]]yin zhe na/_brtson gang dge la spro ba'o/_/de yi mi mthun phyogs bshad bya/_/le lo gang la ngan la zhen pa dang ste/_dman pa la dga' ba ni ngan pa la zhen pa'o/_/sgyid lug pas bdag nyid la smod pa ni/_sgyid lug bdag nyid brnyas pa'o/_/le lo'i rgyu ni mi rtsol ba dang bde
[\[50a.5\]]nyams len/_gnyid la brten pa'i sred pa dang /_/'khor ba'i sdug bsngal mi skyo las/_/bdag nyid kho na le lo dang ldan pa yin no/_/de ltar yongs su brjod par bya zhe na/_nyon mongs rgya pas bshor nas ni/_/zhes bya ba la sogs pa smos te/_nyon mongs pa nyid rgya pa ste/_
[\[50a.6\]]rngon pa bzhin des bshor zhing zin par gyur pa na/_skye ba'i rgyar ni chud gyur na ni/_skye ba'i rgyar ci ste da rung mi shes sam/_'dod par bya ba ma yin pas skyo ba med dam/_rang dang rigs mthun bsad pa na/_/srog chags dge bsad par gyur pa na/_rim gyis mthong bar ma
[\[50a.7\]]gyur na/_/'on kyang gnyid la brten pa gang /_/rang dang rigs mthun pa'i rims kyis bsad par gyur pa na/_/gdol pa dang ni ma he bzhin/_/lam ni kun nas bkag nas su/_/'chi bdag gis ni bltas bzhin du/_/ji ltar khyod bder spyod srid ci ste/_nyams su
[\[50b\]]
[\[50b.1\]]myong bar ro/_/dga' ba'i rten sred yin na/_de nas brtson 'grus brtsam par bya'o zhe na/_myur ba nyid du 'chi 'gyur bas/_/zhes bya ba la sogs pa smos te/_'di ni ma byas brtsams pa dang /_/'di byed byas par gnas pa dang /_/glo bur 'chi bdag 'ongs nas ni/_/
[\[50b.2\]]kyi hud bcom zhes sems par 'gyur/_/mya ngan ci zhig bya'o/_/mya ngan shugs kyis skrangs pa yi/_/mig dmar gdong la mchi ma 'dzag pa gang yin pa'i nye du de dag khyod 'tsho ba la re thag chad pa mthong nas de ltar byed pa na kho bos ngan song gi sdig pa byas nas de dag
[\[50b.3\]]skyabs ma yin no zhes rang gi sdig dran pas gdung ba dang /_phyis gdung ba'i mes tshig par gyur pa'i sems kyis ci zhig bya'o/_/gshin rje yi ni bzhin bltas nas/_/skrag pas mi gtsang lus gos tshe/_/ci zhig bya'o/_/dmyal ba'i sgra ni thos pa yis/_/srid pa bar
[\[50b.4\]]do'i gnas skabs su gdungs shing sngar 'chi ltas kyis myos par gyur tshe ci zhig bya/_de'i tshe lha'i bzhin du las las skyes pa'i rna bas thos par 'gyur ro/_/tshe 'dir te/_de nyid khyod kyis sdig pa ma byas su zin kyang /_'jigs pa dang ldan 'gyur na/_sdig byas
[\[50b.5\]]dmyal ba'i mi bzad pa'i/_/sdug bsngal ldan pa ni smos ci dgos/_khyod brtson med pas gnas pas sam/_/brtson med 'bras bu 'dod pa dang /_/gzhon sha can la gnod mang ba/_/de nyid kyi phyir/_'chi bdag gis zin pa lta bur ni/_/'chi bdag nye bar gyur pa'i lha
[\[50b.6\]]bzhin du lus rnying par byas pa'i sems can gang yin pa de bzhin du'o/_/gnyid dang bya ba mi byed pa la sogs pa ni sred pa nye bar mtshon pa nyid yin na/_le lo dang ldan pa smad pa la zhen pa'ang rigs pa ma yin no/_/zhes bstan pa'i phyir/_dga' ba'i rgyu ni zhes bya ba la
[\[50b.7\]]sogs pa smos te/_dga' ba'i rgyu ni mtha' yas pa'i/_/zhes bya ba ni 'di la dga' ba'i rgyu yod pa de ltar na dga' ba'i rgyu mtha' yas pa can no/_/dam chos dga' ba'i mchog spangs nas/_/sdug bsngal rgyu ste/_sdig pas g.yeng ba dang /_rgod la sogs la khyod ci'i phyir
[\[51a\]]
[\[51a.1\]]dga'/_sgyid lug pa dang bdag la brnyas pa'i gnyen po'i phyogs ni/_sgyid lug ces bya ba la sogs pa smos te/_sgyid lug pa dang snyoms pa'i stobs kyis tshogs bcom pa ni stobs kyis bkod pa'o/_/bdag nyid dbang du gyur pa dang /_bdag
[\[51a.2\]]dang gzhan du brje bar gyis/_/de la sgyid lug pa med pa ni/_/bdag gis zhes bya ba la sogs pa smos te/_bdag gis byang chub ga la zhes/_/sgyid lug par ni mi bya ste/_/'dir sgyid lug pas bdag la brnyas pa de lta bu'i tshul du de mi bya'o/_/de ci'i phyir zhe na/_'di
[\[51a.3\]]ltar de bzhin gshegs pa ni/_/bden par gsung bas bden 'di gsungs/_/de'i phyir ci zhig gsungs she na/_sbrang bu zhes bya ba la sogs pa smos so/_/byang chub spyod pa ma btang na/_/zhes bya ba ni/_byang chub kyi sems so/_/gces dang mi gces ma dpyad par/_/
[\[51a.4\]]rmongs pas bdag ni 'jigs par zad/_/gces pa dang mi gces pa rmongs pa nyid kyis so/_/gces pa dang mi gces pa yang gang zhe na/_bskal pa bye ba grangs med du/_/zhes bya ba la sogs pa smos te/_mi gces pa yin no/_/bdag gis byang chub sgrub pa yi/_/
[\[51a.5\]]zhes bya ba la sogs pa ni gces pa yin te/_lag pa la sogs pa'i sbyin pa btang ba'i sdug bsngal yang dag pa'i byang chub sgrub pa de dag ni tshod yod pa ste/_chung ba yin no/_/ci dang 'dra bar zhe na/_zug rngu zhes bya ba la sogs pa smos te/_zug rngu khong brlag gnod bsal phyir
[\[51a.6\]]ni de bsal ba'i rgyu mtshan no/_/zug rngu brlag pa de gdon pa'i sdug bsngal lo/_/de dang 'dra bar gces pa dang don che ba yin no/_/re zhig gdon pa ni gzhag go/_/sman pa kun kyang zhes bya ba la sogs pa la/_de bas sdug bsngal mang po dag_/rang dang gzhan gyi rgyud la
[\[51a.7\]]skyes pa skye ba brgyud pa rnams su/_gzhom phyir mi bde chud bzod bya ste/_lag pa la sogs pa sbyin par btang ba las skyes pa'i sdug bsngal lo/_/gso dpyad phal pa 'di 'dra ba'am/_'di ltar 'di yang /_sman pa'i mchog gis ma mdzad de/_thams cad mkhyen pas so/_/'on
[\[51b\]]
[\[51b.1\]]kyang cho ga shin tu 'jam po yis/_/mgu bar byed pas nad chen dpag med gso bar mdzad/_nad brgya rtsa bzhis zin pa las ji ltar dpyod pa 'jam pos gso bar mdzad pa yin no snyam du sems pa la/_tshod ma zhes bya ba la sogs pa smos te/_de la zhes bya ba ni tshod ma la sogs pa
[\[51b.2\]]sbyin pa la'o/_/gang zhig rim gyis goms par gyur pa na phyis thugs rje'i bsam pa rnam par gyur pas/_rang gi sha yang gtong bar mdzad par 'gyur ro/_/de ni dka' bar mdzad pa yin no zhe na/_gang tshe zhes bya ba la sogs pa smos so/_/de ltar ni sdig pa zhes bya ba la
[\[51b.3\]]sogs pa dang /_mkhas pa'i phyir na zhes bya ba ni phyin ci log gi rtog pa spangs pa'i phyir ro/_/de ltar yang 'khor ba na bzhugs pas skyo ba'am zhe na/_bsod nams kyis ni zhes bya ba la sogs pa smos so/_/dus ring pos skyo'am zhe na/_'di ni byang chub sems stobs
[\[51b.4\]]kyis/_/zhes bya ba la sogs pa smos so/_/thar pa'i cha dang mthun pa'i dge ba byas pa can gyi nyan thos ni bskal pa bye ba grangs med par gnas pa yin te/_'phags pa shA ri'i bus rab tu byung ba'i don du ma rtogs pa lta bu'o/_/myur ba srid pa gsum gyis thar par
[\[51b.5\]]'gyur ro/_/'di ni byang chub kyi sems kyi stobs kyis nyan thos dag las kyang byang chub sems dpa' tha na bskal pa grangs med pa bzhi bcur myur bar 'gyur ro/_/de ltar na yang skyo 'am zhe na/_de bas skyo ngal kun sel ba'i/_/zhes bya ba la sogs pa smos so/_/stobs
[\[51b.6\]]kyi tshogs ni/_sems can don ni bsgrub bya'i phyir/_/zhes bya ba la sogs pa smos te/_'dun pa ni 'dir dge ba 'dod pa'o/_/bstan pa ni stobs su gyur pa'o/_/dga' ba ni chags pa'o/_/grol ba ni spangs pa'o/_/'dun pa la sogs pa ni de dang de'i dpung yin no/_/byang chub kyi
[\[51b.7\]]sems kyi phan yon ni sngar bshad zin to/_/brtson 'grus kyi mi mthun pa'i phyogs ni le lo la sogs pa'o/_/ji bzhin du 'dun pa'i stobs dang /_dbang du gyur pa'i stobs kyis/_de srid mi mthun phyogs spangs te/_/spangs pa'i khyad par gtso bo yin pa'i phyir logs shig tu
[\[52a\]]
[\[52a.1\]]bstan to/_/brtson 'grus 'phel phyir 'bad par bya'o/_/de la 'dun pa'i dbang du mdzad nas/_'bad la dbang sgyur stobs kyis ni/_/zhes bya ba la sogs pa smos te/_byang chub pa brtsam par bya'o/_/gzhan yang bdag dang gzhan gyi yon
[\[52a.2\]]tan ni/_/zhes bya ba la sogs pa la/_mang po bdag gis ni zhes bya ba ni gal te rang dang gzhan gyis bdag nyid chung bas de dag bde bas bsgrub par bya ba yin na/_de ltar yang ma yin no zhes bya ba'i tha tshig go/_/de dag ci 'dra ba zhig ce na/_gang du yon tan gang bdag gi nang nas
[\[52a.3\]]yon tan re re zhing bskal pa rgya mtshos lobs na'ang rung /_bdag nyid du gyur na rung ste mi 'gyur ro/_/de lta na yon tan dang ldan pa ji ltar na log par mi 'gyur zhe na/_yon tan cung zad mi slob na zhes bya ba smos te/_lha gang byed pa la sogs pa log pa 'ba' zhig tu zad do/_/
[\[52a.4\]]ci 'dra ba zhig ce na/_bstan la bya ba ma byas dang /_/dbul ba'i zhes bya ba la sogs pa smos so/_/de yang zhes bya ba ni 'dun pa'i yang ngo /_/rnam smin 'bras bu ni nye bar mtshon pa yin te/_rgyu mthun pa'i 'bras bu rtag tu bsgoms pas kyang ngo /_/de'i dbang du mdzad
[\[52a.5\]]nas/_sdug bsngal yid mi bde ba dang zhes bya ba la sogs pa smos pa la/_sdug bsngal ni rnam par smin pa'o/_/yid mi bde ba dang /_dge ba dang mi dge ba ni rgyu mthun pa'o/_/gang las 'jigs pa de dag ni 'jigs pa'o/_/'dod pa rnams dang bral ba ni bdag
[\[52a.6\]]po'i 'bras bu'o/_/de ltar ni yid la bsam pa zhes bya ba la sogs pa la/_'bras bu'i rim gyis mngon mchod 'gyur/_/zhes bya ba'i tha tshig go/_/sdig pa byed pa zhes bya ba ni khong du chud par sla'o/_/re zhig 'di ni mthong ba'i chos la mi 'dod pa mthong ba'i chos kyi
[\[52a.7\]]'bras bu yin no/_/ma mthong ba ni/_rgya che zhes bya ba la sogs pa la/_pad+ma ni chu skyes so/_/gsung snyan rgyal ba'i gdan byas 'di ni nyer bsags shing /_gsal ba gang la mnga' ba de ni/_gsung snyan rgyal ba'i gdan byas 'di ni nye bar bsags pa can gyi'o/_/thub pa ste
[\[52b\]]
[\[52b.1\]]'phags pa snang ba mtha' yas kyi phyag gi pad+ma rgyas pa ste/_chu skyes kha phye ba las so/_/'byung ba'i lus kyi mchog gang mnga' ba de dag la de skad ces bya'o/_/bde bar gshegs pa ste/_'phags pa snang ba mtha' yas kyi spyan sngar sngon gyi dge bas 'gyur ro/_/mi dge ba
[\[52b.2\]]ni gshin rje'i zhes bya ba la sogs pa smos te/_gshin rje'i skyes bus pags pa ma lus te/_/lus pa med par bshus pas shin tu nyam thag pa 'di la yod pas zhes tshig rnam par sbyar ro/_/rab tu tsha ba'i me yis te/_/sreg za dag gis bzhus pa'i zangs zhun lus la
[\[52b.3\]]blugs par gyur pa gang la yod pa de la de skad ces bya'o/_/'bar ba yang de yin la ral gri dang mdung thung yang yin pas na 'bar ba'i ral gri mdung thung dag go/_/de dag gis bsnun sha yi dum bu brgyar lhags can te/_des bsnun pa'i sha'i dum bu gang la yod pa de la de
[\[52b.4\]]skad ces bya'o/_/shin tu 'bar ba'i lcags kyi sa gzhir te/_yang sos la sogs pa'i dmyal bar lhung bar mi dge mang pos 'gyur te rnam pa du mar ro/_/de bas na 'di ltar dge ba dang mi dge ba'i 'bras bu la gus pa nyid du bsgom par bya'o/_/dge ba la 'dun par skyed par
[\[52b.5\]]bya zhing /_go cha'i brtson 'grus bskyed par bya'o/_/brtan pa'i dpung gi dbang du mdzad nas/_rdo rje rgyal mtshan zhes bya ba la sogs pa smos te/_byang chub sems dpa' rdo rje rgyal mtshan cho ga yis/_/rtag tu brtan par bsgom par bya'o/_/brtan par brtsam zhing zhes bya ba'i
[\[52b.6\]]gzhung ni brtan par brtsam pa ste/_lhag par byas nas rdo rje rgyal mtshan gyi cho gas bsgom par bya'o zhes bya ba'i tha tshig go/_/brtsam pa'am zhes bya ba ni/_sbyor ba'i brtson 'grus so/_/brtsams las ldog par mi bya'o/_/zhes bya ba ni mi ldog pa'i brtson 'grus so/_/log
[\[52b.7\]]pa'i ni skye ba gzhan du de goms nas/_de las sdig pa dang /_sdig las sdug bsngal 'phel 'gyur te/_/gzhan spyod pa nyid kyi phyir ro/_/gzhan yang rgyu'i dus su ni zhes bya ba ni rgyu spyod pa'i dus su yang dman pa ste/_dor bar bya ba de ni bsgrub mi bya/_/de phyir brtsams pa
[\[53a\]]
[\[53a.1\]]las ldog par mi bya'o/_/brtan pa'i dpung gzhan yang /_las dang nyon mongs nus pa dang /_/zhes bya ba la sogs pa smos te/_nyon mongs pa yang 'dir nye ba'i nyon mongs pa yin no/_/ci'i phyir bdag nyid kyis she na/_bdag nyid
[\[53a.2\]]gcig pus zhes bya ba la sogs pa smos te/_nus pa'i nga rgyal dag las brjod par bya ba ma yin pa nyid kyi phyir ro/_/'di la zhes bya ba ni smad pa'i las so/_/'chi ba'i rnga ni brdung ba dang /_/wa bzhin du yid nus pa med pa ni nyam chung ba na'o/_/zhum byas rtsol ba dor ba
[\[53a.3\]]yis/_/phongs las bde bar 'gyur ram ci/_/zhes bya ba ni yul du byed par 'gyur ram bde bar byed pa ma yin no/_/'di ltar phongs pa las rgyal ba ni bdag phongs pa las rgyal ba ste/_khams gsum las ni rgyal 'dod pas/_/byang chub sems las dga' bar
[\[53a.4\]]byed pa/_de bas sems ni brtan pa yis/_/phongs pa rnams ni gzhom bya ste/_/rgod cing phongs las thar bar bya/_/bdag gis kun las rgyal byas te/_/zhes bya ba la sogs pa ste/_rtogs par sla'o/_/rgyal ba'i 'bras bu ni sangs rgyas nyid do/_/rdzogs par byed
[\[53a.5\]]par ni mthar phyin par byed pa'o/_/nye ba'i nyon mongs pa dang /_nga rgyal ba ni nyon mongs tshogs kyis zhes bya ba la sogs pa smos te/_sran gzugs pa ni dpa' ba'o/_/nyon mongs pa'i tshogs stong gis sdug bsngal gyi g.yul bzlog par mi nus pas na/_nyam nga che thang byung
[\[53a.6\]]gyur kyang /_/ro la mig ni mi blta ltar zhes bya ba ni lce'i dbang pos gzung bar bya ba nyid yin pa'i phyir ro/_/dga' ba'i dpung gi dbang du mdzad nas/_rtsed mo'i bde 'bras 'dod pa ltar zhes bya ba la sogs pa smos te/_dper na byis pa rtsed mo la zhen pa mi ngoms pa bzhin du
[\[53a.7\]]de dag bya ba yin no/_/zhen pa ni 'dir kun nas chags pa'o/_/mi ngoms pa ni dga' ba ste kun nas zhen par gyur pas mi ngoms par bya ba'o/_/bde ba'i yin pa de ltar na ci ltar las de las zhan par 'gyur zhe na/_bde ba'i don du las byas kyang zhes bya ba la sogs pa smos
[\[53b\]]
[\[53b.1\]]pa la/_bder 'gyur mi 'gyur gtol med kyis/_/zhes bya ba ni/_spu gri sor chags sbrang rtsi lta'i/_/'dod pa rnams kyis mi ngoms na'o/_/glang po che mtsho dang phrad pa ni glang chen mtsho phrad de/_ji ltar mngon par 'dod pa phul du byung bas dang por mtshor
[\[53b.2\]]'jug pa de bzhin du/_'dir bsod nams kyi bdud rtsi las de la yang 'jug par bya'o/_/stobs kyi dbang du mdzad nas/_rjes su mi bder gyur pa'i las zhes bya ba la sogs pa smos te/_rjes su mi bde bar 'gyur ba'i las ni yongs su skyo bar gyur pa yin la/_
[\[53b.3\]]yang bya ba'i phyir las brtsam pa yang /_rigs 'gyur zhes de ma thag tu gtang /_bsnyems pa'i stobs kyi dbang du mdzad nas/_'thab rnying zhes bya ba la sogs pa smos te/_'dir nyon mongs pa ni nye ba'i nyon mongs pa mtshon pa yin no/_/dran pas gzung
[\[53b.4\]]bar bya zhing /_shes bzhin gyis brtag par bya'o/_/'jigs pas myur du len pa ltar ro/_/dran pa dang bcas pa'i shes rab ni 'dir dran pa'i mtshon no/_/nyungs mar zhes bya ba la sogs pa'i tshigs su bcad pa gsum ni khong du chud par sla'o/_/dge bshes
[\[53b.5\]]phrad dang zhes bya ba ni gal te khyim pa dag gam/_gal te sbyin pa la sogs pa la thob par 'dod pa'i rgyu 'dis so/_/de dag gang zhe na/_ji ltar zhes bya ba la sogs pa smos so/_/dbang du gyur pa'i stobs kyi dbang du mdzad nas bag yod gtam ni zhes bya ba la
[\[53b.6\]]sogs pa smos te/_bag yod gtam ni byang chub kyi sems la bag yod pa'i le'ur bshad pa ni/_bag yod gtam ni dran byas nas/_/ci nas las byung sngon rol nas te/_ji ltar las la sogs pa'i sngon rol nas shes bzhin thams cad la 'jug par bya ba de bzhin
[\[53b.7\]]du/_bdag nyid zo mdog bde bya zhing ldang ba yang bar bya'o/_/gzhan yang ji ltar dug gis khrag gyur nas/_lus kyi mtshon gyis rma la 'jug pa ltar te/_lus thams cad la khyab par byed de/_/de bzhin bu ga rnyed nas ni/_/sems can nyon mongs 'jug par byed/_/bu ga ni
[\[54a\]]
[\[54a.1\]]dran pa rmongs pa'o/_/ji ltar shing bal 'gro ba'am/_/'ong ba rlung gis dbang gyur nas/_/de bzhin 'byor pa brtson pa'i dbang du gyur nas myur du 'grub/_brtson 'grus ni dbang du 'gyur ro/_/de ltar na blo 'am gzhan gyi yon tan gyi tshogs
[\[54a.2\]]'byor bar 'gyur ro/_/bsam gtan dang shes rab gtso bor gyur pa bdag dang gzhan mnyam pa nyid dang /_bdag dang gzhan brje ba zhes bya ba ni 'dir ma bshad do/_/byang chub sems dpa'i spyod pa la 'jug pa'i legs par sbyar ba las brtson 'grus kyi pha rol tu phyin pa ste le'u
[\[54a.3\]]bdun pa'o//_//de ltar bshad pa'i tshul gyis brtson 'grus bskyed nas ni ci zhig bya zhe na/_yid ni ting nge 'dzin la gzhag_/'di ltar sems ni rnam par g.yengs pa'i mi/_/nyon mongs mche ba'i phrag na ste/_/ting nge 'dzin la rnam par g.yengs pa la gnas
[\[54a.4\]]so/_/ting nge 'dzin ni rtse gcig pa yin no/_/de yang rnam pa gsum ste/_nang du yang dag 'jog dang /_kun nas nang du yang dag 'jog gi dang /_bya ba nan tan gyi nang du yang dag 'jog ces bya'o/_/gsum po dag la yang 'dir g.yeng ba med pa'i ting nge 'dzin ces bya'o/_/
[\[54a.5\]]de la nang du yang dag 'jog gi dbang du byas nas/_lus dben pa la gnas nas rnam par g.yeng ba ste/_'dod pa'i rnam par rtog pa la sogs pa yongs su spang zhing dor bar bya'o/_/sems dben pa ste 'dod pa nas bsam gtan bzhi'i bar la dben par bya zhing 'du shes med 'du
[\[54a.6\]]shes med min dang /_'gog pa'i bar du rdzogs par byas te gnas par bya'o zhes bya ba'i tha tshig go/_/bsam gtan bzhi pa ni byang chub sems dpa' sems can gyi don sgrub pa'i rten yin no/_/bstod pa'i khams kyis yongs su gyur pa las thams cad las su rung ba yin no/_/dbye
[\[54a.7\]]ba yang mtha' yas pa'i yin pa de ltar na de rab kyi mthar gyur pas sa lnga pa la bsam gtan gyi pha rol tu phyin pa ches shin tu lhag par 'gyur ro/_/de ltar na lus dang sems ni dben pa yis/_/rnam par g.yeng ba mi 'byung ngo /_/chags pa la sogs pa las 'jig rten gyi mi spong ba
[\[54b\]]
[\[54b.1\]]de'i phyir de yongs su spangs pa'i don du ji ltar dpyad par bya zhe na/_zhi gnas zhes bya ba la sogs pa smos te/_zhi gnas rab tu ldan pa'i zhes bya ba ni ting nge 'dzin gyis so/_/khyad par du mthong ba nges pa'i tshig gi rnam pas lhag mthong zhes bya ste shes rab yin no/_/des
[\[54b.2\]]shes byas te rtogs par byas nas so/_/zhi gnas de yang ji ltar btsal bar bya zhe na/_'jig rten chags pa med pa mngon dgas 'grub/_/'jig rten la ltos pa med pa'i mngon par dga' zhes bya ba'i tha tshig go/_/de yang rigs so zhes bstan pa'i phyir/_mi rtag ces bya ba la
[\[54b.3\]]sogs pa smos te/_ma mthong na ni dga' mi 'gyur/_/yid kyang mnyam 'jog mi 'gyur la/_/mthong yang ngoms par mi 'gyur bas/_/'on kyang snga ma bzhin te/_ma mthong ba'i dus bzhin du/_sred pas zhes bya ba de rnyed pa la sogs pa la sred pas gdung bar 'gyur ro/_/
[\[54b.4\]]de'i phyir/_sems can rnams la chags byas na/_/yang dag nyid la kun nas sgrib ste/_de kho na nyid la'o/_/skyo ba'i sems kyang 'jig par byed/_/skyo ba 'byung bar mi 'gyur ro/_/yang na bral bar gyur pas na/_/mya ngan gyis ni gdung bar 'gyur/_/gang gis she na/_
[\[54b.5\]]sdug pa dang phrad par 'dod pa gang yin pa'i mya ngan des so/_/de la sems pa 'ba' zhig gis zhes bya ba ni sdug bsngal dang yang dang yang du sems pas/_tshe 'di don med 'da' bar 'gyur/_/gal te 'ga' zhig gis tshe ring por 'gyur ram zhe na/_de lta ma yin no zhes bya bar
[\[54b.6\]]dgongs so/_/ji ltar don med par 'gyur zhe na/_rtag pa med pa'i mdza' bshes kyis zhes bya ba smos te/_dus rtag tu med pas de mi brtan pa nyid kyi phyir rtag pa med pa'i sdug pa'i mdza' bshes kyi rgyu des so/_/g.yung drung gi thar pa yin la chos ni thar pa'i rgyu yin te/_thar pa ni dngos po
[\[54b.7\]]dang dngos po med pa dpyod pa'i mtshan nyid zad pa nyid yin pa'i phyir ro/_/de'i rgyu nyid yin pa'i phyir nye bar brtags nas g.yung drung chos yin te/_kun rdzob nyid yin pa'i phyir 'jig cing nyams par 'gyur ro zhes bya ba'i don to/_/ji ltar 'jig par 'gyur zhe na/_/byis dang skal ba
[\[55a\]]
[\[55a.1\]]mnyam spyod na/_/zhes bya ba la sogs pa smos te/_skal mnyam spyod pa ni las 'dra ba la spyod pa'o/_/byis pa ni byis pa ma yin pa dang skal ba mi mnyam par 'dod de/_byis pa de dang de la sdug pa ma yin zhes bya ba'i tha tshig go/_/de ltar na byis
[\[55a.2\]]pa bsten pas ci zhig byas te/_don ci zhig thob par 'gyur/_byis pa rnams la chags pas cir yang mi rung ste/_rnam pa thams cad du yang don med pa'i phyir ro/_/de ltar na skad cig gcig gis mdza' 'gyur la/_/zhes bya ba la sogs pa tshigs su bcad pa'i don khong du
[\[55a.3\]]chud par sla'o/_/mtho la phrag dog ste/_gzhan gyi phun sum tshogs pa la phrag dog pa ni/_khyad par gyi yon tan gyis byis pa'i sems la bzod pa med do/_/mnyam dang 'gran pa ni khro ba las byung ba'i rtsod pa'o/_/mi snyan pa ni smad pa'o/_/'khor bar dga' ba'i gtam
[\[55a.4\]]la sogs/_/zhes bya ba la sogs pa la/_sogs pa'i sgras ni brdzun la sogs pa gzung ngo /_/de ltar zhes bya ba ni phan tshun no/_/'dris chen nyid du mi 'gyur ba ste/_'dris pa las 'jug par bya ba ma yin no/_/'on kyang tha mal pa tsam legs par bya/_dga' bar
[\[55a.5\]]bya'o/_/bung bas me tog sbrang rtsi bzhin/_/sbrang mas me tog la sbrang rtsi snga na med bzhin du/_'dris pa med par chags med par/_/len cing thams cad du sbrang ma spyod pa bzhin du/_chos dang don ni chos kyi don te/_lung gi chos legs par bshad pa'i don tsam blangs nas ni zhes
[\[55a.6\]]bya ba la chags pa la sogs pa ma yin pas blangs nas/_'dris pa med par gnas par bya'o/_/de ltar chags pa spangs nas rnyed pa la sogs pa la sred pa spang ba'i phyir/_bdag ni rnyed mang zhes bya ba la sogs pa smos te/_de ltar shi ba'i 'og tu 'jigs pa skye'o/_/de
[\[55a.7\]]de ltar spyad nas mi 'gyur ro snyam na/_de bas rnam par rmongs pa'i yid ces bya ba la sogs pa smos te/_rnyed pa la sogs pa gang dang gang la yid bde ba la rmongs par gyur pa na/_chags par gyur pa'i rnyed pa la sogs pa de dang de bsdongs pa stong 'gyur du sdug bsngal gyi rgyu nyid du gyur cing
[\[55b\]]
[\[55b.1\]]ldang ngo /_/gang gi phyir de lta yin na/_de bas mkhas pas rnyed pa la sogs pa de la chags mi bya/_sred pa'i chags pa gang yin pa la 'jigs pa skye'o/_/chags pa yod na shi ba las 'jigs par 'gyur gyis gzhan du ni ma yin pa de'i phyir mkhas pas de 'dod par bya ba ma yin no/_/
[\[55b.2\]]mi rtag pa dag la mi rtag pa'i 'dod pa rigs pa ma yin par bstan pa'i phyir 'di dag ces bya ba la sogs pa smos te/_rnyed pa la sogs pa 'di dag rang nyid 'dor 'gyur bar 'jig par 'gyur te 'jig pa'i rgyu med pa nyid kyi phyir ro/_/rgyu dang 'brel pa'i 'jug pa brtan par gyis te
[\[55b.3\]]rab tu rtogs par bya'o/_/'di ltar rnyed pa dag ni mang byung zhing zhes bya ba la sogs pa smos so/_/mos pa ni de nyid 'di yin no zhes lhag par mos pa'o/_/de dag gis zhes bya ba ni byis pa dag dang lhan cig go/_/'di ltar byis pa dang 'dris pa smad cing dben pa'i phan yon bstan pa'i
[\[55b.4\]]phyir/_nags na zhes bya ba la sogs pa smos te/_shing rnams zhes bya ba la sogs pa ni dgon pa'i shing dag go/_/brgyad stong pa la sogs par byang chub sems dpa'i dben pa ni ma yin no zhes bshad pa ma yin nam zhe na/_bden te/_'on kyang las dang po pa chags pa dang sred
[\[55b.5\]]pas bcom pa la dkon mchog sprin la sogs par 'di yang gsungs mod kyi/_gzhan ni theg pa dman pa la dben pa de mi 'dod cing ltas pa ma yin no/_/phug gam lha khang stong pa'am zhes bya ba la sogs pa la/_chags pa med par 'gyur zhig gu/_/sa phyogs bdag gir
[\[55b.6\]]bzung med pa/_/bdag gir byas pa ma yin par/_/rang bzhin gyis ni yangs rnams su/_/bcos ma ma yin bde ba de dag tu/_rang dbang spyod cing chags med par te/_bdag gir ma byas pa'i gnas dag tu/_/nam zhig bdag ni gnas par 'gyur ro/_/sba ba ma byas
[\[55b.7\]]pa ni bsrung ba ma byas pa'o/_/dur khrod ni ro'i gnas so/_/'jigs pa ni rul zhing rnags pa ste/_de nyid kyi chos can dag tu ste/_rang bzhin de 'di la yod pas na 'di ni/_'jig pa'i chos can dag tu ni/_/bdag gi lus/_nam zhig mgo snyoms byed par 'gyur/_/bdag
[\[56a\]]
[\[56a.1\]]gi lus ni 'di nyid kyang zhes bya ba la sogs pa smos te/_gang zhes bya ba ni tshig phrad yin te/_gang gis zhes bya ba'i don to/_/drung du zhes bya ba ni thag nye ba'o/_/sdug pa dang bral ba mi rigs pa ma yin no zhes bstan pa'i phyir lus 'di zhes bya ba la
[\[56a.2\]]sogs pa smos te/_de'i lus gyes par gyur pa ni de gyes par gyur pa'o/_/mdza' ba gzhan lta smos ci dgos/_/dben pa'i bde ba 'joms par byed pa gzhan lta zhog go/_/ci zhig ces bya ba ni smos kyang ci dgos zhes bya ba'i don to/_/sdug pa 'ba' zhig kyang yod pa ma
[\[56a.3\]]yin no/_/lam dag tu zhes bya ba la sogs pa la/_skye ba'i gnas de la khri 'degs par byed pa'o/_/ji srid skyes bu bzhi yis ni/_/srid pa'i lam de las de ni ma bteg pa/_/kun nas 'jig rten mya ngan du gyur pas/_de srid du ni nags su song /_/de ltar yang shi bar
[\[56a.4\]]gyur pa la mya ngan byed pa yin nam zhe na/_bshes med ces bya ba la sogs pa smos te/_'ga' zhig dang 'dris pa med cing khon pa yang med pa de ltar na shi ba las sngar/_lus 'di gcig pu dben gnas te/_/snga nas shi dang 'drar brtsis nas/_/shi na'ang mya ngan byed pa
[\[56a.5\]]med/_/drung na 'khod pa ni gnyen la sogs pa'o/_/'di'i sangs rgyas rjes dran sogs zhes bya ba la sogs pa'i sgras ni chos dang dge 'dun dang /_gtong ba dang lha rjes su dran pa gzung ngo /_/de bas na shin tu zhes bya ba la sogs pa ni/_mjug sdud pa ste/_rtogs
[\[56a.6\]]par sla'o/_/de ltar chags pa dang rnyed pa la sogs pa'i sred pa spangs pas 'jig rten yongs su spangs nas rnam par rtog pa yang dor bar bya ba'i phyir/_bsam pa gzhan ni kun btang ste/_/zhes bya ba la sogs pa smos pa la/_bsam pa gzhan ni pha rol la sems pa ste/_
[\[56a.7\]]dper na gzhan dag tu gzhan dag gis ni 'khrul pa'am/_gzhan gyis byas pa'am ma byas pa la/_rtag par mi bya bdag nyid kyi/_/mnyam dang mi mnyam yang dag brtag_/ces bshad pa lta bu'o/_/bdag la sems pa ni byang chub kyi sems la sems pa'o/_/gcig pu de
[\[56b\]]
[\[56b.1\]]nyid de/_dmigs pa la rtse gcig pa gang la yod pa de ni/_bdag la sems pa gcig pu yis/_/sems ni mnyam gzhag phyir yod pa de la de skad ces bya'o/_/zhi gnas kyis mnyam par gzhag pa'i phyir ro/_/lhag mthong gis dul bar bya phyir brtson te
[\[56b.2\]]bya/_/dran pa dang /_brtson 'grus dang /_bag yod pa dag gis so/_/gzhan la sems pa yang byang chub sems dpa' dag gis bya ba ma yin nam/_dper na gzhan dag tu/_bdag gam yang na gzhan dag la/_/sdug bsngal yin yang gang phan la/_/phan dang
[\[56b.3\]]bde ba rnams bya ste/_bde yang mi phan mi bya'o/_/zhes gsungs pa lta bu'o/_/byang chub kyi sems 'dir yang gzhan la sems pa gtso bor gyur pa bshad pa yin no zhe na bden te/_las dang po'i gzhan gyi don gyi go rims 'di nyid yin te/_'ga' zhig bdag nyid dul
[\[56b.4\]]bar ma byas par gzhan gdul bar nus pa ma yin no/_/de nyid kyi phyir sems can gyi don byed pa'i tshul khrims ni sdom pa'i tshul khrims dang /_dge ba'i chos sdud pa'i tshul khrims kyi phyir bstan pa ltar/_bya ba nan tan gyi bsam gtan yang phyis 'chad par 'gyur
[\[56b.5\]]ro/_/'di ni nang du yang dag 'jog pa yin pa de ltar na ting nge 'dzin la rtsod pa cir yang mi rung ngo /_/de la 'dod pa'i rtog pa spang ba'i dbang du mdzad nas/_'jig rten 'di dang zhes bya ba la sogs pa smos so/_/bdag la 'dod pa yang smod pa ni gang phyir zhes bya ba la sogs pa smos
[\[56b.6\]]te/_gang gi phyir dga' ba'i don du'o/_/sngon ni sngar ro/_/rdzas ni nor te/_bdag dang gzhan gyis phan tshun bdag gis byas pa'o/_/gang zhig ste gdong 'bad de bteg pa ni 'o byed pa'i don du'o/_/drangs kyang ngo tshas 'og tu bltas/_/sngon ni mthong ngam ma mthong yang /_/gos kyis gdong yang
[\[56b.7\]]g.yogs par 'gyur/_/g.yogs sam ma g.yogs pa nyid kyi phyir khyod nyon mongs pa'i bud med kyi gdong de ni/_'degs par byed pa'i 'bad rtsol gyis/_/da lta mngon sum gyur pa bzhin/_/brnag par mi bzod pa ni/_bya rgod kyis bsal byas mthong na te/_/dur khrod la sogs par ro/_/
[\[57a\]]
[\[57a.1\]]bud med kyi lus 'jigs su rung ba 'jigs pa dang /_skyo bar byed pa des mthong nas/_/da ltar ci'i phyir 'byer bar byed/_/gzhan gang gis she na/_gzhan gyi zas la sogs pa smos te/_me tog gi phreng ba ni phreng ba'o/_/rgyan ni gdu bu
[\[57a.2\]]la sogs pa'o/_/de dag gi ce spyang la sogs pa gang dag gi zas bud med kyi lus sha'i phung po la mchod par byed de/_de dag dang gzhan dag gi bza' ba yin no/_/ji srid de ni 'di ltar yang sha'i phung po ste/_bud med kyi lus kyi sha'i tshogs sha mang po nyid kyi
[\[57a.3\]]phyir de lta bur gyur pa 'di mthong nas/_ser sna can khyod cis mi srung /_/rus gong nyid du mthong nas ni/_/bud med kyi lus bdag med pa/_/mi 'gul yang ni khyod skrag na/_/ro langs bzhin du 'ga' yis kyang /_/bskyod par gyur na cis mi 'jigs/_/bshang
[\[57a.4\]]ba dang ni mi gtsang ba'o/_/sngas la'ang dga' bar mi byed pa/_/dri nga 'dzag pa ma yin zhes/_/de'i phyir/_'dod ldan mi gtsang ba la rmongs/_/mi gtsang ba nyid la rmongs pa ni chags pa'o/_/de ltar na/_gang la zhes bya ba la sogs pa la mi gtsang ba'i lus gang la
[\[57a.5\]]g.yogs na'ang ste/_de'i rnag gi pags pas g.yogs pa la chags par gyur pa bya rgod kyis bsal bar bya zhing des bshus na yang ci ste/_ci'i phyir mi sdud/_mi gtsang ba la chags pa ni ma yin gyi/_'on kyang bud med la yin no zhe na/_gal te zhes bya ba la sogs pa
[\[57a.6\]]smos te/_de ni khyod do/_/rus pa'i gzeb rgyus pas 'brel pa'i 'khrul 'khor gang la yod pa de ni/_rus gzeb rgyus pas 'brel pa la/_/gzhan khyod ci'i phyir pang du 'khyud/_/de'i phyir mi gtsang ba la khyod kyi chags pa 'byung ba yin no/_/de ltar na yang gzhan
[\[57a.7\]]gyis 'khyud par bya ba ma yin no zhe na/_khyod nyid ces bya ba la sogs pa smos te/_mi gtsang ba du ma yod cing mi gtsang ba'i phung po thams cad za bar 'dod pa'i ngang tshul can ni/_mi gtsang brkam pas 'dod par byed/_/'on te bdag ni 'di dang gzhan la dga' ba yin no zhes
[\[57b\]]
[\[57b.1\]]'di'i sha la reg cing blta bar 'dod pa yin pa de lta na yang rigs pa ma yin no zhes bstan pa'i phyir/_bdag ni sha 'di la dga' zhes/_/reg dang lta bar 'dod na ko/_/sems med pa zhes bya ba la sogs pa smos te/_'on te sems 'dod pa yin no zhe na/_gang de'i sems
[\[57b.2\]]ni 'dod min na/_/zhes bya ba la sogs pa smos te/_de dang reg dang blta bar mi nus te/_/lus can ma yin pa nyid kyi phyir ro/_/reg pa dang mthong bar nus pa'i lus gang yin pa de ni sems ma yin na/_don med 'khyud de ci zhig bya/_/gzhan gyi mi gtsang ba'i rang bzhin
[\[57b.3\]]gyi lus shes pa ni ma yin no zhe na/_mi gtsang rang bzhin gzhan gyi lus/_/zhes bya ba la sogs pa smos te/_mi rtogs pa ni mi shes pa'o/_/rang nyid mi gtsang ba nyid yin par khong du ma chud cing rtogs par mi 'gyur ba ngo mtshar che'o/_/de ltar ni 'gyur mod kyi yid du
[\[57b.4\]]'ong ba'i lus kha dog dang /_dbyibs dang /_dri dang reg byar ldan pa la chags par rigs pa yin no zhe na/_sprin bral zhes bya ba la sogs pa smos te/_sprin dang bral zhing sgrib pa med pa'i nyi zer te/_nyi ma'i 'od kyis phye ba'i pad+ma de/_/chu skyes gzhon nu mngon par
[\[57b.5\]]gsar pa'i pad+ma spangs nas mi gtsang ba la zhen cing chags pa'i sems gang la yod pa de ni mi gtsang zhen pa'i sems ldan pa ste/_'dod ldan 'dis mi gtsang gzeb ste/_lus la ci'i phyir dga'/_mi gtsang ba'i gzeb las byung ba'i mi gtsang ba yang khrus la
[\[57b.6\]]sogs pas mngon par 'dus byas pa la chags par rigs pa yin no zhe na/_sa sogs zhes bya ba la sogs pa smos te/_sa la sogs pa ni bong ba la sogs pa'o/_/gal te mi gtsang bas gos par gyur pa de'i tshe mi gtsang ba nyid kyis gos pa nyid kyi phyir reg par mi
[\[57b.7\]]'dod pa na/_gal te 'di ltar lus gang las de ni byung ba'i mi gtsang ba de'i lus la ci ste khyod reg 'dod/_phyi rol la gtsang ba ni yod pa ma yin pas des na/_de'i rgyu mthun pa nyid yin pa'i phyir lus ni gtsang ba nyid yin no zhe na/_gal te mi gtsang zhes bya ba la sogs
[\[58a\]]
[\[58a.1\]]pa smos te/_mi gtsang zhing las byung gyur cing /_/de yi sa bon des bskyed pa ste/_mi gtsang ba'i sa bon gyis te/_khu ba dang khrag 'dres pa sa bon nyid yin pa'i phyir ro/_/mi gtsang ba des bskyed pa ni mi gtsang ba'i tshogs kyis 'phel bar byas pa
[\[58a.2\]]nyid kyi phyir ro/_/mi gtsang ba la sogs byung ba yin na yang mi gtsang ba mang po ma yin pa de yang re zhig mi 'dod na/_lus ni smos kyang ci dgos zhes bstan pa'i phyir/_mi gtsang las byung zhes bya ba la sogs pa smos te/_mi gtsang srin/_chung ngu yang mi gtsang ba las
[\[58a.3\]]byung ba yin na khyod 'dod mi byed na/_mi gtsang mang gi rang bzhin lus/_/mi gtsang skyes pa 'dod par byed/_/khyod ni zhes bya ba la sogs pa la/_'di ltar lus ni shin tu mi gtsang ba yin no/_/ga pur la sogs pa zhes bya ba dang /_gal te mi gtsang 'di 'dra ba zhes bya ba la sogs pa ni
[\[58a.4\]]khong du chud par sla'o/_/dge slong 'dod chags la spyod pa mi gtsang ba la mos pa'i don du mkhan pos dur khrod du khrid pa bas shi ba'i mo mtshan 'bus gzhigs pa mthong ba na mkhan po bzang ba la gzigs zhes chags par 'gyur na/_rang bzhin du gnas pa'i mtshan mthong na lus la
[\[58a.5\]]chags par ci'i phyir mi 'gyur zhe na/_gang zhig pags pa kha phye na zhes bya ba la sogs pa smos te/_mtshan gyi pags pa tsam ni lus thams cad kyi nye bar mtshon pa yin no/_/de ni kha phye zhing gcer bur byas nas lus gang la 'jigs pa chen po skye bar 'gyur te/_de'i gzugs dang
[\[58a.6\]]sgra la sogs pa ni yi dwags la sogs pa 'khrul pa bskyed pa'i phyir/_shes kyang ji ltar de nyid la/_/lus de 'di nyid yin no zhes shes su zin kyang rang bzhin du gnas pa'i lus la yang /_phyir zhing dga' ba skye bar 'gyur/_/ji ltar na 'di srid pa ma yin te/_shin tu ngo mtshar
[\[58a.7\]]che'o/_/mo mtshan gyi pags pa kha phye zhing gsal bar byas pa'am/_mtshon gyis gtubs pa'i phye ma de la dga' bar 'gyur zhing /_lus thams cad la yang zhes bya ba 'dir mi 'gyur ro/_/dri nga ba la sogs pas 'jigs su rung ba me tog gi phreng ba dang tsan+dan la sogs pas 'dus
[\[58b\]]
[\[58b.1\]]byas pa de la yang dga' bar rigs sam zhe na/_lus la bskus pa'i zhes bya ba la sogs pa smos te/_dri dang tsan+dan ni kha dog dang /_me tog gi phreng ba dang /_gos la sogs pa nye bar mtshon pa yin no/_/gzhan min na zhes bya ba la sogs pa las gzhan ma yin pa'o/_/chags
[\[58b.2\]]pa dang bral ba nyid don yin no zhes bstan pa'i phyir gal te zhes bya ba la sogs pa smos te/_'di la ni lus la'o/_/lus de dri zhim pa'i don du skud pa yin no zhe na/_'jig rten don med ces bya ba la sogs pa smos so/_/rtogs pa dang ldan pa 'di la skud par rigs pa yin no
[\[58b.3\]]zhes bstan pa'i phyir 'on te dri zhim tsan+dan zhes bya ba la sogs pa smos te/_rmongs pa ni mngon par 'phel ba yin no/_/de ltar ni rus gong zhes bya ba la sogs pa la/_grong gi dur khrod la ste/_g.yo ba'i rus gong gi lus kyi khyad par gyi dur khrod dang 'dra'i khyod de la dga'
[\[58b.4\]]'am/_gzhan yang de ltar zhes bya ba la sogs pa smos so/_/de ltar yang 'dod ldan ngan pa kha cig ni zhes bya ba la sogs pa la/_'dod ldan ni bran no/_/khyud kor los kyang zhes bya ba ni lo mang po dag kyang ngo /_/bud smad 'dod bzhin zhes bya ba ni bu dang bu mo la sogs
[\[58b.5\]]pa don du gnyer ba'o/_/gang don nyid ni bu la sogs pa nyid do/_/tshong pa bsten pas rang gi lus btsongs pa ste/_rang gi lus 'tshong ba gang la yod pa de dag ni la la rang gis lus btsongs shing ngo /_/g.yul du 'jug pa ni rab tu 'jug pa'o/_/'dod ldan pa ni 'di nga rgyal yin
[\[58b.6\]]par dgongs so/_/lus kyang bcad ces bya ba la sogs pa ni khong du chud par sla'o/_/don phun sum tshogs pa yod na 'dod pa rnyed sla ba ma yin nam zhe na/_ma yin te/_byis pa nor spel mi nus pas/_/dar la bab nas 'dis ci bde/_/bsags pas gzhom par gyur na ni/_/
[\[58b.7\]]rgas nas 'dod pas ci zhig bya/_/de'i phyir bsag par bya ba ma yin no zhes bstan pa'i phyir/_bsag dang bsrung dang zhes bya ba la sogs pa smos te/_re zhig don 'jig par mthong ba 'di ni don med par mthong ba yin no/_/don med par mthong ba ni nor la chags pa zhes bya ba la
[\[59a\]]
[\[59a.1\]]sogs pa smos so/_/'dod ldan rnams la de la sogs/_/zhes bya ba ni mjug bsdu ba yin no/_/nyes dmigs ni skyon yin te/_gang zhing ches mang la mnog chung ba ste/_nyams su myong ba chung ba yin no/_/mnog chung ba gang yin pa de zhes bya ba ni 'dod
[\[59a.2\]]pa'i bde ba mnog chung ba gang yin pa de'o/_/gang zhe na/_phyugs kyis sgrub na'ang mi dkon pa'i'o/_/de'i don du dal 'byor phun sum tshogs pa rnyed dka' 'di bcom pa yin no/_/gang gis bcom zhe na/_las kyis mnar ba rnams kyis te/_/las ni las dang nyon mongs pa'o/_/des
[\[59a.3\]]mnar ba ni 'dod ldan nye bar bcom pa ste/_bdag nyid kyis bdag bcom pa zhes bya ba'i tha tshig go/_/de ltar ni 'gyur mod kyis/_byang chub kyi spyod pa la yang sdug bsngal chen po yin no zhe na/_/'dod pa nges par 'jig 'gyur zhing /_/dmyal ba la sogs la ltung byed pa/_/
[\[59a.4\]]chung ba nyid kyi phyir/_chen po min phyir dus kun tu zhes bya ba ni skye bo so sor te/_'dod pa dang ldan pa 'khor bar ro/_/de yang 'dod ldan byang chub spyod pa bas sdug bsngal che ba yin la/_bla na med pa'i byang chub ste/_/sangs rgyas yod pa ma yin no/_/ji ltar chen po yin zhe na/_
[\[59a.5\]]dmyal ba la sogs pa zhes bya ba la sogs pa smos te/_'dod ldan rnams kyis/_dmyal sogs sdug bsngal bsam byas na/_/dmyal ba la sogs pa'i dus kyi'o/_/'dod pa rnams la mtshon la sogs pa'i sdug bsngal gyis kyang dper mi phod do/_/'di skad du/_'jig
[\[59a.6\]]rten 'di dang pha rol tu/_/zhes bya ba la sogs pa'i tshul gyis 'dod pa po las skyo ba skyed cing /_'dod pa'i rnam par rtog pa spangs nas gnod sems la sogs pa'i rnam par rtog pa yongs su spang ba'i ched du/_de ltar 'dod las skyo ba ste/_/dben pa la ni dga' ba skyed ces
[\[59a.7\]]ston par 'gyur ro/_/de ltar zhes bya ba la sogs pa smos te/_zhi ba ni 'jigs pa med pa'o/_/zla 'od ni zla ba'i zer nyid do/_/dga' bar byed pa nyid kyi phyir tsan+dan te/_des bsil ba'i'o/_/khang bzangs te/_gzhal yas khang bzhin yangs shing rgya che bar/_/gzhan la phan don
[\[59b\]]
[\[59b.1\]]sems shing 'chag par byed/_/gang zhe na/_skal ldan te dam pa'o/_/ci 'dra ba zhig gis she na/_sgra med zhi ba'i nags rlung g.yob pa yis so/_/khang stong la sogs pa gang du ste/_la lar ci srid 'dod gnas shing ste/_'dug nas yongs 'dzin srung ba'i sdug bsngal spangs/_/
[\[59b.2\]]zhes bya ba ni lhung bzed la sogs pa yongs su 'dzin pa bsrung ba'i sdug bsngal de dang bral bar bya ste/_sa'i lhung bzed la sogs pa'i yo byad ni rkun pos dbrog par bya ba nyid yin pa'i phyir ro/_/sa'i lhung bzed la sogs pa'i yo byad dang /_brang khang stong pa de la/_ltos pa med par bag yangs
[\[59b.3\]]spyod/_/ltos pa med par spyod pas gnas par bya'o/_/de ltar ni gya nom pa'i yo byad med pa'i phyir sdug bsngal gyis gnod par 'gyur zhing bde ba las kyang ting nge 'dzin skye ba ma yin nam zhe na/_rang dbang spyod cing ces bya ba la sogs pa smos te/_gang dang yang 'brel med pa ste/_
[\[59b.4\]]gzhan gyi rnam par rtog pa la sogs pa med pa'i phyir ro/_/chog shes bde spyod gang yin pa/_/zhes bya ba ni gzhan gyi rnam par rtog pa la sogs pa med pa'i phyir ro/_/de ltar rnam par rtog pa gzhan spang bar bya'o zhes bstan pa'i phyir de la sogs pa'i rnam pa yis zhes bya ba la sogs pa smos
[\[59b.5\]]te/_mjug bsdu ba yin no/_/de la sogs pa'i rnam pa yis/_/zhes bya ba ni rnam par rtog pa'i rgyun dang mtshungs par ldan pa'i rnam par rtog pa la sogs pa dmigs pa dang 'dzin pa'i rnam pa yongs su spang bar bya ba yis so/_/de la rnam par rtog pa'i rgyun dang mtshungs par ldan pa'i rnam par rtog
[\[59b.6\]]pa ni/_ji ltar na gzhan gyi yon tan gyi rnam pa med par bla ma byed/_/ces bya ba'o/_/de ltar spong bar byed pa'i rnam pa ji ltar bdag gis 'gro ba'i bla mar bya ba yin na de 'dra ba'i yon tan bdag la med pa'i dben pa'i yon tan goms par byas na rim gyis 'byung bar 'gyur ro/_/dben pa
[\[59b.7\]]med par las dang po pa'i sems las su rung bar mi 'gyur te/_bslab pa 'dod pa'i dge slong rnams/_/dben pa dag kyang mthong bar shog_/g.yeng ba thams cad spangs nas ni/_/sems ni las rung bsgom gyur cig_/ces 'chad pa lta bu'o/_/de ltar na dben pa'i yon tan bsam byas nas/_/
[\[60a\]]
[\[60a.1\]]rnam rtog nye bar zhi ba dang /_/byang chub sems ni bsgom par bya'o/_/de ltar nang du yang dag 'jog pa'i bsam gtan gyis byang chub sems kyi rnam pa bcu bsgoms nas kun nas nang du yang dag 'jog gis bdag dang gzhan mnyam pa nyid dang por bsgom par
[\[60a.2\]]bya ba yin pa de ltar na 'chad par 'gyur ba'i tshul gyis/_bdag dang gzhan du mnyam pa ni/_/dang po nyid du 'bad de bsgom par bya ste/_bdag dang gzhan mnyam pa nyid la sogs pa ni khyad par can gyi yon tan gyi bdag nyid yin pa'i phyir ro/_/ji ltar bsgom par bya zhe na/_bde
[\[60a.3\]]dang zhes bya ba la sogs pa smos te/_bde ba dang bde ba ma yin pa'i bdag nyid bde ba dang sdug bsngal gang yin pa de dag mtshungs shing mnyam pas na/_thams cad bdag bzhin bsrung bar bya/_/ji ltar bdag sdug bsngal las bzlog nas bde ba la sbyor zhing bsrung bar bya ba
[\[60a.4\]]yin pa de ltar bsrung bar bya'o/_/ji ltar zhe na lag pa la sogs zhes bya ba la sogs pa smos te/_ji ltar/_lag pa la sogs dbye ba rnam mang yang /_/du ma yin na yang de bde ba dang sdug bsngal gyi bdag nyid can du tha dad pa'i phyir ro/_/yongs su bsrung bya'i lus su gcig pa
[\[60a.5\]]ltar/_/du ma'i bdag nyid can yin pa'i phyir/_de bzhin 'gro ba'i sdug bsngal tha dad kyang /_/'gro ba thams cad bdag bzhin bde ba 'dod mnyam gcig_/de ltar yongs su bskyang bar bya/_/gzhan gyi lus la bdag gi sdug bsngal gnod par byed pa ma yin na de ji ltar na 'di
[\[60a.6\]]thams cad sdug bsngal dang bde ba'i bdag nyid du tha dad pa med pa yin zhe na/_bdag ni zhes bya ba la sogs pa smos te/_bdag nyid kyi sdug bsngal ni bdag nyid kyi sdug bsngal lo/_/bdag nyid la chags pas mi bzod pa ste/_bde ba ma yin pa la bdag la chags pas
[\[60a.7\]]brnag par dka' ba'o/_/de bzhin gzhan gyi sdug bsngal dag_/gal te bdag la bab par mi 'gyur yang gzhan de 'di las cir 'gyur zhe na/_bdag gis gzhan gyi sdug bsngal bsal/_/zhes bya ba la sogs pa smos te/_phan par bya ba ni bde bar bya ba'o/_/gzhan
[\[60b\]]
[\[60b.1\]]las bzlog pa'i lus dang sems kyi rgyud ni 'dir bdag yin no/_/de yang yin la sems can yang de yin pas na sems can de yin pa'i phyir te/_sems can ma yin pa las bzlog pa ste/_sems can bzhin no/_/bdag nyid kho na bde ba la brtson par bya ba ma yin nam
[\[60b.2\]]gzhan la sems ci zhig bya ste/_de'i bde ba khyod kyis nyams su myong ba med pa nyid kyi phyir ro zhe na/_gang tshe bdag dang zhes bya ba la sogs pa smos te/_'dir bdag nyid kho na la yin gyi gzhan dag la yang ma yin nam/_de dag gis bde ba la brtson par bya'o zhes
[\[60b.3\]]bya ba'i tha tshig go/_/gang tshe bdag dang zhes bya ba la sogs pa smos te/_gzhan ni cig shos so/_/gal te de las cig shos kyi sdug bsngal ni de la sdug bsngal lo/_/des bdag la mi gnod pa de'i phyir mi srung na'o/_/'o na de ltar na ni ma 'ongs pa'i lus kyi sdug bsngal
[\[60b.4\]]yang bdag la gnod pa med pa de'i phyir ma 'ongs pa'i lus kyi sdug bsngal las don cis bdag srung bar byed par 'gyur zhing /_gang gis na de'i don du bslab pa bsrung bar bya/_de ltar ni 'gyur mod kyi/_ma 'ongs pa'i lus gzhan yin gyi 'on kyang ma 'ongs pa'i dus
[\[60b.5\]]su de'i tshe yang bdag nyid yin pa des na ma 'ongs pa'i lus kyi sdug bsngal gyis kyang bdag la gnod pa yin no zhe na/_bdag gis de ni zhes bya ba la sogs pa smos so/_/ci'i phyir zhe na/_'di ltar shi ba'ang gzhan yin la/_/zhes bya ba la sogs pa smos so/_/'o na
[\[60b.6\]]de ltar na ni ma 'ongs pa'i lus kyi sdug bsngal las kyang bslab pa bsrung ba la sogs pas bdag mi bsrung ngam zhe na/_bsrung ba yang yin pa de'i phyir bdag nyid de'i tshe yod pa yin no zhes bya ba ni kun tu rtogs pa log pa yin no zhes bstan pa'i phyir gang gis zhes bya ba la
[\[60b.7\]]sogs pa smos te/_de ni de nyid kyis bsrungs na/_/zhes bya ba ni sdug bsngal gyi rgyu nyid yin pa'i phyir bdag sdug bsngal yin te/_tha dad pa med pa la nye bar btags nas de skad du ston to/_/rkang pa ni nye bar mtshon pa yin te/_mgo bo'i sdug bsngal yang lag pa ma yin no/_/
[\[61a\]]
[\[61a.1\]]ci'i phyir tha dad pa med pa la nye bar btags nas rkang pa'i sdug bsngal te lag pas srung bar byed ce na/_de dag gcig pa nyid ma yin te/_yan lag can med pa'i phyir dang /_lag pa la sogs pa bskyod pa na thams cad bskyod par 'gyur ro zhes bya ba
[\[61a.2\]]la sogs pas gzhan du bkag zin pa'i phyir dang /_bdag rtag pa gcig pu ni dgag par bya ba yin pa'i phyir ro/_/gal te gzhan gyis bsrungs pa de ltar mi rigs gyur kyang ni/_bdag gir 'dzin pa zhes bya ba ni nye bar mtshon pa yin te/_bdag tu 'dzin pa la sogs
[\[61a.3\]]pa phyin ci log las 'jug par 'gyur ro/_/gal te de ltar sdug bsngal yang mi rigs pa yin pa de ltar na bdag gir 'dzin pa las byung ba'i las las 'jug par 'gyur ro/_/de'i phyir de dag rang gis bzlog par bya zhing /_gzhan dag gi stobs ji lta ba bzhin du bdag
[\[61a.4\]]gir byas nas bzlog par bya'o zhes bshad pa gang yin pa lta bu'o/_/de de ltar gyur mod kyi lus dang sems kyi rgyun rten nyid yin pa'i phyir rten nyid sdug bsngal yin par rigs pa ma yin te/_dgra bo'i sdug bsngal nyid 'dod pa yin pa'i phyir ro/_/sdug pa dag kyang dgra
[\[61a.5\]]bo med pa la sogs pa yang yin no/_/bdag nyid kyi sdug bsngal de bdag gir 'dzin pa la sogs pas spang bar bya ba yin no zhe na/_ji ltar zhes bya ba la sogs pa smos so/_/lus dang sems kyi rgyud la ltos nas kyang de kho na nyid du sdug bsngal yod pa ma yin no zhes
[\[61a.6\]]bstan pa'i phyir rgyud ces bya ba la sogs pa smos te/_'brel pa'i rgyud ni rgyun yin te/_/tshogs ni 'dus pa ste/_lag pa la sogs pa'i phung po lta bu'o/_/sogs pa'i sgras ni chu'i rgyun la sogs pa bzhin du brdzun te log pa yin no/_/de'i phyir gzhan yang /_gang gi
[\[61a.7\]]sdug bsngal med pa 'dis/_/zhes bya ba la sogs pa smos te/_bdag de ni gzhan la med pa'i rgyu de'i phyir sdug bsngal gang dang 'brel pa yin no/_/de ni su'i bdag gir 'gyur/_de ltar na mi srid pa de'i phyir/_sdug bsngal bdag po med pa ni zhes bya ba la sogs pa
[\[61b\]]
[\[61b.1\]]rtogs par sla'o/_/gal te sdug bsngal yin na yang /_/de ltar brdzun yin pa de ltar na gang gis bzlog par bya/_ci'i phyir kun gyi sdug bsngal ni rang dang gzhan gyi sdug bsngal rang gi sde pas ji ltar mthong ba bzhin du bzlog par bya zhes brtsad du med do/_/rang nyid kyang
[\[61b.2\]]brdzun yin pa de ltar na/_bzlog par bya ba ma yin la/_gal te bzlog par bya ba yin na thams cad bzlog pa ste/_bdag nyid kyi bzhin du gzhan dag gi yang bzlog par bya ba yin no/_/gal te ma yin na thams cad kyang bzlog par bya ba ma yin no/_/'o na de ltar na sdug
[\[61b.3\]]bsngal sna tshogs kyi bdag nyid 'dir tha dad pa med pa la nye bar btags nas bdag yin la/_de yang thams cad bzlog par bya ba yin no/_/snying rjes de gzhan sdug bsngal dang bral bar 'dod pas so/_/bdag gi sdug bsngal dang sems can gzhan gyi sdug bsngal du
[\[61b.4\]]mar gyur pa bzlog par bya ba yin na/_de ci'i phyir 'byung ba yin/_gal te stobs kyis yin no zhe na/_'gro ba'i sdug bsngal bsam byas nas/_/ji ltar snying rje'i sdug bsngal mang ba ma yin nam/_gal te zhes bya ba la sogs pa ni khong du chud par sla'o/_/des na me
[\[61b.5\]]tog zla mdzes kyis te/_byang chub la sems can gdul ba'i phyir/_rgyal po'i gnas su zhugs pa na/_/mngon par shes pa brnyes pa nyid kyis shes kyang rgyal po'i gnod pa la ste/_rgyal po dpas byin de las byung ba'i gnod pa ni rgyal po'i gnod pa'o/_/bdag gi sdug
[\[61b.6\]]bsngal te/_bdag nyid 'chi ba'i sdug bsngal ma bsal bar zhes bya ba ni spyod du zin kyang ma spangs par ro/_/gdul bya mang po'i don sdug bsngal zad par byas pa'i phyir ro/_/de dag gi sdug bsngal zad pa zhes bya ba'i don yin zhing de la sa bon bskrun pa dang /_yongs su smin pa la
[\[61b.7\]]sogs pa yang ngo /_/de yang de'i tshe bdag nyid sdug bsngal nyid kyis gzigs pa yin pa de ltar na/_de'i bdag nyid kyis sdug bsngal ma yin no zhes bstan pa'i phyir/_de ltar yid ni bsgoms gyur pa/_/zhes bya ba la sogs pa smos te/_de ltar bdag dang gzhan mnyam pa
[\[62a\]]
[\[62a.1\]]nyid du bsgoms pas goms par 'gyur ba'i rgyud gang la mnga' ba de dag gis gzhan gyi sdug bsngal zhi bar dga' bas so/_/ci'i phyir bdag nyid kyi sdug bsngal zhi ba la byang chub sems dpa' dga' bar mi 'gyur zhes bstan pa'i phyir/_sems
[\[62a.2\]]can grol bar byed pa zhes bya ba la sogs pa smos te/_ro la sred pa med cing 'dus ma byas pas rgyud goms par byas pa de nyid kyi phyir gzhan gyi don la gcig tu sred pa bdag nyid khyad par can gyis/_rnam smin 'bras bu'i re ba med/_/de dag la ni gzhan gyi sdug bsngal zhi ba la
[\[62a.3\]]dga' ba yin no/_/gang gi phyir de ltar yin pa de bas na/_ji ltar zhes bya ba la sogs pa smos te/_ji ltar na gzhan gyi lus la yang bdag ces 'dzin par byed ce na/_goms pa yis ni zhes bya ba la sogs pa smos te/_gzhan gyis zhes bya ba ni ma dang pha'i 'brel pa las/_
[\[62a.4\]]khu ba khrag gi thigs pa la ste/_rim gyis pha'i khu ba dang ma'i khrag dang las kyi dbang gis 'phel ba phal cher mi'i lus de la/_bdag go zhes ni shes pa ltar te/_thog ma med pa nas phyin ci log tu goms pa'i phyir ro/_/ci'i phyir goms pa med par ma yin zhe na/_dngos po med
[\[62a.5\]]par gyur kyang ni zhes bya ba la sogs pa smos te/_'di ltar rgyud dang mtshungs pa dang ni brdzun pa nyid kyi phyir dang /_bdag rtag pa gcig pu la sogs pa ni dgag par bya ba nyid yin pa'i phyir dngos po med pa yin du zin kyang bdag ces bya ba shes pa nyid ni sgyu ma lta bu 'ba' zhig tu
[\[62a.6\]]'gyur ro/_/de'i phyir goms pa med par yang sgyu ma lta bu yod pa ma yin no/_/kyang gi sgras ni dngos po bden pa nyid kyang ji ltar mthong ba bzhin du gsal bar snang ba ni goms pa nyid kyi phyir ro zhes ston par byed do/_/de dag ni gzhan dag gis kyang /_de phyir yang dag yang dag
[\[62a.7\]]min/_/gang gang zhig tu bsgoms pa las/_/bsgoms pa'i stobs ni rdzogs pa na/_/de gsal mi rtog blo 'bras can/_/zhes gsungs pa yin no/_/de bzhin gzhan gyi lus la yang /_/bdag ces ci yi phyir mi gzung /_/zhes bya ba de bzhin ni goms pa nyid kyi phyir ro/_/de ltar bdag
[\[62b\]]
[\[62b.1\]]dang gzhan mnyam pa nyid kyi kun nas nang du yang dag 'jog gi bsam gtan bshad nas/_bdag dang gzhan brje ba la sogs pas bya ba nan tan gyi bsam gtan bstan pa'i phyir/_bdag gi lus ni zhes bya ba la sogs pa ste/_yid las gzhan nyid ni gzhan dag tu'ang rang gi
[\[62b.2\]]lus la rmongs pas yid kyis bdag gir byas pa bzhag pa de ltar bkag pa med/_rtogs dka' ba ma yin nam/_gzugs can dang gzugs can ma yin pa rtogs pa dang rtogs pa'i bdag nyid ma yin pa dag 'gal ba'i phyir log par goms pa las yid kyis bdag gir byas
[\[62b.3\]]pa yin no/_/bdag nyid skyon bcas shes nas ni/_/gzhan la yang /_yon tan rgya mtshor shes byas nas/_/bdag 'dzin yongs su dor ba dang /_/gzhan blang ba ni bsgom par bya/_/ji ltar na gzhan dag bdag nyid du blang ba yin zhe na/_ji ltar lag pa la sogs pa/_/
[\[62b.4\]]zhes bya ba la sogs pa smos te/_tshigs su bcad pa gsum po dag gi don khong du chud par sla'o/_/bdag bsrung ba ni bdag sbed par 'dod pa'o/_/byin gyis brlab par mdzad pa de bas te/_goms pa'i phyir mgon po spyan ras gzigs/_/'gro la thugs rjes mnga' bas so/_/
[\[62b.5\]]ci zhig byin gyis brlab par mdzad ce na/_/spyan ras gzigs zhes bya ba de'i rang gi mtshan yang ste/_re zhig sems lta smos kyang ci dgos zhes bya ba ni yang gi sgra'i don yin no/_/ci'i phyir byin gyis brlab ce na/_'khor gyi 'jigs pa ste/_spobs pa med pa de las
[\[62b.6\]]'jigs pa ni 'khor gyis 'jigs pa'o/_/'ang gi sgras ni skye bo gzhan gyis yang 'jigs pa'i sdug bsngal bskyab pa'i phyir te/_'phags pa sdong po bkod pa'i mdo la sogs pa dag las ji skad bshad pa lta bu'o/_/gang gi phyir/_de bzhin 'gro la bsrung sems dang /_/
[\[62b.7\]]snying rje'i sems ni goms par byas/_sems de ni dka' bas byed cing grub pa yin pa de lta na dka' bar byed pa yin no zhe na/_dka' las phyir ldog mi bya ste/_/zhes bya ba la sogs pa smos te/_'di ltar/_mdza' bar goms pa'i mthu yis ni/_/gang gi ming ste/_sgra thos
[\[63a\]]
[\[63a.1\]]pa 'am 'jigs pa yang /_de nyid med na'ang mi dgar 'gyur ro/_/dga' bar spyod pa 'di med par yang bdag dang gzhan bskyab pa yod pa ma yin no zhes bstan pa'i phyir/_gang zhig bdag dang gzhan rnams ni zhes bya ba la sogs pa smos te/_byang chub
[\[63a.2\]]dam pa sgrub par byed pa nyid kyi phyir ro/_/gsang ba ni dman pa dag las sba bar bya ba nyid yin pa'i phyir ro/_/ji ltar bdag skyon dang bcas pa nyid yin par shes nas spang bar bya zhe na/_bdag lus gang la zhes bya ba la sogs pa smos te/_gang la 'jigs pa de la 'jigs gnas chung la
[\[63a.3\]]ste/_tsher ma la sogs pa'i 'jigs pa la 'jigs pa skye ba/_'jigs pa skye ba'i lus de la/_/su zhig dgra bzhin sdang mi byed/_/lus gang bkres dang skom sogs nad/_/gso ba'i cho ga byed 'dod pas/_/nya la sogs pa gsod par byed cing lam sgugs byed pa ste/_gzhan la
[\[63a.4\]]'tshe ba'i don du lam sgugs byed cing gnas so/_/brkus nas zhes bya ba ni len par byed pas so/_/pha gsod pa'i mtshams med pa'i las dang /_dkon mchog gsum gyi dkor phrogs pa mtshams med pa dang nye ba gang yin pa des ni mnar med bsreg 'gyur na/_mnar med pa'i bud
[\[63a.5\]]shing du gyur na bdag nyid kyis me tog la sogs pas mchod par byed cing gzhan dag gis gus par byed pa'o/_/gal te byin na zhes bya ba la sogs pa'i tshigs su bcad pa bcu gnyis ni khong du chud par sla'o/_/de ltar ni lung dang rigs pa dag gis brjes par rab tu bsgrubs
[\[63a.6\]]nas/_rang gi yid brtan par bya ba'i phyir rjes su ston pa ni/_bdag nyid gzhan la gtad bya dang /_/zhes bya ba la sogs pa smos so/_/bdag gi lus la ci mthong la sogs pa zhes bya ba la sogs pa'i sgras ni rang gi don gyi sgra la sogs pa bzung ngo /_/gang gi phyir de lta yin
[\[63a.7\]]pa des na sems can gtsor byas te/_sems can thams cad gtsor byas pa gang yin pa la/_mig la sogs pa dag gis mthong ba gang yin pa de dang de ni bdag gi lus la phrogs nas kyang yid brtan pas blangs nas de dang des gzhan dag la ni phan par spyod cing bya ba yin no/_/
[\[63b\]]
[\[63b.1\]]gzhan gyi don la sbyor bar byed/_/ces bya ba'i gzhung ni rtogs par sla'o/_/yang ji ltar zhe na/_dman sogs zhes bya ba la/_dman pa dang /_bar ma dang /_mchog la rnam rtog med pa zhes bya ba la/_rnam par rtog pa ni 'dir the tshom yin te/_the tshom med pa'i sems kyis
[\[63b.2\]]bdag nyid kyis so/_/ji ltar bsgom par bya zhe na/_nga rgyal zhes bya ba la sogs pa smos te/_bdag nyid de dman pa dag las/_gzhan nyid ni bdag ma yin no zhe na/_de bzhin 'og ma dag la yang brje ba la rjes su 'brang bar bya'o/_/'di ni bstod byas zhes bya ba la sogs pa ni khong
[\[63b.3\]]du chud par sla'o/_/mtho ba dang dma' ba la yang ltos pa can yin no zhes bstan pa'i phyir/_tshul khrims lta ba phongs la sogs/_/zhes bya ba la sogs pa smos te/_lta ba ni 'dir sbyin pa zhes bya ba la sogs pa'i rnam pa yod pa ni yang dag pa'i lta ba'o/_/lta ba dang tshul khrims
[\[63b.4\]]rgud pa ni log par ltung ba nyid dang /_tshul khrims 'chal pa'i 'o/_/sogs pa'i sgras ni 'tsho ba rgud pa la sogs pa gzung ngo /_/nyon mongs pa'i nad kyi dbang gyur de'i phyir bdag nyid gso bya yin pas na/_ci nus bdag gis gso bya ste/_/gnod kyang de ni dang du blang /_/'on te
[\[63b.5\]]bdag 'di bya ba la sogs pa ni rtogs par sla'o/_/ngan 'gro gdug pa ste/_stag la sogs pa'i khar gnas pa ste/_ngan 'gro'i gdug pa'i khar gnas pa las rgyal zhing zil gyis gnon par 'dod do/_/de bzhin du dman pa dag la bdag nyid kyis bdag nyid la phrag dog dang nga rgyal
[\[63b.6\]]bsam par bya ba yin no/_/bdag dang mnyam par bltas nas ni/_/de yis lhag par bya ba'i phyir/_/'di ltar ci zhig ltar byas nas/_/bdag gis rnyed dang bkur sti ni/_/gzhan dang lhan cig rtsod pa yis kyang nges par bsgrub/_/de bzhin lus dang ngag gi rtsod pa yang yid sngon
[\[63b.7\]]du song ba can yin no zhes de ltar bsam par bya'o/_/'on te bdag ni zhes bya ba la sogs pa la/_'gro ba kun la ji ltar yon tan gsal bar bsgrags pas te/_/'jig rten thams cad la 'di'i yon tan de dag gsal bar sus kyang thos par mi 'gyur zhes bya'o/_/'on kyang gsang bar
[\[64a\]]
[\[64a.1\]]bya'o/_/'jig rten yang zhes bya ba'i gzhung ni gal te bdag gi yon tan gsal bar mi 'gyur na sus kyang thos par mi 'gyur te/_don med pa yin pas yon tan gsal bar mi 'gyur ro zhes bya ba'i tha tshig go/_/mi 'gyur zhes bya ba de ni rnam par dbye
[\[64a.2\]]bas bsgyur nas gzhan dag la sbyar bar bya ste/_re zhig med pa gsal bar sus kyang thos par mi 'gyur bar bya'o/_/bdag gi skyon yang sba bya zhing /_/ji ltar gsal bar mi 'gyur ba de ltar ro/_/bdag ni mchod 'gyur 'di la min/_/yun ring zhes bya ba ni dus ring po'o/_/
[\[64a.3\]]ngag gi rtsod pa ni 'gro ba kun gyi zhes bya ba la sogs pa smos so/_/ji ltar bdag gis rtsod pa yin pa de ltar bstan nas/_de bzhin du lus kyi rtsod pa ni/_'di las bdag gis zhes bya ba la sogs pa ste/_khong du chud par sla'o/_/rtsod pa ni brdzun pa nyid ni/_yid khyod
[\[64a.4\]]rang don byed 'dod pas/_/zhes bya ba la sogs pa smos te/_rang gi don byed 'dod pa ni shes par byed 'dod pa'i sdug bsngal 'ba' zhig ni/_zhes bya ba ni de nyid kyis kho bos de ltar gnod par byas pa yin no/_/de ltar nges par zhes bya ba ni rang gi don bzhin du gzhan dag gi
[\[64a.5\]]don la ste/_bdag dang gzhan brje ba la yang ngo /_/rtsod pa la sogs pa spong ba ni rnam pas bdag gi don nyid ma yin pa yin nam zhe na/_de'i phyir thub pa'i bka' ni zhes bya ba la sogs pa smos te/_de'i yon tan ni gzhan gyi don la 'jug pa'i yon tan bdag dang gzhan brje
[\[64a.6\]]ba'i yon tan las so/_/phyis zhes bya ba ni byang chub sems dpa'i sa'am/_sangs rgyas kyi sa la'o/_/mi slu ba'i bden pa 'di zhes bya ba ni bdag dang gzhan brje bar byed 'dod pa'o/_/gal te sngon byas par gyur na ni/_sangs rgyas dang 'brel pa'i phun sum bde min pa/_
[\[64a.7\]]'di 'dra gnas skabs srid mi 'gyur/_/gzhan gyi don la chags pa'o/_/'on kyang sangs rgyas nyid kyi bde ba phun sum tshogs pa'i bde ba dang rang dang gzhan gyi don du yang dag par gyur na/_kye yid khyod ji ltar de mi byed/_/de bas 'di ltar gzhan dag gi_/zhes bya ba la sogs
[\[64b\]]
[\[64b.1\]]pa smos te/_tshigs su bcad pa de dag ni rtogs par sla'o/_/mchog dang bar ma la bltas nas/_/gzhan gyi grags pa lhag brjod pas/_/zhes bya ba ni gzhan gyi grags pa lhag par brjod pa yis/_/bdag grags dri ma can du gyis/_/de ci'i phyir zhe na/_de dag ni
[\[64b.2\]]thos pa la sogs pa'i yon tan dang ldan pa'i phyir ro/_/de dag mnyam pa ma yin no zhes bstan pa'i phyir/_'di ni skyon can rang bzhin gyis/_/zhes bya ba la sogs pa smos te/_so so'i skye bo'i yon tan ni phal cher rgyun chad pa nyid kyi phyir glo bur ba yin no/_/glo bur ba'i yon
[\[64b.3\]]tan de dag gi cha ste/_phyogs gcig gis bdag la khyod kyis mi bstod do/_/so so skye bo ni skyon gyi rang bzhin yin pas na/_'di ni skyon can rang bzhin no/_/yon tan gang dag gzhan la yod do zhes bstan pa'i phyir/_'di'i yon tan ci nas kyang /_/zhes bya ba la
[\[64b.4\]]sogs pa smos so/_/gnod byas ni sdug bsngal bar byas pa'o/_/gnod de ste/_sdug bsngal bdag nyid la ni 'bab par gyis/_/sems can gyi don ni rgyu mtshan no/_/ji ltar gzhol bar bya zhe na/_/bag ma sar pa'i tshul bzhin du/_/zhes bya ba la sogs pa smos
[\[64b.5\]]te/_/ngo tsha ni 'dzem zhing bag 'khums pa'o/_/ji lta zhe na/_'di ni gnya' grag 'gyur tshul du/_/shed bskyed par ni mi bya'o/_/'di ltar bya ste/_khyod kyis de ltar gnyen po'i phyogs kyis bdag dbang du gyur par gzhag par bya'o/_/ji skad smras nas she na/_'on te
[\[64b.6\]]de ltar brtags kyang ni/_/zhes bya ba smos te/_kye gal te sems khyod de ltar mi byed na/_/khyod la nyes pa kun bsten pas/_/khyod ni tshar gcad bya bar zad/_/ces pa ni rtogs par sla'o/_/mi nus pa ni bsgrub par dka' ba'o/_/nyon mongs pa ni dub pa'o/_/
[\[64b.7\]]bsam pa nyams pa ni bsam pa chad pa'o/_/re thag chad pa ni 'dod pa med pa ste/_nus pa dang mi nus pa'i dngos po thams cad do/_/de yi phun tshogs ma spyad pa/_/zhes bya ba ni/_phun sum tshogs pa lhag par gyur pa'o/_/lus kyi zhes bya ba ni sems dang bcas pa'i ste/_/
[\[65a\]]
[\[65a.1\]]gzhan gyi 'dod pa 'phel bar mi rung ba'i phyir ro/_/dngos po nus pa bzang po la ji ltar re thag chad par 'gyur zhe na/_gang zhig ces bya ba la sogs pa smos te/_de ni dngos po bzang po yin/_/gang gi tshe zhe na/_gang zhig yid 'ong zhes bya ba yid
[\[65a.2\]]du 'ong ba yul du byas nas mi 'jigs pa'o/_/ting nge 'dzin ni 'dzin pa don med par don med pa'i rgyu nyid yin pa'i phyir bzang po nyid yin pas so/_/nus pa'i dngos po bzang po gzhan dag la 'dzin pa'am zhen par mi 'gyur na yang rang bzhin gyi lus la yang ci'i phyir mi 'dzin zhe na/_tha
[\[65a.3\]]mar thal ba'i zhes bya ba la sogs pa smos te/_lus tshig pa de rlung la sogs pas tha mar thal ba'i mthar gtugs shing bcom par gyur pa de nyid yang srid par mi 'byung ba de la de skad ces bya'o/_/gzhan gyis bskyod bya ba ni spyis so/_/'dir gson po la kun nas 'dzin
[\[65a.4\]]par rigs sam zhe na/_mi g.yo phan tshun zhes bya ba la sogs pa smos so/_/de ltar yang 'di la bdag ces bya ba zhen pa'i ngar 'dzin pa ni thams cad du don med pa'i rgyu yin no zhes bstan pa'i phyir/_ci'i phyir na 'khrul 'khor 'di zhes bya ba la sogs pa smos so/_/kyi hud
[\[65a.5\]]ces bya ba ni skye bo ste/_nga rgyal sel mi byed/_'on kyang rang gi sa bon gyi rgyun rgyun chad pas bsal bar bya'o/_/'dir ji ltar na 'dzin pa don med pa'i rgyu yin zhe na/_lus kyi kha ta byas pa yis/_/zhes bya ba la sogs pa smos te/_phyogs 'dzin pa med na yang rlung la
[\[65a.6\]]sogs pa 'khrugs pas khro bar 'gyur ro zhe na/_rjes su chags dang khong khro ba/_/zhes bya ba la sogs pa smos so/_/'di la rjes su chags pa dang khong khro ba de dag ci zhig bya ste/_las kyi rlung la sogs pa 'khrugs pa yin no zhes bya bar dgongs so/_/de ltar bdag gis
[\[65a.7\]]zhes bya ba ni bdag gi lus 'di'i don du'o/_/skye bo gang la rjes su chags pa dang khong khro ba byed na yang 'di la byas pa yin no zhe na/_gang zhig smod pas khro ba dang zhes bya ba la sogs pa smos te/_khong du chud par sla'o/_/de ltar bdag dang gzhan brje ba bya ba nan tan gyi rnam pa
[\[65b\]]
[\[65b.1\]]dper byas pa/_de bas bdag gis dper byas pa'ang /_/zhes bya ba la sogs pa mjug sdud par byed de/_gang phyir de ltar yin par rgyu/_/de bas byis pa'i spyod pas chog_/bdag gis mkhas pa'i rjes bsnyegs te/_/rjes su 'jug par bya ste/_de'i spyod pa'i rjes su
[\[65b.2\]]'jug pa'i phyir ro/_/ci zhig byas nas she na/_sngar bstan pa'i/_bag yod gtam ni dran byas nas/_/gnyid dang rmugs pa bzlog par bya/_/gnyid ni lus dang sems las su mi rung ba yin la/_rmugs pa ni sems blong ba yin te/_de dag bzlog pa ste/_mkhas
[\[65b.3\]]pa'i rjes su 'brang ba yin no/_/gdams ngag med cing gnyid dang rmugs pa yod na bsgom nus par mi 'gyur ro/_/de nyid kyi phyir bcom ldan 'das kyis byang chub ni dge ba'i bshes gnyen la rag lus pa yin no zhes gsungs so/_/de ltar bsam gtan gyi sbyor ba rnam pa gsum
[\[65b.4\]]gyi rnam pa dper byas pa/_de bas sgrib pa bsal ba'i phyir/_/zhes bya ba la sogs pa mjug sdud par byed de/_sgrib pa de nyon mongs pa'i sgrib pa dang /_shes bya'i sgrib pa bsal ba'i phyir/_/log pa'i lam las sems blan te/_/tshul bzhin yid la byed pa'i zhags pas drang
[\[65b.5\]]zhing dran pa'i thag pas kun nas dam par btags la/_yang dag dmigs la rtag par yang /_/rgyun mi 'chad par bdag nyid mnyam par gzhag par bya/_mnyam par gzhag pa la de kho na nyid kyi blo 'byung zhing des sgrib pa rnams spong bar 'gyur ro/_/byang chub sems dpa'i spyod pa
[\[65b.6\]]la 'jug pa'i legs par sbyar ba las bsam gtan gyi pha rol tu phyin pa bstan pa ste le'u brgyad pa'o//_//mnyam par 'jog pa las de kho na nyid kyi blo skye bar 'gyur bas de'i rjes thogs la shes rab bstan par bya ba'i phyir/_bsngogs zhes bya ba la sogs pa smos te/_byang
[\[65b.7\]]chub tu sems bskyed pa'i phan yon dang /_bde bar gshegs pa la sogs pa mchod pa'i don du/_sbyin pa la sogs rgyur bsngogs pa'i/_/tshogs 'di dag thams cad ni shes rab kyi pha rol tu phyin pa'i don 'dir bshad do/_/ci'i phyir zhe na/_phun sum tshogs pa thams cad kyi
[\[66a\]]
[\[66a.1\]]kyi gzhi yin pa'i phyir ro/_/yang na shes rab ni bla na med pa'i byang chub yin la/_de'i don du bskyed par bya'o zhes gsungs so/_/gsungs zhes bya ba ni byang chub 'dod pa'i don du gnyer ba la ni go rims 'di nyid kyis yin gyi gzhan ma yin no zhes nges pa
[\[66a.2\]]bskyed par bya ba'i phyir/_yang dang yang du bka' stsal pa'o/_/su zhig gis gsungs she na/_thub pas so/_/de yang 'di ltar byang chub kyi sems kyi phan yon rtogs nas de dag yang dag par blang ba la sogs pa'i bsod nams kyis skye ba brgyud pa thams cad du bde ba dang ldan
[\[66a.3\]]par 'gyur la/_bde bar 'gyur ba'i sems ni mnyam par 'jog par 'gyur la/_bsam gtan la mnyam par bzhag pa de las ni de kho na nyid kyi blo skye bar 'gyur ba dang /_gzhan yang sangs rgyas la sogs pa dang phrad par gyur pa la/_gdams ngag 'thob par 'gyur ba ni thos
[\[66a.4\]]pa'i rang bzhin can/_de'i rjes la ni bsam pa'i rang bzhin no/_/de nas mos pas spyod pa'i sa la sbyangs pa ni bsgom pa'i rang bzhin la/_de'i rjes la ni sa dang po thob ste/_chos kyi dbyings kun tu 'gro ba rtogs pa na mthong bas spang bar bya ba'i nyon mongs pa ma lus pa spong bar byed mod
[\[66a.5\]]kyi/_de 'bras bu mngon sum du ni mi byed de/_'dir byams pa'i bya ba dang /_sa dang 'dra ba'i smon lam chen po gnyis kyi yon tan mngon par bsgrubs te gnas so/_/de yan chad kyis gzhan gyis ni sa la bsgribs pa'i bsgom pas spang bar bya ba rnams ma lus par spangs pa dang /_
[\[66a.6\]]stobs dang /_mi 'jigs pa la sogs pa'i yon tan ma lus pa yongs su rdzogs pa'i mtshan nyid can bla na med pa yang dag par rdzogs pa'i byang chub tu mngon par rdzogs par sangs rgyas pa na/_nyon mongs pa'i nyes pa bag chags dang bcas pa ma lus par zad pas mya ngan las
[\[66a.7\]]'das pa yin yang sngon gyi smon lam dang thugs rje chen po la sogs pa'i 'phen shugs kyis sems can gyi don ma lus pa la dbang thob pa nyid kyis yongs su mya ngan las mi 'da' ste/_gang gi phyir de med pa gzhan rnams kyis sdug bsngal zad pa'i mya ngan las 'das par mi 'gyur ro/_/de bas na
[\[66b\]]
[\[66b.1\]]de kho na nyid kyi ye shes kyi bdag nyid can lam gyi bden pa dang /_de'i rgyur gyur pa thos pa dang /_bsam pa dang bsgom pa rnam pa gsum gyis shes rab bskyed par bya'o/_/de yang bzod bya thos pa btsal bar bya/_/de nas nags su gnas par bya/_/mnyam par gzhag la brtson bya zhing /_/
[\[66b.2\]]mi sdug la sogs bsgom par bya/_/zhes bya ba 'di ni las dang po pa rnams kyis tshe gcig la bya ba'i rim pa'i dbang du byas nas bshad pa yin no/_/de bas na de yang shes rab bskyed pas dam pa rnams dang phrad cing gdams ngag thos pa la sogs pa ni de'i rgyu yin no/_/rgyu ci'i phyir bskyed par
[\[66b.3\]]bya zhe na/_sdug bsngal te nye bar len pa'i phung po lnga'i bdag nyid can ni de'i rgyu ma zad par mi 'gyur la/_kun 'byung 'gog par 'gyur na ni mya ngan las 'das pa yin te/_phung po lhag ma dang bcas pa dang /_lhag ma med pa dang /_gnas pa dang mi gnas pa'i mya ngan las 'das pa
[\[66b.4\]]thob pas/_de 'dod pa rnams kyis 'di ltar bden pa bzhir gsungs pas gtso bo yang shes rab yin no/_/yang mdor bsdus nas ni shes rab bsngogs pa dang bcas pa gang yin pa de thams cad ni kun rdzob dang don dam pa zhes bya ba bden pa gnyis su 'dod pa de 'dir de rnams ni de'i
[\[66b.5\]]khongs su chud pa yin no/_/yang na shes rab ni bden pa rnams rnam par 'byed pa yin te/_sangs rgyas rnams kyis chos bstan pa/_/bden pa gnyis la yang dag brten/_/ces bshad pa yin no/_/de na 'dir bden pa gnyis kyi rang bzhin bshad pa'i phyir/_don dam dang ni zhes bya ba
[\[66b.6\]]la sogs pa smos te/_'dir de zhes bya ba'i sgra ni thams cad pa'i ming yin yang shin tu lkog tu gyur pa dngos po rnams dbyer mi phyed pa'i rang bzhin la bya bar bshad la/_de nyid ni don dam pa ste/_de kho na nyid yin gyi ltos pa tsam gyi de kho na nyid ni btags pa tsam du zad pa ma yin te/_rtog
[\[66b.7\]]pa'i yul yin pa'i phyir ro/_/de gzhan yang rnam pa dang bcas pa dang /_rnam pa med pa'i mngon sum la sogs pa'i blo ni kun rdzob ces bya ste/_'dis don dam pa thob pa la sgrib pa'i phyir ro/_/gang 'di yon tan dang nyes pa 'phel ba dang 'bri bar byed pa'i mthar thug par byed pa'i rnal 'byor
[\[67a\]]
[\[67a.1\]]pa rang rig pa'i mngon sum de yang skad cig ma re re zhing gzhan dang gzhan yin gyi/_de nyid ma yin pa de yang don dam pa yin te/_de bzhin nyid 'di skad cig min/_/zhes bya ba 'og nas bshad pa'i phyir ro/_/de bas de yang 'jig rten las 'das pa'i de kho na nyid bla
[\[67a.2\]]na med pa rtogs par byed pa'i kun rdzob yin te/_mthong ba med pa nyid de kho na mthong ba'i bla na med pa'i lam gyi bden pa yin no/_/bden bzhi rtogs par byed pa'i kun rdzob kyang lam gyi bden pa yin te/_'jig rten pa'i lam sogs la ltos pa yin pa'i phyir ro/_/de yang /_'jig rten
[\[67a.3\]]la ltos de nyid mthong /_/zhes 'og nas ji skad bshad pa lta bu'o/_/de yang 'jig rten pas 'jig rten no/_/'dir ni blo'i yul gtso bor byas par sems can la bya'o/_/rnam gnyis mthong ba ni 'jig rten tha mal pa dang /_rnal 'byor pa'o/_/rnal 'byor pa zhes bya ba ni zhi gnas dang
[\[67a.4\]]lhag mthong zung du 'brel par 'jug pa dran pa'i thag pas btags pa dang ldan pa'i ni rnal 'byor pa ste/_ting nge 'dzin yin te/_de gang la yod pa ni rnal 'byor pa'o/_/tha mal pa ni rnal 'byor pa las phyi rol du gyur pa'o/_/de la de ltar rnam par gnas pa'i 'jig rten la rnal
[\[67a.5\]]'byor pas phal pa sun 'byin pa ni gang mi gtsang ba nyid yin te/_dper na bum pa mi gtsang ba bug rdol can dang 'dra'o/_/mi gtsang ba ni 'dir bud med do/_/bya ba'i don ni bsgrub par bya ba'i don to/_/dpe yis zhes bya ba ni phyogs dang bcas pa'i don mtshon pa'i tshul gyis ni
[\[67a.6\]]dpyad mi dgos pa ste/_gnyi ga 'dod pa yin pa'i phyir dpyad mi dgos so/_/de la 'jig rten tha mal pa rnams ni bud med la khrus la sogs pa byas pas gtsang ba yin no zhes smra ba na rnal 'byor pa'i 'jig rten mi gtsang bar mos pa'i tshul gyis sun 'byin par byed do/_/de yang
[\[67a.7\]]phra rab tu mthong bas sun 'byin te/_cha shas dang bral ba gang yin pa de ni mi gtsang ba ma yin te blo dang 'dra'o/_/rdul phra rab ni cha shas med pa yin la de'i tshogs pa ni bud med yin pas cha shas can ni dngos po gcig tu mi 'grub ste nags dang 'dra'o/_/de yang sems tsam pas sun
[\[67b\]]
[\[67b.1\]]'byin te/_phyogs kyi cha yod pa'i phyir phra rab ni cha shas med pa ma yin te bum pa la sogs pa dang 'dra'o/_/de yang dbu ma pas sun 'byin te yod pa gang yin pa de ni de kho na nyid ma yin te sgyu ma dang 'dra'o/_/dbu ma pa'i ni bsgrub par bya ba med pa tsam yin te/_gang 'dir yod
[\[67b.2\]]par khas len pa de yang ma btags na nyams dga' ba tsam du tha snyad la brten nas smra ste/_bya ba byed pa'i phyir sgyu ma yang yod par smra ba la/_khyod nyid kyis sems gzhan sus kyang ma mthong yang yod par khas len pa dang 'dra'o/_/gzhan yang khyod kyis sems med du zin kyang
[\[67b.3\]]gzung ba dang /_'dzin pa po dang /_yang dag par rig pa zhes bya ba gzhal bar bya ba dang /_'jal ba po dang /_'bras bur gnas pa med du zin kyang mthong ba lta bur byed pa dang 'dra'o/_/bum pa la sogs pa'i dngos po yang rim pa'am cig car bya ba byed par snang bas yang
[\[67b.4\]]dag par yod pa'i phyir sgyu ma lta bur mi rigs so zhe na/_dngos po rnams 'byung ba skad cig gam skad cig ma yin par skyed par byed na/_rim ma ma rim pa ma yin par byed pa med pa'i skad cig ma ma yin pa ni nam mkha'i me tog dang 'dra'o/_/gang skad cig ma yin pa de ni skad
[\[67b.5\]]cig ma nyid kyis lan cig kyang mi sdod na/_gang las ci zhig 'byung /_rgyu dang 'bras bu lhan cig 'byung ba ma yin te/_ba lang gi rwa g.yas g.yon gcig gi rgyu gcig ma yin pa bzhin no/_/med pa yang de kho na nyid ma yin te/_med pa ni de la ltos pa yin na dngos po nyid du ma grub
[\[67b.6\]]pa'i phyir ro/_/de ltar na blo'i khyad par zhes pa shes rab kyi bye brag gis gong ma gong mas rnal 'byor pa sun 'byin no/_/de yang gnyi ga 'dod cing kun la grags pa'i dpes bsgrub par bya bsgrub pa'i don du dpyad mi dgos shing sun 'byin par byed pa yin no/_/de lta yin du
[\[67b.7\]]zin kyang dbu ma pa yang 'jig rten pa ltar sun 'byin du rung ngo zhe na/_de'i phyir 'jig rten pa'i sa zhes bya ba smos te/_gzugs la sogs pa'i dngos po 'jig rten na mngon sum gyis mthong ba yin la/_rjes su dpag pa la sogs pas kyang dpag tu rung ba yin no/_/de bas na thams
[\[68a\]]
[\[68a.1\]]cad du rtsod pa'i gzhir gyur par srid do snyam na/_sgyu ma la sogs pa'i dpe 'di la ni 'jig rten pa dang rnal 'byor pa dag phan tshun mi mthun pa'i rtsod pa yod pa ma yin no/_/de bas na dpe 'dis ni gzugs la sogs pa tshogs pa tsam la snang ba'i rgyu slu ba'i
[\[68a.2\]]rang bzhin yin pa'i phyir sgyu ma yin no/_/gzugs la sogs pa rang gi mtshan nyid mngon sum la sogs pa'i tshad mas grub tu zin na ji ltar na yang dag pa nyid ma yin zhe na/_de'i phyir gzugs sogs zhes bya ba la sogs pa'i sgras ni tshor ba dang /_'du shes dang /_'du byed dang /_
[\[68a.3\]]rnam par shes pa la sogs pa bsdu'o/_/de la gzugs ni dbang po lnga po mig dang /_rna ba dang /_sna dang /_lce dang lus zhes bya ste/_de dag ni rang rang gi rnam par shes pa'i tshogs las rjes su dpag par bya ba yin du zin kyang mngon sum gyi rgyu yin pa'i phyir nye bar btags pas mngon sum
[\[68a.4\]]zhes bshad do/_/de bzhin du yul ni lnga ste/_gzugs dang /_sgra dang /_dri dang /_ro dang /_reg bya ste/_mngon sum du bcad par bya ba yin pas na mngon sum mo/_/tshor ba la sogs pa ni sems dang sems las byung bas thams cad bdag nyid kyi rang rig pa'i mngon sum yin pa de nyid ni gtso
[\[68a.5\]]bo yin no/_/yang gzugs la sogs pa mngon sum yin pas sngon po la sogs pa'i dmigs pa nges pa bcas pas sngon po la sogs pa'i shes pa dang khyad par med pas mngon sum ni gtso bo yin no/_/de bas na rab tu grags zhes smos te/_blo zhes bya ba'i tha tshig go/_/de yang kun rdzob
[\[68a.6\]]tu brdzun pa'i snang ba tsam yin te/_de'i phyir tshad mas min zhes bya ba smos te/_slu ba med pa ma yin no zhes bya ba'i tha tshig go/_/ci'i phyir gzugs la sogs pa rab tu grags su zin kyang brdzun yin zhe na/_de'i phyir de ni mi gtsang zhes bya ba la sogs pa smos te/_/mi gtsang la sogs
[\[68a.7\]]zhes bya ba ni mi gtsang ba dang /_mi rtag pa dang /_sdug bsngal ba dang /_bdag med pa yin la/_gtsang sogs grags pa bzhin zhes bya ba gtsang ba dang /_bde ba dang /_bdag yod par grags pa bzhin du gzugs la sogs pa mngon sum du grags pa de ni brdzun yin te slu ba yin no/_/
[\[68b\]]
[\[68b.1\]]de ltar na gzugs la sogs pa'i dngos po med pa rnams la 'jig rten mgon po sangs rgyas bcom ldan 'das kyis skad cig ma la sogs par ci'i phyir ston par mdzad ce na/_de'i phyir 'jig rten zhes bya ba la sogs pa smos te/_thar pa 'dod pa'i 'jig rten pa rnams de kho na nyid
[\[68b.2\]]la 'dir 'dzud cing gzhug par bya ba'i phyir ro/_/yang zhes bya ba'i don ni yongs su smin par bya ba'i don du yang dngos po rnams skad cig mar mgon pos bstan par mdzad pa yin gyi yang dag par ni ma yin no/_/de lta yin na ni kun rdzob 'dis don dam pa dang /_don gyi shugs kyis
[\[68b.3\]]'gal bar 'gyur ro zhe na/_gang du tha dad pa'i blo gzhan sel bar byed pa'i yul de ni kun rdzob kyi bden pa yin la/_don dam pa'i bden pa de las gzhan du gyur pa yin pas skad cig ma yang de bzhin nyid dam/_yang dag pa nyid du rung ste/_cha shas med pa'i phyir bdag med pa
[\[68b.4\]]dang 'dra'o/_/ci'i phyir kun rdzob tu mi 'gyur zhe na/_rnal 'byor kun rdzob nyes med de/_/zhes bya ba smos te/_skye ba dang 'jig pa gnyi ga de kho na nyid kyi blos brtags pa na rang bzhin med pa'i phyir skad cig ma dang /_bdag med pa la sogs pa'i blo yod pa ma yin la/_gzhan
[\[68b.5\]]du na skad cig ma la sogs pa rnal 'byor pa'i blos mthong ba ni mig yor tsam du zad do/_/de'i phyir rnal 'byor pa'i kun rdzob ni don dam par yang 'gyur bas skad cig ma la sogs pa dang 'gal ba'i nyes pa med do/_/'o na de nyid mthong ba zhes ci'i phyir zhe na/_de yang 'jig rten
[\[68b.6\]]la ltos zhes bya ba tha mal pa'i 'jig rten pa la ltos nas rnal 'byor pa de kho na nyid mthong ba zhes bshad do/_/gzhan du na gal te tha mal pa nyid rnal 'byor pa'i 'jig rten la ltos nas de kho na nyid mthong bar 'gyur na de'i tshe tha mal pa'i 'jig rten pas 'gal bar byas pas rnal 'byor pa'i
[\[68b.7\]]'jig rten las 'gal bar 'gyur te/_mi gtsang ba'i bud med rtogs pas mi gtsang ba la sogs par rtogs pa'i tshe 'gal bar byas par 'gyur na/_de lta bur ni mi 'gyur ro/_/de bas na de ni 'jig rten pa la ltos nas de nyid mthong ba yin no/_/de'i phyir rnal 'byor pa'i 'jig rten gyis tha
[\[69a\]]
[\[69a.1\]]mal pa'i 'jig rten sun 'byin par byed do/_/de kho na nyid mthong ba la ltos pa yin pas gong ma gong ma'i khyad par gyis rnal 'byor pa yang sun 'byin no zhes bya bar gnas so/_/ci ste 'dir rnal 'byor pa dang 'jig rten pa gnyis kyis thams cad sgyu ma lta bur
[\[69a.2\]]brtags na de lta na ni rgyal ba yang sgyu ma dang mtshungs par 'gyur la/_des na sgyu ma dang 'dra zhing brdzun yin pa'i rgyal ba la mchod pa la sogs pa byas pa la bsod nams ji ltar skyed par 'gyur zhe na/_dbu ma pas sgyu ma lta bu zhes bya ba la sogs pa smos te/_ji ltar rgyal ba yod du zin kyang
[\[69a.3\]]mchod pa la sogs pa las bsod nams ji ltar 'byung /_de ni ji ltar yod du zin kyang 'di ni rkyen tsam yin pa de bzhin du/_sgyu ma tsam yin yang bsod nams skye bar mtshungs so zhes bya ba'i don to/_/gal te zhes bya ba la sogs pa ni gzhan gyi dri ba'o/_/ci srid ces
[\[69a.4\]]bya ba la sogs pa ni dbu ma pa'i lan yin no/_/de ltar yin du chug na yang sems can rnams yun ring du gnas pa yin pas yang dag par yod pa yin no zhe na/_de'i phyir rgyun ring ba tsam gyis zhes bya ba la sogs pa smos te/_rgyun ring zhes bya ba thog ma med pa'i dus dang 'brel
[\[69a.5\]]pa'i skad cig ma gcig tu brgyud pa'i rgyun de ni yang dag par yod pa ma yin te/_rgyun tsam nyid smos pa'i phyir ro/_/gnas pa'i rgyun skad cig ma ni sgyu ma yang yin no zhes bya bar yang dgongs so/_/de bas na sgyu ma ni rgyun yun rings su gnas su zin kyang brdzun pa yin par 'dra'o/_/
[\[69a.6\]]gal te de ltar 'dra na ni sgyu ma'i skyes bu bsad sogs zhes smos pas/_de'i rdzas dbrog pa la sogs pa byas na sdig par ci'i phyir mi 'gyur zhe na/_de'i phyir sems med phyir na zhes bya ba smos te/_sgyu ma'i sems ni bsod nams dang bsod nams ma yin pa gnyi ga'i rgyu yin na/_
[\[69a.7\]]sgyu ma'i skyes bu la sgyu ma'i sems yod pa ma yin no/_/des na gal te khyed kyi sgyu ma'i skyes bu de dang 'dra na ni bsod nams dang bsod nams ma yin pa 'byung ba de nyid srid na de yin no/_/ci'i phyir sgyu ma'i skyes bu la sems med ce na/_sngags la sogs pa zhes bya ba la sogs pa smos te/_
[\[69b\]]
[\[69b.1\]]sogs pa'i sgras ni rnal 'byor gyi mthu la sogs pa la yang sems bskyed pa'i mthu yod pa ma yin no/_/bde bar gshegs pa'i sprul pa'i sgyu ma ni sems dang bcas pa yin du zin kyang bsam gyis mi khyab pa yin no/_/de ltar na ni sems can dang sgyu ma 'dra ba ma yin te/_sems
[\[69b.2\]]dang ldan pa'i phyir ro zhe na/_de'i phyir sna tshogs zhes bya ba smos te/_gang gi phyir sgyu ma'i rkyen gyi dngos po gcig las 'bras bu dngos po thams cad bskyed par nus pa yod pa ni gang yang med do/_/de bas sgyu ma la de dag kyang rkyen sna tshogs pa las byung ba'i phyir rnam pa sna tshogs su
[\[69b.3\]]gnas pa yin no/_/shes rab kyi pha rol tu phyin pa las don dam par chos thams cad mya ngan las 'das pa yin par gsungs la/_de rnams kun rdzob tu ni 'khor bar 'dod pas/_de ltar na sangs rgyas kyang 'khor bar thal bar 'gyur bas/_de nyid kyi phyir gal te zhes bya
[\[69b.4\]]ba la sogs pa'i tshigs su bcad pas brgal ba yin no/_/'dir de'i lan ni rkyen rnams zhes bya ba la sogs pa'i tshigs su bcad pa yin te/_so so'i skye bo don dam par mya ngan las 'das pa'i rang bzhin yin yang bag chags kyi rgyun ma chad pas kun rdzob tu 'khor ba
[\[69b.5\]]yin gyi/_bcom ldan 'das kyis ni bag chags zhes bya ba'i rkyen rgyun bcad nas kun rdzob tu yang 'byung bar mi 'gyur ro/_/yang zhes bya ba'i sgras ni don dam par lta smos kyang ci dgos zhes bya ba'i don to/_/yang na sangs rgyas bcom ldan 'das kyis bag chags ma
[\[69b.6\]]lus pa spangs pa'i phyir/_'jig rten gyi khams de dang der 'byung bar ston cing /_rdzu 'phrul dang cho 'phrul la sogs pa'i khyad par de dang der ston par mdzad cing sems can sna tshogs pa'i bsam pa thams cad yongs su rdzogs par mdzad pa ni 'khor ba ma yin te/_sngon gyi smon
[\[69b.7\]]lam gyi 'phen pa'i shugs kyis 'byung ba yin gyi/_rkyen ma spangs par 'byung ba ma yin pas 'gal bar 'gyur ro zhes ston to/_/'dir sems tsam pa na re gang 'di bum pa dang snam bu la sogs pa'i mtshan nyid can gyis sgyu ma de dmigs pa med na ni sgyu ma nyid du 'khrul pa yang mi
[\[70a\]]
[\[70a.1\]]'thad la/_'khrul par gnas pa'i sems kyis de rtogs pa yin no zhes smra bar nus pa yang ma yin te/_khyed dbu ma pa'i 'khrul pa ni sems nyid med par 'grub pa'i phyir ro/_/de bas na gang 'di skad du/_gang tshe 'khrul pa'ang med na
[\[70a.2\]]zhes bya ba smos te/_de'i lan ni gang tshe zhes bya ba la sogs pa smos pa yin te/_gang khyed kyi bum pa dang snam bu la sogs pa'i mtshan nyid can du bshad pa'i sgyu ma yang yod pa ma yin te/_gal te de yod par khas len na thams cad yod par smra ba'i gzhung dang 'dra bar thal bar
[\[70a.3\]]'gyur ro/_/de bas na sgyu ma de yod pa ji ltar dmigs/_de'i phyir sems tsam pa'i ltar sgyu ma med pa dag ni dmigs pa ji ltar 'gyur/_kho bo cag dbu ma pa rnams kyi ni med pa'i mtshan nyid can gyis 'khrul pa yang dmigs par byar rung ba yin no/_/gal te sems tsam pa
[\[70a.4\]]dag sems nyid sgyu ma'i rnam pa de yin mod ces zer na/_de lta yin du chug na gal te sgyu ma 'am gzhan pa'i don khyad par can yin yang yang dag par yod na de ltar rung na/_skye ba dang bral ba'i sems nyid sgyu ma yin na de'i tshe gang gis gang la dmigs te mthong bar 'gyur te/_sus
[\[70a.5\]]kyang ci yang mi mthong ngo /_/de yang 'jig rten gyi ni mgon po zhes bya ba la sogs pa smos pa yin te/_ci zhig gsungs she na/_sems byed pa pos de las gzhan pa'i sems gnyis pa mi mthong ngo zhes gsungs so/_/de ni 'dir lung yin la/_rigs pa ni ral gri'i
[\[70a.6\]]so ni zhes bya ba la sogs pa smos pa yin te/_gang zhig bdag nyid gang yin pa de ni des gcod par mi byed do/_/dper na ral gri'i so rang gis rang la mi gcod pa dang 'dra bar/_yid kyang de bzhin te rang gis rang la dmigs par mi nus te/_rang la rang byed pa 'gal ba'i phyir ro/_/
[\[70a.7\]]de bas na nye bar mi dmigs pa'i sems de ji ltar yod pa yin/_ral gri gzhan gyis mi chod pa dang 'dra bar shes pa gzhan gyis gzhan shes pa med do/_/rang rig pa med na rig par mi rung ba'i phyir ro/_/'dir 'khrul pa'i dbang gis dogs pa gzhan skye ba gsal ba'i phyir/_bdag
[\[70b\]]
[\[70b.1\]]gis zhes bya ba la sogs pa smos te/_de lta yin na yang yid ni rang nyid rang la rig par rung ngo /_/dper na mar me rang la rang gsal bar snang ba dang 'dra ba de bzhin du/_sems kyang rang la rang snang du rung ba yin no zhe na/_'dir dpe ma grub par bstan pa'i phyir/_mar me
[\[70b.2\]]zhes bya ba la sogs pa smos te/_mun pas bsgribs pa'i bum pa la sogs pa ni gsal bar byed du rung gi/_mar me ni bdag nyid bum pa ltar mun pas bsgribs pa med pas gsal bar byed pa ma yin te/_gang gi rang bzhin gang yin pa de ni de'i rang bzhin gyi bdag nyid rgyur
[\[70b.3\]]'gyur ro zhes bya ba'i tshig ni rigs pa ma yin pas gsog yin no/_/de yang 'di ltar de'i rang bzhin ma yin pa rang bzhin gzhan dang phrad nas de'i rang bzhin du 'gyur ba ni rigs te/_dper na shel de dang mi mthun pa'i sas sngon po de dang phrad na de sngon por 'gyur bar rung gi_/sngon po
[\[70b.4\]]nyid gzhan la ltos nas rang la sngon por mi byed do/_/de ltar bum pa la sogs pa gzhan dag ni mar me la sogs pa la ltos nas snang ba mar me la sogs pa gzhan 'ga' ni snang ba gzhan la mi ltos par snang ba bdag nyid snang bar byed do zhes bya ba ni rigs so/_/sngon po nyid sngon po ma yin
[\[70b.5\]]na ni de shel dang 'dra bar bdag nyid sngon por byed kyi/_sngon po nyid du gnas pa ni sngon por byed par mi rigs so/_/gal te mar me rang nyid kyang gsal bar mi byed la/_gzhan gyis kyang gsal bar mi byed na ni rnam pa thams cad du snang ba'i rgyun chad par 'gyur na/_de ltar mi rung
[\[70b.6\]]bas snang ba gzhan la mi ltos pa'i phyir rang la rang gsal bar byed do zhes bshad pa yin no/_/de bzhin du sems kyang gzung ba dang 'dzin pa dang bral ba yin pa'i phyir rang nyid gsal bar byed pa yin no zhe na/_de'i phyir mar me zhes bya ba la sogs pa smos te/_mar me ni gsal bar
[\[70b.7\]]byed pa yin par shes pas de ltar rtogs pa'i phyir sgro btags pa'i tshul gyis lan 'ga' zhig brjod du rung gi shes pa la ni de las gzhan pa'i shes pa po med pas de la rang gsal bar byed do zhes shes pa rgyu gang gis shes nas rjod par byed/_yang blo ni gzhan gyi sems shes pas
[\[71a\]]
[\[71a.1\]]kyang ji lta ba bzhin du mi mthong bas de'i phyir sus kyang ji lta ba bzhin du mi mthong bas gsal ba'am mi gsal ba zhes brjod du rung ba ma yin no/_/blo ni brjod du med pa yin du zin kyang sgro btags pa tsam gyis yod par bshad pa de bden pa ma yin no/_/de'i
[\[71a.2\]]phyir gsal lam mi gsal zhes bya ba la sogs pa smos te/_sus kyang zhes bya ba la sogs pas sangs rgyas kyis kyang ma gzigs pa ste/_'od srungs sems ni sangs rgyas thams cad kyis ma gzigs mi gzigs gzigs par mi 'gyur ro zhes bya ba la sogs pa ji skad
[\[71a.3\]]bshad pa lta bu'o/_/de bas na mo gsham gyi bu'i tshul spyod dang 'dra bar gsal ba dang mi gsal ba la sogs pa ji skad du brjod du zin kyang don med brdzun yin no/_/de ltar rang rig pa rnam par bsal ba na rgol ba rtsod pa la brtson pas brgal ba ni gal te zhes bya ba la sogs pa yin
[\[71a.4\]]te/_gzhan dag gi rnam par shes pas rjes su myong bar rab tu gsal bar gyur pa ni dran pa'i rgyu yin no/_/gal te de ltar yin na sems gzhan gyi rjes su myong ba'i don skyes bus ji ltar dran par 'gyur du rung zhes dris pa dang /_gzhan dag gis 'brel pa las zhes bya ba
[\[71a.5\]]smos te/_rgyu dang 'bras bu'i mtshan nyid can gcig nas gcig tu brgyud pa la sogs zhes bya ba'i tha tshig go/_/'di la byi ba'i dug ji ltar dran par 'gyur zhes dri bar sbyar te/_de yang dbyar gyi tshe byi ba dug dang bcas par 'gyur la/_de dag yod par rtogs pa na sbrul gyi mche bas
[\[71a.6\]]zin pa'i rjes thogs la sbrul ni ma mthong bar gyur pa dang lus la gnod pa'i 'gyur ba mthong bas byi ba'i dug med bzhin du de'i dug gis zin pa'i dran pa 'byung mod kyi/_sbrul gyi dug ni de las gzhan pa nyid yin no/_/de bzhin du rma'am lus kyi nad gzhan las/_byi ba'i dug gi shes
[\[71a.7\]]pa med pa bzhin du dran pa dang 'dra bar rang rig pa med pa nyid du brjod pa rnam par shes pa'i dran pa 'byung ba yin no/_/yang 'di skad du bdag nyid mi 'byung mod kyi/_'on kyang mig gi rnam par shes pa la sogs pa 'byung ba na gzugs la sogs pa'i rkyen gzhan dang ldan par snang ba'i
[\[71b\]]
[\[71b.1\]]rang bzhin can yin no zhe na/_de mi rigs par bstan pa'i phyir/_rkyen gzhan zhes bya ba la sogs pa smos te/_dper na grub pa'i mig sman med par yang bum pa la sogs pa mi mthong ba dang 'dra bar rkyen nyid dang ldan pa tsam gyis shes pa yin du mi rung ngo /_/de ltar na rang rig
[\[71b.2\]]pa med par bum pa la sogs pa mthong ba yang med par thal bar 'gyur ro zhe na/_de'i phyir 'di ltar zhes bya ba la sogs pa smos te/_mthong ba zhes bya ba ni 'dir mngon sum gyi tshad mas nges par byas pa'o/_/thos pa ni sgra las byung ba'o/_/shes pa ni rjes su dpag pas so/_/ji
[\[71b.3\]]ltar mthong ba la sogs pa gang yin pa de ni 'dir dbu ma pas kyang bkag pa med kyang gzhan du tshad mas yang dag pa nyid yin pa gzhan du mi rung ste/_de ci'i phyir zhe na/_'dir mthong ba la sogs pa bden pa nyid du rtogs pa ni sdug bsngal gyi rgyur gyur pa'i gti mug yin pas de
[\[71b.4\]]bzlog pa yin no/_/gal te sems las sgyu ma gzhan yang ma yin/_gzhan ma yin pa yang ma yin na/_dper ji ltar rung zhes rtog pas de'i phyir/_sems las zhes bya ba la sogs pa smos te/_gal te sgyu ma dngos po yin na ni sems las ji ltar gzhan pa ma yin te/_bum
[\[71b.5\]]pa la sogs pa dang 'dra bar gzhan yin no/_/gal te mtshan min zhes pa sems las sgyu ma gzhan ma yin na ni yang dag par dngos por ma grub ste yod pa ma yin no/_/sems med du zin na sgyu ma ji ltar mthong zhes rtog pa de'i phyir/_ji ltar zhes bya ba la sogs pa smos
[\[71b.6\]]te/_ji ltar sgyu ma mi bden zhing med du zin kyang snang ba dang 'dra bar sems gzhan rang bzhin med kyang kun rdzob tu blta bar bya ba'i yul dang /_lta ba por snang ba la nyes pa ci zhig yod/_'dir sems tsam pa na re gal te dngos po la brten na ni de nyid kyis 'khor bar
[\[71b.7\]]'gyur la/_de la ma brten na ni 'khor ba nyid nam mkha' dang 'dra bar 'gyur ro zhes rtog pas de'i phyir/_dngos po la brten nas zhes bya ba la sogs pa smos te/_don dam par dngos po med pa'i 'khor ba skye ba'i bya ba dang ldan par ji ltar 'gyur te mi 'gyur ro/_/'khor ba
[\[72a\]]
[\[72a.1\]]dngos po med kyang yang dag pa ma yin pa'i kun tu rtog pa zhes bya ba'i gzhan dbang yod do zhe na/_de'i phyir grogs po zhes bya ba la sogs pa smos te/_gal te 'khor ba med kyi sems kyi rnam pa ma yin par kun tu rtog na 'di ni grogs med pa cha shas dang
[\[72a.2\]]bral ba ma yin no/_/de ltar yin na ci nyes she na/_gang tshe zhes bya ba la sogs pa smos te/_gal te sems gcig pu gzung ba dang bral bar gnas pa de'i tshe 'dzin pa po yang med la/_de gnyi ga dang bral na ni sems can thams cad kyang de bzhin gshegs par 'gyur ro/_/
[\[72a.3\]]de ltar na khyod kyi sems tsam du bstan pa des yon tan ci zhig thob ste/_btags pa tsam nyid nyon mongs pa yin pas nyon mongs pa las ldog par mi 'gyur ro zhes dgongs so/_/'di ltar gzhan dag gis dbu ma pa la dris pa ni/_sgyu ma zhes bya ba la sogs pa smos te/_khyod kyis
[\[72a.4\]]bshad pa'i sgyu ma lta bur shes pas kyang /_'dod chags la sogs pa nyon mongs pa ldog par ji ltar 'gyur te/_gang gi tshe sgyu ma'i bud med sprul pa la sgyu ma de byed pa de \u0f37nyid kyang 'dod chags skye bar 'gyur bas de ltar shes su zin kyang nyon mongs pa mi ldog go/_/de ltar brgal ba'i
[\[72a.5\]]lan gdab pa'i sgo nas nyon mongs pa spang ba'i rim pa bstan pa'i phyir/_de byed ces bya ba la sogs pa smos te/_sgyu ma de'i byed pa po ni de byed pa ste/_de zhes bya ba bud med la sogs pa kun nas nyon mongs pa skye ba'i sa bon ma spangs pa las sgyu ma'i bud med de mthong ba'i
[\[72a.6\]]dus su nyon mongs pa skye ba ni stong pa nyid kyi bag chags bsgom pa nyam chung ba nyid yin no/_/'o na ji ltar nyon mongs pa spong zhe na/_de'i phyir stong pa nyid ces bya ba la sogs pa smos te/_'dir stong pa nyid ni de kho na nyid kyi ye shes so/_/de'i sa bon ni bag chags so/_/de bsgom
[\[72a.7\]]pas ni bsgom pa shin tu goms pa skyes pa ste/_de ni dngos po'i bag chags gzugs la sogs pa'i rtog pa'i sa bon spong zhing sel bar byed do/_/cung zad med ces bya ba ni dngos po med pa dag go/_/med do zhes stong pa nyid la bslab pa'i bag chags ji ltar spong bar 'gyur zhe na/_de'i phyir
[\[72b\]]
[\[72b.1\]]gang tshe zhes bya ba la sogs pa smos te/_don dam par na stong pa nyid ni yod pa ma yin te/_dngos po med pa ni dngos po rnams ldog pa la ltos pa ma yin pas/_dngos po la brten zhes bya ba'i dngos po med na ni rten med pa yin na blo zhes bya ba shes pa ste/_mdun na dmigs pa med
[\[72b.2\]]pa'i don gyis na ji ltar gnas par 'gyur te mi gnas so/_/de ltar na dngos po med par rtogs pa'i bag chags kyi sa bon yang tshul 'di ltar spang bar bya'o zhes bya ba'i tha tshig go/_/de ltar lhag ma dang bcas pa'i mya ngan las 'das pa bshad nas/_lhag ma med pa bstan pa'i phyir/_gang
[\[72b.3\]]tshe zhes bya ba la sogs pa smos te/_dmigs pa med pa ni yul med pa'am nye bar len pa med pa'o/_/blo ni sems so/_/rab tu zhes bya ba ni mya ngan las 'das pa'o/_/de ltar na rgyal ba'i sku ji ltar snang bas blta zhe na/_de'i phyir yid bzhin zhes bya ba la sogs pa smos te/_gdul bya ni
[\[72b.4\]]'gro ba rnams kyi don gyi rkyen dang smon lam gyi rgyu de gnyis ji srid yod pa de srid du/_skal ba ji bzhin du 'dod pa yongs su skong bar mdzad par snang ste/_de yang yid bzhin gyi nor bu la sogs pa dang 'dra bar rtog pa mi mnga' yang re ba yongs su skong bar mdzad do/_/ji ltar na sems med du
[\[72b.5\]]zin kyang bya ba de byed ces rtog pa de'i phyir/_mkha' lding zhes bya ba la sogs pa smos te/_dper na nam mkha' lding gi dug sngags grub pa'i skyes bus mchod sdong gi ka ba bsgrubs te btsugs pa des skyes bu sbrul la sogs pa'i dug gis zin pa sel bar byed pa'i mthu yod la/_de'i
[\[72b.6\]]grub pa po de med nas yun ring por lon na yang mchod sdong du btsugs pa'i shing gis dug sel bar nus pa yin no/_/de bzhin du byang chub kyi spyod pa'i rjes su mthun pa'i spyod pas snying por bya ba thams cad tshul bzhin spyod de/_byang chub kyi spyod pa yongs su rdzogs par byed pa des/_rgyal
[\[72b.7\]]ba'i mchod sdong zhes bya ba rgyal ba'i sku sprul par gyur nas byang chub sems dpa' sems dang bcas pa 'das par gyur nas kyang gdul bya rnams dang smon lam gyi rnam pa'i shugs gnyis kyis sems can thams cad kyi don mdzad par 'gyur gyi/_nyan thos ltar yongs su mya ngan las 'da'
[\[73a\]]
[\[73a.1\]]bar mi 'gyur ro/_/gal te mya ngan las 'das su zin kyang yid bzhin gyi nor bu dang 'dra bar 'gro ba'i don mdzad pa ni kyang zhes bya ba'i sgra'i don yin no/_/de nyid kyi phyir/_sems med ces bya ba smos te/_sangs rgyas la mchod pa byas pa'i bsod nams ni
[\[73a.2\]]'bras bu las 'dra ba nyid yin te/_ji ltar 'dra zhes rtog na de'i phyir/_gang yang zhes bya ba la sogs pa smos te/_sangs rgyas bzhugs pa na mchod pa byas pa ci lta bar 'dir yang de dang 'dra'o zhes bya ba'i tha tshig go/_/sngar ni sgyu ma dang 'dra ba'i sems de las bsod nams skye bar
[\[73a.3\]]bshad la/_da ltar ni de med du zin kyang zhes bya ba ni 'dir khyad par ro/_/bsod nams kyi 'bras bu 'dir mtshungs pa de yang lung gi tshad ma las grub pa yin pas kun rdzob bam don dam pa gang yin yang sangs rgyas bzhugs pa la mchod pa byas pa dang 'dra bar 'bras bu dang bcas pa yin
[\[73a.4\]]no/_/de ltar de kho na nyid rtogs pa de'i rim pa bshad pa na theg pa dman pa dag theg pa chen po mi bzod pas phyir rgol bar byed pa ni/_bden pa zhes bya ba la sogs pa smos pa yin te/_sdug bsngal la sogs pa'i bden pa mthong na gang zag la bdag med pa rtogs pa'i ye shes
[\[73a.5\]]yang srid par 'gro bar byed pa'i las rnams mi byed pas mya ngan las 'das shing grol bar 'gyur gyi/_stong pa nyid mthong bas yod pa bkag cing med par lta bar mi shes pa des 'bras bu ci zhig 'grub pa yod de/_ci yang med do zhes rtog pa la/_de'i khyad par chen po yod pe la
[\[73a.6\]]khyed kyis ma shes pa yin no zhes ston te/_de'i phyir gang phyir zhes bya ba la sogs pa smos te/_gang gi phyir lung yang dag pa las 'di lta bu'i stong pa nyid ma mthong bas byang chub tu ni mi 'gyur bar gsungs la/_de bas na stong pa nyid mthong ba ni don chen po yin par smra'o zhes bya
[\[73a.7\]]ba'i tha tshig go/_/'on te zhes bya ba la sogs pa ni gzhan zhig la smra ba ste/_theg chen zhes bya ba la sogs pa ni theg pa yang yin la chen po yang yin pas na theg pa chen po ste/_sa bcu 'bras bu dang bcas pa de thob par byed pa'i phyir theg pa'o/_/'bras bu dang /_dus dang /_dmigs
[\[73b\]]
[\[73b.1\]]pa dang /_bsam pa dang /_'byor pa dang /_brtson 'grus dang /_tshogs kyi che ba nyid yin pa'i phyir chen po ste/_thos pa la sogs pa'i rang bzhin gyi shes rab dang de ston pa'i bstan bcos sa bcu pa la sogs pa'o/_/de ni mi 'grub par gzhan smra na'o/_/khyed kyi lung ni ji ltar 'grub ces
[\[73b.2\]]bya ba ni theg pa chen po pas dris pa'o/_/gang phyir 'dir ni gnyi ga'ang 'grub/_/ces bya ba ni nyan thos pa'i ste/_gnyi ga sangs rgyas pa yin pa'i phyir ro zhes bya bar dgongs so/_/dang po khyod kyi 'di mi 'grub/_/ces bya ba theg pa chen po'i tshig ste/_dang por zhes bya ba theg pa chen po
[\[73b.3\]]med par 'tshang rgya bar mi 'gyur la/_de med par khyed kyi lung grub pa ma yin no zhes pa'o/_/'dir gzhan yang rgyu gang gis zhes bya ba la sogs pas ni 'di skad ston te/_gang la de rgyu gang gis khyed kyi lung gis der sangs rgyas kyis gsungs pa yin par yid ches par 'jog
[\[73b.4\]]na/_yid ches pa theg pa chen po la yang gyis shig ces pa'o/_/'on te gnyi ga 'dod pa nyid yin pas khyed kyi lung la ni yid ches kyi/_sangs rgyas kyis gsungs pa las ni ma yin te/_sangs rgyas kyis gsungs pa las gzhan pa gnyi ga 'dod pa de la bden par khas
[\[73b.5\]]len na rig byed la sogs pa 'ga' zhig kyang gnyi ga 'dod pa yod pas bden par 'gyur ro/_/'on te sangs rgyas kyis gsungs pa nyid bden mod kyi theg pa chen po rtsod pa dang bcas pa'i phyir mi 'dod do zhe na/_khyed kyi lung yang mu stegs pa rnams dang rtsod pa dang bcas
[\[73b.6\]]pa'i phyir dor dgos so/_/gzhan gyi lung gzhan dag kyang dor dgos so/_/rang gi sde pa dang /_gzhan 'ga' zhig dang rtsod pa dang bcas pa'i phyir ro/_/gzhan yang sangs rgyas kyi bstan pa'i rtsa ba ni dge slong nyid yin te/_dge slong gi sdom pa'i rtsa ba gzhi gang la yod pa dge slong nyid
[\[73b.7\]]do/_/de nyid kyang dka' bas gnas pa ni mu stegs pa dang rtsod pa dang bcas pa'i phyir ro/_/re zhig dge slong nyid lta smos kyang ci dgos kyi/_sems dmigs pa dang bcas pa ste/_nye bar dmigs pa yod pa rnams kyis ji srid phung po'i 'dzin pa yod pa de srid kyi bar nga'o zhes kyang nga
[\[74a\]]
[\[74a.1\]]rgyal byed par 'gyur zhing /_yang las dang skye ba yod la/_de ltar na mya ngan las 'das pa yang dka' bas gnas pa yin no/_/bden pa mthong bas nyon mongs pa spong ba'i phyir dka' bas gnas pa ma yin no zhes zer ba de'i phyir/_nyon mongs pa
[\[74a.2\]]zhes bya ba la sogs pa smos te/_nyon mongs pa spangs pa'i rjes thogs la yang stong pa nyid ma bsgoms par de mi 'byung ste/_dmigs pa dang bcas pa'i sems dang ldan pa la gnod pa dang bcas par snang ngo /_/dper na 'phags pa maud gal gyi bu lus kyi sdug bsngal gyis gzir zhing
[\[74a.3\]]rmongs pa'i las kyi nus pa yod par snang ba yin no/_/de ltar yin na yang re zhig sred pa ni srid pa'i rtsa bar gyur na de de rnams la med do zhe na/_de nges par gzung zhing dpyad pas nges par bya dgos la/_ci zhig nges par bya dgos she na/_ji tsam zhes bya ba la sogs pa smos te/_'dir
[\[74a.4\]]gzhan dag na re nyon mongs pa can dang /_lung du ma bstan pa'i sred pa dang /_'dod pa'i khams kyi mi dge ba ni 'dir yang srid pa 'byung ba'i dbang du byas pa yin te/_de yang dga' ba'i 'dod chags dang bcas pa ni nyon mongs pa can yin na/_nyon mongs med kyang zhes ci'i phyir
[\[74a.5\]]smra zhes 'di ltar dgongs te/_gti mug kyang nyon mongs pa chen po yin pas nyon mongs pa can yin la/_de'i bag chags kyang ni kun tu rmongs pa can ma yin pa'i mi shes pa'i sems dmigs pa dang bcas pa 'di la yod par 'dod do/_/de bzhin du nyon mongs pa can ma yin pa'i
[\[74a.6\]]sred pa la bag chags nyon mongs pa can ma yin pa yod do/_/de yang tshor ba yin no/_/de yang dpyad par bya ste/_nyon mongs pa can ma yin yang lhan cig byed pa'i rgyu dang phrad nas nyon mongs pa can bskyed do zhes bya ba yang zhes bya ba'i sgras ston to/_/de bas na sred 'di zhes bya ba
[\[74a.7\]]la sogs pa smos pa yin no/_/rgyu rnams 'bras bu nges par skyed pa ni ma yin no zhe na/_de'i phyir dmigs pa zhes bya ba la sogs pa smos te/_gang yang rung ba der 'jog par 'gyur ro zhes bya ba ni/_sems dmigs pa dang bcas pa yin na/_srid pa'am zag pa med pa'i
[\[74b\]]
[\[74b.1\]]dbyings gang yin pa der nges par 'gyur ro/_/de yang ci'i phyir zhe na/_stong pa nyid ces bya ba la sogs pa smos te/_stong pa nyid rtogs pa dang bral ba'i sems de'i dngos po'i bag chags kyis bcings pa yin pa'i phyir grol bar mi 'gyur te/_slar yang skye bar 'gyur ro/_/de yang
[\[74b.2\]]ci dang 'dra zhe na/_de'i phyir 'du shes zhes bya ba la sogs pa smos te/_'du shes ni sngon po la sogs pa mtshan mar 'dzin pa'i sems kyi 'du shes so/_/de gang la med pa de 'du shes med pa ste/_'du shes med pa de yang yin la/_/lus dang sems kyi rnam par g.yeng ba bkag pa
[\[74b.3\]]bskyed pas snyoms par 'jug pa yang yin pa'i phyir 'du shes med par snyoms par 'jug pa ste/_de yang bsam gtan bzhi pa'i 'bras bu chen po nam zhig thob pa na srid pa la thar par 'du shes pas 'ga' zhig gis 'du shes bkag ste snyoms par 'jug par byed pa'o/_/de'i
[\[74b.4\]]sems ni phyin ci log gi bag chags kyis bcings pa'i phyir 'du shes bkag tu zin kyang dus ji srid du snga ma'i 'phan shugs zad pa dang /_lus kyi dbang po de las skye bar 'gyur ro/_/'bras bu che ba'i lha 'du shes med pa'i sems can du skye ba'i rnam par smin pa de ni mi khom pa yin no/_/
[\[74b.5\]]des na stong pa nyid bsgom par bya'o/_/gal te khyod kyi lung sangs rgyas kyis gsungs pa'i mtshan nyid can ma yin no zhes zer na/_de'i phyir gang zhig ces bya ba la sogs pa smos te/_sangs rgyas kyi gsung yin par ci'i phyir mi 'dod de/_'dod par bya ba yin no/_/phal cher
[\[74b.6\]]zhes bya ba ni rnam pa thams cad du mi mnyam yang zhes bya ba'o/_/yang stong pa nyid la sogs pa'i phyogs 'ga' zhig mi mthun pas sangs rgyas kyis gsungs pa ma yin no zhes rtog na/_de'i phyir gal te zhes bya ba la sogs pa smos te/_theg pa chen po dang khyed kyi mdo tshig 'ga' zhig
[\[74b.7\]]mi mthun pa mi rung ngo snyam na/_khyed kyi mdo yang yang dag par ldan pa'i lung la sogs pa las stong pa nyid chen po dang mtshungs par ston pa don yod la/_de ltar mnyam pa'i tshig gis kyang theg pa chen po thams cad rgyal bas gsungs pa ci ste ma yin te/_sangs rgyas kyis
[\[75a\]]
[\[75a.1\]]gsungs pa nyid yin no/_/'od srungs chen po zhes bya bas ni gsung rab zab mo ma rtogs pa nyid kyi nyes pa yin no zhes ston to/_/gzhan yang stong pa nyid ma rtogs su zin kyang grol bar gdags su rung ba ni srid kyis/_de med par 'tshang rgya bar ni mi
[\[75a.2\]]'gyur te/_de ci'i phyir chags dang zhes bya ba la sogs pa smos te/_chags dang 'jig pa gnyis de ltar mi gnas pa'i mya ngan las 'das pa thob pa 'di ni stong pa nyid du rtogs pa'i 'bras bu yin no/_/de ltar zhes bya ba la sogs pa de ni nye bar sdud pa yin no/_/'dod chags la
[\[75a.3\]]sogs pa'i nyon mongs pa'i sgrib pa dang /_shes shing khong du chud par bya ba de thams cad la 'gebs shing sgrib pa'i mi shes pa nyid ni mun pa dang 'dra bas mun pa ste/_de gnyis spang ba'i gnyen po ni stong pa yin no/_/de ltar yin na yang bdag med do zhes bya ba'i rnam pa 'di la
[\[75a.4\]]'jigs pas kho bo mi bsgom mo zhe na/_de'i phyir sdug bsngal zhes bya ba la sogs pa smos so/_/de ltar zer ba de ci las 'jigs pa'i gzhi med do zhes bstan pa'i phyir bdag ces bya ba la sogs pa smos so/_/ci ltar na ci yang med ces rtog na/_de'i phyir so dang zhes bya ba la sogs
[\[75a.5\]]pa smos te/_bu ga dgu zhes bya ba ni mig dang /_rna ba dang /_sna dang /_kha ste bdun dang /_bshang ba dang /_gci ba'i lam ste dgu'o/_/rnam shes drug ni mig dang /_rna ba dang /_sna dang /_lce dang /_lus dang /_yid kyi rnam par shes pa'o/_/de ltar re zhig bad sa'i bu la sogs pa
[\[75a.6\]]bdag dang srog las gang zag ces bya ba yod par 'dod pa sun phyung ba dang /_grangs can dag kyang shes pa la bdag ces 'dogs pas de yang shes pa dang bcas pa'i skyes bu'i rang gi ngo bo yin pa las de'i 'dod pa las/_snying stobs dang /_rdul dang /_mun pa cha mnyam pa'i gnas
[\[75a.7\]]skabs su rang bzhin rtag pa dang 'dres par gyur pa las chen po/_de las nga rgyal/_de las sgra la sogs pa de tsam lnga 'byung la/_sgra la sogs pa'i shes pa de yang skyes bu la sgra la sogs pa gzugs brnyan gyi tshul du snang ngo zhes zer bas/_de'i phyir gal te sgra'i zhes bya ba la sogs pa smos
[\[75b\]]
[\[75b.1\]]te/_gal te sgra la sogs pa'i shes pa ni sems de ni skyes bu rtag pa yin la/_sgra yang rtag par dus thams cad du 'dzin cing thos par 'gyur na/_rtag tu mi thos pas shes pa de mi rtag pa yin no zhes ston to/_/'dir gzhan dag na re sgra la sogs pa rtag tu mi gnas pas dus thams cad du mi
[\[75b.2\]]thos pa yin no zhe na/_de'i phyir gang gis zhes bya ba la sogs pa smos te/_gal te de lta yin na rgyu gang gis shes pa zhes brjod cing ming du btags pa de shes par bya ba'i yul med par ci zhig des shes par ma gyur pas shes pa ji ltar yin te mi rung ngo /_/de nyid kyi phyir gal te zhes bya
[\[75b.3\]]ba la sogs pa smos te de ni go sla'o/_/sgra'i shes pa de nyid sgra nye bar mi gnas pa na gzugs dang nye bas gzugs shes pa yin te/_de'i phyir yod do zhes zer na/_gal te de ltar yin na gang gi tshe gzugs shes pa de'i tshe rgyu gang gis ci ste thos par yang ma gyur/_sgra drung na med pa'i phyir
[\[75b.4\]]ro zhe na/_des na sgra'i shes pa yod pa yin no/_/med pa ma yin te de'i bdag nyid can yin pa'i phyir ro zhe na/_rgyu des na shes bya drung na med cing rgyang ring na shes pa yang med pa kho nar nges pa yin no/_/gzhan yang gang tshe zhes bya ba la sogs pa smos te/_gal te sgra'i shes pa dang /_
[\[75b.5\]]gzugs kyi shes pa gnyis skyes bu'i rnam pas gcig yin la/_gang gi gzugs shes pa de'i tshe sgra thos par yang ci'i phyir mi 'gyur/_'on te gzugs 'dzin pa'i dus na sgra med pas ma thos pa yin no zhe na/_de lta na ni shes bya med pa'i shes pa'ang med pa kho nar 'gyur bas
[\[75b.6\]]shes pa rtag par mi 'gyur ro/_/gzhan yang sgra 'dzin par byed pa'i rang bzhin gyi shes pa gang yin pa de gzugs 'dzin par nus par ji ltar 'gyur/_de gnyis gcig na ni dbang po lngar brtag pa yang don med do/_/gzhan yang rang bzhin las skyes bu 'byung bar brtag pa
[\[75b.7\]]yang rigs pa ma yin pa'i phyir pha dang zhes bya ba la sogs pa smos te/_snying stobs dang /_rdul dang mun pa cha mnyam pa'i gnas skabs su rang bzhin zhes brtags pa la sogs pa skye bar bshad pa yang rtog pa nyid/_gcig pu yin na yang mi rung ngo /_/de bas na sgra
[\[76a\]]
[\[76a.1\]]'dzin pa'i rang bzhin yod par 'dod pa'i ngo bo nyid ma mthong bar grub pa rigs pa ma yin no/_/de'i phyir sgra 'dzin zhes bya ba la sogs pa smos te/_sgra 'dzin pa'i shes pa'i ngo bo gang yin pa de ni gzugs 'dzin par ji ltar 'gyur te/_ci nas kyang mi
[\[76a.2\]]'gyur ro/_/de yang gcig pa du ma nyid du 'gyur ba ni 'gal ba'i phyir ro/_/gcig pu nyid yin na yang du mar gdags su rung ste/_skyes bu gcig la yang bu la ltos nas pha zhes bya la pha la ltos nas bu zhes bya bas du ma'i bdag nyid can yin pa dang 'dra bar shes pa yang de dang 'dra
[\[76a.3\]]bar yod mod ce na/_de ni pha dang zhes bya ba la sogs pa smos so/_/ci'i phyir zhe na/_snying stobs zhes bya ba la sogs pa smos te/_snying stobs ni bde ba'o/_/rdul ni sdug bsngal ba'o/_/mun pa ni gti mug ste/_snying stobs la sogs pa de dag kyang gcig pu brtan pa yin pa'i
[\[76a.4\]]phyir rnam par 'gyur ba tsam du brtags kyi/_'gro ba ni de las skyes pa ma yin pas yang dag par na snying stobs la sogs pa ni pha yang ma yin bu yang ma yin no/_/gang gi phyir de ltar yin pa des na yang dag pa nyid du ma yin no/_/de bzhin du sgra nye bar mi gnas pa'i tshe na yang sgra 'dzin
[\[76a.5\]]pa'i shes pa gzugs kyi shes pa'i rang bzhin ldan par yang ma mthong zhing mi snang ngo /_/de bas na sgra'i shes pa de yod pa ma yin no/_/'on te de nyid ces bya ba'i sgra'i shes pa de nyid gar mkhan dang 'dra bar tshul gzhan gyis gzugs kyi shes par snang ba yin te/_dper na gar mkhan
[\[76a.6\]]gzugs gzhan gyis 'jigs sder ston la gzhan gyis ni srid sgrub tu ston te/_de yang de dang 'dra'o zhe na/_de lta na ni shes pa de yang gar mkhan dang 'dra bar rtag cing ther zug pa ma yin no/_/gal te de nyid rang bzhin gzhan yin no zhes rtog na/_de'i gcig pa nyid 'di ni sngon chad
[\[76a.7\]]med pa yin te/_gzhan pa dang gzhan gcig pa nyid 'di ni phan tshun 'gal ba'i phyir ro/_/de lta gcig pa bkag pa na rang bzhin gzhan yin pa ni brdzun pa yin te/_de ltar med do zhes zer ba ni de ltar na bdag de'i rang gi rang bzhin nam/_ngo bo ji lta bu yin pa smros shig ces dris pa'o/_/
[\[76b\]]
[\[76b.1\]]gal te de'i rang gi ngo bo shes pa nyid yin no zhe na/_de lta na ni skyes bu thams cad gcig tu thal bar 'gyur te/_grol ba dang ma grol ba'i skyes bu rnams gcig kho nar 'gyur ba'i skyon yod do/_/gzhan yang sems dang bcas pa'i skyes bu dang /_sems med pa'i rang bzhin de
[\[76b.2\]]gnyis gcig pa kho nar thal bar 'gyur ro/_/yang grangs can gyis de shes pa dang rang bzhin ni yod pa nyid du mnyam zhing mtshungs te/_de'i phyir gcig pa nyid du 'dod do zhe na/_dbu ma pas gang tshe zhes bya ba la sogs pa smos te/_gang gi tshe skyes bu dang rang bzhin gnyis
[\[76b.3\]]sems dang sems med pa'i bye brag gi khyad par gang yin pa de med cing rim dang rim ma yin par byed pa dang bral bas ri bong gi ra ltar med pas phyin ci log yin na/_de'i tshe 'dra ba'i rkyen gang zhig yin te ci yang med do/_/de bas na gcig pa yang ma yin no zhes bya ba'i tha
[\[76b.4\]]tshig go/_/'di dag gis ni rgyu la sogs pa spyi dang ris mthun pa dag kyang gsal ba yin no/_/de ltar re zhig bdag sems dang ldan pa yin par tshad mas bkag pa dang /_sems med pa nyid yin no zhes zer na/_de'i phyir sems med pa yang zhes bya ba la sogs pa ste/_yang
[\[76b.5\]]gzhan dag na re bdag der sngar sems med pa yin yang bdag nyid kyi yon tan shes pa zhes bya ba yod pa de dang phrad pa las kyang shes pa can du 'gyur ro zhes zer na/_de lta na ni snga ma'i mi shes pa de 'jig cing med pas mi rtag par thal bar 'gyur ro/_/'on te rtag pa yin par 'gyur
[\[76b.6\]]bas med pa yin no zhe na/_de'i tshe bdag 'di la shes pa yod pa'i sems dang phrad du zin kyang ci zhig bya ste/_ci yang ma byas so zhes bya ba'i tha tshig go/_/de ltar bya ba med pa zhig yod du yang mi rung ste/_shes pa med cing bya ba med pa ni nam mkha' dang 'dra bas de la bdag tu sgro
[\[76b.7\]]btags pas bdag tu byas pa yang rigs pa ma yin no/_/gal te zhes bya ba la sogs pa la gzegs zan pa yang 'di skad du de ltar bdag med na dge ba dang mi dge ba'i las kyis yid du 'ong ba dang /_'bras bu yid du mi 'ong ba dang 'brel pa yod par mi rigs te/_las byas
[\[77a\]]
[\[77a.1\]]nas sems kyi skad cig ma snga ma 'jig pa'i rjes la/_sems kyi skad cig ma gzhan nyid 'byung bar 'gyur la/_las de ni gzhan pa de'i ni ma yin pas de'i 'bras bu myong na shin tu thal ches par 'gyur ba'i phyir ro/_/las de gang gi yin pa 'jig par 'gyur bas
[\[77a.2\]]'bras bu gang gi yin zhes smra na/_de'i phyir yu bu cag gnyis zhes bya ba la sogs pa smos te/_'di dang phyi ma'i gzhi tha dad pa gang la yod pa de ni gzhi tha dad pa zhes bya ste/_las 'dir byas pa'i 'bras bu phal cher ni phyi mar 'byung la/_bya ba dang 'bras bu de dag la bdag gang yin pa de
[\[77a.3\]]ni rtag pa yin pa'i phyir bya ba med cing bya ba dang bral ba yin no/_/de bas na 'dir bdag byed pa po dang tshor ba po yin pa la sogs pa'i smra ba de ni log pa yin pas don med pa nyid yin te/_rigs pa dang mi ldan pa'i phyir ro/_/gzhan dag na re sems can gcig gi rgyud kho na la kha
[\[77a.4\]]zas mi mthun pa la sogs pa'i rgyu dang ldan na nad la sogs pa'i 'bras bu dang ldan pa tshe 'di nyid la snang /_tshe phyi ma la yang bdag de dang 'dra mod ce na/_de'i phyir rgyur bcas zhes bya ba la sogs pa smos te/_tshe 'di nyid la yang sems can rnams bya ba dang ldan pa'i sems can
[\[77a.5\]]yin pa'i phyir skad cig ma yin gyi/_skad cig ma yin pa dag ni rim dang rim ma yin pas mi byed pas med pa yin pa'i phyir/_rgyu dang bcas shing ldan pa gang yin pa de 'bras bu dang ldan par snang ngo zhes bya ba 'di ni mi srid do/_/'o na sangs rgyas bcom ldan 'das kyis byed pa
[\[77a.6\]]po dang longs spyod pa por gsungs pa yod do zhe na/_de'i phyir rgyun zhes bya ba la sogs pa ste/_de ni sems skad cig ma'i rgyun du gnas pa snga phyi'i 'brel pa la dgongs nas las chud mi za bar ston par mdzad pa yin no/_/de ltar yin na yang 'das pa la sogs pa'i sems gang yin
[\[77a.7\]]pa de bdag ces bya ba'i nga rgyal gyi gzhi yin pa'i phyir bdag nyid yin no zhe na/_de'i phyir 'das dang zhes bya ba la sogs pa smos te/_de la re zhig 'das pa dang ma 'ongs pa'i sems med pa yin pa'i phyir gzhir mi rung bas bdag ma yin la 'on te da ltar byung ba'i sems bdag yin par
[\[77b\]]
[\[77b.1\]]'dod na da ltar gyi yang byung ma thag 'jig pa yin pas gzhir mi rung ste/_sems de med la/_de med pas bdag kyang med do/_/gal te lus dang sems dang sems las byung ba'i tshogs bsdus pa la spyir bdag ces bya bar 'dod do zhe na/_de'i phyir ji ltar zhes bya ba la sogs pa smos
[\[77b.2\]]te/_dper na 'di na chu shing gi phung po la cha shas su phye zhing phyogs char rnam par bsal na cha shas can gyi dngos po ci yang med pa dang 'dra bar phung po rnams la bdag ces bya yang rnam par dpyad cing btsal na yang dag pa ma yin pas yod pa ma yin no/_/de yang 'phags pa klu sgrub kyi
[\[77b.3\]]zhal snga nas/_rin po che'i phreng ba las/_bdag yod ma yin zhes bya ba la sogs pas nga rgyal bsal ba mdzad pa yin no/_/de bas na rnam par dpyad cing kun tu btsal na yang dag pa ma yin pa kho nar mthong ngo /_/'o na khyed 'dod pa'i 'gro ba'i don byed par mi 'grub po
[\[77b.4\]]zhe na/_de'i phyir gal te zhes bya ba la sogs pa smos te/_dgos pa'i don du sdug bsngal nye bar zhi bar bya ba'i don du'o/_/khas blangs pa zhes bya ba ni 'dod pas sam/_bdag gis byas pas bdag nyid du ni rab brtags gang /_/zhes bya ba ni gti mug gis sems can du rab tu
[\[77b.5\]]brtags pa sgro btags pa gang yin pa de la snying rje byed do zhes bya ba'i tha tshig go/_/gzhan dag na re sems can med na dgos pa nyid su'i don du bya ste mi rung ngo zhe na/_de'i phyir sems can zhes bya ba la sogs pa smos te/_sems can med na dgos pa de su'i dgos pa yin te/_su'i
[\[77b.6\]]yang ma yin no/_/bden yang zhes bya ba ni bden mod kyi zhes khas blangs pa'o/_/don du zhes bya ba ni bdag dang gzhan gyi don bya ba'o/_/bdag btags zhes bya ba 'di 'dod pa'am 'gro ba'i don gyis la bya ba'o/_/bya ba de ni sgro 'dogs pa'i dbang gis sdug bsngal nyid yin na yang
[\[77b.7\]]sdug bsngal rnams nye bar zhi ba'i don nyid du bya ba'i rmongs pa 'di ni dgag cing bzlog par bya ba ma yin no/_/de yang rtag pa dang bdag la sogs pa rmongs pa las ni nga rgyal 'byung la/_de ni sdug bsngal 'phel ba'i rgyu yin pas/_de nyid ni bzlog par bya dgos so/_/de skad du
[\[78a\]]
[\[78a.1\]]smras pa dang /_gzhan dag na re sems can tsam du sgro 'dogs pa'i khyed kyi rmongs pa des kyang nga rgyal bzlog par mi 'gyur te/_bya ba'i rmongs pa yang rmongs pa nyid yin pa'i phyir sdug bsngal gyi rgyu bzlog par mi nus la/_de mi nus pas na thar
[\[78a.2\]]pa med do zhe na/_byang chub 'dod pa rnams kyis ni sgyu ma lta bu la snying rje bya zhing bdag med pa shes pa kho na bsgrub par bya ba yin pa'i phyir/_bdag med bsgom pa mchog yin no zhes bya ba smos so/_/yang na sdug bsngal gyi rgyu snga ma'i tshul de las kyang bzlog par mi 'gyur zhes khyed smra
[\[78a.3\]]na/_de ltar na bdag med pa bsgoms te/_sel bas de mchog yin mod ces bya bar sbyar ro/_/sems yod pa dang med pa dgag pa'i tshul gyis bdag med par sun phyung ba na yan lag can gyi mtshan nyid dang ldan pa'i lus zhes bya ba sems dang 'brel pa yod pas bdag
[\[78a.4\]]yod do zhe na/_de'i phyir lus ni zhes bya ba la sogs pa smos pas ni lus rjes su dran pa yang ston to/_/thams cad la zhes bya ba ni yan lag la sogs pa'o/_/cha ni lag pa la sogs pa'o/_/cha re ni sor mo la sogs pa'o/_/yan lag dang nying lag de ltar gnas par gyur pa
[\[78a.5\]]yin na de lta bu ma yin pa'i yan lag can gdags pa'i lus de yan lag las logs shig na bdag nyid gang na gnas/_de bzhin du lus ni gcig pu'am phra rab tsam gyi cha shas su yang brtag par bya ba ma yin pas/_de'i phyir de bzhin phyi nang zhes bya ba smos so/_/de bas na de'i
[\[78a.6\]]dbyibs su bkod pa'i khyad par gyi zhes bya ba la sogs pa'i dbyibs kyi tshogs pa'i khyad par gyis sdong dum gyi shing la 'dra ba'i tshul gyis mi'i blo skye ba lta bu yin no/_/sdong dum la dus cung zad cig thag ring po nas skyes bu'i blo 'byung ba yin la/_lag pa la sogs pa la gam du nye
[\[78a.7\]]ba 'am/_dus yun ring por yang lus kyi blo 'byung bar 'gyur bas mi 'dra'o zhe na/_de'i phyir ji srid rkyen ni zhes bya ba la sogs pa smos te/_sdong dum gyi shing rgyang ring ba la sogs pa'i rkyen gyi tshogs pas mig dang ba gang yin pa de ni rkyen gyi tshogs pa yin la/_'dir lag pa la
[\[78b\]]
[\[78b.1\]]sogs pa la yang de dang 'dra'o/_/glegs bam la las ji srid lus la sogs zhes smos te/_de ni gzhan du bshad par bya ste/_ci srid du gti mug gi rkyen gyi tshogs pa yod pa de srid du lus la skyes bu med du zin kyang skyes bu ltar snang ngo /_/de bzhin du lag pa la sogs
[\[78b.2\]]pa la yang rkyen gyi tshogs pa yod pa de srid kyi bar du 'dir lag pa la sogs pa lus su rmongs pa'i dbang gis snang ngo /_/phyogs snga ma ni sdong dum dang lus de gnyis med pa yin par bye brag med par ston to/_/de ltar lus med par bkag na de dang mtshungs pa nyid kyi rkang pa la
[\[78b.3\]]sogs pa la bsgre ba bstan pa'i phyir/_de bzhin zhes bya ba la sogs pa smos te/_sor mo de yang tshigs kyi tshogs yin pas de med pa'i sor mo gzhan ga la yod/_tshigs kyang cha shas kyis phye na de las gzhan ci zhig yod/_cha shas kyang rdul phra rab dbye bas phye na/_de las
[\[78b.4\]]gzhan pa ci zhig yod/_rdul phra rab de yang phyogs kyi cha shas drug tu phye na gang zhig yod/_phyogs kyi cha shas de yang cha shas med pa yin pas nam mkha' dang mtshungs shing 'dra ba yin no/_/rgyu gang gis de ltar gzhigs pa des na rdul phran yang yod pa ma yin no/_/tshul de ltar
[\[78b.5\]]gzugs zhes bya ba ni gzugs kyi phung po la su zhig chags shing zhen par byed de/_chags pa'i gnas med do/_/de ltar re zhig lus dran pa nye bar gzhag pa bshad nas/_tshor ba dran pa nye bar gzhag pa bshad pa'i phyir gal te zhes bya ba la sogs pa smos so/_/gal te tshor ba
[\[78b.6\]]sdug bsngal yang dag par ram/_don dam par nges par yod na yid rab tu dga' ba la sogs pa de dang mi mthun pa'i phyogs ci'i phyir 'gog cing sel bar mi byed/_de mi byed pa las na sdug bsngal yang dag par yod pa ma yin no/_/de bzhin du gal te bde ba yang dag par yod
[\[78b.7\]]na mya ngan la sogs pa'i sdug bsngal gyis gdungs pa na gos dang mal stan la sogs pa bde ba'i rgyur 'gyur ba yin na/_bde ba de ci'i phyir 'dod pa las na bde ba yang dag par med do/_/gal te bde ba 'am sdug bsngal lam rga ba dang mya ngan la sogs pa mnga' ba'i stobs kyis
[\[79a\]]
[\[79a.1\]]zil gyis mnan pa'i phyir de mi myong ba yin no zhe na/_bde ba'am sdug bsngal gang yang rung ba zhig nyams su myong ba'i bdag nyid can med na de'i tshor ba nyid ji lta bu yin te/_tshor bar bzhag tu mi rung ngo /_/tshor ba nyams su myong ba ni rnam pa gsum
[\[79a.2\]]ste/_bde ba dang sdug bsngal ba dang /_bde ba yang ma yin sdug bsngal ba yang ma yin pa'o/_/de dag ni 'dod pa yin mod kyi/_'on kyang skyes bu dga' ba dang ldan pa rnams la ni sdug bsngal nyams su myong ba phra ba'i bdag nyid can du yod do zhe na/_de lta yin na sdug bsngal
[\[79a.3\]]'di'i rigs pa nyid ni yang dag pa nyid du yod pa ma yin no/_/sdug bsngal phra ba de yang de las gzhan pa'i rab tu dga' ba rnams kyis bde ba nyams su myong ba cung zad kyang 'gog par mi nus pas med pa yin no zhes bya bar dgongs so/_/yang gzhan pa zhes bya ba bde ba'i tshor ba ni
[\[79a.4\]]dga' ba tsam du gyur pa yin na/_de'i phyir dga' ba tsam de la sdug bsngal gyi phra ba nyid kyis bde ba'i tshor ba la mi gnod pas sdug bsngal yang phra ba nyid yin pa'i phyir tshor ba myong bar mi 'gyur ro/_/gal te sdug bsngal dang mi mthun pa dga' ba'i rkyen byung ba na sdug bsngal
[\[79a.5\]]'byung bar mi 'gyur zhing skye bar mi 'gyur ba yin la/_de bzhin du mya ngan la sogs pa'i rkyen dang phrad par gyur pa na bde ba mi 'byung ste/_gnyis po 'di dag phan tshun ltos pa yin pa'i phyir bde ba dang sdug bsngal mi 'byung ba yin no zhe na/_de ltar na rkyen phan tshun 'dres pas
[\[79a.6\]]tshor ba yang med pa yin pas brtags pa la mngon par zhen pa tsam yin no zhes de dang der bshad pa de ni rigs pa nyid de/_mya ngan dang dga' ba la sogs pa ni brtags pa tsam yin pa'i phyir yang dag par na rgyu dang 'bras bu nyid kyang phrad pa med pa'i phyir ro/_/de ltar na ma grub cing
[\[79a.7\]]rnam par mi rtog pa yin du zin kyang thog ma med pa'i dus nas shin tu mngon par zhen pa'i stobs kyis bde ba la sogs pa sgyu ma lta bu nyid nyams su myong bar snang ba yin no/_/de bas na brtags pa la mngon par zhen pa 'di ni brdzun pa nyid yin pa'i phyir rnam par dpyad pa gang yin pa 'di
[\[79b\]]
[\[79b.1\]]nyid 'di'i gnyen po yin pa'i phyir tshor ba dran pa nye bar gzhag pa'i bdag nyid can bsgom par bya zhing goms par bya ste/_log par mngon par zhen pa'i kun nas nyon mongs pa 'di gzhom par bya ba'i phyir/_mngon par zhen pa'i rang bzhin la rnam par dpyad pa nyid yid la bya ba bya'o
[\[79b.2\]]zhes bya ba'i tha tshig go/_/ci ltar na gnyen po yin zhe na/_de'i phyir rnam par rtog ces bya ba la sogs pa smos te/_'di ltar rnam par rtog pa zhes bya ba ni/_de kho na nyid la rnam par dpyod pa la mngon par zhen cing dga' ba'i mtshan nyid can gyi rtog pa ste/_de kho na nyid ma yin par rtog pa la
[\[79b.3\]]mngon par zhen pa'i gnyen por gyur cing de las byung ba'i rnam par rtog pa'i bsam gtan te/_de ni zag pa med pa'i zas te/_de kho na nyid rtogs pa'i mtshan nyid can de gang la yod pa de ni rnal 'byor par 'gyur te/_thos pa las bsam pa/_de las bsgom pa/_de las de kho na nyid kyi ye
[\[79b.4\]]shes skye ba yin pa'i phyir te/_'di ltar sgyu ma'i seng ges sgyu ma'i glang po che bsad pa ni yang dag pa nyid du ma yin no/_/de bzhin du de kho na nyid rnam par dpyod pas log pa rnam par rtog pa yang dag par med bzhin du 'joms pa yin no/_/de lta yin du chug na/_de kho na nyid kyi rnam par
[\[79b.5\]]rtag pa la mngon par zhen pa reg pa'i rkyen gyis tshor ba yin par bcom ldan 'das kyis gsungs so zhe na/_de'i phyir dbang don zhes bya ba la sogs pa smos te/_dbang po ni mig la sogs pa'o/_/de'i dmigs par bya ba'i don yin pas na don te/_gzugs la sogs pa'o/_/de gnyis
[\[79b.6\]]bar mtshams dang bcas pa'i ni rdul phra rab ma 'dres par 'gyur te/_de ltar gyur na ni dbang po dang yul 'di dag 'dus phrad pa med na reg pa med pa'i phyir tshor ba yang ga la yod ces bya ba ste/_de ltar smras pa de yang yang dag par na rdul phra rab yod pa ma yin mod kyi/_sun phyung ba'i
[\[79b.7\]]phyogs kyi dbang du byas nas rdul phra rab khas blangs pa yin no/_/gzhan dag na re de ni bar mtshams med pa'i tshul gyis gnas so zhe na mi rung ste/_gcig pu yin pa la gzhan dang 'du zhing phrad pa'i tha snyad mi 'jug pa'i phyir ro/_/de bzhin du rdul phra rab kyi nang du rdul phra rab 'jug pa yang
[\[80a\]]
[\[80a.1\]]med de/_gal te de la 'jug pa'i go skabs kyis nam mkha' yod na lta 'jug tu rung na/_de med pa'i phyir des na de dag mnyam pa nyid mtshungs pa yin la/_de nyid kyi phyir 'dre bar 'du ba yang med pa'i phyir ro/_/de med pas cha shas med pa la 'du ba dang
[\[80a.2\]]phrad par ji lta bu'i tshul gyis kyang rigs pa dang 'thad pas sgrub tu rung ba ma yin no/_/de'i phyir phan tshun gnyis 'dus pa dang cha shas med pa gnyis pa nyid gcig tu sgrub pa ni yod pa ma yin la/_gal te de lta bu yod pa mthong na/_yod pa'i dpe dang gtan tshigs bstan par gyis shig
[\[80a.3\]]ces sun dbyung ba ste/_bstan du mi rung ngo zhes bya ba'i don to/_/de bzhin du gal te shes pa'i rang bzhin yin na yang 'du ba'i tha snyad du rung ba ma yin ste/_gzugs can gyi lus med cing rang rig par 'dod pa de la 'du bar mi 'thad do/_/rkyen tshogs par yang brtags pa tsam du zad pas
[\[80a.4\]]dngos po med pa'i phyir mi 'grub ste/_sngar phyogs cha drug gis dpyad nas nam mkha' dang mtshungs pa 'dra'o/_/de ltar zhes bya ba la sogs pa ni nye bar bsdus pas so/_/reg pas na reg pa ste/_yul dang /_dbang po dang /_rnam par shes pa 'dus pa'am/_de las byung ba'i sems
[\[80a.5\]]las byung ba'i chos so/_/de yang 'dus pa med par yod pa med pa yin no/_/de ltar med na go tshor ba zhes bya ba'i rgyu gang las kun tu 'byung bar 'gyur te mi 'gyur ro/_/nyon mongs pa ni bde ba dang phrad pa dang /_sdug bsngal ba dang bral bar 'dod pa'i sred pas nor la sogs pa de la'o/_/
[\[80a.6\]]ci'i phyir zhes bya ba ni bde ba med pa'o/_/gnod pa zhes bya ba ni sdug bsngal yang med pa'o/_/de ltar na ni thar pa'i don du yang dka' ba byas pa la dgos pa med par 'gyur ro zhes de ltar rtog pa de'i phyir/_gang phyir zhes bya ba la sogs pa smos te/_tshor ba'i rkyen gyis sred pa 'byung ba yin la/_
[\[80a.7\]]de de ltar yod pa ma yin na de zad pa'i mtha' ni thar pa yin pas chos thams cad ni rang bzhin gyis mya ngan las 'das pa yin mod kyis/_'on kyang gnod pa'i rgyu yin pas/_/srid pa ci ste 'joms mi byed/_/ces bya ba smos te/_mngon par zhen pas sed pa'i sred pa bsal ba nyid thar pa yin
[\[80b\]]
[\[80b.1\]]no zhes bstan to/_/'di dag gis ni gzegs zan la sogs pa yang sun phyung ba na de rnams 'di skad du smra ste/_rdzas ni rnam pa gnyis yod de/_mthong bar bya ba dang reg par bya ba'o/_/dbang po dang don phrad pa las byung ba'i shes pa ni mngon sum zhes bya'o zhes zer na/_rnam par dpyad pa'i
[\[80b.2\]]tshul gyis rdzas sam phrad pa yod pa ma yin no/_/yang gzugs la sogs pa'i rdzas bum pa la sogs pa dang 'dra bar mthong ba'am reg tu zin kyang yod pa ma yin no/_/kyang zhes bya ba'i sgra ni kun rdzob tu khas len pa ste/_don dam par mthong ba'am reg pa gang yang med pa'o/_/'di
[\[80b.3\]]ni rmi lam dang sgyu ma la dper byas pa'i bsod nams dang /_bsod nams ma yin pa dang ldan pa'i sems gang yin pa de lta bu'i rang bzhin bdag nyid gang la yod pa'i sems te/_rmi lam dang sgyu ma dang 'dra ba de ni rang bzhin rtag pa ma yin te/_kun rdzob tu yang tshad mas gzhig cing
[\[80b.4\]]bcom na/_med pa ma yin no/_/de ltar na yang sems dang lhan cig yod par snang ngo /_/sems dang zhes bya ba la sogs pa smos te/_sems dang tshor ba dus gcig byung ba ni lhan cig skyes pa yin pa'i phyir sems des tshor ba mi mthong ste/_nyams su myong ba ma yin no zhes bya
[\[80b.5\]]ba'i tha tshig go/_/phyi nas skyes pa'i sems kyis sngar tshor ba 'gags ma thag tu myong ba yin du zin kyang de ni dran pa yin gyis myong ba ma yin no/_/gzugs la sogs pa'i lhan cig skyes pa yang mthong ba'am reg pa med kyi/_gzung bar bya ba'i rgyu nyid tsam du gnas kyi skad cig ma
[\[80b.6\]]'gags pa na byi ba'i dug bzhin du dran par byed pa yin mod kyi/_'on kyang gzugs la sogs pa ni re zhig sems las tha dad par snang ba yin la/_tshor ba la sogs pa ni ma yin pas de skad du smras pa yin no/_/de nyid kyi phyir bdag gis bdag nyid ces bya ba la sogs pa smos
[\[80b.7\]]te/_rang gis bdag nyid la myong bar mi byed de/_de 'gal ba'i phyir ro/_/gzhan gyis zhes bya ba ni sems gzhan gyis so/_/tshor ba po ni bdag dang gang zag la sogs pa'o/_/bdag med pa'i tshogs 'di la zhes bya ba ni ji skad bshad pa'i tshul 'dis rang bzhin med pa'i tshogs 'di
[\[81a\]]
[\[81a.1\]]la'o/_/'di la su yis gnod ces bya ba ni gnod pa dang /_gnod pa byed pa po rang bzhin med pas tshor ba 'dis su la gnod par 'gyur te/_gnod par mi 'gyur ro/_/de ltar tshor ba dran pa nye bar gzhag pa bshad nas/_sems dran pa nye bar gzhag pa bshad
[\[81a.2\]]pa'i phyir sems ni zhes bya ba la sogs pa smos te/_gzugs la sogs pa la lhag par dbang byed cing rang gi rnam par shes pa skyed par byed pas na dbang po ste/_mig dang /_rna ba dang /_sna dang /_lce dang /_lus dang /_yid kyi dbang po ste/_de rnams la yang mi gnas so/_/'dir 'di
[\[81a.3\]]ni rtag cing brtan pa dang /_gnod par byar rung bas gzugs te/_sngon po la sogs pa'o/_/sogs pa'i sgras ni sgra dang /_dri dang /_ro dang /_reg bya dang /_chos rnams bsdu ste/_der yang mi gnas so/_/bar na'ang min zhes bya ba ni dbang po dang don gnyis kyi bar na yang med pa'o/_/de yang
[\[81a.4\]]gang gi phyir nang zhes bya ba lus kyi nang na yang med la/_lus las phyi rol na'ang med pa'o/_/gzhan na'ang med ces bya ba ni lus kyi nang dang phyi rol ma yin pa gzhan dag na yang yod pa ma yin pa'o/_/yul dang dbang po gzhan la mi gnas pa ni rung na yid kyi dbang po ni sems nyid yin na
[\[81a.5\]]dbang po la mi gnas zhes bya ba la sogs par smrar ci ltar rung /_yid dang sems gnyis blo'i rang bzhin can yin pas yid kyang dran pa nye bar gzhag pa yin par thal bar 'gyur ro zhe na/_de'i phyir de'i khyad par yang ji skad du smras pa yin te/_de nyid kyis na lus gang la gang med ces
[\[81a.6\]]bya ba la sogs pa smos te/_'dres min zhes bya ba ni lus dang ngo /_/tha dad pa ma yin nas bya ba ni lus las logs shig na gzhi med par gnas pa yang ma yin no/_/sems ni gzugs med pa'i phyir la lar sems 'dres te yang gnas la/_lus las tha dad pa yang yin no zhe na de'i phyir
[\[81a.7\]]zhes bya ba las zhes bya ba la sogs pa smos te/_ga la yod ces bya ba ni gzugs la sogs pa'i shes bya rnams skad cig ma yin pa'i phyir cha shas med de/_cig car 'jig cing med pa'i phyir dang /_cha shas dang bcas na yang dngos po med pa'i phyir sems kyi skad cig ma snga ma med pa
[\[81b\]]
[\[81b.1\]]yin no/_/shes pa dang shes bya lhan cig srang gi mda' ltar yod du zin kyang gcig gi rgyu gcig ma yin pas yang dag par de gnyi ga yang med pa nyid ma yin no/_/de nyid kyi phyir de ltar zhes bya ba smos te/_'dis ni chos dran pa nye bar gzhag pa bshad pa yin te/_de ltar
[\[81b.2\]]ji skad bshad pa'i tshul gyis chos thams cad skye ba yod par ni shes shing bsgrub tu mi rung ngo /_/yang de'i kun rdzob tu blo rang bzhin yod par bshad pa de yang nges par brtags na rang rig pa ma grub pas de yang yod pa ma yin la/_de'i phyir bden pa gnyi ga yang dag par yod pa ma
[\[81b.3\]]yin no/_/yang na kun rdzob rgyu gzhan gyis sam phyi ma'i dbang gis kun rdzob tu 'gyur na/_logs su grub pa'i phyir sems can rnams mya ngan las 'das par mi 'gyur te/_kun rdzob gzhan par brtags pas mya ngan las ga la 'da'/_glegs bam la la las ni/_de bas mya ngan
[\[81b.4\]]'das pa med/_/ces zer ro/_/de yang 'on te kun rdzob gzhan yin par 'grub na/_gzhan du byas pa yin pas sems can mya ngan las 'das pa yin par yang mi 'gyur ro zhes pa yang don de nyid yin no/_/de ltar gzhan gyis brgal ba'i lan bshad pa'i phyir 'di ni zhes
[\[81b.5\]]bya ba la sogs pa smos te/_gzhan sems kyi rnam rtog ces bya ba ni gzhan gyi 'am gzhan pa ste/_gzhan gyi rgyud du 'am phyi ma'i tshul du sems yod par rtog pa'i kun rdzob bo/_/sems smos pa ni brda sprod pa rnams kyi rtog pa pa las dgar ba'o/_/de yang phyogs gzhan gyi sems su
[\[81b.6\]]brtags pa de ni 'dir gzung bar mi bya ste/_rab tu byed pa 'di la ni sgrub pa snying por bya ba yin pa'i phyir ro/_/rnam par rtog pa smos pa ni sems de yang rdzun pa tsam du bstan pa'i phyir ro/_/de nyid kyi phyir rang gis zhes bya ba la sogs pa smos pa yin no/_/de ltar gzhan su zhig yin
[\[81b.7\]]zhe na/_de'i phyir de ni zhes bya ba la sogs pa smos te/_gang rang gi kun rdzob tu med pa de ni de'i 'og tu rnam par dpyod pa nyid kyis med pa kho nar nges pa yin la/_sngar rnam par ma bshig pa'i ma brtags na nyams dga' ba'i rnam par yod pa yin no/_/de yang /_de nyid tshol ba
[\[82a\]]
[\[82a.1\]]thog mar ni/_/thams cad yod ces brjod par bya/_/don rnams rtogs shing chags med nas/_/de yi 'og tu dben pa'o/_/zhes ji skad bshad pa lta bu'o/_/ma brtags pa'i gong du de yod na phyis brtags pas kyang rnam par bsal bar nus pa
[\[82a.2\]]ma yin te/_gzhan dag nas kyang /_'di la bsal bya ci yang med ces bya ba la sogs pa ji skad bshad pa lta bu'o zhes zer na/_de'i phyir de med ces bya ba la sogs pa smos te/_de'i tshe rang ngam gzhan pa'i kun rdzob med pa nyid yin no/_/de rnam par mi rtog pa yin du zin kyang
[\[82a.3\]]rtog pas rgyu dang 'bras bur brtags pa yin no/_/de ltar na rtog pas brtags pas gnyis po 'di dag ni phan tshun gcig la gcig brten pa yin te/_brtag par bya ba med par ni rtog pa med la/_de med par ni brtag par bya ba yang yod pa ma yin no/_/de ltar ci ltar
[\[82a.4\]]rnam par dpyad ce na/_ji ltar grags pa zhes bya ba la sogs pa smos te/_rgol ba dang /_phyir rgol ba gnyi ga la grags pa'i chos dang chos can gzugs la sogs pa ji ltar grags pa gang yin pa de la brten nas/_dbu ma pa de ni yod pa'i phyir yang dag pa ma yin
[\[82a.5\]]pas sgyu ma dang 'dra'o/_/zhes bya ba la sogs pa grags par rnam par dpyad pa thams cad brjod pa yin no/_/dpyod par byed par yang rnam par bya ba nyid ma yin nam zhe na/_de'i phyir gang tshe zhes bya ba la sogs pa smos te/_rnam par dpyod pa ni kho bo cag gis dgos pa'i
[\[82a.6\]]don du khas blangs pa yin te/_dpyad par bya ba de kho na nyid la sogs pa la rnam par dpyod cing brtag pa na brtag pa'i gnas med la/_gnas med pa nyid kyis na de mi skye zhing 'byung bar mi 'gyur te/_rnam par dpyod pa yang rang bzhin gyis ma skyes pa yin la/_ma skyes pa de ni mya
[\[82a.7\]]ngan las 'das par bshad do/_/yang rtog pa po dang brtag par bya ba gnyis po 'di dag de kho na nyid dam bden par yod pa'am med par smra ba de nyid ni shin tu 'gal ba dang bcas pa yin pas sdug bsngal ba yin no/_/ci ltar dka' bas gnas she na/_gal te zhes bya ba la sogs pa smos
[\[82b\]]
[\[82b.1\]]te/_rtog par byed pa ni shes pa'o/_/brtag par bya ba ni don to/_/de ltar na shes pa dang shes bya med na shes pa yod par ga la 'gyur te/_'dis ni rtog dang brtag par bya ba dag_/gnyis po phan tshun brten pa yin zhes gang bshad pa gsal bar byed pa yin no/_/phan tshun
[\[82b.2\]]gcig la gcig brten du zin kyang shes pa dang yul dag pha dang bu'i tshul du yod ce na/_de'i phyir pha ni zhes bya ba la sogs pa smos te/_'di ltar pha dang bu gnyis phan tshun ltos pa yin pa nyid kyis yang dag par na med cing ma grub pa yin pa de bzhin du shes pa dang don
[\[82b.3\]]gnyis kyang bskyed pa po dang /_skyed par byed pa gnyis kyi tshul du phan tshun ltos pa nyid yin pas des na/_de gnyis med pa yang de bzhin du blta'o/_/myu gu zhes bya ba la sogs pa ni gzhan dag gi tshig go/_/myu gu las gzhan zhes bya ba la sogs pa ni lan te/_myu gu
[\[82b.4\]]las gzhan pa'i shes pas myu gu shes nas sa bon yod do zhes rtog par byed pa yin na/_shes bya la shes byar shes pa nyid kyang ga la yod de/_rang rig pa med pa'i phyir shes pa de med do zhes bya ba'i don to/_/de ltar shes pa las sa bon yod do zhes kyang ji ltar rtogs she na/_
[\[82b.5\]]de'i phyir re zhig ces bya ba la sogs pa smos te/_re zhig ces bya ba'i sgra ni rjes su dpag pa la sogs pa la ltos pa'o/_/thams cad ces bya ba ni rgyu rkyen gyi tshogs pa ji ltar snang ba'i nus pa las dgag pa med pa zhes bya bar dgongs so/_/de nyid kyi phyir pad+ma zhes bya ba la
[\[82b.6\]]sogs pa smos te/_de skad ces smras pa dang /_rgyu med par smra ba dag na re/_pad+ma'i sdong bu la sogs pa de ni su zhig gis byas pa zhes smra ba la/_de'i phyir rgyu'i dbye ba zhes bya ba la sogs pa smos te/_snga ma'i rgyu'i dbye ba nyid kyis so zhes bya ba ni las las skyes pa'i 'jig rten
[\[82b.7\]]sna tshogs pa'i rab tu dbye ba las gyur pa yin gyi/_rgyu med pa nyid ni yul dang dus la sogs pa'i dbye ba med pa'i phyir mi rigs so/_/rgyu'i dbye ba las 'bras bu'i dbye ba 'byung ba yin du chug na/_rgyus 'bras bu bskyed par ji ltar 'gyur zhes rtog na/_thams cad rgyu'i mthu las
[\[83a\]]
[\[83a.1\]]'byung /_/zhes bya ste/_rgyu gcig nas gcig tu brgyud pa las 'bras bu skye ba'i nus pa'i mthu gang la yod pa de las 'byung ba yin no/_/'dir dbang phyug rgyur smra ba dag na re rgyu de yod du chug na de ni dbang phyug gi blo sngon du btang ba de nyid kyis lus can dang
[\[83a.2\]]gnas la sogs pa thams cad byas pa yin no zhes rtog pas/_de'i phyir 'gro ba'i rgyu ni zhes bya ba la sogs pa smos so/_/re zhig dbang phyug gang yin smros/_/zhes bya ba ni/_de ltar dbang phyug 'gro ba'i rgyu zhes bya ba yin na/_dbang phyug nyid gang yin smros shig ces dri
[\[83a.3\]]ba'o/_/gal te de dag na re 'byung ba rnams yin no zhes zer na/_de ltar yin par ni zad de/_gang gi phyir kho bo cag kyang de rnams la snga ma snga ma las phyi ma phyi ma 'bras bu'i tshul gyis 'gro ba'i rgyu nyid du 'dod pas de yin du ni chug na/_de rnams la khyed kyis dbang phyug ces
[\[83a.4\]]ming btags pa tsam du zad na/_ming tsam las med du zin na ngal bas ci zhig bya ste/_ci'i phyir khyod de tsam dub cing nyon mongs par byed/_'on kyang sa la sogs pa 'di dag ni du ma yin pa dang /_skye ba dang 'jig pa dag gis mi rtag pa yin pa dang /_sems med pa yin pa'i
[\[83a.5\]]phyir lha ma yin te/_ling ga la sogs pa dang 'dra'o/_/de bzhin du 'gom par bya ba gang yin pa dang /_mi gtsang ba nyid kyang yin zhing /_mi gtsang ba dang 'dres pas sa la sogs pa de dag dbang phyug ma yin te/_khyod ni 'di ltar gcig pa nyid dang rtag pa dang /_blo gros
[\[83a.6\]]bzang po dang ldan pa dang /_lha nyid yin pa des na/_ling ga la sogs pa de yang 'gom par bya ba ma yin par gtsang ma yin par 'dod pa'i phyir ro/_/gal te khyod dbang phyug nam mkha' yin par 'dod na/_de yang bya ba dang 'dod pa'i spyod pa dang bral bas dbang phyug ma yin no/_/
[\[83a.7\]]nyi ma dang zla ba mchod pa byed pa la sogs pa'i bdag nyid can gyi bdag nyid kyang dbang phyug de ma yin te/_de ni sngar/_/so dang skra sen bdag ma yin/_zhes bya ba la sogs pas bkag pa yin pa'i phyir ro/_/gal te dbang phyug de bsam gyis mi khyab pa yin no zhes 'dod na/_de byed
[\[83b\]]
[\[83b.1\]]pa nyid kyang bsam gyis mi khyab pa yin pas ci zhig brjod du yod de/_bsam gyis mi khyab pa de brjod pa'i yul ji ltar yin/_gal te de ltar yin na des na dngos po ci zhig 'byin cing skyed par 'dod/_gal te bdag ces bya ba 'byin par 'dod na/_de ni rtag cing brtan par khyed
[\[83b.2\]]smra bas dbang phyug dang 'dra ba ma yin no/_/sa la sogs pa gang 'byin pa ma yin te/_dbang phyug nyid de'i rang bzhin yin pa'i phyir ro/_/shes pa yang 'byung ba ma yin te/_de ni shes pa las 'byung ba ma yin pa'i phyir dang /_thog ma med pa can nyid yin pa'i phyir ro/_/shes bya
[\[83b.3\]]yang rang gi rgyu thog ma med pa can rang bzhin yin pa'i phyir de las 'byung bar mi 'dod do/_/gal te bde ba dang sdug bsngal sprul to zhe na/_dge ba dang mi dge ba'i las rnams las bde ba dang sdug bsngal skyes pa yin pa'i phyir dang /_las de yang thog ma med pa'i dus can yin
[\[83b.4\]]pa'i phyir mi rung ngo /_/de lta yin na dbang phyug des dngos po ci zhig sprul zhing 'byin par byed pa yin pa smros shing /_/yang gzhan dag na re shes pa la sogs pa thog ma med pa nyid ma yin gyi/_dbang phyug thog ma med pa nyid yin no zhe na/_de'i phyir rgyu'i zhes bya ba la sogs pa
[\[83b.5\]]smos te/_khyed gal te rgyu dbang phyug thog ma yod pa ma yin par 'dod na/_'bras bu yang thog ma med par 'gyur ro/_/de ltar yin du zin kyang rtag tu mi byed de/_de ltos nas yang byed pa yin no zhe na/_de'i phyir de ni zhes bya ba la sogs pa smos te/_'byin pa ni de dngos po
[\[83b.6\]]gzhan la mi ltos pa yin na rtag par dus thams cad du ci'i phyir mi byed/_de ma byas pa'i dngos po zhig la ltos nas rtag tu mi byed do zhe na/_de'i phyir de ma byas so zhes bya ba la sogs pa smos te/_gal te ma byas pa'i dngos po zhig yod na ni de la ltos su rung na/_thams cad 'dis
[\[83b.7\]]byas par khyed 'dod pa dang /_ltos pa yod par 'dod pa ni mi rigs so/_/gal te 'ga' zhig la ltos par 'dod na ni de'i tshe tshogs pa nyid rgyu yin gyi/_dbang phyug ma yin no/_/de yang gal te tshogs pa yod na ni dbang phyug de mi byed cing bya ba bshol bar yang mi nus la de med pa ste/_
[\[84a\]]
[\[84a.1\]]tshogs pa de med na ni dbang phyug gis byed pa med de/_tshogs pa las byung ba yin no/_/gal te tshogs pa yod par gyur nas dbang phyug mi 'dod bzhin du byed par 'gyur ro zhe na/_de lta na ni dbang phyug de gzhan gyi dbang du thal bar 'gyur bas khyod kyi rang
[\[84a.2\]]dbang du yod par 'dod pa dang mi mthun no/_/'on te 'dod pa la rag las par byed do zhe na/_de'i phyir 'dod pa zhes bya ba la sogs pa smos te/_'dod pa yang 'dod pa nyid la rag las par 'gyur/_dbang phyug de byed pa po yin par rnam pa thams cad du ga la yod de med do/_/des
[\[84a.3\]]na rang dgar dbang byed pa ga la yin/_gang yang gzegs zan la sogs pa rdul phra rab rtag par smra ba dag gis 'du ba dang cha shas su dbye ba dag gi 'bras bu skyed par 'dod pa de yang /_phyogs cha rnams kyang cha med pa zhes bya bas rnam par dpyad de bzlog pa yin no/_/de
[\[84a.4\]]ltar dbang phyug rgyur 'dod pa la sogs pa bkag nas/_'di man chad grangs can dag gtso bo zhes bya ba ni rgyu yin par 'dod pa'i phyir gtso bo zhes bya ba la sogs pa smos te/_mnyam du gnas zhes bya ba ni chen po la sogs pa 'gyur ba med/_de dag la ni gtso bo zhes bya la/_
[\[84a.5\]]'gyur ba las mi mnyam par gyur pa de'i tshe ni 'gro ba zhes zer ro/_/de la dbu ma pas gtso bo zhes bya ba gcig pu la rang bzhin gsum yod pa ni mi rigs pa yin la/_des na gtso bo zhes bya ba de med do/_/de bzhin du yon tan yang yod pa ma yin te/_yon tan gsum po de dag re re
[\[84a.6\]]zhing yang snying stobs dang /_rdul dang mun pa gsum dang ldan par 'gyur ro/_/gsum po de dag kyang bde ba dang /_sdug bsngal dang /_gti mug gi bdag nyid can yin par 'dod la/_de dag ni phan tshun 'gal te/_bde ba myong ba'i skabs su yang sdug bsngal mi myong ba'i
[\[84a.7\]]phyir/_yon tan ma grub cing med pa yin pas de de las byung ba'i sgra la sogs pa'i gzhan dag yod pa nyid ni shin tu yang thag ring ba yin te/_tshad ma gzhan gyis mi bzod pa'i phyir ro/_/de ltar na yang grangs can dag gos la sogs las byung ba'i bde ba yang de'i 'gyur ba yin par
[\[84b\]]
[\[84b.1\]]'dod pa de thams cad 'dod pa yang ma yin pas mi rung ngo /_/de'i phyir sems med ces bya ba la sogs pa smos te/_sems med pa dang sems yod pa dag phan tshun 'gal ba yin pas de ni mi srid do/_/'on te bde ba la sogs pa rgyu'i rang bzhin nam ngo bo nyid yin pa gos la
[\[84b.2\]]sogs pa'i dngos po gang yin pa de ni rgyu'i rang bzhin du gyur pas rgyu yin la/_de'i 'bras bu ni gos la sogs pa yin pas de la bde ba la sogs pa yod pa yin gyi/_gzhan du na de las 'byung bar mi 'gyur ro zhe na/_dngos po rnams dpyad ma zin nam zhes bya ba smos te/_dran
[\[84b.3\]]pa nye bar gzhag pa rnams kyis de ma grub par dpyad zin te zhes bya ba'i don to/_/grangs can khyod kyis dngos po rnams kyi rgyu bde ba la sogs pa nyid yin par 'dod na/_de ni ma yin te/_bde ba la sogs pa nyams su myong ba de las kyang snam bu la sogs pa'i dngos
[\[84b.4\]]po rnams kyang skye bar ma mthong ngo /_/gzhan du na gos la sogs pa las bde ba la sogs pa 'gyur ba yin la/_yang dag par na gos la sogs pa de med cing ma grub pas na bde ba la sogs pa yang med pa yin no/_/bde ba la sogs pa ni rtag pa yin pas nges
[\[84b.5\]]par yod do zhe na/_bde sogs zhes bya ba la sogs pa smos te/_bde ba la sogs pa rtag pa nyid ma yin no/_/dus nam yang rnyed cing dmigs par mi 'gyur ro/_/gal te rtag par yang yod mod kyi/_gal te de gsal ba'i tshe na bde bar snang gi_/nus pa'i
[\[84b.6\]]tshul du mi gsal ba'i tshe na ni ma yin no zhes zer na/_de'i phyir bde ba zhes bya ba la sogs pa smos te/_gal te rang rig pa'i mngon sum gyis bde ba la sogs pa nyid yod do zhes smra na/_des bde ba la sogs pa ci'i phyir mi 'dzin/_de ni phra ba nyid kyi phyir mi 'dzin no zhes
[\[84b.7\]]zer na/_gal te rags pa yin na phra bar yang ji ltar 'gyur te/_rags pa dang phra ba gnyis ni phan tshun 'gal ba yin no/_/de ltar yin mod kyi bde ba des rags pa spangs nas phra bar gyur pa yin pas/_de phra ba dang rags pa'i gnas skabs tha dad pa yin gyi gnas kyi gzhi
[\[85a\]]
[\[85a.1\]]bde ba la ni tha dad pa med do zhe na/_de'i phyir rags pa zhes bya ba la sogs pa smos so/_/gal te gnas skabs mi rtag pa yin gyi de'i gzhi rtag pas tha dad do snyam na/_de'i phyir de las zhes bya ba la sogs pa smos te/_yang dag par na bde ba las
[\[85a.2\]]rags pa de gzhan ma yin pas/_bde ba de mi rtag pa nyid yin par shin tu gsal ba yin no/_/yang gzhan dag na re bde ba rags pa'i zla la mi 'jigs te/_zhig cing mi rtag na ci yang med pa yin pas med pa las mi skye'o zhe na/_de'i phyir med pa zhes bya ba la sogs pa smos te/_khyod
[\[85a.3\]]'dod pa de ni mi rung ngo /_/yod par khas len pa rags par yod dgos la/_de ni gsal bar yin te/_de las skye bar 'gyur bas na khyed rags pa'i tshul du med do zhes zer te/_gsal bar mi 'dod kyang med cing mi gsal ba las mi skye'i yod pa las skyes pa nyid kyis rags par
[\[85a.4\]]gnas par 'gyur ro/_/gal te 'bras bu gsal bar rgyu la gnas na ni rgyu zas la sogs pa la 'bras bu mi gsal bar gnas pas de za ba ni mi gtsang ba za bar 'gyur ro/_/gzhan yang rgyu la 'bras bu gsal bar gnas na ni ras kyi rin gang yin pa des ras bal gyi sa bon
[\[85a.5\]]nyos la gos su bgo bar gyis shig pa'o/_/gal te ras bal gyi sa bon las ras yod mod kyi/_'jig rten pa rnams rmongs pas ma mthong bar zad do zhes zer na ni/_de kho na nyid shes shing ma rmongs pa la yang rmongs pa de gnas shing yod pa ma yin te/_gal te med na ras bal
[\[85a.6\]]gyi sa bon gos su ci'i phyir mi gyon yang gal te de kho na nyid kyi shes pa gang yin pa de 'jig rten pa la yang yod do/_/rgyu dang 'bras bu yod pas mthong ba nyid yin na ni 'jig rten pa yang de kho na nyid mthong ba yin na ci'i phyir de ma mthong /_de bzhin du bde ba la sogs pa'i rgyu
[\[85a.7\]]dang 'bras bus 'jig rten pa ci'i phyir ma mthong /_'jig rten pa rnams ni tshad ma dang ldan pa ma yin pas rgyu la 'bras bu ma mthong ngo zhe na/_de'i phyir 'jig rten gsal bar zhes bya ba la sogs pa smos te/_de lta na ni sgra la sogs pa yod par don gyi tshad mas gsal bar
[\[85b\]]
[\[85b.1\]]mthong ba dang /_'ang zhes bya ba'i sgras rjes su dpag pa dang /_lung la yod pa yang bden pa ma yin zhing med par 'gyur ro/_/de kho na nyid du sgra la sogs pa brtags pa'i dngos po rnams las stong pa nyid yin na gsal bar mthong ba gang zhig yod/_de med na tshad ma yang tshad ma yin
[\[85b.2\]]par 'gyur bar de'i phyir tshad ma zhes bya ba la sogs pa smos te/_stong pa nyid ni tshad ma gzhal ba yin gyi gzhan du na ji ltar shes par 'gyur/_de yang tshad ma dag tshad ma ma yin zhing brdzun na ni des gzhal ba'i stong pa nyid la sogs pa thams cad brdzun par 'gyur ba de bas na
[\[85b.3\]]dngos po rnams kyi stong pa nyid mi 'thad par 'gyur ro/_/glegs bam la la las ni khyod kyis 'thad pa ma yin no zhes zer te/_grangs can khyod kyis stong pa nyid smra bar yang dag par 'thad cing rigs pa ma yin te/_sangs rgyas rnams ni kun rdzob tu thams cad yod par 'dod
[\[85b.4\]]pa rigs pa yin no/_/gang gi phyir brtags pa'i dngos po rnams kyis btsal zhing yongs su ma dpyad par de med pa nyid ces brtags pa'i dngos po med pa nyid 'dzin par mi nus kyi/_de'i rang bzhin stong pa nyid du shes shing 'dzin pa de las dngos po rnams brdzun par shes par
[\[85b.5\]]'gyur ro/_/de bas na brtags pa'i dngos po rnams brdzun pa ma yin pas de'i dngos po med pa nyid ni shin tu gsal bar brdzun pa yin te/_med pa ni yod pa la ltos pa yin pas dngos po ma grub pas na de'i med pa yang mi 'grub po/_/grangs can la dpe bstan pa'i sgo nas nye bar
[\[85b.6\]]bsdu ba smras pa ni/_de bas zhes bya ba la sogs pa smos so/_/dper na rmi lam gyi nang na bu skyes pa rmis la rmi lam na de shi ba rmi la de'i med do zhes bya ba ni rnam par brtags pa tsam yin pa'i rtog pa des bu yod pa'i rtog pa skyes pa gang yin pa de rjes su zlog par byed cing
[\[85b.7\]]'gog par byed do/_/de bzhin du gal te dngos por brtags pa yod na de med do zhes bya ba rnam par rtog par 'gyur te/_de nyid kyang brdzun pa yin no/_/de ltar rgyu med par smra ba dang mi mthun pa rgyur smra ba rnam par bsal nas/_gzhung nye bar bsdu ba'i phyir de ltar zhes bya ba la
[\[86a\]]
[\[86a.1\]]sogs pa smos te/_rkyen rnams so so 'am 'dus pa zhes bya ba la/_dbang phyug dang gtso bo la sogs pa rtag pa rnams la'am/_sa bon la sogs pa rang snang ba mi rtag pa nyid dang 'dus pa zhes bya ba nye bar len pa'i rgyu la sogs pa mi rtag pa
[\[86a.2\]]rnams dang /_bdag dang sa bon la sogs pa rtag pa dang /_mi rtag pa la sogs pa rnams la'ang /_mthong ba dang ma mthong ba'i rgyu dang rkyen la rnam pa bzhi po dag la yang gnas pa ma yin no/_/gzhan nas zhes bya ba ni rkyen rnams las gzhan pa las kyang 'ong ba ma yin no/_/de ltar ma
[\[86a.3\]]'ongs su zin kyang yod par gnas pa yin no zhe na/_gnas pa med ces bya ba smos te/_skad cig kyang sdod pa med do/_/de nyid kyi phyir 'gro ba yang med de/_med pa nyid yin pa'i phyir ro/_/de bas sgyu ma nyid dang 'di la khyad par du bya ba ci zhig yod na/_rmongs pa rnams kyis bden
[\[86a.4\]]pa kho nar brtags shing sgro btags pa'i gzugs la sogs pa gang zhig yod de med do/_/gzugs la sogs pa ni rgyus bskyed pa yin no/_/sgyu ma'i sgyu mas byas pa khyad par ci yod ce na/_de'i phyir sgyu ma zhes bya ba la sogs pa smos te/_de dag ni 'gro ba dang 'ong ba med pas gnyi
[\[86a.5\]]ga yang log par yin no zhes bya ba'i tha tshig go/_/de ltar yin na yang rkyen las byung ba ni bden pa yin no zhe na/_de'i phyir gang zhig ces bya ba la sogs pa smos te/_dngos po gang gzhan gang zhig dang nye ba na nges par mthong zhing snang la/_de med na ni mi mthong bas de ni yod pa ma yin
[\[86a.6\]]te gzugs brnyan dang 'dra'o/_/de yang gzugs brnyan ni me long la sogs pa bzhin dang nye ba na snang gi_/de med par ni ma yin no/_/de bzhin du/_gzhan dag la yang rang gi rgyu dang nye ba las yin gyi/_de med par ma yin pa'i phyir/_gzugs brnyan zhes bya ba la sogs pa smos te/_
[\[86a.7\]]gang rgyu dang rkyen la ltos shing rag las pas bskyed pa ni bcos ma dang 'dra ba yin na/_de bden zhing yang dag pa nyid du ji ltar yod pa yin/_de ltar na rgyu ni yod do zhe na de'i phyir dngos po zhes bya ba la sogs pa smos te/_gser la sogs pa'i dngos po rna cha la sogs pa byas par gyur pa'i
[\[86b\]]
[\[86b.1\]]rgyu yod do zhe na/_bye ba brgya phrag ces bya ba la sogs pa smos te/_dngos po med pa'i phyir cha shas med par 'gyur ba yin la/_de ltar dngos po med cing bsgyur du med pa'i gnas skabs de'i dngos po ci zhig tu gyur nas dngos po zhes smra ste/_de lta bu'i gnas skabs de dngos po med pa las
[\[86b.2\]]gzhan pa'i dngos po ji lta bu zhig tu 'gyur ba yin/_yang dag par ni rgyu dang 'bras bu med pa'i phyir de las 'dir skad cig mar yod par smra ba dag 'di skad ces dngos po med pa'i dus su 'ga' yang dngos por mi 'gyur ba ni bden mod kyi/_skad cig mar yod do zhes rtog pa de'i phyir/_med
[\[86b.3\]]pa'i tshe na zhes bya ba la sogs pa smos te/_dngos po med pa'i tshe na ni dngos po med pa nyid yin la/_dngos po de dus nam zhig na 'byung bar 'gyur te/_nam yang 'byung bar mi 'gyur ro/_/ci'i phyir zhe na/_dngos po zhes bya ba la sogs pa smos te/_dngos po rnams la skye ba med pa nyid
[\[86b.4\]]kyi dngos po med cing ma skyes pa dang ni bral zhing tha dad par mi 'gyur te/_de dngos po rnams med pa dang ma bral ba nyid kyis dngos po rnams yod cing 'byung ba'i skabs yod par mi 'gyur ro/_/de ltar re zhig 'ga' yang dngos po nyid du mi 'gyur ba yin mod kyi/_de ltar na khas len par
[\[86b.5\]]byed pa dag gi phyir rang bzhin zhes bya ba la sogs pa smos so/_/dngos po gang yin pa de ni dngos po med pa nyid du mi 'gyur ro/_/ci'i phyir zhe na/_rdzas gcig la dngos po dang dngos po med pa'i rang bzhin nyid kyi rnam par 'gyur ba der thal bar 'gyur te/_dngos po gcig la
[\[86b.6\]]dngos po med pa mi mthun pa'i chos gnyis su 'gyur ba na 'gal ba yin pa'i phyir ro/_/de ltar zhes bya ba la sogs pas ni nye bar sdud pa yin no/_/de skyed par ma grub na 'gag pa yang yod pa ma yin no/_/de bzhin du rnam pa thams cad du rtag par gyur pa'i dngos po yang mi dmigs shing
[\[86b.7\]]yod pa ma yin no/_/rgyu de bas na 'gro ba'i skye bo de dag thams cad skye ba med pa dang /_'gag pa med pa'i rang bzhin can yin no/_/'gro ba rnams zhes bya ba dmyal ba dang /_dud 'gro dang /_yi dwags dang /_mi dang /_lha ste 'gro ba lnga 'am drug go/_/chu shing bzhin du snying po med ces
[\[87a\]]
[\[87a.1\]]bya ba ni chu shing la ral gri la sogs pas gshegs shing rnam par phye nas bltas na sra ba'i snying po ci yang mi rnyed pa dang 'dra bar chos nyid 'di dag kyang de dang 'dra'o/_/de nyid kyi phyir/_mya ngan 'das dang zhes bya ba la sogs pa smos so/_/de bas na rnyed pa la
[\[87a.2\]]sogs pa 'jig rten pa'i chos brgyad dang /_sred pa la sogs pa thams cad brdzun yin no zhes bstan pa'i phyir ro/_/de ltar zhes bya ba la sogs pa smos te/_de lta bu'i rang bzhin rnyed par bya ba yang ci zhig yod/_de bzhin du bstod pa la sogs pas rim gro bya ba 'am/_smad pa la
[\[87a.3\]]sogs pas brnyas par gyur pa dang /_grags pa ma yin pa la sogs pas mi dga' ba dang /_grags pa la sogs pas dga' ba yang ci zhig yod/_'jig rten gyi chos brgyad po 'di ni sred pa las byung bas de'i phyir sred pa zhes bya ba la sogs pa smos te/_sred pa ni 'dod pa'o/_/'o na
[\[87a.4\]]mi 'chi ba la sogs pa la sred pa dgos so zhe na/_gson gyis zhes bya ba la sogs pa smos so/_/yang 'di na byung bar 'gyur ba'i lus rnams la sred do zhe na/_de'i phyir su zhig ces bya ba la sogs pa smos so/_/de ltar na yang gnyen 'dun dang mdza' bshes la sogs pa dang phrad
[\[87a.5\]]par mngon par 'dod pa la sred do zhe na gnyen gang zhes bya ba la sogs pa smos te/_gnyen ni nye du rnams so/_/bshes ni mdza' bo rnams so/_/de dag thams cad ni yang dag par na ma skyes pa yin pa'i phyir nam mkha' dang 'dra bar dngos po med pa yin pas/_bdag dang 'dra ba yis
[\[87a.6\]]zhes bya ba ni gzhung 'di bdag dang skal ba mnyam pa'i don du byas pas des 'di ltar sgyu ma lta bur brtags pas yongs su shes par gyis shig pa'o/_/de ltar yin na yang bde ba dang /_sdug bsngal gyi sems ni yod do zhe na/_de'i phyir bdag nyid ces bya ba la sogs pa smos te/_'thab
[\[87a.7\]]pa dang rtsod pa la sogs pa'i rgyus so/_/spro ba ni dga' ston la sogs pa'i rgyus so/_/shin tu mi bder 'tsho bar byed/_/ces bya ba ni mya ngan la sogs pas shin tu nyam thag pa yin no/_/rdeg pa ni gzhan la 'khu zhing gnod pa byas pa la sogs pa'o/_/ngan 'gro ni dmyal ba la sogs
[\[87b\]]
[\[87b.1\]]par yang nas yang du ltung nas slar bde 'gror lha'i 'jig rten du skye zhing 'byung ba'i tshul gyis srid pa na 'khor ba dang /_g.yang sa mang po ste/_grang ba dang tsha ba'i dmyal ba bcu drug dang /_de'i nye 'khor ba rnams dang /_dud 'gro dang /_yi dwags kyang dbye bas shin tu mang bar skye ba nas srid
[\[87b.2\]]pa der de kho na ma yin pa 'di ni sgyu ma dang 'dra ba nyid yin no/_/der yang phan tshun 'gal bar 'gyur ba dag ste/_tsha ba dang /_grang ba la sogs pa dang /_sems can gzhan dag kyang phan tshun gyi mi mthun par gyur pas gnas pa dang /_sred min zhes pa sred pa med par 'gyur ba de
[\[87b.3\]]srid kyi bar du de kho na nyid ma yin pa 'di med par mi 'gyur gyi/_sred pa med na 'gyur ro/_/de ltar g.yang sa mang po yod pa'i srid pa der yang nyam chung zhing stobs zhan par gyur pa dang /_der yang tshe thung zhing nad mang ba dang /_yang der yang gson zhing 'tsho ba dang /_nad med pa'i
[\[87b.4\]]don dang bya ba rnams kyis byis pa 'dres pa'i rgyus 'bras bu med pa kho nar myur du dus 'da' bar byed pa yin la/_der yang sngon nas goms pa'i rnam par g.yeng ba bzlog cing dben par bya ba dang /_sems mnyam par 'jog pa'i dus ga la yod de/_shin tu rnyed par dka'o zhes
[\[87b.5\]]bya ba'i tha tshig go/_/der yang bya ba de rnams la brtson par zhugs par gyur kyang 'dod pa'i khams kyi dbang phyug gi bdud dam/_thams cad du song ba'i bdud kyis lam log par 'jug par byed pa 'am/_the tshom skyed par byed pas rnam pa 'di 'dra bas de kho na nyid rtogs par mi
[\[87b.6\]]'gyur zhing sdug bsngal bas 'tsho bas/_thub par dka' bas zhes bya'o/_/de ltar bdud kyis byin gyis brlabs pas sdig pa chen po la 'jug pas yang nas yang du ngan 'gro rnams su skye bar 'gyur bas de'i phyir des slar dal 'byor thob pa ni shin tu rnyed par dka' zhing 'khor ba las
[\[87b.7\]]'byung ba yang rnyed par dka' ba yin pa dang /_der yang sangs rgyas 'byung ba dang /_dam pa'i chos sems shing sems mnyam par 'jog pa shin tu yang rnyed par dka' bas 'dod chags pa'i tshogs kyi chu bo rnams ni sdug bsngal bas kyang shin tu bzlog par dka' ba yin no/_/e ma'o zhes pa ni
[\[88a\]]
[\[88a.1\]]ngo mtshar du gyur pa'o/_/sdug bsngal rgyud ces bya ba ni gang gi phyir nyon mongs pa las las/_de las sdug bsngal/_de las kyang nyon mongs pa'i chu bo bzlog dka' ba 'byung ba'i phyir ro/_/de yang 'gro ba thog mtha' dbus med par/_/'khor ba'i 'khor los
[\[88a.2\]]'khor gyur pa/_/mgal me bskor ba lta bur ni/_/phan tshun rgyu can 'khor bar 'gyur/_/zhes bshad pa lta bu'o/_/'di zhes bya ba la de su zhig ce na/_gang 'di ltar shin tu sdug bsngal bar gnas kyang rang sdug bsngal bar gnas par mi mthong gi_/gzhan du na rang shin tu bde bar gnas
[\[88a.3\]]pa yin snyam du sems so/_/de ltar sdug bsngal bar gnas pa yin zhe na/_dper na rnga mo tsher ma za zhing 'tsho yang bde bar gnas snyam du sems pa de bzhin du thams cad kyang bde bar rlom pa tsam yin pa'i phyir de la gzhan ci yang med do/_/bsod nams sprin ni bsod nams kyi phung po'o/_/
[\[88a.4\]]dmigs pa la mngon par zhen pa la gnas pas dmigs pa la spyod pa'o/_/sogs pa ni nye bar bsdus pa'o/_/byang chub sems dpa'i spyod pa la 'jug pa'i legs par sbyar ba las shes rab kyi pha rol tu phyin pa bstan pa ste le'u dgu pa'o//_//bsngo ba'i dbang du mdzad
[\[88a.5\]]nas/_bdag gis byang chub spyad pa la/_/zhes bya ba la sogs pa smos pa la/_byang chub ni yon tan dang skyon thams cad 'phel ba dang sgrib pa'i mthar thug pa la gnas pa'i de kho na nyid kyi blo ste/_thams cad mkhyen pa nyid do/_/de'i spyod pa ni byang chub kyi spyod pa
[\[88a.6\]]byang chub sems kyi phan yon la sogs pa don rnam pa bcu po gang yin pas sa dang pha rol tu phyin pa dag la 'jug pa ni ji skad du bshad pa de bsngo ba dang bcas pa/_rnam par bsams pa'i zhes bya ba brtsams nas yongs su ma rdzogs pa de ltar gyis yongs su bsngo ba'i don yin no/_/
[\[88a.7\]]dga' ba zhes bya ba ni yid bde ba'o/_/nyams pa ni 'jig pa'o/_/rgyun mi 'chad ces bya ba ni rtag tu'o/_/de ltar spyir 'gro ba'i don du tshigs su bcad pa gsum gyis dge ba yongs su bsngo ba bstan nas 'gro ba dbye ba'i sgo nas bstan pa'i phyir/_'jig rten khams na
[\[88b\]]
[\[88b.1\]]dmyal ba dag_/ces bya ba la sogs pa smos te/_bdag gi dge ba'i stobs kyis lha yi lus thob nas/_/lha mo rnams dang lhan cig dal gyis 'bab gnas shog_/ces bya ba de yan chad dang sbyar bar bya'o/_/dmyal ba ni yang sos la sogs pa tsha ba dang /_chu bur can
[\[88b.2\]]la sogs pa grang ba dag go/_/'phags pa sangs rgyas bcom ldan 'das snang ba mtha' yas kyi skye ba la sogs pa yang dag pa ston pa'i sa rtag tu bde ba nyid dang ldan pa'i phyir bde ba can zhes bya ba la/_bde ba can de la bde dgas dga' bar shog_/byang chub sems dpa'i
[\[88b.3\]]sprin chen las te/_gang la de las byung ba'i chu bo mtsho mtha' yas kyi chu bo'i tshogs kyis so/_/ral gri lo ma'i nags tshal yang /_/zhes bya ba spu gri'i so 'phel ba'i dmyal ba'i lam mo/_/de nyid la shal ma li'i sdong po dag/_/ces bya ba las kyi sgyu mas rdo rje'i tsher ma kha thur du
[\[88b.4\]]bltas shing rno ba can gyi ri'i shing ni shal ma li'i sdong po'o/_/brgya byin gyi skyed mos tshal dga' ba'i tshal der/_dpag bsam shing du 'khrungs par shog_/_mthing ril la sogs pa'i bya de dag ni skad snyan 'byin pa ste/_skad snyan sgrogs pas mdzes 'gyur shog_/shin tu ring du
[\[88b.5\]]song ba nyid kyi phyir pad+ma ste/_chu skyes dri bsung che ldan gang la yod pa'i mtsho de dag gis/_dmyal ba'i sa phyogs dag ni nyams dgar shog_/sol phung ni me ma mur gyi dmyal ba'i lam mo/_/sa bsregs ni tsha ba la sogs pa'i dmyal ba'i'o/_/bsdus 'joms ri bo rnams kyang ni/_/zhes
[\[88b.6\]]bya ba la bsdus 'joms zhes bya ba ni dmyal ba chen po na lug lta bu'i ri chen po rnams kyang ngo /_/mdag me la sogs pa'i char ni gshin rje'i skyes bu la sogs pas phab pa'o/_/bskal pa zad pa'i da ltar yang mtshon gyis 'thab pa dmyal ba rjes su byed pa nyid kyi phyir bstan to/_/chu
[\[88b.7\]]bo rab med ni dmyal ba'i lam mo/_/lha mo rnams ni lha'i bud med dag go/_/dal gyis 'bab pa ni mtho ris kyi chu bo gang+gA ste/_de la gnas par shog ces bya ba la sogs pa ni dmyal ba rnams la rnam par rtog pa'o/_/ci'i phyir zhes bya ba la sogs pa la/_/kun nas mun pa ni kun nas
[\[89a\]]
[\[89a.1\]]smag tu gyur pa'o/_/de ko su'i mthu snyam ste/_/gyen du bltas na nam mkha'i dkyil na phyag na rdo rje 'bar ba bzhugs mthong nas/_rab tu dga' ba'i shugs kyis sdig dang bral nas te/_sdig pa spangs par gyur nas/_bdag ni dge ba'i stobs kyis
[\[89a.2\]]phyag na rdo rje de dang lhan cig 'gro bar shog_/ces bshad zin pa dang sbyar ro/_/me tog char pa spos chu dang 'dres 'bab pa yis/_/dmyal ba'i me mdag chil chil gsod pa mthong gyur nas/_/zhes rnam par rtog par 'gyur ba na/_glo bur bde bas tshim pa 'di ci snyam na/_sems
[\[89a.3\]]can dmyal ba rnams kyis lag na pad+ma ste/_spyan ras gzigs dbang phyug mthong bar shog_/de ltar rdo rje dang pad+ma'i rigs bstan nas/_de bzhin gshegs pa'i rigs bstan pa'i phyir/_grogs po dag 'jigs pa bor la zhes bya ba la sogs pa smos te/_sdug
[\[89a.4\]]bsngal ni phongs pa'o/_/brtse ba yang bdag la skyes par gyur pa'o/_/gang la dbu'i zur phud mnga' ba de ni gzhon nu zur phud can no/_/zhabs kyi pad+ma ni zhabs so/_/thugs rjes brlan pa'i spyan gang la mnga' ba de ni thugs rjes brlan spyan no/_/dbu la me tog du ma'i
[\[89a.5\]]tshogs kyis char phab pa gang la mnga' ba de la de skad ces bya'o/_/khang brtsegs yid 'ong lha mo stong phrag bstod dbyangs sgrogs ldan te/_de lta bur ni mtshan nyid rnam par gyur pa'i mtshan nyid can gyis 'jam pa'i dbyangs de 'dra mthong nas/_grogs dag 'jigs pa
[\[89a.6\]]bor la tshur sheg ces bya ba la sogs pa smra ba la/_da ni sems dmyal ku co 'don par shog_/dmyal ba'i 'gro ba'i mjug bsdu ba ni/_/de ltar bdag gis zhes bya ba la sogs pa smos so/_/dud 'gro'i 'gro ba ni dud 'gro rnams ni gcig la gcig ces bya ba la sogs pa
[\[89a.7\]]smos te/_'di man chad bdag gi bsod nams 'di yis ni zhes bya ba 'chad par 'gyur ba dang sbyor ro/_/yi dwags kyi 'gro ba ni/_sgra mi snyan pa'i mi bzhin du zhes bya ba la sogs pa smos te/_'phags pa spyan ras gzigs dbang gi_/zhes bya ba ni khong du chud par sla'o/_/
[\[89b\]]
[\[89b.1\]]mi'i 'gro ba ni/_long ba rnams kyis mig mthong shog_/ces bya ba la sogs pa smos te/_phan pa dang /_bcas pas kha na ma tho ba med pa'o/_/skrag pa rnams ni zhes bya ba la sogs pa tshigs su bcad pa lnga ni rtogs sla'o/_/lha'i 'gro ba ni/_/mi dal kun las thar pa dang /_/
[\[89b.2\]]zhes bya ba la sogs pa smos te/_ji srid du thams cad nam mkha'i mdzod bzhin du 'am/_'phags pa nor bzangs bzhin du longs spyod chad pa med par shog_/nam mkha' ma lus pa'i mdzod gang la mnga' ba de ni byang chub sems dpa' nam mkha'i mdzod do/_/des gang
[\[89b.3\]]dang gang don du gnyer ba de dang de nam mkha' las blangs nas sbyin par mdzad do/_/rtsod pa med cing ca co med pa ni rtsod pa med pa'o/_/rang dbang du spyod cing 'jug pa gang la yod pa de dag ni rang dbang du spyod par shog_/gzi brjid chung ba ni gzi mdangs chung ba'o/_/nga rgyal
[\[89b.4\]]dag kyang bcom par shog_/ces bya ba ni nga rgyal byed par ma gyur cig ces pa'o/_/ji ltar zhe na/_bdag gi bsod nams kyis sems can rnams 'di lta bu'i rnam par gyur te/_de dag gi 'bras bu nyid ni 'di nyid yod na yang /_rgyu mthun pa dang /_rnam par smin pa'i 'bras
[\[89b.5\]]bu nyid du 'gyur ro/_/bdag po dang skyes bu byed pa'i 'bras bu ni rgyud gzhan la yod ces bstan pa'i phyir/_bdag gi bsod nams 'di yis ni zhes bya ba la sogs pa smos te/_bdag gi bsod nams kyis bdag gi gtso bo'i stobs kyis sdig pa thams cad de ma lus par
[\[89b.6\]]spangs nas ni'o/_/byang chub sems dpa' zhes bya ba la sogs pa tshigs su bcad pa ni khong du chud par sla'o/_/de ltar dmyal ba la sogs pa'i 'gro ba'i dbye bas gzhan dag gi mngon par mthong ba'i don du yongs su bsngos nas/_sangs rgyas dang /_byang chub sems
[\[89b.7\]]dpa' yang dag par dgongs pa'i don dang /_chos yang dag par longs spyod pa'i don du/_sangs rgyas kyi mchod pa dag gis de ltar sngo bar byed do/_/dpag bsam gyi shing ji lta bur gyur pa zhig ce na/_sangs rgyas dang ni sangs rgyas sras/_/yid du 'ong ba'i chos snyan
[\[90a\]]
[\[90a.1\]]sgrogs pas gang ba yis so/_/gseg ma la sogs pa zhes bya ba la sogs pa'i sgras ni tsher ma la sogs pa gzung ngo /_/bai DUr+ya'i rang bzhin ni rin po che bai DUr+ya'i khang pa'o/_/'jam pa ni mnyen pa ste/_ka tsa lin da'i gos ltar
[\[90a.2\]]reg na 'jam pa'o/_/byang chub sems dpa' mang po yis/_/'khor gyi dkyil 'khor chen po dag_/kun nas legs par sa stengs dag/_/brgyan par mdzad pas bzhugs gyur cig_/lus can kun gyis bya dang ni/_/zhes bya ba la sogs pa ni khong du chud par
[\[90a.3\]]sla'o/_/yang mi rnams ni gtso bor gyur pa yin pa'i phyir mthong ba'i chos kyi bde ba'i don du/_lha yang dus su char 'bebs shing zhes bya ba la sogs pa'i tshigs su bcad pa gsum gyis sngo bar byed pa yin te/_khong du chud par sla'o/_/klog pa dang kha ton gyis
[\[90a.4\]]rgyas shing /_dar ba gang yin pa de la de skad ces bya'o/_/dge 'dun mthun pa dang /_dge 'dun mnyam pa nyid dang /_dge 'dun don yang 'grub par shog_/'grub par 'dod pa'i dge slong rnams zhes bya ba la sogs pa'i tshigs su bcad pa lnga ni rtogs sla'o/_/gang gtso bor
[\[90a.5\]]gyur pa yin pa'i phyir sems can thams cad kyis sangs rgyas kyi mchod pa sngon du song ba'i sangs rgyas nyid thob par byed pa'i phyir/_sems can kun gyis lan mang du zhes bya ba'i tshigs su bcad pas sngo bar byed pa yin te/_rtogs sla'o/_/rang sangs rgyas dang nyan thos gzung bar
[\[90a.6\]]bya ba'i phyir de bzhin zhes bya ba la sogs pa smos so/_/de ltar gzhan gyi don grub pa'i phyir dge ba yongs su bsngos nas/_da ni rang gi don sgrub pa'i phyir/_bdag kyang zhes bya ba la sogs pa tshigs su bcad pa drug gis yongs su sngo bar byed pa yin te/_khong du chud par sla'o/_/
[\[90a.7\]]gzhan don phun sum tshogs pa'i rang gi don phun sum tshogs pa sngon du song ba can yin pas/_gtso bo nyid yin pa'i phyir gzhan gyi don du yongs su bsngo ba sngar bstan nas/_bstan pa gnas pa'i phyir/_'gro ba'i sdug bsngal sman gcig pu/_/zhes bya ba la sogs pa yongs su sngo
[\[90b\]]
[\[90b.1\]]bar byed pa yin te/_thams cad du bdag gi bsod nams 'di yis ni/_/zhes bya ba dang sbyar ro/_/gzhan gyi don du legs par yongs su bsngo ba rdzogs nas/_dad pa mngon par 'phel ba can gyis dge ba'i bshes gnyen la/_gang gi drin gyis dge blo 'byung /_/zhes bya ba la
[\[90b.2\]]sogs pas phyag 'tshal ba yin te/_dge ba'i blo ste/_byang chub kyi sems 'ba' zhig yod par ma zad kyi/_'byung zhing 'phel bar byed par yang 'gyur ro/_/byang chub sems dpa'i spyod 'jug gi_/legs par sbyar ba'i dge ba yis/_/'gro ba 'dul dang ldan bzhin du/_/
[\[90b.3\]]byang chub sems gyur dga' bar shog_/dpal ldan bkra shis rna bas gsol btab nas/_/bdag gis 'di yi legs sbyar byas pa la/_/mkhas pa rnams kyis dpyad 'khrul yod na ni/_/yon tan dam pa'i blo can gyis bzod mdzod/_/[(]sha [,]sho [)]lo ka stong phrag gcig dang ni/_/dgu
[\[90b.4\]]brgya bdun cu rtsa lnga zhes/_/grangs nyid kyis ni legs bgrangs nas/_/dge ba'i lha yis byas pa yin/_/byang chub sems dpa'i spyod pa la 'jug pa'i legs par sbyar ba las yongs su bsngo ba bstan pa ste le'u bcu pa'o//_//rgya gar gyi mkhan po shrI ku mA ra dang /_zhu
[\[90b.5\]]chen gyi lo tsA ba dge ba'i blo gros kyis bsgyur cing zhus te gtan la phab pa//[ {D3875}]@##/_/rgya gar skad du/_bo d+hi satwa tsAr+ya a ba tA ra du ra ba bo d+ha na ni ya nA ma gran+thA/_bod skad du/_byang chub sems dpa'i spyod pa la 'jug pa'i rtogs par
[\[90b.6\]]dka' ba'i gnas gtan la dbab pa zhes bya ba'i gzhung /_sangs rgyas dang byang chub sems dpa' thams cad la phyag 'tshal lo/_/yun ring dad dang brtson pa'i stobs kyis bsam gtan mchog la rab gzhol zhing /_/gang gi spyi gtsug mchog gis 'jam dbyangs
[\[90b.7\]]zhabs kyi pad+ma la reg pa/_/sa stengs 'jam dbyangs gnyis pa yin zhes mkhas pa rnams kyis bstod pa bstan bcos rtsom pa po/_/bstod phyir bdag gi yid kyis dad pa'i me tog snyim pa bkang bas 'thor/_/dad pa med pa dgra yi rtsa ba shes rab zhan pa 'chi bdag
[\[91a\]]
[\[91a.1\]]zhags pa nyid/_/de phyir dad med dgra yi dbang song blun pa'i zhags par chud pa rnams/_/'jam dbyangs gsung gi bdud rtsi snyan gyi snod kyis gsol nas gtor ba yi/_/gzhung mchog smod byed de dag rnams la brtse phyir 'khrul pa'i gnas rnams
[\[91a.2\]]bshad/_/'di na bstan bcos rtsom pa ni gnyis te/_sdeb sbyor lhur len pas gzhung mdzes pa gtsor byed pa btsun pa zla grags la sogs pa dang /_/phan 'dogs pa lhur len pas sems 'dul ba gtso bor byed pa slob dpon lun d+ha ka la sogs pa'o/_/de la slob dpon zhi ba'i
[\[91a.3\]]lha 'di ni phan 'dogs pa lhur len pa yin gyis/_sdeb sbyor dang snyan ngag la sogs pa gtso bor byed pa ma yin te/_de'i phyir byang chub kyi spyod pa la 'jug pa 'dir sdeb sbyor dang 'gal ba dang /_snyan ngag dang /_rkyang pa dang /_spel ba la sogs pa ma byung bas ni
[\[91a.4\]]spang bar bya ba ma yin par shes par bya'o/_/de ltar yin du zin kyang 'di la dgos pa la sogs pa med do zhes bsam par mi bya ste/_ji ltar bkod pa'i gzhung ni byang chub sems dpa'i spyod pa pha rol tu phyin pa drug gi bdag nyid ston pa la 'jug pas 'brel pa dang
[\[91a.5\]]bcas pa'i brjod par bya ba dang /_rjod pa'i ngo bo gnas la/_de lta bu'i tshul gyis byang chub sems dpa' de dag gis rang gi spyod pa pha rol tu phyin pa drug gi phyogs rtogs te/_rtogs pa dang rjes su mthun par bsgrubs pas sangs rgyas kyi sa thob kyi bar gyi dgos pa grub nas/_srid
[\[91a.6\]]pa ji srid du 'gro ba la phan par gnas pa dgos pa'i yang dgos pa nyid la gnas so/_/de ltar yang gsungs pa gzhan don phun sum tshogs pa sangs rgyas kyi 'bras bu'i gtso bor bshad pa ste/_sangs rgyas nyid sogs de las gzhan/_/de yi don gyi 'bras bur bshad/_/
[\[91a.7\]]ces so/_/de bas na 'di'i dgos pa la sogs pa ni gzhung gi ming nyid kyis bstan te/_byang chub sems dpa'i spyod pa la 'jug pa zhes bya bas ni/_'brel ba dang bcas pa'i brjod bya bstan la/_ma 'khrul par bkrol ba la sogs pa yod pas na dgos pa la sogs pa'i don
[\[91b\]]
[\[91b.1\]]chen po nyid med pa mi srid pa'i phyir ro/_/yang ni slob dpon dngos grub thob pa dang /_bden pa gzigs pa'i tshig la ni dgos pa la sogs pa med par dogs pa mi rigs pas slob dpon gyi zhal snga nas ni phyag 'tshal ba'i dngos grub brnyes pa nyid pas de dgos pa la sogs pa blon
[\[91b.2\]]po rnams 'ba' zhig la bsnyad par zad do/_/bden pa gzigs pa rnams kyi tshig la yang dgos pa med par rtog na de'i gzung bar mi nus pa ste/_ji ltar zla ba grags pas gsungs pa/_thos pa nyung zhing nga rgyal ldan/_/rtsa ba med par mang du smra/_/rjes su bzung bar ma nus pa/_/
[\[91b.3\]]tsan+dan zhes bya'i gang zag go/_/zhes so/_/de ltar byang chub sems dpa'i ma dad pa dang /_the tshom gyi dra ba dang bral ba dang /_slob dpon gyi bka' lung la gus pas shes par 'dod pa dag gis 'di khong du chud par bya'o/_/bstan bcos 'byung ba'i rgyu nyid dang /_pha rol tu phyin
[\[91b.4\]]pa drug bsnyad pa dang /_bka' drin rjes su dran pa'i phyag 'tshal ba dang zhes bya ba gsum po ni bstan bcos 'di'i lus yin par skye bo chen po dag bzhed do/_/ji lta zhe na/_phyag 'tshal ba dang gzhung brtsam par zhal gyis bzhes pa ni bar chad med pa dang /_bsam pa tshar chod
[\[91b.5\]]pas bstan bcos 'byung ba'i rgyu nyid yin la/_rang gi don du brtsam par bsnyad pas ni mkhas pa mngon pa'i nga rgyal can 'ga' zhig khyod kyis bdag cag rjes su gzung mi dgos so zhes bar chad byed pa bzlog pas bstan bcos 'byung ba'i rgyu nyid do/_/skal ba mnyam pa rnams
[\[91b.6\]]la bskul bas ni de dag dad par 'gyur zhing /_dad pa dang ldan pa'i snod du bstan bcos bzhag par rigs so zhes dgongs pas bstan pa la 'jug pas na bstan bcos 'byung ba'i rgyu nyid do/_/des na bde gshegs chos kyi sku mnga' sras bcas dang /_/btsun pa kun la gus
[\[91b.7\]]pas phyag 'tshal te/_/bde gshegs sras kyi sdom la 'jug pa rnams/_/gsung rab tshig las btus pa bstan par bya/_/zhes pa ni bstan bcos 'byung ba'i rgyu dang po'o/_/sngon chad ma byung ba yang 'dir brjod med ces pa nas/_/rang gi yid la bsgom phyir ngas 'di brtsams/_/
[\[92a\]]
[\[92a.1\]]zhes bya ba'i bar ni de'i rgyu gnyis pa'o/_/dge ba bsgom par bdag gi dad pa'i shugs/_/zhes pa nas/_ji ste 'di dag mthong na don yod 'gyur/_/zhes pa'i bar ni de'i rgyu gsum pa'o/_/de la bstan bcos 'byung ba'i rgyu dang po ni gdul bya dag la bslab
[\[92a.2\]]pa'i ched du zad de/_mchog gi dngos grub thob pa dag ni bgegs 'byung bar dgongs pa dang /_don dang ldan pa'i bya ba brtsams pa las ldog pa mi srid pa'i phyir ro/_/lus dang po'o/_/lus gnyis pa ni pha rol tu phyin pa drug gi bdag nyid bzhag pa ste/_de ni le'u dang po byang
[\[92a.3\]]chub kyi sems kyi phan yon bstan pa dang /_gnyis pa sdig pa bshags pa dang /_gsum pa byang chub kyi sems yongs su gzung ba dang /_bcu pa smon lam gyi le'u ste/_de ltar rnam pa bzhi ni sbyin pa'i pha rol tu phyin pa'o/_/ji lta zhe na/_le'u dang po gsum ni byang chub tu sems
[\[92a.4\]]bskyed pa'i ngo bo yin la gang byang chub tu sems brtan pa de ni lus la sogs pa yongs su gtang ba'i phyir te/_lus dang de bzhin longs spyod dang /_/dus gsum dge ba thams cad kyang /_/sems can kun gyi don grub phyir/_/phangs pa med par gtang bar bya/_/zhes le'u
[\[92a.5\]]gsum pa las gsungs pa'i phyir byang chub sems dpa' dag gi smon lam ni phrag dog gi dri ma med pas gzhan la phan pa'i go skabs 'byin pa kho na ste/_de bas na smon lam gyi le'u yang sbyin par brjod pa'o zhes blo dang ldan pa dag 'chad do/_/bag yod par bstan pa dang /_shes
[\[92a.6\]]bzhin bsrung ba bstan pa'i le'u gnyis ni tshul khrims brjod pa'o/_/le'u lhag ma bzhi ni go rims bzhin du bzod pa dang /_brtson 'grus dang /_bsam gtan dang /_shes rab ston pa la 'jug pa'o/_/da ni lus gnyis pa'i dbang du byas te/_byang chub sems dpa'i lam
[\[92a.7\]]'bras bu dang bcas par bstan par bya ste/_byang chub sems dpa'i rigs la gnas pas/_dal 'byor 'di ni rnyed par shin tu dka'/_/zhes pa nas/_'jig rten bsod nams blo gros thang 'ga' 'byung /_/zhes pa'i bar gyis rnyed par dka' ba'i skyes pa chud mi gsan
[\[92b\]]
[\[92b.1\]]par sems bskyed do/_/de ltar sems bskyed pas ji ltar na bdag gis skye ba 'bras bu can du 'gyur/_'di'i thabs ni gang zhig yin zhes rtog pa la/_/de ltas dge ba nyam chung nyid la rtag_/ces pa nas/_byams mgon blo dang ldan pas nor bzangs bshad/_/ces
[\[92b.2\]]bya ba'i bar gyis phan yon bsnyad pas sems dran par bya ba dang bcas te/_de'i thabs ni byang chub tu sems bskyed pa nyid do zhes shes par bya'o/_/de de ltar thabs khong du chud pas sems bskyed par 'dod pa sems bskyed pa gcig pu pa'am/_'on te bye brag can zhes sems
[\[92b.3\]]pa la zhugs pa la/_byang chub sems de mdor bsdu na/_/zhes pa nas/_bsod nams rgyun chags 'byung ba min/_/zhes pa'i bar gyis sems bskyed pa'i dbye ba gnyis yon tan gyi bye brag mi 'dra bar bstan pa dang bcas te bshad pa'o/_/de nas byang chub sems dpa'
[\[92b.4\]]smon pa byang chub kyi sems la smod cing 'dor ba dgag pa'i phyir/_gang nas bzung ste sems can khams/_/zhes pa nas/_bde ba'i 'byung gnas de la skyabs su mchi/_/zhes bya ba le'u dang po yongs su rdzogs pa'i bar du byang chub sems kyi yon tan brjod pa'o/_/de nas byang
[\[92b.5\]]chub sems dpa' smon pa'i sems bskyed cing byang chub sems dpa'i sdom pa len 'dod pa la/_de'i 'dod chags bstan par bya ste/_byang chub sems dpa' lhag pa'i bsam pa yongs su sbyangs pa la sems bskyed pa nyid rigs pa dang por mchod pa la sogs pas sems sbyang ba'i
[\[92b.6\]]phyir bla gos phrag pa gcig tu gzar te/_pus mo g.yas pa'i lha nga sa la btsugs la thal mo sbyar te/_sems rtse gcig tu byed pas/_phyogs bcu na bzhugs pa'i sangs rgyas dang /_byang chub sems dpa' thams cad dang /_bla ma rnams mngon du dmigs te/_dam tshig gi rjes
[\[92b.7\]]su 'jug pas/_rin chen sems de gzung bar bya ba'i phyir/_/zhes pa nas/_slan chad bdag ni sdig pa yong mi bgyid/_/ces pa'i bar du le'u gnyis pa zad par brjod do/_/de ma thag tu yang sems can kun gyi ngan song gi_/zhes pa nas/_bdag ni nyer 'tsho'i rgyur yang shog_/ces pa'i
[\[93a\]]
[\[93a.1\]]bar du brjod do/_/des ni mchod pa dang /_bdag nyid dbul ba dang /_sdig pa bshags pa dang /_khrus gsol ba dang /_ras dbul ba dang /_rgyan dbul ba dang /_byug pa dbul ba dang /_sil ma dang /_phreng ba'i me tog dbul ba dang /_spos dbul
[\[93a.2\]]ba dang /_lha bshos dbul ba dang /_snang ba dbul ba dang /_sa gzhi bstar ba dbul ba dang /_gzhal yas khang dbul ba dang /_gdugs dbul ba dang /_rol mo dang /_glu'i mchod pa smon lam gyis dbul ba dang /_dkon mchog gi gzugs brnyan la mchod pa smon
[\[93a.3\]]lam gyis dbul ba dang /_bdag nyid chen po dag gi rjes su gzhol bas mchod pa dang /_bstod pa dang /_mchod pa dang /_bstod pa'i mchod pa smon lam gyis dbul ba dang /_yul khyad par can la phyag 'tshal ba dang /_dkon mchog gsum la skyabs su 'gro ba
[\[93a.4\]]dang /_skyabs su gsol ba bcas te 'gyod pa drag pos sdig pa bshags pa dang /_rjes su yi rang ba dang /_bskul ba dang /_gsol ba gdab pa dang /_smon lam shin tu rgyas par dmigs pa ste/_nyi shu rtsa bdun po dag gis sems rab tu sbyang ngo /_/de nas sems
[\[93a.5\]]bskyed par 'dod pa zhig na ni/_ji ltar sngon gyi bde gshegs kyis/_/byang chub thugs ni bskyed pa ltar/_/zhes bya ba 'di lan gsum brjod do/_/de nas bzung ste byang chub sems dpa' zhes bya zhing sngar bshad pa'i yon tan rnams dang ldan pa'o/_/gal te byang chub tu
[\[93a.6\]]sems bskyed pa dang /_sdom pa gzung ba gnyi ga len 'dod pa zhig na ni/_ji ltar sngon gyi bde gshegs kyis/_/byang chub thugs ni bskyed pa dang /_/byang chub sems dpa'i bslab pa la/_/de dag rim bzhin gnas pa ltar/_/de bzhin 'gro ba'i phan don du/_/byang chub
[\[93a.7\]]sems ni bskyed bgyi zhing /_/de bzhin du ni bslab pa la'ang /_/rim pa bzhin du bslab par bgyi/_/zhes lan gsum du brjod do/_/de nas bzung ste byang chub sems dpa'i sdom pa la gnas pa'i grangs su son pa ste/_de'i phyir des ni byang chub sems dpa'i sdom pa'i pham pa'i
[\[93b\]]
[\[93b.1\]]gnas dang /_sbom po'i ltung ba dang /_nyes byas kyi ltung ba rnams bsrung dgos pas/_slob dpon btsun pa zla bas sbyar ba'i byang chub sems dpa'i sdom pa nyi shu pa la sogs pa byang chub sems dpa'i sde snod du gtogs pa du ma bslab par bya zhing /_ltung ba rnams mi 'byung
[\[93b.2\]]bar bya ba dang /_byung ba yang rings pa rings par gso bar bya'o/_/yang na byang chub sems dpa'i sde snod thams cad kyi lus lta bu ni/_byang chub sems dpa'i spyod pa la 'jug pa yin pas 'di nyid la bslab par bya ste/_gang byang chub sems dpa'i spyod pa la 'jug pa 'di nyid
[\[93b.3\]]las bshad pa/_bya ba dang bya ba ma yin pa'i cha bsrung ba la gnas pa de ni byang chub sems dpa'i bslab pa gang yang gang 'dra la mi srid pa'i phyir dang /_ltung ba gso ba'i thabs kyang 'di nyid las 'byung ba'i bshags pa dang /_shes rab kyi pha rol tu phyin pa'i le'u las bshad pa'i
[\[93b.4\]]tshul gyis stong pa nyid la gnas pa kho nas dag par 'gyur ba'i phyir ro/_/gang dag las byang chub sems dpa'i lus bsrung ba de dag thams cad kyang /_'di'i shes rab kyi pha rol tu phyin pa'i le'u las bshad pa'i tshul gyis rang bzhin med pa la goms pa kho nas bsrung ba de dang de thams
[\[93b.5\]]cad 'grub ste/_ji skad du/_gang 'dir rgyu ba dang ni mi rgyu ba/_/sgyu ma nam mkha'i ngo bo yongs rtog pa/_/don dam mthong ba'i bsrung ba de nyid yin/_/bsrung ba'i cho ga gzhan dag 'dir ci dgos/_/zhes gsungs so/_/yang gsungs pa/_stong pa nyid ni rnam bsgoms na/_/
[\[93b.6\]]'chi bdag gis ni mi mthong zhing /_/gzhan yang bdud ni bye bas kyang /_/mthong bar 'gyur ba ma yin no/_/zhes so/_/de bzhin du slob dpon chos kyi zhal snga nas kyang /_shes rab kyi pha rol tu phyin pas bsrung ba ni bsrung ba gzhan gyis bsrung mi dgos so zhes bshad do/_/
[\[93b.7\]]de ltar smon pa'i byang chub sems bskyed nas/_bdag gzengs bstod pas las kyi mtha' mi ldog par bya ba'i phyir/_de ltar blo dang ldan pa yis/_/zhes pa nas/_mar gyi nying khu byung ba yin/_/zhes bya ba'i bar du brjod do/_/de nas 'gro ba thams cad dbugs 'byung ba dang /
[\[94a\]]
[\[94a.1\]]tshogs chen po la dgod pa'i khur mi 'dor bar bya ba'i phyir/_'gro ba'i 'dron pa srid pa'i lam rgyu zhing /_/zhes pa nas/_/lha dang lha min la sogs dga' bar gyis/_/zhes bya ba'i bar gyis le'u gsum pa zad par brjod de/_de ltar na le'u dang po gsum ni smon
[\[94a.2\]]pa'i byang chub sems bskyed pa'i cho ga rgyas par bstan pa kho na yin no/_/de la blo gros nyams pa kha cig ni skyon 'dogs te/_'dir ni rim pa legs par brjod do/_'dir sems bskyed pa dang sdom pa blang ba'i tshig ni tha mar byung la/_rin chen sems de gzung bar bya ba'i phyir/_/zhes
[\[94a.3\]]pa la sogs pa 'phel bar bya ba'i tshig sngon du brjod do zhes pa dang /_skabs ma yin pa'i tshig mchod pa brjod pa'i skabs su sdig pa bshags pa la sogs pa yod do zhes so/_/de dag ni blun po kho na'i tshig ste/_gal te mchod pa la sogs pa sems bskyed pa 'phel bar bya ba'i
[\[94a.4\]]phyir yin na ni de'i phyir/_rin chen sems de rgyas par bya ba'i phyir/_/zhes brjod pa ni rigs te/_de bas na de dag ni sgra tsam yang mi shes par slob dpon la sdang bar zad do/_/mdo sde du ma las kyang dang po yon phul nas de bzhin gshegs pa la sems bskyed pa mang du byung la/_slob dpon
[\[94a.5\]]rnams kyang dang po mchod pa la sogs pas sems rnam par sbyangs nas gdod sems bskyed do zhes mthun par 'chad do/_/skabs ma yin par smras so zhes brgal ba'i lan ni kho bos thog ma kho nar smras so/_/de ltar na 'dis smon pa byang chub kyi sems bskyed pa'i cho ga
[\[94a.6\]]'di la slob dpon zhi ba'i 'tsho la sogs pas lugs tha dad pa gang gis mdun du byang chub kyi sems bskyed pa bshad pa de dag gis kyang 'dir brtsad du med de/_lung dag las sangs rgyas ma yin pa'i gang zag las byang chub tu sems bskyed par mi snang ba'i phyir dang /_lugs
[\[94a.7\]]'di la nyes pa ci yang med pa'i phyir dang /_slob dpon ni 'jam pa'i dbyangs kyi lung yod cing phyag rgya chen po'i dngos grub brnyes pa'i phyir ro/_/yang 'phags pa klu sgrub kyi zhal snga nas kyang /_byang chub tu sems bskyed pa'i cho ga slob dpon zhi ba'i lha dang mthun par mdzad
[\[94b\]]
[\[94b.1\]]pa'i phyir dang /_lugs gzhan pas 'di nyid tshad ma dang ldan par snang ba'i phyir de ltar smon pa'i byang chub kyi sems bskyed pa'i byang chub sems dpa' ni 'jug pa'i byang chub kyi sbyor bas de brjod par bya ste/_'di yang gnas brtan mche ba'i sde la sogs pa'i gzhung bden
[\[94b.2\]]pa mthong ba'i dbang las 'jug pa byang chub kyi sems su brjod cing /_'jig rten pa'i lam thams cad smon par 'jog pa dang /_kha cig gis bsod nams mngon par 'du bya ba dang ldan pa'i sems bskyed pa ni 'jug pa byang chub kyi sems zhes brjod la/_bsod nams
[\[94b.3\]]mngon par 'du bya ba dang mi ldan pa'i sems bskyed pa thams cad smon pa can no zhes brjod pa de dag drang ba ma yin te/_'dir ni de ltar sems sbyangs pa'i gang zag byang chub tu smon lam btab cing /_bslab pa la gnas pa de'i bslab pa mi 'jig par rjes su bsrung ba pha rol tu
[\[94b.4\]]phyin pa drug la spyod pa de nyid sems bskyed pa 'phel ba dang /_'jug pa'i byang chub kyi sems so zhes blo'i pha rol tu phyin pa dag 'chad de/_de'i phyir de ltar sems bskyed nas/_rgyal ba'i sras kyis de lta bur zhes pa nas/_stong pa nyid gcig ston par 'gyur zhes pa'i bar
[\[94b.5\]]gyi le'u drug gis/_tshul khrims dang /_bzod pa dang /_brtson 'grus dang /_bsam gtan dang /_shes rab dag la spyad cing /_de bzhin du smon lam gyi le'u las bshad pa'i smon lam yongs su rdzogs par btab pas sbyin pa'i pha rol tu phyin pa la bslab par bya
[\[94b.6\]]ste/_'di ni 'jug pa byang chub kyi sems te/_sems snga ma 'phel bar byed pa'o/_/de bzhin du shes rab kyi pha rol tu phyin pa bstan pa'i le'u ni don dam pa byang chub kyi sems su brjod pa yin la/_le'u gzhan dgus ni kun rdzob byang chub kyi sems su brjod pa nyid do/_/de
[\[94b.7\]]ltar na byang chub kyi sems rnam pa gnyis kyi ngo bor yang 'di gnas so/_/byang chub rnams kyi ngo bo pha rol tu phyin pa drug la gnas pa'i byang chub kyi sems de ni nges par mngon par rdzogs par sangs rgyas par 'gyur te/_nus pa mthu dang ldan pa'i rgyu tshogs pa na/_de dang mthun
[\[95a\]]
[\[95a.1\]]pa'i 'bras bu grub pa ni 'jig rten dang bstan bcos las grub po/_/de'i phyir 'bras bu'i bdag nyid ni shugs kyis bstan te/_des na byang chub sems dpa'i spyod pa la 'jug pa 'di ni rgyal ba'i sras thams cad kyi lam 'bras bu dang bcas pa brjod
[\[95a.2\]]pa/_shes rab kyi pha rol tu phyin pa'i le'u'i byang chub sems dpa'i sde snod thams cad kyi ma lta bur rig par bya'o/_/'dir 'ga' zhig byang chub sems dpa'i bslab pa'i grangs su chud pa du zhig yin zhes rtogs pa'i ched du 'di brjod par bya ste/_slob dpon tsan+d+ra go mis
[\[95a.3\]]grangs nyung shos nges par mdzad pa dang /_theg pa chen po'i mdo sde bdun brgya pa zhes bya ba las/_byang chub sems dpa'i bslab pa'i gzhi bzhi brgya zhes grangs su chud pa la sogs pa ni ma nges te/_de dag ni che long tsam la dgongs pa dang /_byang chub sems dpa'i bslab pa ni bsam
[\[95a.4\]]gyis mi khyab pa yin par lung du ma las mthong ba'i phyir ro/_/de bas na byang chub sems dpa'i bslab pa ni mdor bsdu na gnyis kho na ste/_gang gis sems can la phan pa thams cad bya ba dang /_gang gis sems can thams cad la gnod pa thams cad spang ba'o/_/gzhi de gnyis
[\[95a.5\]]las ma 'das mod kyi/_rgyal bar byed pa'i tshad nges par yang bden pa mthong ba dag gis kyang bya bar mi nus so/_/de bzhin du gnang ba dang bkag pa yang snying rje dang shes rab la ltos pas ma nges te/_nyi ma'i zer gyis gdungs pa'i mtsho chen ltar/_/mnyam pa'i snying rje chen po
[\[95a.6\]]khrid byed cing /_/nang na kha ba ltar bsil phyi rol na/_/rtsub pa nyid kyis 'gro ba skyong bar byed/_/ces gsungs pa la sogs pas thabs dang shes rab chen po dag la ni bag yangs su spyod pa yang yin la/_ltung bas kyang mi reg go/_/shes rab dang snying rje chung ba dag ni bcings
[\[95a.7\]]pas gnas pa yang yin la/_yang dang yang du yang ltung bas kyang 'dzin te/_de'i phyir rjes su gnang ba dang /_bkag pa yang ma nges so/_/ltung ba 'byung ba yang ma nges te/_dman pa kha cig ni dngos por 'dzin pa'i dbang gis 'gyod cing yid la gcags pas gzhan gyi drung
[\[95b\]]
[\[95b.1\]]du nyes pa bshags shing /_phyis sdom pa'i rigs kyis nyes pa de las ring zhig na ldang ba yang yod do/_/bar ma kha cig ni rig sngags kyi lha byang chub sems dpa' nam mkha'i snying po la sogs pa mnyes par byas te/_lha'i rjes su gnang ba thob pas ltung ba las
[\[95b.2\]]ldang ngo /_/dam pa kha cig ni gang gis ltung ba brjod pa de nyid la byang chub kyi sems su shes pas tshegs med par gnas te/_ji ltar 'phags pa'i chos thams cad 'byung ba med par bstan pa zhes bya ba theg pa chen po'i mdo las gsungs pa/_'jam dpal byang chub
[\[95b.3\]]sems dpa' gang gis las med cing rnam smin med pa de las kyi sgrib pa rnam par dag pa thob po zhes bya ba la sogs pa lta bu'o/_/lus gnyis pa'o/_/lus gsum pa ni sangs rgyas kyi chos thams cad dang /_'jig rten gyi legs pa thams cad bla ma dang 'dod pa'i lha las
[\[95b.4\]]'byung bas na/_'di gnyis ni bdag la bka' drin rjes su gnang ba yin no zhes pa dang /_sems can dag byas pa gzo ba dang mi 'bral bar gyur cig ces dgongs pas yul rnam pa gnyis la phyag btsal ba'i drin du gzo ba'i tshig brjod pa dang bcas pa'o/_/gzhung
[\[95b.5\]]gi tshogs ni bdag gis ma phye ste/_rtogs par sla ba dang /_slob dpon dag gis 'grel pa dang /_TI ka la sogs pa las gsal bar mdzad pa'i phyir ro/_/bde gshegs sras kyi sdom la 'jug pa'i rtogs dka' ba yi gnas rnams ni/_/bdag gis bla ma'i rjes
[\[95b.6\]]'brangs rab tu gsal byas pas/_/'gro rnams dad pas byang chub sems gnyis bzhon par rab zhugs nas/_/sdug bsngal ma lus mthar phyin 'jam dbyangs spyod yul nyid gyur cig_/byang chub sems dpa'i spyod pa la 'jug pa'i rtogs par dka' ba'i gnas gtan la
[\[95b.7\]]phab pa'i gzhung slob dpon mkhas pa chen po kr-iSh+Na pa'i zhal snga nas mdzad pa rdzogs so//_//rgya gar gyi mkhan po kr-iSh+Na pa de nyid dang /_lo tsA ba dge slong chos kyi shes rab kyis bsgyur cing zhus te gtan la phab pa'o//[ {D3875a}]@##/_/rgya gar skad du/_bo d+hi satwa
[\[96a\]]
[\[96a.1\]]tsAr+ya a ba tA ra pany+tsi kA/_bod skad du/_byang chub sems dpa'i spyod pa la 'jug pa'i dka' 'grel/_sangs rgyas dang byang chub sems dpa' thams cad la phyag 'tshal lo/_/don chen ldan pa'i byang chub spyod 'jug la/_/cung zad rtogs par dka'
[\[96a.2\]]ba'i tshig yod pa/_/de dag gsal bar rtogs par bya phyir 'dir/_/da ni bdag gis cung zad tsam 'di bri/_/grags pa rnams kyis byas pa'i 'grel pa yod mod kyi/_/de ltar kho bos tshul bzhin bri bar bya/_/gang zhig zol med blo ldan bye brag shes/_/de yis 'di
[\[96a.3\]]yi bye brag shes par 'gyur/_/'dir slob dpon zhi ba'i lha gsung rab kyi de kho na nyid rig pa/_rang dang gzhan gyi bde ba la re ba med pa dang 'dod pa dang ldan pa byang chub sems dpa'i yon tan la nges par gnas pas/_gzhan rnams la yon tan de bskyed par bya ba'i phyir/_
[\[96a.4\]]byang chub kyi spyod pa la 'jug pa mdzad par bzhed nas/_bde gshegs zhes bya ba la sogs pa'i tshigs su bcad pa gsungs so/_/tshigs su bcad pa 'di la don drug gis bstan te/_dkon mchog gsum dang nyan thos dang mkhan po la sogs pa rnams la phyag btsal ba
[\[96a.5\]]dang /_brjod par bya ba dang /_'brel pa dang /_dgos pa dang /_rang dga'i skyon spang ba dang /_zlos pa'i skyon spang ba'o/_phyag btsal ba ni bya ba'i khyad par nyid kyis bstan pa'o/_/bde gshegs sras kyi sdom la 'jug pa ni/_/zhes pa ni brjod par bya ba'i tshig go/_/bstan
[\[96a.6\]]par bya zhes pa ni dgos pa mngon par brjod pa dang /_'brel pa ni shugs las shes par bya'o/_/gsung rab kyi tshig ces pa ni rang dga'i skyon spang ba'o/_/btus pa zhes pa ni zlos pa'i skyon spang ba ste/_de dag ni bsdus pa'i don to/_/yan lag gi don ni/_bde bar
[\[96a.7\]]gshegs pa zhes bya ba la sogs pa la/_bde ba'i sgra ni mdzes pa la sogs pa'i don to/_/nyon mongs pa la sogs pa'i sgrib pa spangs pas mdzes par gshegs pas na bde bar gshegs pa ste/_bu mo gzugs mdzes pa bzhin no/_/de kho na nyid mi gsal bar byed pa'i ma
[\[96b\]]
[\[96b.1\]]rig pa la sogs pa rab tu bsal nas phyir mi ldog par gshegs pa'i phyir na yang ste/_rims nad legs par byang ba bzhin no/_/bag chags thams cad rab tu bsal nas ji srid du 'gro bar bya ba'i mthar phyin pas na yang ste/_bum pa legs par gang ba bzhin no/_/
[\[96b.2\]]de lta bu'i bde bar gshegs pa la gus par phyag btsal nas/_bde bar gshegs pa'i sras kyi sdom pa la 'jug pa bstan par bya'o zhes bya bar 'brel to/_/sras bcas zhes bya ba ni rgyal ba rnams kyi sras pos rab tu dga' ba la sogs pa thob pa'i phyir byang chub sems dpa'
[\[96b.3\]]de dag rnams dang bcas te stabs gcig tu'o/_/de dag gis ni byang chub sems dpa'i dge 'dun bstan to/_/chos kyi sku mnga' zhes pa ni lung dang rtogs pa'i bdag nyid kyi chos kyi sku mnga' ba dang stabs gcig tu'o/_/chos kyi tshogs bcas zhes pa'i tshig gis ni
[\[96b.4\]]nyan thos kyi dge 'dun yang brjod de/_nyan thos la sogs pa phyag bya ba'i 'os su gyur pa ma lus pa la phyag byas pa'o/_/ci ste sangs rgyas kyi rjes la chos la/_de'i rjes la dge 'dun la'o zhes bstan par bya ba la ci ste go rims bzlog nas bstan zhe na/_tshigs su bcad pa 'brel
[\[96b.5\]]par bya ba'i phyir ro/_/bde bar gshegs pa'i bdag nyid kyi chos kyi de'i dbang gis bskyed pa ni bde bar gshegs pa'i sras te/_byang chub sems dpa' de dag gi sdom pa'am sdom par byed pas na sdom pa ste/_byang chub kyi sems gzung ba sngon du 'gro ba can gyis byang chub sems dpa'i
[\[96b.6\]]bslab pa yang dag par len pa de la/_gang byang chub kyi sems kyi phan yon la sogs pa des 'jug par byed pa'o/_/ci ste khyod kyis rang dgar brtsams pa la sus 'dzin par byed snyam pa la brjod pa/_gsung rab kyi tshig ste lung las ma 'das pa'o/_/ci ste lung la dad pa rnams de nyid
[\[96b.7\]]la 'jug par rag mod/_khyod kyis ci bstan zhe na/_brjod pa btus pa ste mdor bsdus nas so/_/ci lung bzhin du zhes smos pas don la khyad par med pa'i phyir ji ltar gzhan dag 'jug par byed snyam pa la/_sngon chad ma byung ba ni 'dir brjod med ces bya ba la sogs pa smos te/_ni
[\[97a\]]
[\[97a.1\]]zhes bya ba ni nges par gzung ba'o/_/sdud sbyor ni tshig mdzes shing 'jebs par dgod pa'o/_/de'i phyir zhes pa ni sngar ma byung ba brjod pa dang /_sdud sbyor mkhas pa med pa de'i phyir ro/_/'o na ci'i don du byas she na/_rang gi zhes bya ba smos te/_rang gi
[\[97a.2\]]zhes yid la byang chub kyi sems bsgom par bya ba'i phyir te/_bslab par bya ba'i phyir ro/_/de nyid bstan pa'i phyir bdag gis zhes smos te/_dge ba ni byang chub kyi sems so/_/dad pa'i shugs te dad pa'i stobs 'phel bar 'gyur ro/_/re zhig ces bya ba'i sgras ni gzhan
[\[97a.3\]]gyi don la re ltos yod par bstan pa'i phyir smos te/_ci ste zhes smos te/_bdag dang skal ba mnyam pa ni skal ba mtshungs pa'o/_/sdom pa la 'jig par byed pa'i rgyu byang chub kyi sems kyi phan yon brjod par bzhed nas/_skabs su bab pa'i tshig dal 'byor zhes smos te/_dal
[\[97a.4\]]'byor ni mi khom pa brgyad las rnam par grol ba'i mi'i dngos po'o/_/mi khom pa ni 'di dag rnams te/_dmyal ba yi dwags byol song dang /_/kla klo tshe rings lha dang ni/_/log lta sangs rgyas med pa dang /_/lkugs pa la sogs mi khom brgyad/_/gang na mtshan mo mun nag sprin
[\[97a.5\]]du gyur pa de na'am/_yang na de nas so/_/de bzhin du 'khor ba'i mun nag sdig pa'i sprin rum du sangs rgyas kyi glog gi mthus bsod nams kyi blo gros thang 'ga' ste skad cig tsam 'byung ba'o/_/gang gi phyir de lta yin pa de nyid kyi phyir/_dge ba nyam chung ba nyid la rtag pa'o/_/
[\[97a.6\]]sdig pa'i stobs ni nus pa'o/_/chen po ni mi khom pa'o/_/shin tu mi bzad pa ni 'jigs par byed pa'o/_/gal te stobs chen po yin du zin mod/_de lta na yang bsod nams gzhan gyis rgyal bar byed do zhes dogs pa la/_de ni zhes bya ba smos te/_min pa zhes pa ni rtag pa'i
[\[97a.7\]]mtha' bzung ba'o/_/yang na bar zhes pa mi srid pa'o/_/byang chub pa ni sangs rgyas nyid do/_/sems ni snying rje'i sems so/_/gal te byang chub kyi sems de med na/_dge ba gzhan gang gis zil gyis non par 'gyur te mi srid do zhes bya ba'o/_/'di'i phyir yang blang bar bya'o zhes
[\[97b\]]
[\[97b.1\]]bstan par bya ba'i phyir/_bskal pa zhes smos te/_bskal pa zhes bya ba ni thams cad dpag tshad phyed phyed pa la ka shi ka'i ras kyis lo brgya brgya na phogs re phyags pas nam zad par 'gyur ba de tsam na bskal pa bar ma'o/_/bar gyi bskal pa brgyad cu thams cad pa na bskal pa chen
[\[97b.2\]]po'o/_/gang gi phyir byang chub kyi sems de kho na de la phan pa yin snyam pa la/_'di nyid ces smos te/_gang gi phyir bde blag nyid du ste/_skra 'bal ba la sogs pa'i dka' las med par ro/_/bde mchog ni rdzogs pa'i byang chub kyi sems so/_/thob par byed pa ni rab
[\[97b.3\]]kyi mthar phyin gyi bar du 'brel bar byed cing 'khor ba'i sdug bsngal las 'don cing thar bar byed pa'o/_/byams pa'i stobs la sogs pa'i gtam rgyud ni gzhan la phan par 'gyur ba 'dod pa'i bde ba nyid bde bar sgro btags pa'i phyir ro/_/'di'i phyir yang gtang bar mi
[\[97b.4\]]bya'o zhes bstan pa'i phyir/_srid pa'i zhes bya ba smos te/_lung las mi rtag pa'i phyir/_gzhom par 'dod pa'o zhes 'byung bas na gzhom par 'dod pa'o/_/kyang gi sgra ni mi bde ba zhes pa'i mthar yang ngo /_/mi bde ba ni brel zhing phongs pa'o/_/yon tan gyi khyad par
[\[97b.5\]]'di'i phyir yang gzung bar bya'o zhes bstan pa'i phyir 'khor ba zhes bya ba smos te/_'khor ba nyid btson ra'o/_/bsdams pa ni der 'dod chags la sogs pas bcings pa'o/_/nyam thag pa ni 'dir shin tu nyen pa'o/_/gang 'jig rten lha dang mir bcas pas phyag bya ba dang /_
[\[97b.6\]]bstod cing bkur bar yang ngo /_/yang na bcas pa'i sgra ni zhes bya ba ste/_byang chub sems dpa' de'o/_/'gyur zhes pa ni 'das pa'i tshig kha skong ba'o/_/da ni yang dag par bskul ba'i phyir/_mi gtsang zhes smos te/_rin thang med pa'i yid bzhin gyi nor bu don chen por
[\[97b.7\]]'gyur ba'o/_/gser 'gyur rtsi yi rnam pa ni gser 'gyur rtsi'i bye brag go/_/sgyur bas zhes pa ni nges par sgyur bar byed pa'o/_/des na bdag gi don du yang gzung bar bya'o zhes bstan par bya'o/_/legs par yongs su zhes smos te 'gro ba nyid kyi tshong dus su dge ba dang
[\[98a\]]
[\[98a.1\]]mi dge ba las btsong bar bya ba'i phyir zong de byed pa'i gnas ni gnas te/_de dang bral bar 'dod pa'o/_rin po che bzhin du rnyed par dka' ba'i phyir rin chen no/_/don ni 'di yin te/_khyod tshong pa bzhin du bde ba dang phun sum tshogs pa'i rnyed pa don du
[\[98a.2\]]gnyer ba yin pas/_don chen po'i nor bu rin po che rin thang med pa 'di zung shig pa'o/_/yid bzhin gyi nor bu bzhin du dal 'byor phun sum tshogs pa rnyed par dka'o/_/sus de ltar brtags snyam pa la/_tshad med pa ste gzhal du med pa'i blo la sogs pa dang gang ldan
[\[98a.3\]]pa de 'gro ba'i ded dpon no/_/de ni 'gro ba rnams kyi ded dpon gcig pu ste gnyis pa med pa des brtags pa'o/_/de'i don du chen po'i bdag nyid bstan pa'i phyir chu shing zhes smos te/_bskyed pa byin nas so/_/rtag tu 'bras bu 'byin pa skad cig re re rgyu mthun pa'i 'bras
[\[98a.4\]]bu ster ba'i phyir ro/_/mi zad pa ni skye ba re rer rnam par smin pa las byung ba'i sbyin pas rgyu mthun gyi 'bras bu rgyun mi 'chad pa'i phyir ro/_/'phel bar 'gyur ba ni de'i dbang gis gzhan rnams la yang byang chub kyi sems skyed par byed pa'o/_/byang chub kyi sems ljon shing lta
[\[98a.5\]]bur mtshon pa ni stag la sogs pa'i rang bzhin lta bu'i bsdu ba byas pa'o/_/sdig pa zad par 'gyur ba'i rgyu yang ngo zhes bstan pa'i phyir/_sdig pa byas nas yang zhes smos te/_sgrol ba ni khu bar byed pa'o/_/bcom ldan 'das kyis kyang rten gyi stobs kyis byas shing bsags pa'i
[\[98a.6\]]sdig pa zil gyis non par byed do zhes gsungs so/_/rten ni dkon mchog gsum mo/_/'di ni sred par byed pa yang ngo zhes bstan pa'i phyir/_dus mtha'i zhes bya ba smos te/_dus mtha' ni 'jig rten 'jig pa'i dus so/_/me ni nyi ma bdun shar ba ste/_de kun du byung bas 'dod pa'i
[\[98a.7\]]khams thams cad nas bsam gtan dang po'i bar du lhag ma med par rim gyis sreg pa ste de bzhin du'o/_/phan yon ni yon tan no/_/dpag tu med pa ni gzhal gyis mi lang ba'o/_/nor bzangs ni tshong dpon gyi bu'o/_/blo dang ldan pa ni shes rab chen po can no/_/gsungs pa ni des rigs
[\[98b\]]
[\[98b.1\]]kyi bu byang chub kyi sems ni sangs rgyas kyi chos rnams kyi sa bon no zhes bya ba la sogs pa gsungs so/_/de la bag can rnams kyis cis mi brtan/_/zhes bya ba de 'dir yang sbyar ro/_/ci ste bcom ldan 'das kyis/_lus can dag gi las rnams ni/_/bskal pa brgyar yang chud mi
[\[98b.2\]]za/_/zhes gsungs pa ma yin nam/_de ji ltar 'thad ce na chud ma zos pa ni 'dir 'bras bu ster ba'i nus pa dang ldan pa ste/_des na nyes pa med do/_/da ni de'i dbye ba bstan pa'i phyir/_de zhes bya ba smos te/_rigs kyi dbye ba rnam pa du ma yod du zin gyis kyang /_/mdor bsdus
[\[98b.3\]]nas rnam pa gnyis su gsungs so/_/smon pa'i sems ni sangs rgyas grub par shog_/ces pa'o/_smon pa byang chub mchog tu sems bskyed nas spyod bzhin pa'i sems ni 'jug pa'i sems so/_/de gnyis kyi bye brag bstan pa'i phyir/_'gro bar 'dod dang zhes bya ba smos te/_dper
[\[98b.4\]]na gcig la grong du 'gro bar 'dod pa'i bsam pa yod pa dang /_gzhan dag gcig lam du zhugs nas 'gro ba de dag gnyis kyi bye brag bzhin no/_/mkhas pa ni gang las shes rab khyad par can skyes pa des so/_/rim bzhin ni rim pa las ma 'das pa ste/_go rims ji
[\[98b.5\]]lta bar grangs bzhin no/_/smon pa'i sems la rtogs pa ma tshang yang 'khor bar 'bras bu chen po bskyed do zhes bstan pa'i phyir/_byang chub ces smos te/_'khor tshe'ang zhes bya ba ni byang chub nas rang dang gzhan gyi don phun sum tshogs pa'i mtshan nyid dang ldan pa lta zhog
[\[98b.6\]]ces bya ba'o/_/bsod nams rgyun mi 'chad pa nyid du bstan pa'i phyir/_gang nas zhes bya ba la sogs pa tshigs su bcad pa gnyis gsungs te/_sems can gyi khams ni rang bzhin no/_/nyon mongs pa la sogs pa'i rang bzhin no/_/de dgrol ba 'am stong par byed pa'i rgyu mtshan
[\[98b.7\]]gyis so/_/sems de ni rdzogs pa'i byang chub kyi sems te/_yang dag par blang ba la zhugs par gyur pa'i mi ldog pa ni phyir mi ldog pa'o/_/gnyid log pa ni nyal ba'o/_/bag med pa ni snyes pa'o/_/du ma ni skad cig so so re re la rnam pa du ma 'byung ba'o/_/rgyun ni rab tu
[\[99a\]]
[\[99a.1\]]'brel pa'o/_/mkha' ni nam mkha'o/_/mnyam pa ni de dang mtshungs pa ste mtha' yas pa'i phyir ro/_/'di'i rigs pa bstan pa'i phyir 'di ni zhes bya ba smos te/_'di ni zhes byang chub kyi sems so/_/lag bzangs kyis zhus pa'i mdo las/_'thad pa dang
[\[99a.2\]]bcas pa ste/_rigs pa dang bcas par gsungs pa'o/_/dman pa ni nyan thos dang rang sangs rgyas kyi theg pa'o/_/mos pa ni gang dag de'i mos pa'o/_/de nyid bstan par bya ba'i phyir/_glad nad ces bya ba la sogs pa'i tshigs su bcad pa gnyis gsungs te/_bsal lo snyam zhes
[\[99a.3\]]bya ba la sman dang sngags la sogs pas so zhes bya ba ni lhag ma'o/_/phan 'dogs pa'i bsam pa ni sred pa dang bral ba'i sman pa la sogs pa rnams kyi'o/_/mi bde ba ni lus dang sems gnyis kyi mi bde ba'o/_/re re ni sems can so so'i 'o/_/bsal bar 'dod pa ni bral bar 'dod
[\[99a.4\]]pa'o/_/yon tan dpag tu med pa'i dngos por ro/_/de nyid kyi phyir mchod par bya ba'i 'os su gyur pa'o zhes bstan pa'i phyir/_su la zhes smos te/_su la 'di 'dra'i phan sems yod/_/ces pas spyir bstan nas/_bye brag tu bstan pa'i phyir/_pha'am zhes smos so/_/'am
[\[99a.5\]]gyi sgras ni spun zla la sogs pa gzung ngo /_/lha ni phyogs skyong ba rnams la sogs pa'o/_/tshangs pa ni sprul par byed pa ste gzhan dag gi 'dod pas so/_/gang gi phyir sems de skyes par 'gyur snyam pa la/_de dag nyid la'ang zhes smos te/_'jig rten thams cad na snying
[\[99a.6\]]brtse ba ni rang yin yang /_de la yang 'di 'dra ba'i sems ma skyes na gzhan la ci la skye zhes bya'o/_sngon ni sngar zhes shes par bya'o/_/'di ni thun mong ma yin pa nyid bstan nas mjug bsdu bar bya ba'i phyir/_sems can zhes bya ba smos te/_ji ltar 'khrungs zhes rmad du byung
[\[99a.7\]]bar bstan pa'am/_yang na gang nas byung zhes bya ste/_gal te byang chub kyi sems ma byung na zhes bya ba'i don to/_/gang gi phyir de skad du brjod ces dgos pa la/_gzhan dag ces bya ba smos so/_/yang byang chub kyi sems phan yon gyi sgo nas byang chub sems dpa'i bsod
[\[99b\]]
[\[99b.1\]]nams gzhal du med pa nyid du bstan pa'i phyir 'gro ba zhes smos te/_dga' ba ni lha la sogs pa'i phun sum tshogs pa'o/_/rgyu ni sa bon no/_/de la ji ltar gzhal gyis lang zhes pa ni de rnams gang gi sgo nas bgrang bar nus zhes bya ba'o/_/de skad du yang /_byang chub sems kyi
[\[99b.2\]]bsod nams gang /_/de ni gzugs can yin gyur na/_/nam mkha'i khams kun gang ba'am/_/de bas kyang ni lhag par 'gyur/_/zhes gsungs so/_/gzhan yang phan par zhes bya ba la sogs pas ni sems can la phan par bsams pa tsam nyid kyis zang zing gi sbyin pa las
[\[99b.3\]]brtsams pa'i mchod pa'i khyad par gzhal gyis mi lang bas/_sangs rgyas la mchod pa byas pa bas kyang khyad par du 'phags pa yin par bstan to/_/de skad du yang skyes bu 'ga' zhig gis gang+gA'i klung gi bye ma snyed kyi sangs rgyas kyi zhing khams bgrang gis mi lang ba rin po che sna bdun gyis
[\[99b.4\]]bkang ste/_'jig rten mgon po la phul ba bas gang zhig gis thal mo sbyar bas byang chub tu sems skyed par byed na 'di khyad par du 'phags te/_mchod pa snga ma des 'di la char yang mi phod do zhes gsungs so/_/gal te sems can sgrin po rnams kyis rang rang gi phan pa dang mi phan pa
[\[99b.5\]]blang ba dang dor ba shes pa ma yin nam de la khyod kyis ci bstan zhes dgongs pa la/_sdug bsngal zhes smos te/_sdug bsngal ni mer 'jug pa la sogs pa'o/_/mngon par brgyug pa ni bsam pa des 'jug pa'o/_/sdug bsngal ni srid pa'o/_/dor bar 'dod pa ni gang las thar bar 'dod
[\[99b.6\]]pa'i bsam pa yod pa'o/_/de nyid kyi phyir/_bde bar 'dod kyang ste bde bar mngon par 'dod kyang ngo /_/bde ba ni mthong ba dang ma mthong ba'i dngos po'o/_/ji lta zhe na/_gti mug pa ste/_mtho ris la sogs pa'i las ma shes pa'i phyir ro/_/da ni de'i dgongs pa bskang ba'i don du/_
[\[99b.7\]]gang zhig ces bya ba la sogs pas bstod pa gsungs pa la/_bde ba ni kun nas tshim pa'o/_/phongs pa ni sdug bsngal mang pos gzir ba'o/_/tshim pa ni ngoms par byas pa'o/_/sel bar byed pa ni shes rab chen pos so/_/dge ba ni sems can gyi don byed pa'o/_/gang de ltar rgyu
[\[100a\]]
[\[100a.1\]]bar byed pa dang mtshungs pa gzhan na med pa'o/_/phan gdags pa ni mkho dgu byas pa'o/_/lan ldon pa ni sngar phan 'dogs pa'o/_/bsngags par 'os pa ni 'dod par 'os pa'o/_/ma bcol bar phan par byed pa ni ma bskul bar phan par byed pa'o/_/
[\[100a.2\]]smos ci dgos zhes bya ba ni cher bsngags par 'os so zhes bya ba'i don to/_/'gro ba nyung zad ni tshad du byas pa la ster ba'o/_/nar ma ni sems can skyob par byed pas na nar ma'o/_/nar ma de tshul ji ltar ster snyam pa la/_skad cig ste yun mi ring bar ro/_/zas tsam ste 'bras ngan
[\[100a.3\]]gyi zan gtong 'ba' zhig po de tsam sbyin par byed pa'o/_/de ji lta bur gyur pa'i sbyin pa zhig snyam pa la/_brnyas bcas te gus pa med par btsan thabs su gar bab tu gral la bcug nas so/_/nyin phyed ni gang dgongs ka yan chad 'grangs tsam ste/_de yang dgongs ka zas
[\[100a.4\]]btsal dgos pa'i phyir ro/_/dge ba byed pa yin zhes skye bos bkur ba ni stod par byed pa'o/_/byang chub sems dpa'i sbyin pa ni de las bzlog pa'o zhes bstan pa'i phyir sems can zhes smos te/_gang dus 'di tsam du'o zhes bya ba med pa ni dus ring du'o/_/sems can gyi grangs mtha'
[\[100a.5\]]yas pa de la sbyin pa ster bar byed pa'o/_/'gro ba la phan pa rnams la nam mkha' bzhin du mtha' med pa'i phyir de dag kyang der zad pa'o/_/mtha' yas pa'i phyir 'di tsam du zad do zhes bya ba med pas na zad pa med pa'o/_/yang na 'gro ba dang nam mkha'o zhes zlas dbye ba'o/_/rdzogs
[\[100a.6\]]par byed pa ni mngon par 'dod pa'i don byin pas so/_/smos ci dgos ni smos mi dgos pa'o/_/des ni byang chub sems dpa' shin tu bkur ba'i 'os su bstan nas/_byang chub sems dpa' la ngan sems bskyed pa'i nyes dmigs bstan pa'i phyir/_de 'dra ba'i zhes bya ba smos te/_de
[\[100a.7\]]'dra ba'i zhes pa ni de lta bur gyur pa'o/_/sras la zhes bya ba ni yul gyi bdun pa'o/_/ngan sems ni ma dad pas so/_/ji srid du na ngan sems bskyed pa'i skad cig ma'i rgyun 'di srid kyi bskal par dmyal bar gnas par 'gyur ro zhes dgongs so/_/da ni de las bzlog pa
[\[100b\]]
[\[100b.1\]]bstan pa'i phyir/_'on te zhes smos te/_yid ni sems so/_/sems dang ba de'i 'bras bu snga ma de bas khyad ches 'phags par lhag par 'phel ba'o/_/gang gi phyir rgyal ba'i sras po rnams sems can gyi don 'ba' zhig byed pas dge ba ngang gis 'phel ba yin pa'i phyir
[\[100b.2\]]ro/_/da ni bstan bcos mkhan po rang gi sems kyi dang ba gsal bar bstan pa'i phyir/_gang la zhes smos te/_gang la ste lus po rnams la'o/_/skyes pa ni rdzogs par grub pa'o/_/bde 'brel zhes bya ba ni gang gnod par byed mkhan des byang chub sems dpa'i bzod pa mthong
[\[100b.3\]]nas dang ba'i sems skye bar 'gyur ba'am/_yang na de byang chub sems dpa' dang bas 'dzin cing dang bas 'don pa'o/_/'byung gnas ni zhing ngo /_/skyabs su mchi ba ni skyob par byed pa nyid du khas blangs pa'o/_/dmyal bar nges par gnas par 'gyur ro zhes gsungs pa ni
[\[100b.4\]]gnod par byas pa'i rjes la dmyal bar ma skyes pa la dgongs pa yin no/_/phan yon ni 'bras bu'o/_/le'u ni rab tu byed pa rdzogs pa'o/_/byang chub sems dpa'i spyod pa la 'jug pa las le'u dang po'i dka' 'grel lo//_//da ni byang chub kyi sems de gzung bar
[\[100b.5\]]bya ba'i phyir/_de bzhin gshegs pa rnams la sogs pa rnams la mchod par bya ba bstan pa'i ched du sems de zhes bya ba smos te/_/dri ma med pa ni dngos po dang dngos po med pa'i rnam par rtog pa'i dri ma spangs pas so/_/mchod pa ni yid kyis so/_/mchod pa nyid bstan pa'i phyir/_
[\[100b.6\]]ji snyed yod pa dang zhes smos te/_rnam pa ni rigs so/_/dben pa ni dge zhing nyams dga' ba'i rjes su mthun pa'i gnas so/_/me tog mdzes pa dang ldan pa nyid rgyan du spud pa ste/_des spras pa'o/_/'bras bzang ste 'bras bu mchog tu gyur pas yal ga gang dag dud par byas
[\[100b.7\]]pa'i tshul du ldan pa ni yal ga dud pa'o/_/spos ni tsan+dan la sogs pa'o/_/mngon par 'dod pa'i 'bras bu dang ldan pa'i phyir dpag bsam gyi shing ngo /_/ma rmos pa ni thong lcags la sogs pas ma rlog pa'o/_/'khrungs pa ni skyes pa'o/_/lo thog ni 'bras bu rnams so/_/gzhan
[\[101a\]]
[\[101a.1\]]yang zhes pa ni so sor brjod kyis mi lang ba'o/_/mchod par 'os pa ni sangs rgyas la sogs pa la mdzes par byed pa'o/_/nam mkha' rab 'byam khams kyi zhes pa ni go 'byed par byed pa'o/_/gtugs pa ni de'i mthar gtugs pa'o/_/yongs su
[\[101a.2\]]gzung ba med pa ni sus kyang bdag tu byas pa med pa'o/_/blangs nas de bzung nas thub pa skyes bu rnams kyi mchog ste ya rabs su gyur pa la legs par 'bul ba'o/_/de dag ni me tog la sogs pa'o/_/bzhes zhes pa ni bzhes par rung ba'i yon bzhes shig pa'o/_/
[\[101a.3\]]dngos po'i mchod pa mi byed pa ci ste snyam pa la/_bsod nams dang mi ldan zhes smos te/_mchod pa'i nor zhes pa ni gzhan gyi sgra'i khyad par du byed pa'o/_/nor ni dgos pa'o/_/nyid kyi mthu ste rang gi nus pa yod tsam gyis phul ba'i me tog la sogs pa 'di bzhes shig pa ste
[\[101a.4\]]bzhes par mdzod cig pa'o/_/de nyid kyi phyir bdag nyid yongs su gtang ba la sogs par bstan pa'i phyir/_rgyal dang zhes smos te/_rgyal dang de'i sras zhes pa ni kha bskangs pa'o/_/lus kun gtan du zhes bya ba ni rnam pa kun nas sam yang na gtan du dus gsum gyi dge
[\[101a.5\]]ba dang lhan cig bdag gi dngos po kun 'bul ba'o/_/kye sems dpa'i mchog tu gyur rnams yongs su bzhes shig ste/_bzhes par mdzod cig pa'o/_/yongs su bzhes pa la yon tan ci yod snyam pa la/_yongs su bzung na zhes smos te/_mi 'jigs pa ni 'jigs
[\[101a.6\]]pa med par 'gyur ba'o/_/de nyid kyi phyir sems can la phan pa bgyid pa'o/_/sngon ni 'das pa'o/_/gzhan yang ni ma 'ongs pa'o/_/'od gsal ni shel lo/_/de des brtsams pas na shel las brtsams pa'i sa gzhi'am/_yang na shel de'i sa gzhi bstar ba'o/_/rin chen 'bar ba ni
[\[101a.7\]]'od gsal ba ste gang de las grub pa'i ka ba ni yid du 'ong ba'o/_/mu tig 'od chags ni 'od gsal zhing 'phro ba ste des bla re bres pa'o/_/de bzhin gshegs pa rnams kyi zhes bya ba ni 'brel pa drug pa'o/_/spos kyi chu yod pa yid du 'ong ba ni yid dga' bar byed pa ste/_me tog gis kyang
[\[101b\]]
[\[101b.1\]]bkang ba des de dag la sku khrus gsol lo zhes bya ba'i don to/_/glu dang rol mor bcas zhes bya ba ni khrus kyi ched du byed pa'am/_yang na byas pa'o/_/mtshungs pa med pa'i gos sam yang na spu dang bcas pa'i gos kyis sku khrus byas la rlan 'byin pa dang /_bzang ba ni
[\[101b.2\]]lha la 'os pa'i gos so/_/srab pa ni phra ba'o/_/'jam pa ni 'bol ba'o/_/sna tshogs ni gang kha dog du mas mdzes pa'o/_/gling bzhi pa dang nyi ma dang zla ba dang ri rab dang 'dod pa'i khams kyi lha rnams dang tshangs pa'i 'jig rten rnams so sor stong phrag rer brtsis pa ni stong ngo /_/
[\[101b.3\]]stong pa de nyid so sor stong 'gyur du brtsis pa de nyid stong gnyis pa'o/_/stong gnyis pa nyid stong 'gyur du bsgres pa ni stong gsum pa zhes bya ste/_gling bzhi pa ni bye ba phrag brgya'o/_/de ni sangs rgyas gcig gi zhing khams so/_/zhing khams rnams phyogs bcur mtha' med pa de
[\[101b.4\]]dag tu khyab par dri ldang ba'i tshul dang gang ldan pa'o/_/byug par bgyi ba ni yang dag par byug par bgyi ba'o/_/man dA ra ba ni lha'i me tog go/_/pad+ma ni ma li ka'o/_/ut+pal ni ut+pal sngon po'o/_/sogs pa'i sgras ni gang de la sogs pa'i me tog gang byung ba rnams so/_/dri zhim pos
[\[101b.5\]]zhes 'bru mang po'i sgra thob tu zin kyang lung gi tshig dri zhim zhes smos so/_/phreng ba ni me tog gi phreng ba'o/_/spel legs pa ni brgyud pa'i bkod pa legs pa ste des yid dga' bar byed pa zhes bya ba'o/_/dri ngad ni dri grub pa'o/_/khyab pa ni dri 'phros pa'o/_/bdug pa'i sprin lta bur
[\[101b.6\]]nam mkha' las 'khrigs pa'am/_yang na de'i tshogs so/_/zhal zas ni bza' ba'i rigs so/_/bza' zhes pa ni sos bcad dgos pa'i rigs so/_/dbul bar bgyi ba ni mchod par bgyi ba'o/_/tshar du dngar ba ni phreng du bkod pa'o/_/dbul bar bgyi zhes pa ni mchod
[\[101b.7\]]par bgyi ba'o/_/nor bu mu tig gi chun 'phyang rab tu mdzes par byas pas mdzes par gang gyur pa de'o/_/'bar ba ni kun nas 'bar bas mdzes pa'i tshul dang ldan pa'am/_yang na 'od gsal gyi lha'i yul du skyes pa'o/_/dpag yas ni nam mkha' la 'gro ba'i sprin no/_/rin po che las
[\[102a\]]
[\[102a.1\]]brtsams pa'i gdugs kyis tshad pa skyob par byed pa ni rin chen gdugs so/_/gser gyi yu ba can gyis zhes bya bar sbyar ba'am/_yang na sems can zhes mtshon par sbyar ro/_/'khor yug ste kun chub par mu tig la sogs pas brgyan pa'o/_/bsgreng ba
[\[102a.2\]]zhes pa ni bslang nas bzung ba'o/_/spyir mchod pa dbul ba bstan pa'i phyir de las gzhan zhes smos te/_deng nas bzung ste bdag gis yongs su btang ba'i mchod pa'i tshogs de dag dang de las gzhan yang ngo /_/rol mo ni rnga la sogs pa'o/_/dbyangs snyan pa ni tshogs nas
[\[102a.3\]]blangs pa'am/_yang na gar la sogs pa dang 'dus par ldan pa'o/_/yid du 'ong ba ni yi rangs par byed pa'o/_/so sor gnas gyur cig ces pa ni/_mchod pa'i rgyun so sor gnas par gyur cig pa'o/_/rin chen me tog la sogs pa de dag ni rgyun mi chad pa'o/_/bla na med
[\[102a.4\]]pa'i mchod pa dbul bar bya ba'i phyir/_ji ltar 'jam dbyangs zhes smos te/_de bzhin ni bsam pa ji lta ba bzhin du'o/_/zhing khams thams cad kyi rdul phra rab snyed kyi grangs brtsis pa de ni zhing rdul snyed kyi grangs snyed do/_/dbyangs ni skad gsang bstod pa la sogs pa rnam pa bdun
[\[102a.5\]]no/_/yan lag ni lnga pa la sogs pa'o/_/rgya mtsho ni de dag mang po rnams so/_/bstod pas bstod pa ni 'dus pa nas gzhan ma yin par ji lta ba bzhin du'o/_/dus gsum ste dus gsum po der gshegs pa'o/_/tshogs kyi mchog ni byang chub sems dpa'i dge 'dun no/_/
[\[102a.6\]]gzhi rnams zhes pa ni skyes pa'i gnas la sogs pa rnams so/_/srog shing dang 'khor lo la sogs pa 'dus nas dbyibs su byas pa ni mchod pa'i rten de nyid la mchod rten zhes bya ba'am/_yang na bsags pa las yang dag par byung bas na mchod rten no/_/drung du phyin nas 'don du
[\[102a.7\]]'jug pa'i mkhan po yin pas na mkhan po'o/_/thar pa'i don slob pas na slob dpon no/_/snying po ni bcud do/_/skyabs ni skyob pa'o/_/mchi zhes pa bka' stsal pa bzhin du yongs su bsrung ba'o/_/gsol ba zhes pa ni sdig pa bshags pa'i don du gsol ba 'debs pa'o/_/thog ma med
[\[102b\]]
[\[102b.1\]]ldan zhes pa ni thog ma dang tha ma dang bral ba'o/_/ma 'tshal ba ni rmongs pa'o/_/gti mug 'khrul pas bdag non pa ni dmyal ba la sogs par gnod par ma shes pa'i phyir ro/_/rjes su yi rang ba ni yang dag par rab tu dga' ba'o/_/nongs zhes pa ni ltung ba ste ngan song du khrid par byed
[\[102b.2\]]ltung bar byed pas na ltung ba'o/_/bshags par bgyid pa ni rab tu gsal bar bgyid pa'o/_/gtso bo nas mas rim bzhin du ltung ba bshags par bya ba'i phyir/_/bdag gis dkon mchog gsum zhes bya ba la sogs pa'i tshigs su bcad pa gnyis gsungs te/_pha ma ni pha dang
[\[102b.3\]]ma'o/_/gzhan dag ni slob dpon la sogs pa'o/_/nyon mongs pa'i sgo nas ni bsam pa ngan pa'i sgo nas so/_/gnod pa ni bslus byas pa'o/_/mi bzad pa ni 'bras bu yang ba ster ba'i phyir ro/_/sdig pa'i las yid la gcags pa bstan pa'i phyir/_bdag ni zhes bya ba
[\[102b.4\]]smos te/_ji ltar 'di las te/_'khor bar 'ching ba'i sdig pa las so/_/thar zhes pa ni sdig pa 'di las ji ltar thar bar 'gyur ba zhes bya'o/_/myur bar zhes pa ni bsdad long med pa'o/_/khyod kyis sdig pa byas kyang 'chi bdag gis glags ga la rnyed snyam pa la/_yid brtan du
[\[102b.5\]]mi rung zhes smos te/_yid brtan du mi rung ba ni yid ches byar med pa'o/_/gsod par byed pas na 'chi bdag go/_/byas pa ni byas zin pa'o/_/ma byas pa ni byas ma zin pa'o/_/mi sdod pa ni de dag gis spyad pa mi byed pa'o/_/bdag ni nad med pa'o zhes gnas pa la des
[\[102b.6\]]'joms par byed do/_/mi na ba ni bde bar gnas pa'o/_/glo bur zhes pa ni ma dpyad par thog 'bab pa dang 'dra'o/_/gal te yid brtan du med par cha yod na sdig pa ci'i phyir byas she na/_thams cad ces smos te/_thams cad ni mdza' ba la sogs pa'o/_/bor ba ni 'dor ba'o/_/
[\[102b.7\]]de nyid bstan pa'i phyir mi mdza' zhes smos te/_mi mdza' ba ni dgra rnams so/_/rnam pa sna tshogs shes pa ni rnam pa du ma'o/_/skye ba gzhan yang lta zhog ces bstan pa'i phyir/_gson tshe 'di nyid la zhes smos te/_du ma ni rnam pa mang po'o/_/'o na da ci zhig gnas par 'gyur snyam pa la/_
[\[103a\]]
[\[103a.1\]]de dag don zhes smos te/_mdza' ba la sogs pa'i don du byas pa'i sdig pa gang yin pa'o/_/mjug bsdu bar bzhed nas/_de ltar zhes smos te/_de ltar skye ba snga ma nas thams cad bor te 'ongs nas skye ba gzhan du 'gro ba ni glo bur te 'dron po zhes bya
[\[103a.2\]]ba'o/_/rtogs pa ni rnam par dpyad pa'i rgyu des rtogs par ma gyur pa'o/_/ci ste tshe ring bar thub pa ma yin nam 'chi ba'i dogs pa bya ci dgos snyam pa la/_nyin mtshan zhes smos te/_snon pa ni 'phel bar byed pa'o/_/'god pa ni thabs sam yang na 'brid pa'o/_/cis mi 'gyur
[\[103a.3\]]zhes pa ni bag tsha ba'o/_/ci ste gang gi don du sdig pa byas pa'i sde tshan de dag gis khyod kyi grogs byed par 'gyur ro snyam pa la bdag ni mal na zhes smos te/_srog gcod pa ni srog gtong ba'o/_/gang de dag nyid la sogs pa gang yin pa de tshor ba'o/_/shi nas nams kyang ci
[\[103a.4\]]phan zhes bstan pa'i phyir/_gshin rje zhes smos te/_gshin rje'i pho nya nyams su myong bar so so nas snang ba'i pho nyas zin pa'o/_/gnyen ni phyogs su dga' btsam mo/_/bshes zhes pa ni shin tu gcugs pa'o/_/ci'i phyir dge ba ma bsags snyam pa la/_mgon po zhes
[\[103a.5\]]smos te/_bag med pa ni sdig pa sogs pa'i rgyu'o/_/de tsam du sems khral mang po bya ci dgos snyam pa la/_skye bo yan lag ces smos te/_yan lag ni lag pa la sogs pa'o/_/bred par gyur pa ni thams cad nas skrag par gyur pa'o/_/kha skams pa ni hrid pa la sogs
[\[103a.6\]]pa'o/_/mig rtsa ngan pa ni gang mig rtsa dma' bar gyur pa'o/_/gzhan du 'gyur ba ni phyin ci log tu gyur pa'o/_/'jigs 'jigs lta zhes pa ni 'jigs su rung ba'i gzugs can no/_/gzung bar gyur pa ni bdag gir byas pa'o/_/gang gis lus 'jigs pa chen po'i nad
[\[103a.7\]]kyis btab pa de'i lus rab tu nyam thag pa ste/_de'i bshang ba'i lam nas byung bas bsgos par 'gyur ba'o/_/smos ci dgos zhes pa ni shin tu ngan pa'i don to/_/ji lta bur snyam pa la/_su zhig ces smos te/_dmyal ba la sogs pa'i gnas su skyob ces pa'o/_/bred sha
[\[103b\]]
[\[103b.1\]]thon pa'i mig bgrad ces pa ni mig rtsa dmad nas bzlog cing phyogs bzhir lta ba'o/_/'di'i phyir de ring nyid nas bag zon bgyi'o zhes bstan pa'i phyir/_de bas rgyal zhes smos te/_nus pa dpag tu med pa dang ldan pas na/_stobs chen no/_/de nyid kyis na rgyal ba'o/_/
[\[103b.2\]]de bzhin yang dag ste bsam pa thag pa nas so/_/da ni gtso bo nas rim pa bzhin du bdag nyid yongs su gtong ba la sogs pa bstan pa'i phyir/_bdag ni zhes bya ba la sogs pa smos te/_rnam par skrag pa ni thabs 'khyar ba'o/_/nyam thag pa'i tshul dang gang ldan pa de'i nga
[\[103b.3\]]ros mtshan nas 'o dod 'bod pa ni nyam thag nga ros 'o dod 'bod pa ste sdug cing bsngal ba'i skad gdangs kyis sngar langs bzhin du 'bod pa'o/_/thams cad mkhyen ces pa ni gzhan ma smos pa rnams kyang ngo /_/rdo rje can ni phyag na rdo rje'o/_/yang de rnams mngon sum du dmigs nas brjod
[\[103b.4\]]par bya ba bstan pa'i phyir/_sngon chad ces bya ba smos te/_bka' ni bsgo ba'o/_/'das pa na de las rgal ba'o/_/da ni ste deng nas brtsams te'o/_/'jigs pa chen po mthong nas te cher mi 'dod pa'i 'bras bu mthong nas so/_/mi 'dod pa'i 'bras bus bsgrags pa ni
[\[103b.5\]]'jigs pa brlang ba'o/_/don 'di nyid bstan par bya ba'i phyir/_tha mal zhes smos te/_tha mal nad ces pa ni yun mi ring bar myur du sos nas 'gro ba'i nad do/_/bzhi brgya ni 'dod chags la sogs pa'i dbye bas so/_/rtsa bzhi zhes pa ni bzhi yis lhag pa'o/_/de ltar yin
[\[103b.6\]]mod 'jigs ci dgos snyam pa la/_de gcig gis kyang zhes bya ba la sogs pa smos te/_de dag gi nang nas mkhris pa la sogs pa gang yang rung ba gcig gis kyang ngo /_/sman ni phyi rol gyi'o/_/zug rngu ni 'dod chags la sogs pa'o/_/da ni bag med pa las ldog pa bstan pa'i
[\[103b.7\]]phyir/_g.yang sa tha mal zhes smos te/_g.yang sa tha mal ni 'obs dang gcong la sogs pa'o/_/bag yod par gnas pa ni shin tu bag zon cher byed pa'o/_/cig shos gzhan mnar med pa'i g.yang sa dpag tshad stong tham pa'i tshad du yun ring ste bskal pa bar ma la sogs pa'i yun gyi
[\[104a\]]
[\[104a.1\]]dus su gnas pa'i sa der smos ci dgos te/_cis kyang bya dgos pa'o/_/de ring nyid du 'chi ba ni ma yin na de tsam ci thug snyam pa la/_de ring kho na zhes smos te/_'dug pa ni gnas pa'o/_/dus zhes pa ni dus 'di nyid do/_/'byung zhes pa ni nges par 'ong ba ste/_da
[\[104a.2\]]lta bas kyang nye bas na da lta ba bzhin sbyar ro/_/de lta na yang 'jigs par mi rigs so snyam pa la/_bdag la mi 'jigs zhes smos te/_mi 'jigs zhes pa ni 'khor ba las nges par 'don pa'o/_/ji ltar zhes pa ni thabs gang gis pa'o/_/'di'i phyir na yang bde bar 'dug par mi rigs
[\[104a.3\]]so zhes bstan pa'i phyir/_sngon chad ces smos te/_sngar spyad cing nyams su myong ba kun ni zhig par 'gyur na zhes pa'o/_/lhag pa ste bogs su 'gyur ba kho na'i snying po'o/_/bka' ni bka' bsgo ba'o/_/de'i phyir da ni yid la bya bar rigs so zhes bstan pa'i phyir/_gson
[\[104a.4\]]tshe zhes bya ba la sogs pa smos te/_gson tshe ni mi la sogs pa'o/_/gshed ces pa ni yi dwags la sogs par sdig pa mi dge ba'i stobs kyis 'gro ba'o/_/da ni mjug bsdu ba'i sgo nas sdig pa bshags pa bstan pa'i phyir/_bdag ni zhes bya ba la sogs pa smos te/_
[\[104a.5\]]mi shes pa ni byis pa ste so so'i skye bo yin pa'i phyir ro/_/gti mug pa ni phan pa la sogs pa mi shes pa'i phyir ro/_/rang bzhin gyis kha na ma tho ba ni srog gcod pa la sogs pa'o/_/bcas pa'i kha na ma tho ba ni chang 'thung ba la sogs pa'o/_/bgyis pa ni bsags pa'o/_/sdig pa
[\[104a.6\]]ni ltung bas na sdig pa ste dmyal ba la sogs par khrid nas 'gro ba'o/_/gzung du gsol zhes pa ni drang du gsol zhes bya ba'o/_/sdig pa bshags pa phal che bas na sdig pa bshags pa'i le'u 'o/_/byang chub sems dpa'i spyod pa la 'jug pa las le'u gnyis pa'i dka' 'grel lo/_/
[\[104a.7\]]da ni sdig pa bshags pa'i rjes la bsod nams la rjes su yi rang ba bstan pa'i phyir/_sems can kun zhes smos te/_ngan song ni dmyal ba la sogs pa'o/_/mnar zhing gdungs par byed pas na sdug bsngal lo/_/ngal ba sos par byed pas na ngal sos pa'i dge ba ste/_phyin ci log gi
[\[104b\]]
[\[104b.1\]]lam bkag pa'i phyir ro/_/bder gnas zhes bya ba ni dge ba de dag 'phel bar gyur cig pa'o/_/dga' bas rjes su yi rang ba ni yang dag par dga' bas so/_/'jig rten las 'das pa'i lam gyi phyir byang chub rgyur gyur zhes gsungs te/_byang chub rgyur gyur pa zhes pa rgyu dang 'bras
[\[104b.2\]]bu'i dngos po'i tshogs gnyis so/_/'khor ba'i sdug bsngal las nges par thar bar byed pa ni ye shes kyi tshogs so/_/rang gis mthong ba'i lam bstan pa'i phyir/_skyob pa zhes gsungs so/_/byang chub sems dpa' rnams kyi bsod nams la rjes su yi rang ba nyid bstan
[\[104b.3\]]pa'i phyir/_sems can zhes bya ba smos te/_sems can thams cad bde mdzad pa/_/zhes pa ni 'jug pa'i sems sam yang na bde ba skyed par byed pa'o/_/rgya mtsho dang 'dra bar mtha' gting mi rtogs pas na rgya mtsho'o/_/phan pa ni sangs rgyas kyis bstan pa'i thabs la goms
[\[104b.4\]]par bslab pa ste/_de nyid la phan pa zhes brtags nas brjod do/_/gsol ba btab pa bstan pa'i phyir/_phyogs rnams kun zhes smos te/_gsol ba 'debs pa ni 'bras bu'i don du'o/_/chos kyi sgron ma ni chos ston pa'i bdag nyid kyi snang ba ste/_sdug bsngal gyi mgo ltung bar
[\[104b.5\]]byed pa'i tshul gang ldan pa'o/_/bzhugs su gsol bar zhu ba dbul ba'i phyir/_rgyal ba mya ngan 'da' zhes bya ba la sogs pa smos so/_/yongs su bsngo ba bstan pa'i phyir/_de ltar zhes bya ba smos te/_mchod pa nas bzhugs su gsol ba'i bar du'o/_/ji lta bu
[\[104b.6\]]snyam pa la/_'gro ba nad pa zhes bya ba la sogs pa smos te/_nad pa ni nad kyis gzir ba'o/_/ji srid du zhes pa ni nad sos kyi bar ro/_/sman ni nya ro hi ta la sogs pa'i dngos por ro/_/shog ces pa ni gyur cig pa'o/_/bkres pa ste ltogs pa la zas kyi char pa 'bab par
[\[104b.7\]]shog ces pa ni kha cig gi 'dod pa yin pa'i phyir ro/_/mu ge'i bskal pa bar mar gyur pa'i tshe ni bskal pa bar ma'i mi rnams kyi tshe tshad tshe lo bcu pa la thug par gyur pa'i tshe mu ge dang nad dang mtshon rnams rim pa bzhin du/_lo bdun dang zla ba bdun dang zhag bdun du 'byung bar
[\[105a\]]
[\[105a.1\]]'gyur te/_de'i tshe zas dang skom med nas phan tshun gcig la gcig gi sha dang rus pa 'ba' zhig gi zas byed cing /_bza' rgyu ma rnyed tsam na tshe'i dus byed par 'gyur ba de'i tshe der ltogs pa rnams la zas dang /_skom pa la btung ba rnams dang /_
[\[105a.2\]]nad pa rnams la sman dang /_mtshon cha rnams me tog tu gyur cig pa'o/_/yo byad mkho dgu sna tshogs su zhes bya ba la/_sprul nas zhes bya ba tshig gi lhag ma'o/_/da ni bdag gis dngos po yongs su btang ba la sogs pa bstan pa'i phyir/_lus dang zhes bya ba smos
[\[105a.3\]]te/_lus ni bdag gi lus so/_/longs spyad par bya bas na longs spyod do/_/phangs pa med pa ni re ba med pa ste/_lan la re ba med pa'o/_/gtong ba'i 'thad pa bstan pa'i phyir/_thams cad ces smos te/_thams cad gtong zhes pa ni gang la chags pa ste thams cad
[\[105a.4\]]spangs pa'o/_/sdig pa sel bar byed pa 'da' bar byed pas na/_mya ngan las 'da' bar te thar par ro/_/de'i phyir 'di'i tshul dang mthun par gtang bar bstan pa'i phyir/_bdag gis zhes smos te/_lus can thams cad la ci 'dod pa'i rgyur sbyin no zhes sbyar ro/_/ci bde
[\[105a.5\]]zhes pa ni ci dgar ro/_/de nyid kyi phyir gsod dang ste brdung gtag byed pa'o/_/rdeg sogs ni gshag ma la sogs pas 'brab pa'o/_/lus la zhes pa ni rgyur byas nas so/_/ga zha ni 'dis ga zhar byed pa'o/_/ji ltar de la gnod par mi 'gyur ba de lta na yang bsran dka' ba'i
[\[105a.6\]]las kyang ste/_kha na ma tho ba med pa'i las rnams kyis shig pa'o/_/de nyid ces pa ni khro ba la sogs pa nyid do/_/gzhan dag ces pa ni btang snyoms pa'o/_/gnod par byed pa ni bzhad gad du byed pa'am yang na co 'dri ba'o/_/phyar kha gtong ba ni brdzun gyis sun 'byin
[\[105a.7\]]pa'o/_/mgon zhes pa ni skyob pa'o/_/lam du zhugs pa ni lam nas 'gro ba'o/_/sems can mang po lam du zhugs nas 'gro ba rnams kyi ched byed pa ni ded dpon no/_/zam pa ni zam stegs so/_/yid bzhin gyi nor bu dang bum pa ni ci bsams pa'i don ster ba'o/_/rig sngags
[\[105b\]]
[\[105b.1\]]grub ni sngags grub pa'o/_/ci brtags pa'i don ster ba ni dpag bsam gyi shing ngo /_/ji ltar 'dod pa bzhin dngos po thams cad bzhor rung yod pas na 'dod 'jo'o/_/'byung bas 'byung ba'o/_/ma lus pa ni mtha' dag go/_/gang nam mkha' bzhin du gnas
[\[105b.2\]]pa'i tshul dang ldan pa de la de skad ces bya'o/_/de nyid kyi phyir dpag tu med pa zhes brjod do/_/rnam pa mang ste rnam pa sna tshogs kyis so/_/gang nam mkha' la mtha' thug pa med pa de bzhin du yongs su ma bcad pa'o/_/rnam kun zhes pa ni rnam pa du ma'o/_/ji srid du
[\[105b.3\]]sems can rnams sangs ma rgyas kyi bar du nyer 'tsho ste/_longs spyod pa'i rgyur gyur cig pa'o/_/byang chub tu sems bskyed pa bstan pa'i phyir/_ji ltar zhes bya ba la sogs pa smos te/_byang chub kyi sems ni byang chub sems dpa'i sdom pa'o/_/de ni bla ma sdom pa la gnas pa kho
[\[105b.4\]]na las blang bar bya'i/_de ma rnyed na thogs pa mi mnga' ba'i gzigs pa dang ldan pa'i sangs rgyas rnams mdun du bltas la/_mchod pa byas te tshigs su bcad pa 'di gnyis lan gsum du bzlas te gzung ngo /_/sngon gyi sgra ni sngon gyi dus tsam nyid do zhes bya ba'i don to/_/
[\[105b.5\]]'gro ba phan pa de de'i rgyu mtshan no/_/bslab par bgyi zhes pa ni de bzhin du bsgrub pa'o/_/byang chub kyi sems dang sdom pa'i mjug rgyas par bya ba'i phyir/_de ltar zhes bya ba la sogs pa gsungs te/_rab tu dang ba ni dad pa lhag pa'i sgo nas so/_/mi'i zhes pa ni mi'i srid pa 'di'o/_/
[\[105b.6\]]'di'i sgo nas kyang rang gi sems gzengs bstod pa'o zhes bstan pa'i phyir/_/long bas zhes bya ba la sogs pa gsungs te phyag dar byas pa'i sa rdul spungs pa ni phyag dar phung po'o/_/ci zhig ltar stes zhes pa ni bsod nams kyis so/_/dmyal ba la sogs par skye ba'i rgyun bcad pa ni 'chi bdag
[\[105b.7\]]bcom pa'o/_/mi zad gter zhes pa ni longs spyad kyang zad par mi 'gyur ba'i phyir ro/_/nad ni nyon mongs pa rnams so/_/de rnams rab tu zhi bar byed pa ni gong gi byang chub kyi sems de nyid ljon shing ngo /_/thar pa'i don du 'gro bas na 'gro ba'o/_/ngan par 'gro bas na ngan 'gro ste dmyal _
[\[106a\]]
[\[106a.1\]]ba la sogs pa'o/_/nyon mongs pa nyid gdung ba ste sreg par byed pa'i phyir ro/_/nyon mongs pa'i sgrib pa de sel bar byed pa'i phyir sel bar byed pa'o/_/shes bya'i sgrib pa spong bar byed pa'i phyir dpyis 'byin pa ste rtsad nas 'joms pa'o/_/rnam grangs
[\[106a.2\]]gzhan gyis bstan pa'i phyir/_'gro ba zhes smos te/_'gron zhes bya ba ni glo bur ba'i gces 'gron no/_/bde ba zhes bya ba ni so bsod par longs spyod pa ste/_de longs spyod par 'dod pa'o/_/'grangs shing ngoms par byed pas na tshim par byed pa'o/_/da ni cher spro bar gyis
[\[106a.3\]]shig ces bstan pa'i phyir/_bdag gis zhes smos te/_bar du shes pa ni ji srid du sangs rgyas nyid du ma gyur gyi bar de srid du'o/_/bde la zhes pa ni lha la sogs pa'i phun sum tshogs pa la'o/_/dga' bar gyis zhes pa ni rjes su yi rang mdzod cig ces pa'o/_/yongs su gzung ba
[\[106a.4\]]zhes pa ni yang dag par len pa'o/_/byang chub sems dpa'i spyod pa la 'jug pa las le'u gsum pa'i dka' 'grel lo//_//da ni byang chub kyi sems bskyed pas shin tu 'bad de bslab par bya'o zhes bstan pa'i phyir/_rgyal ba'i sras kyis de lta bur zhes bya ba la
[\[106a.5\]]sogs pa gsungs te/_de lta bur zhes pa ni mchod pa la sogs pa'i cho ga sngon du song ba can no/_/rab brtan zhes pa ni srog gi phyir yang mi gtong ba'o/_/g.yel ba med pa ni ma yengs pa'o/_/bslab las zhes pa ni bya rgyu'o/_/sdom pa bzung ba rnams kyis 'di ltar bsam par
[\[106a.6\]]bya'o zhes bstan pa'i phyir/_bab col zhes bya ba la sogs pa smos te/_bab col zhes pa ni de dpyad pa dang bcas par ma byas pa'o/_/dam bcas pa ni khas len pa'o/_/'di ni de lta ma yin no zhes bstan pa'i phyir sangs rgyas rnams dang zhes smos te/_bdag nyid kyi nus pa yod
[\[106a.7\]]tsam gyis tshul bzhin du brtags pa'o/_/bshol du ci yod ces pa ni 'gar 'gor ci bya zhes bya ba ste/_mi dpyad par 'jug par bya'o zhes bya ba'i tha tshig go/_/las kyis de'i rjes su sgrub pa'i sgo nas so/_/bsgrub pa ste yang dag par don du gnyer bar ma byas na'o/_/de
[\[106b\]]
[\[106b.1\]]dag ste sangs rgyas la sogs pa bslus pa'i rgyus mnar med pa las ma gtogs pa'i 'gro sa gzhan ga na yod ces bya ba'o/_/de bzhin du dngos po phal pa zhes bya ba yang ngo /_/chos yang dag par sdud pa'i mdo las 'di nges par sbyin par bya'o zhes yid kyis bsams nas gang ma
[\[106b.2\]]byin par gyur na de yi dwags su 'gyur ro zhes gsungs so/_/bla na med pa'i bde ba ni sangs rgyas nyid du'o/_/bsam pa thag pa ni nges par bsams nas so/_/mgron du gnyer ba ni khas blangs pa'o/_/ci ga 'gro 'gyur ram zhes pa ni gang na yang 'gro sa med pa'o/_/gal te shA
[\[106b.3\]]ri'i bus byang chub kyi sems btang yang nyan thos kyi byang chub khong du chud nas sems can gyi don byas pa nyid ma yin nam zhes dogs pa la/_mi gang zhes smos te/_byang chub kyi sems med kyang sems can thar par mdzad pa ste 'khor ba las grol bar mdzad do zhes bya ba de ni thams
[\[106b.4\]]cad mkhyen pa'i bcom ldan 'das kho nas mkhyen gyi/_bdag lta bu blo gros dman pas mi rtogs zhes bya ba'o/_/zhar la byung ba'i rtsod pa bsal nas skabs la bab pa'i don sbyar bar bya ba'i phyir/_de ni byang chub sems zhes bya ba la sogs pa smos te/_gang gi phyir sems
[\[106b.5\]]can thams cad 'don par dam bcas pa de nyid kyi phyir/_gal te ltung ba byung ba de rnams kyi nang na lci ba ste/_shin tu lci ba yin pas na sems can gyi don nyid la dman pa'o/_/gzhan gang zhig byang chub sems dpa'i bsod nams la bar du gcod par byed na'o/_/mu mtha' med pa ni phya
[\[106b.6\]]chad pa'o/_/de nyid kyi 'thad pa bstan pa'i phyir/_sems can gcig gi zhes smos te/_nyams pa ni ngan song du sdug bsngal gyis so/_/gal te gang zhig la ltung ba yang byung byang chub kyi sems kyang ma shor na/_de ji ltar 'gyur snyam pa la/_de ltar zhes smos te/_de ltar na ni
[\[106b.7\]]'khor ba ngan song du khrid cing byang chub kyi sems kyis mya ngan las 'das par khrid pas phan tshun du 'then pa na rab tu dga' ba la sogs pa'i sa thob pa la yun ring du 'gor zhing dus ring mor 'khor bar 'khor bar 'gyur ba'o/_/de lta na da ci bya bar 'os snyam pa la/_de ltas zhes bya
[\[107a\]]
[\[107a.1\]]ba smos te/_de'i phyir ji ltar dam bcas pa de bzhin du sems can rnams 'don par 'os pa'o/_/gus par bsgrub par bya ba ni yang dag par bsgrub par bya ba'o/_/'og nas te ngan song du 'gro ba'o/_/'og tu ste ngan 'gro gcig nas gcig tu brgyud pa'o/_/ci ste
[\[107a.2\]]de dag sangs rgyas rnams kyis gdon par bya ba ma yin nam snyam pa la/_sems can zhes smos te/_grangs med pa 'das su zin kyang rang gi nyes pa ste le lo la sogs pas bdag ni gso ba'i spyod yul du ma gyur pa'o/_/yang nas yang du ni skye ba snga ma snga ma yang de
[\[107a.3\]]bzhin du gal te bag med par gyur na'o/_/ngan 'gro ste yi dwags la sogs pa'o/_/bde 'gror skyes kyang nad par ro/_/'chi ba ni rnam par shes pa la sogs pa 'gag pa'o/_/bcad pa ni rkang pa la sogs pa'o/_/gshegs pa ni mdung la sogs pas so/_/gzhan
[\[107a.4\]]yang shin tu rnyed par dka' ba ji ltar 'khar ches rnyed pa 'di la cher 'bad rtsol bya bar rigs so zhes bstan pa'i phyir/_de bzhin gshegs pa zhes bya ba la sogs pa smos te/_mi ni mi nyid de rung ba ni bzod pa'o/_/nad med pa'ang de nyid mi'ang de'o zhes bya ba'am yang na tha
[\[107a.5\]]dad du'o/_/skad cig slu ba zhes pa ni skad cig tsam yang yid brtan du med pa'i phyir ro/_/brnyan po ni g.yar po nyid de gang de dang 'dra ba'o/_/de bzhin du yang 'di rnyed par dka' ba'o zhes bstan pa'i phyir/_bdag gi spyod pa zhes bya ba la sogs pa smos so/_/de nyid kyi phyir gang
[\[107a.6\]]tshe zhes bya ba la sogs pa smos so/_/ngan song ni dmyal ba la sogs pa'o/_/dge ba dag ma byas na ste deng nas brtsams te dge ba ma byas na'o/_/nye bar bsags pa ni 'phel bar ro/_/bskal pa brgyar yang bde bar gshegs pa lta zhog_/de'i sgra yang mi thos pa'o/_/de lta
[\[107a.7\]]yin pa de nyid kyi phyir/_bcom ldan 'das kyis dge slong dag la 'di lta ste/_rgya mtsho chen por rlung gis khyer ba'i gnya' shing gi bu ga gcig pa der lo brgya zhing phogs re'i rgya mtsho'i steng du de lta bur 'ong ba'i rus sbal gyi mgrin pa chud pa ni khwa'i mgo dang ta la bzhin shin tu dka'
[\[107b\]]
[\[107b.1\]]ba de bzhin du mi'i dngos po yang dka'o zhes gsungs so/_/ci'i phyir rnyed par dka' snyam pa la/_skad cig gcig byas zhes smos te/_sdig pa ni mtshams med pa la sogs pa'o/_/bskal pa ni bskal pa bar mar ro/_/sdig pa zad na grol bar 'gyur ro snyam pa la/_
[\[107b.2\]]de tsam kho na zhes smos te/_myong ba ni nyams su myong ba'o/_/rnam par thar par mi 'gyur ba ni grol bar mi 'gyur ba'o/_/gcig la gcig za ba la sogs pa ni sdig pa bzhin no/_/rang gi yid la gcags par bstan pa'i phyir/_'di 'dra zhes bya ba smos te/_slu ba ni
[\[107b.3\]]rang dang gzhan slu ba'o/_/gal te ni gang gi phyir ro/_/rmongs pa ni kun tu rmongs pa'o/_/gzhan yang de ltar 'das ma thag tu brjod pa rnams dpyad cing gzhigs pas sgyid lug par gyur nas bslab pa mi bsrung na'o/_/mya ngan chen po ldang zhes pa ni gshin rje'i pho nyas
[\[107b.4\]]ci'i don du khyod kyis 'di lta bu'i sdig pa byas zhes 'gyod pa'o/_/sreg par 'gyur ba ni thal bar rlog par 'gyur ba'o/_/me 'bar zhes pa ni bdag gis 'di lta bu'i las ngan pa ji ltar byas zhes phyis gdung zhing 'gyod pa'i me 'bar bas sems sreg pa'o/_/phan
[\[107b.5\]]pa'i sa ni bde 'gro'o/_/shes pa dang ldan pa ni thos pa las byung ba'i shes rab la sogs pa'o/_/khrid ces pa ni bdag nyon mongs pas khrid pa'o/_/gal te khyod shes pa dang ldan na bkrir nyan pa ji ltar song snyam pa la/_sngags kyis zhes smos te/_'dir zhes pa ni phan
[\[107b.6\]]pa'i sa la'o/_/sems zhes pa ni bslab pa las brtson pa'o/_/cis rmongs ma shes pa ni rgyu cis rmongs par byas cha med pa'o/_/khong na zhes bya ba ni lus po la'o/_/gal te srid pa la sogs pa yin no snyam pa la/_zhe sdang sred sogs zhes smos te/_sred pa ni phyir zhing 'dod pa
[\[107b.7\]]skyes pa'o/_/gzugs can ma yin pa'i phyir dpa' bo ma yin pa'o/_/gti mug dang yang dag par sbyor ba'i phyir mkhas pa ma yin pa'o/_/bran bzhin du byas pa ni dbang du byas pa'o/_/de bzhin du 'di yang ngo mtshar du gyur pa bstan pa'i phyir/_bdag gi zhes smos te/_
[\[108a\]]
[\[108a.1\]]dga' mgur zhes pa ni dgos pa med par ro/_/gnas ma yin pa ni yul ma yin pa'o/_/bzod pa ni sron pa'o/_/gal te khyod kyis de dag de tsam du mi bzod du ci yod snyam pa la/_gal te lha dang zhes smos te/_mnar med pa ni dmyal ba'o/_/
[\[108a.2\]]'jug pa ni der 'jug pa'o/_/me de ji lta bu zhig snyam pa la/_nyon mongs stobs zhes bya ba smos te/_phrad na ste reg na'o/_/ri rab ni ri'i rgyal po ri rab po/_/der zhes pa ni me'i nang du'o/_/'di bas gnang ba'i dgra gzhan na med dam de tsam du zhed ci dgos snyam pa la/_bdag
[\[108a.3\]]gi nyon mongs zhes smos te/_stobs 'ba' zhig che bar ma zad de/_thog ma dang tha ma med pa'i phyir tshe ring ba'o/_/de ltar na mthun pa'i rim gros bsten par bya'o snyam pa la/_mthun par zhes bya ba la sogs pa smos te/_mthun pa'i rim gros ni bsam pa dang mthun par ro/_/
[\[108a.4\]]phan pa dang bde bar byed pa ni nus pa yod tshad kyis so/_/yang na sems par byed pa'o/_/de ltar te de lta bur ro/_/yun ring ni dus ring du'o/_/rgyun chags ni bar chad med pa'o/_/dgrar gyur pa ni sdang bar byed cing yod pa'o/_/gnod pa ni shin tu gnod pa'o/_/tshogs ni bsdus
[\[108a.5\]]pas so/_/dga' ba ni yid bde ba'o/_/bde ba rang yang med do zhes bstan pa'i phyir/_'di na 'khor ba'i zhes smos te/_'khor ba nyid btson ra ste 'ching bar byed pa'i gnas yin pas so/_/srung bar byed pas na srung ma ste/_nyon mongs pas mi thar bar 'ching bar
[\[108a.6\]]byed pa'i phyir ro/_/dmyal ba'i nang der gnod par byar btub tshad kyis gnod pa byed pa'o/_/gsod par byed pas na gshed ma ni gshin rje'i skyes bu ste/_nyon mongs pa'i dbang gis gshin rje'i skyes bu la sogs par snang ba'i phyir ro/_/blo ni sems so/_/gnas ni khyim dang
[\[108a.7\]]'dra bas na'o/_/chags pa nyid lcags gzeb ste de na'o/_/gal te gnas par gyur na zhes pa ni gal te gnas shing sdod na'o/_/'dir 'di nyid rigs par bstan par bya ba'i phyir/_de ltas zhes smos te/_mngon sum du zhes pa ni mngon sum du'o/_/'dir zhes pa ni nyon mongs
[\[108b\]]
[\[108b.1\]]pa'i g.yul ngor ro/_/btson zhes pa ni sems khral gyi khur bur ro/_/mi 'dor ba ni mi gtong ba'o/_/de zhes pa ni gnod par byed mkhan no/_/dpe'i sgo nas bstan pa'i phyir/_rang bzhin zhes smos te/_'jig pa la rgyu med pa'i phyir rang bzhin gyis te rang gi ngang gis gang
[\[108b.2\]]'chi ba des sdug bsngal bar gyur pa ni nyon mongs te lta ngan no/_/g.yul ngo ni g.yul bris pa'o/_/dngar ba ni btsan thabs su chas pa'o/_/nan gyis te drag gtum gyis so/_/mda' la sogs pa grangs med cing brtsis mi lang ba'i sdug bsngal khyad du bsad nas de phyir
[\[108b.3\]]ldog pa'i skabs mi 'byed pa'o/_/dpe bshad nas don bstan pa'i phyir/_rtag tu zhes smos te/_rang bzhin gyi dgra ni nyon mongs pa'o/_/rgyu ni byed pa'i rgyu'o/_/gyur zhes pa ni tshig kha skong ba'o/_/yi chad pa ni yid zhum pa'o/_/sdug bsngal bar mi 'gyur ba ni mi spro bar
[\[108b.4\]]mi 'gyur ba'o/_/ji ltar na mi rigs snyam pa la/_don med ces smos te/_'jig rten pha rol gyi 'bras bur gyur pa med pa'o/_/rma zhes pa ni mtshon gyi rma'o/_/don chen ni sems can gyi don no/_/yang dpe gzhan gyi sgo nas bstan pa'i phyir/_nya ba zhes smos te/_'tsho
[\[108b.5\]]ba ni 'tsho ba ste zas skom la sogs pa'o/_/tsam zhes pa ni de tsam mo/_/bzod ces pa ni sran 'dzugs pa'i tshig go/_/phyogs bcu zhes bya ba la sogs pa ni de lta ma yin na phyogs bcu'o/_/dgrol bar zhes pa ni rnam par grol bar byed pa'o/_/dam bcas pa ni dam bcas
[\[108b.6\]]par gyur pa'o/_/gzhan lta zhog dang da rung du bdag nyid kyang ma grol bas na tshod de rang gi nus sbungs mi shes par rang dgar smra ba ni smyon pa'o/_/de phyir nyon mongs pa rnams 'joms pa ste nyams par byed pa la phyir mi ldog pa ni slar mi ldog pa'i tshul can no/_/kun nas zhen par byas pa ni
[\[108b.7\]]gdug pa drag pos so/_/khon du bzung ba ni gnod par byed pa'i bsam pa mi 'dor ba'o/_/g.yul sprad pa ni 'thab pa la brtson pa'o/_/ci nyon mongs pa thams cad spong ba'am snyam pa la/_gzhan du zhes smos te/_nyon mongs pa'i gnod pa 'joms par byed pa'i nyon mongs pa
[\[109a\]]
[\[109a.1\]]gang yin pa de gzhag par bya'o/_/de'i phyir gzhan du ste/_nyon mongs pa mtha' dag rgyun gcod pa ni ma yin no zhes brjod do/_/bdag ni bsregs te zhes bya ba la sogs pas ni 'di ltar rnam pa thams cad du gtan 'dud par mi bya ba nyid du bstan te/_nyon
[\[109a.2\]]mongs pa'i dgra dang dgra gzhan mi 'dra ba nyid du bstan pa'i phyir/_tha mal dgra bo zhes smos te/_yul gzhan ni ljongs btsan sa'o/_/gang yul de nas nus pa ste/_/tshogs pa 'phel tsam na phyir ldog pa ni slar yang rgol du 'ong ba'o/_/de bzhin du nyon mongs zhes bya ba la sogs
[\[109a.3\]]pa la/_shes rab ste yang dag pa ji lta ba bzhin du so sor brtags pa'i mig gis gtan nas so/_/bdag nyid ni bdag gi yid las zhes bya ba'i don to/_/bsal ba ni bton nas btang ba'o/_/gang du 'gro zhes pa ni 'gro sa med pa'o/_/de nyid bstan pa'i phyir/_nyon mongs rnams
[\[109a.4\]]ni zhes smos te/_yul ni gzugs la sogs pa'o/_/dbang po ni mig la sogs pa ste de dag go/_/dbang po btul na nyon mongs pa mi skye'o/_/bar ni de nyid kyi bar ro/_/de las gzhan na zhes bya ba ni de dag rnams las gzhan na'o/_/gar gnas zhes pa ni gang
[\[109a.5\]]du gnas nas zhes bya ba'o/_/gnod par byed pa ni 'tshe bar byed pa'o/_/'di ni rgyu 'dra zhes pa ni brdzun pa ste/_'di mi shes pas gnod pa'i phyir ro/_/shes phyir ni shes rab bskyed par bya ba'i phyir ro/_/bstod pa ni 'bad rtsol lo/_/don med nyid du ste skabs su ma bab
[\[109a.6\]]bzhin du'o/_/da ni mjug bsdu bar bya ba'i phyir/_de ltar zhes smos te/_bslab pa rnams rtogs par byas nas de bsgrub par bya ba'i don du ste de'i don du'o/_/sman dag gis te nad pas sman bsten pa tsam gyis so/_/sos gyur ga la yod de nad med cing byang bar ga la
[\[109a.7\]]'gyur zhes bya ba'o/_/bstan pa'i don rjes su sgrub pa ni bag yod ces bya ba'o/_/byang chub sems dpa'i spyod pa la 'jug pa las le'u bzhi pa'i dka' 'grel lo//_//da ni nyon mongs pa thams cad 'jil bar byed pa'i rgyur gyur pa bslab pa bsrung bar bya ba'i
[\[109b\]]
[\[109b.1\]]thabs bstan pa'i phyir/_bslab pa zhes bya ba la sogs pa gsungs te/_bsrung ba ni dran pa dang shes bzhin dag gis so/_/g.yo ba ni mi brtan pa'o/_/'di'i phyir na yang sems kho na bsrung bar bya'o zhes bstan pa'i phyir/_sems kyi zhes bya ba smos te/_yan btang zhes
[\[109b.2\]]pa ni glang po che smyon pa lta bur rang dgar yan par btang ba'o/_/ma dul ba ni ma bslabs pa'o/_/myos pa ni glang smyon no/_/'di na zhes pa ni tshe 'di na'o/_/de dam du btags pa'i yon tan bstan pa'i phyir/_kun nas zhes smos te/_dran pa nyid ni thag pa ste des dam btags
[\[109b.3\]]na'o/_/'jigs pa ni skrag pa'o/_/dge ba ni mngon par mtho ba'o/_/stag la sogs pa'i gcan gzan yod pa ma yin nam da ji ltar na 'jigs pa thams cad med par 'gyur snyam pa la/_stag dang zhes bya ba la sogs pa ste/_btags par 'gyur ba ni dran pas so/_/
[\[109b.4\]]btul ba ni shes bzhin gyis so/_/thul bar 'gyur ba ni rnam par dul bar gyur pa'o/_/de gang gi phyir snyam pa la/_'di ltar zhes smos te/_yang dag pa'i don gsung ba'i sangs rgyas kyis 'phags pa dkon mchog sprin du/_rigs kyi bu chos thams cad ni sems sngon du 'gro
[\[109b.5\]]ba can te/_gang gi tshe sems 'ba' zhig dbang du gyur pa de'i tshe chos thams cad dbang du gyur pa yin zhes gsungs so/_/sa bcu pa las kyang khams gsum pa 'di dag ni sems tsam mo zhes gsungs so/_/'di'i phyir na yang de kho na ltar yin gyi gzhan du ma yin no zhes bstan
[\[109b.6\]]pa'i phyir/_sems can dmyal ba zhes smos te/_shal ma ri'i nags la sogs pa'i mtshon cha rnams sus mngon par sprul/_dbang phyug la sogs pas ma yin te/_'og nas 'gegs par 'gyur ba'i phyir ro/_/lcags bsregs las byas pa'i sa gzhi dang /_gzhan gyi bud
[\[109b.7\]]med kyis shal ma li'i steng nas lta ba rnams kyang sus byas zhes pa'o/_/de lta na de ji lta yin snyam pa la/_de 'dra de dag ces bya ba smos te/_de dag ces bya ba ni mtshon cha la sogs pa'o/_/sdig sems zhes pa ni mi dge ba'i sems so/_/lus ngag yid gsum thub pa dang ldan pas na thub
[\[110a\]]
[\[110a.1\]]pa ste rgyal bas so/_/sbyin pa'i pha rol tu phyin pa la sogs pa yang sems gtso bor gyur pa can yin no zhes bstan pa'i phyir/_gal te 'gro ba zhes smos te/_dbul ba ni zag pa dang bcas pa'i bde ba sred pa dang bcas pa'o/_/sbyin pa'i pha rol tu phyin
[\[110a.2\]]te/_mthar phyin pas na sbyin pa'i pha rol tu phyin pa 'am/_yang na sbyin pa'i pha rol tu 'gro bas te pha rol tu phyin par byed pa'o/_/ji ltar na de de ltar yin snyam pa la/_bdog pa thams cad ces smos te/_'bras bu ni rnam par smin pa'o/_/thams cad ni phyi dang nang gi
[\[110a.3\]]bdag nyid do/_/gsungs zhes pa ni lung las so/_/tshul khrims kyi pha rol tu phyin pa yang shin tu sems nyid yin no zhes bstan pa'i phyir/_nya la sogs pa zhes smos te/_srog chags nye bar mtshon pa'o/_/gsod par mi 'gyur ba ni srog gcod pa spong ba'o/_/tshul
[\[110a.4\]]khrims ni gzhan la phan pa'i bya ba'o/_/bzod pa'i pha rol tu phyin pa yang sems nyid do zhes bstan pa'i phyir/_sems can mi srun zhes smos te/_bcom na zhes pa ni dran pa dang shes bzhin gyi ral gris bcom na'o/_/choms zhes pa ni zlog pa'o/_/'di'i dpe bstan
[\[110a.5\]]pa'i phyir/_sa steng zhes smos te/_g.yogs pa ni 'gebs pa'o/_/lham mthil ni bcag lham mo/_/de bzhin phyi rol zhes pa la sogs pa la/_de bzhin te sa steng bzhin no/_/phyi rol ni gzugs la sogs pa'o/_/yang zhes pa ni gang gi phyir gyi don no/_/gzhan
[\[110a.6\]]rnams ni dngos po gzhan rnams so/_/dge ba la mngon par spro ba'i bdag nyid can gyi brtson 'grus kyi pha rol tu phyin pa yang sems nyid do zhes bstan pa'i phyir/_sems gsal zhes smos te/_sems ni lus dang ngag dang bcas pa'i sems gcig go/_/gsal ba ni
[\[110a.7\]]brtson 'grus me 'bar ba lta bu gang yin pa'o/_/des tshangs pa la sogs pa'i 'jig rten du skye ba'o/_/lus ngag bcas pa ni lus dang ngag dang bcas pa'i sems so/_/spyod pa zhan pa ni dge ba'i phyogs su gsal bar ma gyur pa'i spyod pa'o/_/de ltar ma yin pa ni 'bras
[\[110b\]]
[\[110b.1\]]bu mi mtshungs pa'o/_/dge ba la sems rtse gcig pa can gyi bsam gtan yang sems nyid do zhes bstan pa'i phyir/_bzlas brjod ces gsungs te/_sngags brjod pa ni bzlas brjod do/_/dka' thub ni dbang po bsdams pa'o/_/sems gzhan te gzhan du zhen cing 'phro
[\[110b.2\]]ba dang yengs pa ste gnyid la sogs pas nyen par byas pa'o/_/don med pa ni 'bras bu shin tu ngan par byas pa'i phyir ram/_yang na mngon par 'dod pa las gzhan du gyur pa'i 'bras bu kun tu sgrub pa'i phyir te/_bu yod du zin kyang bu'i bya ba mi byed pa'i phyir/_bu med
[\[110b.3\]]ces zer ba bzhin no/_/shes rab la ni rtsod pa med par sems nyid do zhes bstan pa'i phyir/_gang gis chos kyi zhes smos te/_chos ni thams cad do/_/de bzhin gshegs pa'i chos rnams kyi mchog tu gyur pa ni don po mchog go/_/gsang ba ni shes rab kyi rang bzhin yin
[\[110b.4\]]pa'i phyir byis pa rnams la gsang ba'o/_/ma shes na zhes pa ni de kho na nyid kyi mno bsam brtan par ma byas na ste/_chos thams cad dmigs su byar med par shes rab kyis shes pa yin pa'i phyir ro/_/bde ba ni mya ngan las 'das pa'o/_/sdug bsngal ni sdug bsngal gyi
[\[110b.5\]]bden pa la sogs pa'o/_/gyi na 'khyam pa nam mkha' la ku sha'i me tog bzhin du 'khyam pas don med par 'khyam pa'o/_/thabs kyi pha rol tu phyin pa la sogs pa shes rab kyi pha rol tu phyin pa'i rab tu dbye ba yin pa'i phyir logs su ma gsungs so/_/mjug bsdu ba'i
[\[110b.6\]]phyir/_de ltas zhes smos te/_legs par bsrung ba ni dran pa dang shes bzhin gyis so/_/'di'i dpe bstan pa'i phyir/_ma grangs zhes smos te/_ma grangs 'gro ba ni rnam par g.yengs pa rnams so/_/rma ni mtshon la sogs pas so/_/skye bo ngan pa ni so so'i skye bo'o/_/
[\[110b.7\]]sdug cing gdungs pa ster ba'i phyir na sems nyid rma'o/_/gzhan yang rma'i sdug bsngal nyid chung ba ste yang ba yin pa'i phyir ro/_/shig la sogs pa sen mo'i nang du bcir ba la sogs pa'i rnam par smin pas dmyal ba'i gnas su lcags kyi ri bo gnyis kyi bar du 'joms pa
[\[111a\]]
[\[111a.1\]]ni ri bo ches 'joms so/_/ci yang de lta bur gnas pa la yon tan ci yod snyam pa la/_spyod pa 'di 'dras zhes smos te/_sems bsrungs pa'i bdag nyid kyis gnas par byed na'o/_/skye bo ngan pa'i khrod ni yul ngan pa'i khrod na'o/_/brtan pa ni bag yod pa'o/_/
[\[111a.2\]]nyams pa ni zhig cing nyams pa'o/_/gal te de lta bur gnas pa na/_spro zhing 'dud pa la sogs pa'i rnyed pas nyams par 'gyur snyam pa la/_bdag gi zhes smos te/_bdag ji lta ba 'dod pa bzhin du rnyed pa ni rnyed pa'o/_/bkur sti ni rim gro'o/_/lus dang 'tsho ba dang dge ba
[\[111a.3\]]gzhan zhes pa ni rang gi don du byed pa'i dge ba'o/_/'di la gus pa nan tan du bskyed par bya'o zhes gdams pa'i phyir bstan bcos mkhan pos sems bsrung zhes smos te/_dmigs pa'i don ma brjed pa ni dran pa'o/_/yang dag pa'i shes rab kyi sgra las grub pa ni shes
[\[111a.4\]]bzhin te shes rab po/_/des bdag gi gnas skabs gang cug 'dug pa shes par byed do/_/ci'i phyir na de dag bsrung bar bya snyam du dogs pa la/_nad kyis zhes smos te/_rmongs pa ni dran pa dang shes bzhin 'di dag gnyis ma tshang bas so/_/las rnams kun ni bsam gtan la sogs pa'o/_/
[\[111a.5\]]de lta bas na shes bzhin med pa'i zhes bya ba la sogs pa smos te/_rnyog pa ni dri ma'o/_/shes bzhin med pa nyid rkun po ste dge ba'i nor 'phrog pa'i phyir ro/_/dran pa nyams pa ste zhig pa'i tshul dang gang ldan pa de la de skad ces bya'o/_/nye bar bsags pa ni phung por byas pa'o/_/'di ltar
[\[111a.6\]]nyon mongs pa nyid chom rkun te gnod pa'i tshogs de dag go/_/glags skabs ni glags skabs nyid do/_/de bzhin du rnyed dam lta ba ni tshol ba'o/_/bde 'gro'i srog 'joms pa ni rku ba'o/_/dran pa'i yid sgo nas ni yid khong par bcug la gzhag pa'o/_/yul gyi steng du song yang slar
[\[111a.7\]]bkug ste 'jog pa ni nye bar gzhag pa'o/_/thabs ni ji ltar nye bar gzhag snyam pa la/_bla ma zhes smos te rjes su bstan pa ni bslab pa'i tshogs rnams so/_/'jigs pa ni mkhan po la sogs pas 'jigs pa'o/_/gzhan yang sangs rgyas la sogs pa kun tu ste/_shes bya mtha' dag
[\[111b\]]
[\[111b.1\]]la thogs pa med cing bar du gcod pa med pa'i gzigs pa dang ldan pa rnams bsams nas te/_rnam par bltas pa la'o/_/gus pa ni bslab pa la ste/_sangs rgyas dang chos la dmigs pa'i sems ni dran pas de las mi 'da' ba'o/_/tshul dang mi mthun pa'i las la
[\[111b.2\]]'jigs pa dang bcas pa ngo tsha shes pa'o/_/shes bzhin skye ba dang gnas pa dag gi rgyu yang dran pa nyid yin no zhes bstan pa'i phyir/_gang tshe dran pa zhes smos te/_de'i tshe zhes smos pa ni dran pa yod pa'i tshe'o/_/bya bar 'os pa rnams 'di ltar bslab par bya'o zhes bstan pa'i
[\[111b.3\]]phyir/_re zhig dang por zhes bya ba smos te/_dang por zhes pa ni thog mar ro/_/'di 'dra ni 'di 'dra ba'i rnam par ro/_/gzhag pa ni mngon du bya ba'o/_/de nyid bstan pa'i phyir/_dbang po dang bral bas zhes smos te dbang po la ma ltos par ro/_/mig gzhan du yengs
[\[111b.4\]]pa ni don med par yengs par lta ba'o/_/nges par sems pa ni bsam gtan byed pa kho nas so/_/ngal so ba ni mig yengs pa snyam byed pa med par byed pa'o/_/mig lam na ste snang ba ni 'ga' zhig 'ongs pa'i grib ma tsam mthong ma thag tu'o/_/'jigs par byed pas 'jigs
[\[111b.5\]]pa ste rkun po chung ngu la sogs pa'o/_/phyogs bzhi zhes pa ni bzhi par mtshungs par bsdus pa'o/_/phyir bltas pa ni rgyab ngos la sogs su log nas so/_/mdun dang rgyab tu brtags nas 'gro bar bya'o/_/gnas skabs zhes pa ni spyod lam rnam pa bzhi char gyi skabs su'o/_/
[\[111b.6\]]da ni shes bzhin bsrung bar 'dod pa rnams la bstan pa'i phyir/_lus kyis zhes smos te phung pos so/_/'di lta ste spyod pa rnam pa bzhi po 'di ltar ro/_/gnas par bya ba ni bsdad par bya ba'o/_/bya ba bsdogs nas bsam gtan la sogs pa'i bya ba brtsam zhing skabs su
[\[111b.7\]]ste bar bar du blta bar bya ste brtag par bya ba'o/_/sems la brtag pa bstan pa'i phyir/_/'bad pa zhes smos te/_'chor bar mi 'gyur bar 'dogs par ni rigs pas so/_/ji ltar brtag par bya snyam pa la/_ci nas zhes smos te/_yang dag pa ji lta bas ji bzhin du blangs
[\[112a\]]
[\[112a.1\]]pa'i gtso bo'i ched du bsam par bya'i gtang bar mi bya'o/_/de ltar so sor rtog pa ni ci dge ba byed dam 'on te mi dge ba byed ces rtog pa'o/_/yang dag par blangs pa de gtang bar bya ba'i skabs bstan pa'i phyir/_'jigs dang zhes smos te/_sbrul la sogs
[\[112a.2\]]pa'o/_/dga' ston ni sangs rgyas mchod pa la sogs pa'o/_/de'i tshe yang dag pa ji lta ba bzhin du blangs pa ltar ma nus na/_ji ltar bde ba'i spyod pas gnas kyang ltung bar mi 'gyur ro/_/sbyin pa'i dus dag tu zhes bya ba ni mi nus pa'i rigs mtshon pa tsam mo/_/tshul khrims ni lus la
[\[112a.3\]]sogs pa dag par bsdams pa'o/_/gsungs zhes pa ni bcom ldan 'das kyis so/_/bsams te zhes pa ni nang gi bdag nyid sems kyis brtag par byas pa'o/_/kun legs par byas pas ni mdzes par byas pa'o/_/gnyi gar mi 'gyur ba ni brtsam par bya ba dang rtsom par byed pa
[\[112a.4\]]gnyi gar mi 'gyur ba'o/_/shes bzhin ma yin pa ni gti mug go/_/gzhan yang gtam ni rgyal po'i gleng langs la sogs pa'o/_/sna tshogs ni rnam pa du ma'o/_/ngo mtshar ni zlos gar la sogs pa'o/_/chags pa ni mngon par 'dod pa'o/_/de bzhin du sa brko ba dang /_sen mo
[\[112a.5\]]gcod pa dang /_sa ris byed pa la sogs pa ni don med pa ste 'bras bu med pa'o/_/byed par 'gyur na zhes pa ni de dag la 'jug par 'gyur na'o/_/bslab pa ni des 'gegs pa'o/_/rang gi sems la ste chags sems su 'dug gam 'on te sdang sems su 'dug mi 'dug ces
[\[112a.6\]]brtag pa'o/_/brtan pa ni sems brtan pos byas pa'o/_/rigs par ldan pa ni tshig la sogs pa 'os shing 'thad pa'o/_/chags pa ni zhen pa'o/_/khro ba ni gdug sems kyis so/_/mi bya ba ni lus kyis las la sogs pa mi bya'o/_/rgod pa ni rnam par g.yengs pa'o/_/ga zha
[\[112a.7\]]ni ngag gis tho 'tshams pa'o/_/nga rgyal ni khengs pa'o/_/rgyags pa ni khong rgyags so/_/mtshang 'bru ba ni lus sun 'don pa ste/_de shin tu gal che bar byed cing de dang lhan cig 'grogs pa'o/_/sbyor 'byin pa ni logs su 'khyog pa'o/_/slu ba ni slus byed pa'o/_/bdag la bstod
[\[112b\]]
[\[112b.1\]]pa ni bdag gi yon tan ched du brjod pa ste/_de'i rang bzhin de ltar snang ba'o/_/gshe ba ni ag tsar ro/_/'gyed pa ni khro 'dod cing 'khrug pa'o/_/g.yog 'khor ni bran 'khor ro/_/rim gro ni gzhan gyis zhabs tog byed pa'o/_/yal bar 'dor ba ni rgyab kyis phyogs pa'o/_/
[\[112b.2\]]'khor du 'dod pa ni slob par 'dod pa'o/_/smra bar 'dod pa ni 'brel med smra bar 'dod pa'o/_/mi bzod pa ni bsran par mi nus pa'i tshul dang gang ldan pa'o/_/le lo ni sgyid snyam mo/_/'jigs pa ni dngangs pa la sogs pa'o/_/spyi brtol ni tho tshe'o/_/mu cor ni tshig ngan pa'i rung rung
[\[112b.3\]]ngo /_/de ltar zhes pa ni brjod pa'i rim pa ltar ro/_/kun nas nyon mongs pa ni rnam par 'khrugs pa'o/_/don med brtson pa ni 'bras bu med pa'i bya ba byed pa'o/_/gnyen po ni shes bzhin no/_/nges don brtan por gzung bar bya'o/_/gnyen po de nyid bstan pa'i phyir/_shin tu nges dang zhes bya
[\[112b.4\]]ba la sogs pa tshigs su bcad pa gsum gsungs te/_shin tu nges pa ni dam bca' ba brtan pa'o/_/rab dad ni dad pa'o/_/brtan pa ni mi sngar ba'o/_/gus pa ni sems 'dud pa'o/_/zhes ni lus la sogs pa 'dud pa'o/_/'jigs pa ni bag tsha ba'o/_/zhi ba ni dbang po bsdams
[\[112b.5\]]pa'o/_/gzhan dga' bar byed pa ni sbyin pa la sogs pas so/_/'dod pas mi skyo ba ni byis pa rnams kyi 'dod pas so/_/phan tshun mi mthun pas mi skyo ste bzod pa'i tshul dang ldan pa'i phyir ro/_/nyon mongs pa'i dbang gis shes pa brtse ba dang ldan pa'o/_/bdag dang sems
[\[112b.6\]]can dbang byas zhes pa ni rang bzhin gyi dbang du byas pa'o/_/ci thams cad du'am snyam pa la/_kha na ma tho ba med ces gsungs te/_rang bzhin dang bcas pa'i kha na ma tho bas stong pa la'o/_/sprul pa bzhin du zhes bya ba ni sprul pa dang 'dra ste/_sprul pa ltar nga rgyal dang bral ba'o/_/'di
[\[112b.7\]]zhes bya ba ni yid nges par gzung ba'o/_/gzhan yang 'di'i phyir yang gzung bar bya'o zhes bstan pa'i phyir/_ring zhig lon nas zhes smos te/_grangs med pa nas so/_/gong du brjod pa'i rang bzhin gyis sems pa lta bu yun ring mo zhig nas zhes bya ba yin gyi lus ni ma yin te/_
[\[113a\]]
[\[113a.1\]]des rang gi don yang mi nus pa'i phyir ro/_/rab tu mi g.yo ba ni mi 'gul bar ro/_/gzhan yang lus kyi khang bsrung ba ci'i phyir byed ces bstan pa'i phyir/_bya rgod ces smos te/_bya rgod bza' bar bya rgyu sha la chags pa yis/_/bshal khrid de drud
[\[113a.2\]]cing khyer ba'o/_/mkho rgyu med pa'i lus 'di sems kyis kyang bsrung bar mi rigs so zhes bstan pa'i phyir/_lus 'di zhes smos te/_kye yid tshogs pa'i lus 'di la bdag nyid du byas nas bsrung ngam zhes pa'o/_/khyod dang ste yid khyod dang 'di gnyis tha dad nyid do/_/
[\[113a.3\]]ci zhig bya zhes pa ni ci gal che zhes bya ba'o/_/gzhan yang tha dad kyang 'dzin na shing gi gzugs kyang zung shig ces bstan pa'i phyir/_rmongs pa'i zhes smos te/_ci ste gzung bar mi byed ces bya ba'o/_/de mi 'dzin na mi gtsang ba ni rnag la sogs pa'o/_/tshogs ni des brtsams
[\[113a.4\]]pa'o/_/'khrul 'khor ni lus so/_/rul ba ni 'drul ba'i chos can no/_/'di la snying po cung zad tsam zhig yod pas bsrung bar rigs so snyam pa la/_thog mar zhes smos te/_pags pa ni pags pa'am yang na g.yogs ma'o/_/tha dad par ni lus sam yang na so sor ro/_/
[\[113a.5\]]rus pa las brtsams pa'i dra ba las sha yang phye zhing shig la 'di tsam blta bar bsha'o zhes bstan te bsnyil cig pa'o/_/rkang mar ni rus pa'i dkyil gyi bcud do/_/bar du zhes pa ni mthar thug pa'o/_/khyod kyis te khyod rang gis kyang ngo /_/de bzhin du khyod kyis mi gtsang bzar
[\[113a.6\]]mi rung ngo zhes bya ba la sogs pa yang ngo /_/dgos pa gzhan med pa'i phyir dgos pa 'di tsam zhig blta bar bsha'o zhes bstan pa'i phyir/_nyis na zhes smos te/_rigs na'o/_/lus ni lus po nyid do/_/bkol bar bya ba ni bsod nams byed du bcug pa'o/_/'di ltar zhes pa ni
[\[113a.7\]]de bzhin du nam yang bsod nams byed du ma bcug par rtse gcig tu bsrungs kyang /_'chi bdag gis gzhan la byin pa de'i tshe khyod kyis ci yang byar med pa'o/_/de ltar na yang zan la sogs pas yongs su skyong bar rigs so snyam pa la/_bran g.yog ces bya ba la sogs pa smos te/_de
[\[113b\]]
[\[113b.1\]]ci rnam pa thams cad du mi sbyin nam snyam pa la/_'di la gla rngan zhes bya ba smos te/_las kyi rin no/_/yang na gla rngan tsam mo zhes bya ba'i tshig go/_/'gro dang zhes bya ba la sogs pa smos pa la/_'gro dang 'ong ba ni mngon par 'dod pa'i bya ba dang ldan pa'o/_/de ltar na zhes pa ni brjod
[\[113b.2\]]pa'i rim pa ltar ro/_/rang dbang ni rang gi sems la'o/_/gang nas kyang dus rtag tu 'dzum zhing mdangs yod par gyis shig pa'o/_/khro gnyer ni smin ma 'khyog par bsdus pa'o/_/de nyid ni ngo 'dzum mo/_/bshes ni 'grogs pa'o/_/gsong por smra ba ni gzhan gyis ma smras pa'i
[\[113b.3\]]gong rol du bsnyur nas gleng mo brjod pa'i tshul dang ldan pa'o/_/sgra dang bcas zhes pa ni bya ba'i khyad par du byed pa'o/_/mi dor ba ni mi bskyur ba'o/_/drag tu mi dbye ba ni btsan thabs su mi 'phul lo/_/de ltar du byas pa la yon tan ci yod snyam pa la/_chu skyar zhes smos te/_'jab
[\[113b.4\]]cing zhes pa brtan pa'am yang na ma tshor bar 'jab pa'o/_/de bzhin bskul 'debs pa ni 'gyod pa spong zhing bskul ba'o/_/mkhas pa ni de la gdams pa'i nus pa dang ldan pa'o/_/ma bcol bar phan par byed pa de dag gi gdams ngag de rnams 'jebs par tshor nas rtag tu thams
[\[113b.5\]]cad kyi slob mar 'gyur ba'o/_/phrag dog gi dri ma bkru ba'i phyir legs par smras pa zhes smos te/_kun nas nyon mongs pa'i gnyen po'i phyogs kyi don smra ba ni legs par smra ba'o/_/rjes su brjod pa ni gzhan gyis yon tan brjod pa'i rjes su bzlas par bya ba'o/_/gzhan gyis bdag
[\[113b.6\]]gi yon tan bsngags pa brjod na/_de dag gi yon tan shes shing yon tan la rjes su chags pa can cig go snyam du yid kyis rigs par bya'i rang khengs shing rang thang mi bya'o/_/rtsol ba ni gang du yang rung ba'o/_/de zhes pa ni dga' ba'o/_/gzhan gyis byas pa ni gzhan gyis
[\[113b.7\]]'bad pas bsgrubs pa'o/_/'dir zhes pa ni dga' ba'i bde ba 'di la'o/_/gzhan gyi yon tan la zhe sdang zhing mi dga' ba nyid kyis na 'dir sdug bsngal ba'o/_/sdug bsngal che ba ni dmyal ba la sogs pa'o/_/'di ltar bya zhing 'di ltar bslab pa'i dngos po zhes bstan pa'i phyir/_smra
[\[114a\]]
[\[114a.1\]]na zhes smos te/_yid phebs pa ni yid ches pa'i 'os su 'gyur ba'o/_/'brel ba ni rim par 'tsham pa'i rnam gzhag dang ldan pa'o/_/yid du 'ong ba ni yid dang mthun zhing 'thad pa ste/_snying la 'bab pa'o/_/'jam pa ni mnyen pa'o/_/ran zhes pa ni de
[\[114a.2\]]bzhin du gang zhig skad mi che tsam gyis gtam smra ba'o/_/'di ltar blta bar 'os so zhes bstan pa'i phyir/_mig gis zhes smos te/_drang zhing zhes bya ba ni 'khyog pa ma yin pa ste/_mi'i skyon nas mi lta ba'o/_/phan 'dogs pa'i zhing la sogs pa yang bsod nams kyi rgyu yin no zhes bstan
[\[114a.3\]]pa'i phyir/_rtag tu zhes smos te/_rtag tu sbyin pa la sogs pa'i bsod nams chen po phul du byung ba zhes sbyar ro/_/rtag tu mngon zhen las byung ba ni rtag tu goms pas bskyed pa'o/_/yang ji lta bur 'gyur ba zhig snyam pa la/_zhe sdang la sogs pa'i nyon mongs pa'i gnyen po'i
[\[114a.4\]]phyogs byams pa la sogs pa goms pa'i don gnyis kyi mtshan ma dang gang ldan pa'o/_/gang yon tan gyi zhing sangs rgyas la sogs pa'o/_/phan 'dogs pa'i zhing pha ma la sogs pa'o/_/snying rje'i zhing ni sdug bsngal gyis mnar ba rnams la'o/_/'di yang rjes su bsgrub par bya'o zhes bstan pa'i
[\[114a.5\]]phyir/_mkhas shing zhes smos te/_mkhas shing ni sgrin pa'i spyod pa dang ldan pa'o/_/dga' ba dang ldan pa ni brtson 'grus dang ldan pa'o/_/bdag gis byed pa ni rang dang gzhan gnyis ka'i don byed pa'i tshul gang dang ldan pa'o/_/ltos par mi bya ba ni gzhan la skabs mi byed par rgyun tu brtson
[\[114a.6\]]pa phun sum tshogs pa dang ldan par ro/_/de ni tshul khrims 'jig pa yin pa'i phyir dgag pa yin no snyam pa la/_sbyin pa'i zhes smos te/_gong nas ni tshul khrims so/_/khyad zhugs pa ni brtson 'grus kyi pha rol tu phyin pa'o/_/'o na sbyin pa'i dus su tshul khrims btang snyoms su gzhag
[\[114a.7\]]go zhes ji ltar gsungs snyam pa la chung ngu'i zhes smos te/_kun spyod ni bslab pa lci shos rnams so/_/de nyid dge ba'i 'bab chu srung bar byed pa'i chu lon te/_de bsgrub pa la khyad par gzhan rnams btang snyoms su gzhag ste dor bar bya'o zhes bya ba'i don to/_/dper na bsam gtan btang la chos don
[\[114b\]]
[\[114b.1\]]du gnyer du 'ongs pa'i 'gro ba la chos kyi sbyin pa dam par bya ba yin la/_don du gnyer ba'i mi la chos ma byin na ni byang chub sems dpa'i ltung ba'i gnas su 'gyur ba bzhin no/_/brtson par gnas pa ni brtson 'grus dang ldan pa'o/_/ci ste khyad par de la ji ltar snyam pa la/_bkag pa
[\[114b.2\]]rnams kyang de la gnang zhes gsungs so/_/gzhan gyi don la 'jug par gsungs su zin mod de lta na yang dag nyid ni bsrung bar 'os pa yin no snyam pa la/_log par ltung dang zhes smos te/_de ni rkang rdum la sogs pa'o/_/mgon med pa ni skyabs kyis stong pa'o/_/brtul zhugs
[\[114b.3\]]ni dka' thub pa'o/_/bgo bar bya ba ni bgos pa'i cha tsam rnal 'byor pas bza' ba'o/_/ran pa tsam du bza' bar bya ba ni ji tsam du lus las su rung ba tsam du bza' ba'o/_/chos gos gsum ste snam sbyar dang /_bla gos dang /_mthang gos dang gsum las lhag pa rnams sbyin par gtang
[\[114b.4\]]ba'o/_/chos gos gsum po yang sbyin par gtang bar rigs so snyam pa la/_dam pa'i zhes smos te/_dam pa dang ldan pas na dam pa'i chos so/_/de 'dzin pa ni spyod pa'o/_/phran tshegs ni sbyin pa'i don cha chung ba'o/_/de bzhin du lus nyon mongs par mi bya ba yang ngo /_/de'i phyir
[\[114b.5\]]srog ni shin tu mi gtang ba'o/_/bsam pa ma dag pa ste rjes su gzung ba dang 'dzin pa la 'jug pa'i las dang po de'i tshe mgo bo la sogs pa sbyin par mi gtang ngo zhes bya ba'i don to/_/bsam pa mnyam pa ste/_sems mtshungs par 'gyur na ni yongs su nyams par mi 'gyur la/_
[\[114b.6\]]byang chub kyang nyams par mi 'gyur ro/_/da ni chos kyi sbyin pa gtang bar bya ba'i tshad bstan pa'i phyir mi na bzhin du zhes smos te/_kun la sbyor bar bya'o/_/mgo g.yogs pa ni mgo bo ras kyis gtums pa'o/_/chos ni gsung rab yan lag dgu'o/_/gdugs dang khar ba dang
[\[114b.7\]]mtshon thogs pa ni de dag dang ldan pa'o/_/dkris pa ni thod byas pa'o/_/dman pa ni dman pa la mos pa'o/_/zab pa ni yid ma gzhungs pa rnams kyis rtogs par bya ba ma yin pa'i phyir ro/_/rgya chen po ni theg pa chen po'o/_/dman pa ni nyan thos kyi theg pa'o/_/'drid pa ni mdo sde'i
[\[115a\]]
[\[115a.1\]]tshig dang sngags kyi tshig 'ba' zhig gis thar pa thob par 'gyur ba la/_sdom pa la sogs pas ci bya zhes 'debs pa ste de skad du ma 'drid pa'o/_/spyod pa ni bslab pa'i sdom pa'o/_/'di dag bya bar mi 'os so zhes bstan pa'i phyir/_so shing zhes smos te/_
[\[115a.2\]]mchil ma dang lud pa la sogs pa dor ba ni dgab pa ste gzhan gyis ma mthong bar dor zhing dgab pa'o/_/de bzhin du gci ba la sogs pa longs spyod par byed pa'i chu dang thang la dor ba smad pa ni bkag pa'o/_/kha bkang ba ni ji ltar shong shong btsangs pa'o/_/kha gdangs pa ni bgrad pa'o/_/
[\[115a.3\]]rkang pa brkyang ba ni rkang pa brkyang ste bsdad pa'o/_/mnyam pa ni gnyi ga dus gcig tu'o/_/lam dang zhes pa ni lam nas 'gro tsam na'o/_/mal stan dang gnas khang yang gcig par mi bya'o/_/gzhan yang 'jig rten pa ma mos par 'gyur ba'i rgyu gang yin pa spang bar bya'o/_/gzhan
[\[115a.4\]]gang la yang rngan chad mi bya'o zhes bstan pa'i phyir/_sor mos zhes smos te/_mi gang la yang sor mo gcig gis brda mi bya ba ste/_brda sprad par mi bya'i/_'on kyang lag pa g.yas pa kun gyis 'di ltar lags so zhes thams cad la bya'o/_/lag pa shas cher bskyod pa ni dpung pa
[\[115a.5\]]drag tu bsgul zhing ngo /_/cung zad de dgos pa phran tshegs la thug pa skad mi bya'o/_/dgos pa chen po la ni nyes pa med do/_/se gol gyi sgra la sogs pa lag pa g.yas pas brda bya bar gzung ngo /_/ma bsdams pa ni mnyam par ma bzhag pa'o/_/mgon po mya ngan las 'das pa'i
[\[115a.6\]]gzims pa bzhin du ste 'on kyang 'byung ba rnams dgag pa'i tshul du'o/_/myur du ldang ba ni dbyal ba dang lus bsnyang ba la sogs pa dang bral zhing myur ba nyid du tsog tsog 'dug pa'o/_/thog ma ste dang po nyal ba'i dus su nges pa kho nar gdon mi za ba nyid du 'di lta bu'i tshul gyis myur du ldang
[\[115a.7\]]bar bya'o zhes bsam pas nyal bar bya'o/_/'dir gzhan yang mdor bsdus te bstan pa'i phyir/_byang chub ces smos te/_spyod pa zhes pa ni bslab par bya ba'o/_/sbyang ba ni nyes pa sel ba'o/_/de dag gis ni ltung ba bshags par mtshon pa yin no/_/de'i rjes la phung po gsum pa
[\[115b\]]
[\[115b.1\]]gdon par bya ba'i phyir/_nyin dang mtshan mo zhes bya ba smos te/_dus gsum po rnams mnyam par tshang ba ni dus gsum mo/_/nyin mo dang mtshan mo lan gsum gsum du byas te lan drug tu'o/_/phung po gsum ni sdig pa bshags pa dang /_bsod nams la rjes su yi rang ba
[\[115b.2\]]dang /_byang chub tu yongs su bsngo ba'i mtshan nyid rnams mnyam par tshang ba'o/_/lhag ma ni bshags pa las gzhan no/_/des zhes pa ni phung po gsum pa'i tshigs su bcad pa ston pa des byang chub kyi sems dang rgyal ba la brten pa byas pa'o/_/zhi ba ni rab tu zhi ba'o/_/gzhan
[\[115b.3\]]yang bslab par bya ba ma nges pa rnams bstan pa'i phyir/_rang ngam zhes smos te/_gzhan gyi dbang ni sems can gyi dbang ngo /_/gnas skabs ni go mi la sogs pa gang yang rung ba'o/_/bslab pa ni bslab par bya'o/_/ci yang de ltar ma nges pas ston par byed snyam pa la/_rgyal sras
[\[115b.4\]]zhes smos te/_gzhan yang dngos sam brgyud kyang rung zhes bya ba la sogs pas ni dge ba thams cad byang chub kyi phyir te/_sangs rgyas nyid thob par bya ba'i phyir yongs su bsngo bar bya'o zhes bstan to/_/dge ba'i bshes gnyen ni dge ba la nges par sbyor bar byed pa'o/_/mkhas pa
[\[115b.5\]]ni tshul bzhin shes pa'o/_/brtul zhugs ni bslab pa'o/_/dge ba'i bshes gnyen bsten par bya ba'i don du/_dpal 'byung zhes smos te/_dpal 'byung ba'i rnam thar ni sdong po bkod pa'i le'u gcig go/_/dang gi sgras gzhan yang bsdu ba'o/_/'di dang zhes pa ni brjod pa
[\[115b.6\]]rnams so/_/gzhan zhes pa ni ma brjod pa rnams so/_/rtsa ba'i ltung ba ni gang sdom pa 'jig par byed pa'o/_/rtag tu spyad pa ni byang chub sems dpa'i spyod pa'o/_/bslab pa kun las btus pa dang /_'di nyid kyi mdzad pa pos mdo kun las btus pa yang mdzad pa'o/_/
[\[115b.7\]]gnyis pa ni 'phags pa klu sgrub kyis mdzad pa'i mdo kun las btus pa'o/_/brjod pa gnyis pa la ltos nas gnyis pa yang gnyis su shes par bya'o/_/yang 'jig rten pa'i bsam pa'i rjes su 'brangs pa'i phyir yang bslab pa bsrung bya'o zhes bstan pa'i phyir/_gang las zhes
[\[116a\]]
[\[116a.1\]]smos te/_gang du bkag pa med pa'i bya ba gang yin pa de nyid spyad par bya ste/_nges par sbyar bar bya ba ni 'jig rten pa rnams kyi sems bsrung ba'i don du yin pas na/_bslab pa mthong nas bslab pa de dang mi 'gal bar yang dag par spyad par bya ste/_de ltar
[\[116a.2\]]na 'jig rten pa mos par 'gyur ba'i phyir ro/_/dran pa'i rang gi ngo bo ni ming nyid kyis ji lta ba bzhin du sngar brjod do/_/shes bzhin gyi ma brjed pas de nges par bstan par bya ba'i phyir/_lus dang zhes bya ba la sogs pa smos te/_lus ni yid sngon du 'gro ba can yin pas lus kyi
[\[116a.3\]]bya bar thams cad 'dus pa yin no/_/spyad par zhes bya ba ni yang dag par spyad par bya ste/_sgra tsam gyis ma yin no zhes bya ba'i tha tshig go_/sman dpyad ces bya ba ni nad gso ba'i bstan bcos so/_/byang chub sems dpa'i spyod pa la 'jug pa las le'u lnga pa'i dka' 'grel lo//_//
[\[116a.4\]]gong du sbyin pa go rims ma nges par bshad pa'i rjes la tshul khrims bstan nas bzod pa bstan pa'i phyir/_bskal pa zhes bya ba la sogs pa smos te/_sbyin pa ni sngar brjod pa'o/_/mchod pa ni skyabs su 'gro ba sngon du 'gro ba can gyis bde bar gshegs pa la sogs pa mchod pa'o/_/
[\[116a.5\]]legs par spyad pa ni tshul khrims so/_/de kun zhes pa ni 'das ma thag tu brjod pa rnams so/_/khong khro ba ni sems can la zhe sdang ba'o/_/rang gi rten bcom nas gzhan yang 'joms par byed pas na zhe sdang ngo /_/de skad du yang /_'jam dpal khong khro ba zhes bya bas ni bskal pa brgya dang
[\[116a.6\]]stong du bsags pa'i bsod nams 'joms par byed 'bras bu med par byed do zhes gsungs so/_/de ltar na zhe sdang dang sdig pa chen po'i rgyu yin pas na/_de spangs la bzod pa bsgom par bya ba nyid do zhes bstan pa'i phyir/_/zhe sdang lta bu'i zhes smos te/_zhe sdang ni nye bar mtshon pa tsam yin
[\[116a.7\]]pas khro ba la sogs pa yang gzung bar bya'o/_/bsgom par bya zhes pa ni thabs so/_/zhe sdang gi nyes pa mthong ba'i chos nyid la myong bar bstan pa'i phyir/_zhe sdang zug rngu zhes bya ba la sogs pa'i tshigs su bcad pa gsum gsungs te/_zhi ba'i yid ces pa ni yid rab tu zhi ba'o/_/dga'
[\[116b\]]
[\[116b.1\]]ba nyid bde ba'o/_/mi 'thob pa ni zhe sdang gi me 'bar ba'i phyir ro/_/brtan med ni mi brtan par 'gyur ba'o/_/gzhan yang nor dang bkur sti ni nor dang bkur sti nyid do/_/sdang ba dang ldan pa ni mi dga' bar byed pa'o/_/de yis mdza' bshes zhes bya ba la sogs pa go sla'o/_/
[\[116b.2\]]gang gi phyir de la sogs pa ste/_sdug bsngal rnams bskyed pa de'i phyir dgras brtags pa'o/_/gang khro ba 'joms pa de rnam pa thams cad du bde ba las gzhan du ma yin no/_/zhe sdang gzhom par bya ba'i phyir de'i rgyu brtag par bzhed nas mi 'dod ces smos te/_mi 'dod pa ni
[\[116b.3\]]mngon par 'dod pa ma yin no/_/yid mi bde ba ni 'khrugs pa ste/_de nyid rengs par byed pa'i zas yin la de thob nas brtas par byed rgyags par byed pas na yang zas so/_/gzhom bya ni bsal bar bya'o/_/gnod pa ni dge ba'i phyogs 'joms pa'o/_/ji ltar de'i zas
[\[116b.4\]]'joms par byed snyam pa la ci la bab kyang zhes smos te/_dga' ba ni yid bde ba'o/_/dkrug par mi bya ba ni gtang bar mi bya'o/_/gal te bcos su med pa la sogs pa ni 'di ltar de'i phyir sdug bsngal 'bad pas goms par bya'o zhes bstan pa'o/_/gang gi phyir 'bad pas
[\[116b.5\]]goms par bya ba yin snyam pa la/_bdag gam zhes smos te/_bdag dang bdag gi bshes rnams la gang sdug bsngal te lus dang ngag las byung ba dang /_brnyas pa ste ngan pa 'di zhes bya ba dang /_tshig rtsub ste gnad du phog pa'i tshig dang /_mi snyan pa ste grags pa ma yin pa brjod pa
[\[116b.6\]]ma yin pa rnams mi 'dod pa ste/_mngon par mi 'dod pa'o/_/dgra rnams la ni de las bzlog pa ste/_de thams cad 'dod pa'o/_/gal te nams kyang ma goms pa goms par byed par mtshungs pa la bde ba nyid ci'i phyir goms par mi bya snyam pa la/_/bde ba'i rgyu ni zhes smos te/_gang gi
[\[116b.7\]]phyir bde ba'i rgyu ni res 'ga' ba yin pa'i phyir/_dkon pas na goms par bya bar mi nus la/_sdug bsngal gyi rgyu ni shin tu mang ba'i phyir de bsal bar bya bar mi nus so/_/ci ste dkon du zin kyang 'dod par bya ba yin pa'i phyir bde ba'i rgyu kho na goms par bya ba'i rigs so snyam pa la/_sdug
[\[117a\]]
[\[117a.1\]]bsngal med par zhes bya ba smos te/_sdug bsngal med par nges 'byung ste/_'khor ba nas nges par 'byung bar mi 'gyur gyi/_de'i phyir sems khyod sdug bsngal goms pa la brtan par gyis la sngar ma'i tshul la goms par ma byed cig pa'o/_/gzhan yang
[\[117a.2\]]sdug bsngal 'di don chen po bsgrub pa yin pa'i phyir bsran par bya ba'i 'os kho na'o zhes dpe dang bcas par dka' zlog ces te/_'di ltar kar na da'i yul na tsan d+hi la mos pa'i mi rnams kyis chos rgyu chen po'i dus su smyung ba zhag gsum mam zhag gcig byas kyi rjes la/_ched du
[\[117a.3\]]gtad nas rang gi yan lag gcod par byed pa la sogs pa byed do/_/de bzhin 'gran pa tsam gyi phyir yang gcig la gcig srog 'dor bar byed do/_/de'i phyir sdug bsngal chen po yang bsran par bya ba nyid do/_/sdug bsngal chung ba gang dag yin snyam pa la/_sbrul dang zhes smos
[\[117a.4\]]te/_don med pa ni sngar brjod pa'i mtshan nyid do/_/de bzhin du 'di rnams kyang goms par bya'o zhes bstan pa'i phyir/_tsha grang zhes smos te/_sogs pa'i sgras lam du nyon mongs pa yang gzung ngo /_/de dag gis nye bar gnas par bya zhing bze re sran chung bar mi bya ba ni bslab cing
[\[117a.5\]]goms par bya ba'i 'os nyid do zhes bya ba'i don to/_/goms pa brtan par bya ba'i phyir/_la la zhes smos te/_g.yul ngor rang gi khrag mthong na phyir zhing khong dga' ste/_g.yul zlog par byed pa'i brgyal ba ni 'thoms pa'o/_/de zhes bya ba ni phyir zhing khong dga' ba la sogs
[\[117a.6\]]pa'o/_/sdug bsngal dang sdug bsngal ba 'thob par byed cing pham du mi nyan pas na khyad du gsod pa ste/_sdug bsngal khyad du bsad nas sdug bsngal gyis bgrod par byed pa'o/_/sdug bsngal ni zug gzer ro/_/mi tshugs pa ni nyam mi nga ba'o/_/de'i phyir sdug bsngal byung
[\[117a.7\]]yang rab dang ste dga' ba nyid dang /_rnyog ste yid bsad pa nyid du mi bya'o/_/nyon mongs pa gzengs bstod pa nyid bstan pa'i phyir/_sdug bsngal thams cad ces smos te/_brang gis phul nas khyad du gsod pa ni dpa' ba'o/_/lhag ma ni g.yul ngor mi gsod pa'o/_/de ni ro la tshabs
[\[117b\]]
[\[117b.1\]]byed pa ste/_mi rnams rang bzhin gyis mi rtag pas na ro'o/_/sdug bsngal la sran tshugs pa'i yon tan bstan pa'i phyir/_gzhan yang zhes smos te/_skyo ba la sogs pa nyid yon tan no/_/sel bar byed pa ni zad par byed pa'o/_/spro ba ni yon tan mngon par 'dod pa'o/_/rkyen gzhan
[\[117b.2\]]gyis bskyed pa'i sdug bsngal la khro bar mi rigs pa nyid du bstan pa'i phyir/_mkhris pa zhes smos te/_sems med pa'i phyir dang /_rkyen 'dus pa'i stobs kyis bskyed pa yin pa'i phyir mkhris pa la sogs pa'i nyes pa bdo ba la ni kho bos khro ba ma yin na/_sems yod pa rnams la
[\[117b.3\]]ci'i phyir khro bar byed/_rkyen gyi stobs kyis bskul ba ni khro bar byed pa'o zhes ni sbyar bar mi bya'o zhes bya ba'i don te/_rkyen 'dus pa'i stobs kyis khro ba 'byung ba yin no/_/rkyen gyis khro ba bskul ba nyid bstan pa'i phyir/_dper na mi 'dod ces smos te/_mi 'dod pa ni
[\[117b.4\]]mngon par mi 'dod pa'o/_/nyes pa ni gzhan la gnod par byed pa'o/_/rang dbang ni rang gi 'dod pas byed pa'o/_/ci ste 'di ltar grangs can rnams kyi gtso bo dang rigs pa can la sogs pa'i 'dir bdag nyid rang dbang yod pa ma yin nam/_de ji ltar na rang dbang yod pa ma
[\[117b.5\]]yin no zhes brjod snyam pa la/_gtso bo zhes smos to/_gang rdul dang mun pa snying stobs cha mnyam pa'i gnas skabs kyi rang bzhin la gtso bo zhes 'dod pa dang /_bdag ces brtags pa de dag go zhes bya ba de nyid ni mi 'dod pa'o/_/de dag nyid 'di ltar 'byung ngo zhes
[\[117b.6\]]ched du bsams shing 'byung ba ni ma yin te/_gang gi phyir de dag gnyis ka la skyed par byed pa'i rgyu med pas na skye ba med pa'i phyir ro/_/gang zhig rgyu dang bral ba de mo gsham gyi bu bzhin du yod pa ma yin na/_de ji ltar rang byung du 'dod par byed/_gzhan yang bdag yod la
[\[117b.7\]]ni rag na sngar longs spyod pa'i rang bzhin ma yin pa'i phyir longs spyod par byed pa'i rang bzhin du sbyor bar mi bya'o/_/yang na yul gtso bos nye bar gtad nas/_longs spyod par byed pa'i bya ba yod du bcug na yang 'gag pa ste/_yul de las log pa'i bdag ni yod par 'dod pa ma
[\[118a\]]
[\[118a.1\]]yin te/_bdag de rtag pa yin pa'i phyir ro/_/rigs pa can rnams kyis mngon par 'dod pa'i bdag la yang nyes pa de nyid de rtag pa yin pa'i phyir ro/_/de la nyes pa bye brag tu yang brjod pa'i phyir ro/_/ji ste bdag de zhes smos te/_dang gi sgras ni sems dang bcas
[\[118a.2\]]pa yang gzung ngo /_/byed pa med pa ni byed pa dang bral ba'o/_/rkyen rnams gzhan zhes pa ni lhan cig byed pa'i rkyen no/_/'gyur ba med pa ni gzhan du mi 'gyur ba'o/_/sngon bzhin zhes pa ni byed pa med pa'i rang bzhin no/_/gzhan yang 'dir 'dis byos zhes byed pa po ma yin te 'brel pa med
[\[118a.3\]]pa'i phyir ro/_/de ltar zhes bya ba la sogs pa ni mjug bsdu ba ste/_thams cad ces pa ni dbang thams cad do/_/de dbang med pa ni rnam pa kun nas so/_/mya ngan las 'das pa ste spros pa mtha' dag dang bral ba 'am/_yang na sprul pa lta bu zhes pa'i tshig sbyar ro/_/mi g.yo ba ni mi 'gul ba'o/_/
[\[118a.4\]]dngos po rnams de lta bur shes na gang la khro bar 'gyur te khro sa med pa'o/_/gal te chos thams cad bya ba dang bral ba yin na de'i tshe khro ba la sogs pa yang bzlog par mi rigs so zhes rtsod pa blang ba'i phyir/_gang gis zhes smos te/_de ltar bya ba dang bral ba nyid yin na mi dge ba la sogs pa bzlog
[\[118a.5\]]pa mi rigs so zhe na zhes bya ba yan chad phyogs snga ma'o/_/lan brjod pa'i phyir de la zhes smos te/_bzlog par rigs pa nyid do/_/gang gi phyir zhes bstan nas de'i las la brten nas de skye'o zhes rten cing 'brel par 'byung ba yin pa'i phyir dngos po la bya ba dang bral ba yin du zin kyang de las 'khor bar sdug
[\[118a.6\]]bsngal bar bya bar 'gro ba la sogs pa rgyun chad par 'dod pa ste ldog par 'dod pa'o zhes dgongs pa'o/_/dgra ni mi phan par byed pa'o/_/mi rigs pa byed pa ni gnod pa skyel bar byed pa'o/_/'di 'dra zhes pa ni gnod pa byed pa'i rang bzhin gyis rkyen 'di 'dra ba'i rgyur sngar bsams pa las 'gyur ba'o
[\[118a.7\]]zhes nges par byas pa la yid mi bde bar mi bya'o/_/gzhan yang 'grub 'gyur na ste/_'bras bu smin par 'gyur na'o/_/sdug bsngal ni gzhan gyis gnod pa skyel ba'o/_/bag med pa ni rang la gnod pa'o/_/gzhan yang bdag nyid kyis kyang bdag nyid la gnod pa byed na de dag gzhan gyi
[\[118b\]]
[\[118b.1\]]lus la gnod pa mi byed par ji ltar 'gyur zhes 'brel to/_/tsher ma la sogs zhes pa ni tsher ma stan du 'ding ba la sogs pa'o/_/nad med pa la sogs pa 'dod pa ma rnyed pa'o/_/gnod par byed pa ni sdug bsngal bar byed pa'o/_/zas gcod pa ni bza' rgyu mi za bar sdod pa'o/_/
[\[118b.2\]]'geg pa ni ske thag pas btags nas dpyang la mchong ba'o/_/g.yang sa ni 'obs la sogs pa'o/_/mchong ba ni chu la sogs par mchong ba'o/_/bsod nams ma yin pa ni mi gzhan la slus byed pa'o/_/gnod par byed pa ni gsod par byed pa'o/_/gang tshe ste dus gang gi tshe'o/_/de
[\[118b.3\]]ltar na de dag la khro ba'i rigs so/_snyam pa la/_nyon mongs zhes bya ba la sogs pa smos te/_gzhan yang gzhan la rnam par 'tshe bar byed pa byis pa rnams kyi rang bzhin nam 'on te glo bur yin zhes brtags te/_phyogs dang po la gal te zhes bya ba la sogs pa'o/_/gnyis pa la 'on te
[\[118b.4\]]zhes smos te/_glo bur ni rkyen glo bur ba'o/_/nges pa ni ma bcos pa'o/_/nam mkha' yongs su dag pa la glo bur ba'i dud pas gnod pa bskyal na nam mkha' la khro ba mi rigs pa bzhin no/_/gal te dbyug pa la sogs pa 'phen mkhan ni yod pa kho na yin la/_de sems can gyi nyes
[\[118b.5\]]pa yin no snyam du dogs pa la/_dbyug pa la sogs pa zhes bya ba smos so/_/gzhan yang bdag gis sngon chad ces bya ba la sogs par sbyar ro/_/gal te gzhan gyis mtshon phyung bas sdug bsngal gyi rgyu yin pas khro ba byed na de'i tshe bdag nyid la khro ba'i rigs te/_bdag gis kyang sdug
[\[118b.6\]]bsngal gyi rgyu lus phyung ba'i phyir ro zhes bstan pa'i phyir/_de'i mtshon zhes bya ba la sogs pa smos te/_sngar bstan pa de nyid gsal bar bya ba'i phyir shu ba zhes smos te/_reg tu mi bzod pa sten tsha che ba 'am bsran par dka' ba'o/_/sred pa'i mun pas non pas rig pas mthong du ma ster ba ni sred
[\[118b.7\]]ldongs so/_/bzung bar gyur pa ni khas blangs pa byas pa'o/_/de la ste lus la'o/_/su la ste gang la khro bar bya ba'o/_/ji ltar na sred pa'i mun pas non par 'gyur snyam pa la/_byis pa zhes smos te/_byis pa ni rmongs pa'o/_/sdug bsngal na ni tsha'o/_/rgyu zhes pa ni lus pa nyid do/_/rang gi nyes
[\[119a\]]
[\[119a.1\]]pas gnod ces pa'i rnam smin dpe dang bcas par bstan pa'i phyir/_dper na zhes smos te/_'di zhes pa ni da ltar gyi sdug bsngal 'di'o/_/gang bdag gis byas pa'i las kyis bskul nas sems can dmyal bar btang bas na de dag brlag pa ste phung bar byas pa'o/_/ma brlag gam
[\[119a.2\]]zhes bya ba ni rang gi sems la bos te/_gdams pa'i tshig go/_/de lta na gnod pa byed mkhan dmyal bar 'gro bar rigs so snyam pa la/_bdag la bsam pa'i zhes te/_gal te thabs la mkhas pa gang yang rung ba cig gis bdag dmyal bar ma song na de'i de dag la gnod pa byas par 'gyur bar
[\[119a.3\]]ni cung zad kyang med kyi/_bdag nyid kyi bsam pa'i yon tan bdag nyid bsrung bar 'gyur ba 'ba' zhig tu zad do/_/lan du gnod par byas pa ni de dag la gnod pa'o/_/spyod pa ni gzhan rjes su bskyang ba'o/_/nyams pa ni zhig pa'o/_/zhig par 'gyur ba ni dmyal ba la sogs par 'gro ba'o/_/
[\[119a.4\]]dka' thub ces bya ba ni rjes su brtse ba'i tshig ste/_phyis de dag gdon pa'i thabs bsam par bya'o zhes dgongs pa'o/_/gzhan yang dbyug pa la sogs pa bsnun pas yid dam yang na lus la gnod grang na/_de la re zhig yid la ni gnod pa ma yin te/_lus can ma yin pa'i phyir
[\[119a.5\]]ro/_/de nyid rtog pas byas par rig par bya'o zhes bstan pa'i phyir/_lus la zhes smos te/_lus la mngon par zhen pa'i phyir lus sdug bsngal bas yid la gnod par 'gyur ba 'am yang na lus su mngon par zhen pa'i phyir lus nyid yin pas na lus la gces pas gnod
[\[119a.6\]]par 'gyur gyi brdeg par mi nus so/_/lus bems po yin pa'i phyir brnyas pa la sogs pas gnod par mi 'gyur ro zhes bstan pa'i phyir/_brnyas dang zhes smos te/_de yis zhes pa ni brnyas pa la sogs pa'i tshogs 'dus pa des lus la gnod par mi 'gyur ba'o/_/yang na de
[\[119a.7\]]dag nyid rgyu yin pas na tshogs so/_/brnyas pa la sogs pa byas pas bdag la ma dad par 'gyur bas de la khro ba'i rigs so snyam pa la/_gzhan dag ces smos te/_mi dga' ba ni ma dad pa'o/_/'dir zhes pa ni tshe 'di ru'o/_/'dir zhes pa ni nyams par 'gyur ba'o/_/sdig pa ni
[\[119b\]]
[\[119b.1\]]brnyas pa la sogs pa byas pas khro ba'i sdig pa gang yin pa de 'ba' zhig go/_/brtan pa ni longs ma spyad pa'i 'bras bu de ma nyams pa'i phyir ro/_/gnas pa ni de 'ba' zhig brtan par gnas pa'o/_/'dir 'di yang bsam par bya'o zhes bstan pa'i phyir/_bdag nyid ces smos te/_bla'i
[\[119b.2\]]zhes pa ni tshod yod kyi zhes bya ba'o/_/log 'tsho zhes pa ni 'dod pa can du gyur pa'i nor btsal ba'o/_/de bzhin du rmi lam mo zhes bya ba la sogs pa la/_bde ba zhes pa ni rmi lam nyid kyi'o/_/de'i phyir log 'tshos yun ring du gnas kyang ngan 'gror skye ba 'ba' zhig las gzhan ni khyad par cung
[\[119b.3\]]zad kyang med do/_/'di ltar rnyed pa mang po zhes bya ba la sogs pa la/_lag pa stong pa zhes bya ba ni nor med pa'o/_/'gro zhes pa ni 'jig rten pha rol du'o/_/gal te rnyed pa dang ldan na bsod nams byas la sdig pa zad par bya'o zhes rtsod pa bslang ba'i don du/_gal te rnyed pas zhes gsungs
[\[119b.4\]]so/_/rnyed pa'i don du zhes pas ni lan gsungs te/_khyod ni rnyed pa'i don du khros par gyur na phyin ci log nyid du ci'i phyir mi 'gyur/_gal te bsod nams kyis ci dgos/_re zhig rnyed pas ni yun ring du bde bar 'tsho'o snyam pa la/_gang gi don du zhes smos te/_gang gi don te dge ba'i don du'o/_/
[\[119b.5\]]sdig pa zhes bya ba ni mi dge ba'o/_/gal te gzhan yang mi snyan par sgrogs pa yin pas de la zhe sdang byed pa'i lta na gzhan la mi snyan par sgrogs pa la yang khyod ci'i phyir khro bar mi byed/_bdag la mi snyan par sgrogs pa mi snyan pa yin pa bzhin du gzhan la mi snyan par sgrogs pa yang mi snyan pa
[\[119b.6\]]yin pas/_de'i phyir de la yang khro bar rigs so/_/gal te 'di snyam du de la brten pa'i ma dad pa dang mi snyan par smras pa la sogs pa gzhan la rag las pa yin pa de dag la ni bzod pa nyid do snyam du sems na/_nyon mongs pa'i mtshan nyid gzhan la rag las pa yin pa'i phyir rang la mi snyan par smra
[\[119b.7\]]ba la yang khyod kyis bzod par rigs pa nyid de/_bzod pa'i rgyu ma dad pa gzhan la rag las pa gnyis ka la yang mtshungs pa'i phyir ro/_/de lta na sku gzugs la sogs pa la gnod pa byed pa rnams la khro bar rigs so snyam pa la/_sku gzugs zhes bya ba la sogs pa smos te/_mchod rten
[\[120a\]]
[\[120a.1\]]ni mchod rten nyid do/_/'khyal pa ni tshul dang mi mthun pa rjes su brjod pa'o/_/'jig par byed pa ni nyams par byed pa'o/_/gnyen ni 'brel pa'o/_/rkyen dag la 'gyur ba zhes pa ni 'di lta bu'i rkyen las 'byung ba'o zhes rnam par dpyad pa'o/_/'di ltar bsams
[\[120a.2\]]la yang sems can rnams la zhe sdang bar mi bya'o zhes bstan pa'i phyir/_lus can rnams la zhes smos te sems yod pa ni sems can no/_/sems med pa ni dbyug pa la sogs pa'o/_/gnod pa byas pa ni gnod pa de skyed pa'o/_/ci ste zhes pa ni gnod par byed pa de dag gnyis las sems
[\[120a.3\]]yod kho na bkar te ma khro cig ces bya ba'o/_/da ni de dag gnyis ka'i nyes pa thun mong du sun dbyung ba'i phyir/_la la rmongs pa zhes smos te/_rmongs pa ste ma shes pas nyes pa byed pa ni bdag nyid skyon can byed pa'o/_/gzhan yang gang gis zhes bya ba la sogs pa la/_de zhes pa ni de lta bu'i
[\[120a.4\]]las de byas pa'o/_/de lta ma yin na las byas pa'i 'bras bu bdag gis bsal bar ga la nus zhes bya ba'o/_/de ltar zhes bya ba la sogs pa ni go sla'o/_/ji lta bur 'bad par bya snyam pa la/_dper na khyim tshig pa zhes bya ba la sogs pa smos te/_mched pa zhes pa ni khyad par du 'gyur
[\[120a.5\]]pa'i las su byed pa'o/_/de ni zhes pa ni rtswa la sogs pa'o/_/gang la sems chags pa ni kun du zhen par gyur pa'o/_/me mched pa ni gdung bar byed pa'o/_/bsod nams ni rang gi lus so/_/tshig pa ni de yongs su nyams par byed pa'o/_/dor zhes pa ni las su byas pa'o/_/gzhan yang 'di ltar
[\[120a.6\]]mi'i sdug bsngal bag tsam gyis dmyal ba'i las kyi 'bras bu bral bar byed pa 'di ni rnyed pa dam pa'o zhes bstan pa'i phyir/_gsad bya'i btags mi zhig ces smos so/_/kho bos ni sdug bsngal bag tsam yang bsran par mi nus so snyam pa la/_da lta'i sdug bsngal zhes bya ba la sogs pa smos te/_'di
[\[120a.7\]]tsam zhes pa ni chung ngu 'di tsam mo/_/khro ba ci ste zhes pa ni dmyal ba'i rgyu khong khro ba ci ste mi bzlog ces pa'o/_/'di lta bur zhes pa ni 'bras bu med pa nyid du'o/_/myong bar gyur yang zhes pa ni bsreg pa dang bcad pa la sogs pa'i rgyus mnar bar gyur pa'o/_/'di ni zhes bya ba ni spyod pa la sogs pa'o/_/de
[\[120b\]]
[\[120b.1\]]tsam zhes pa ni dmyal ba la sogs pa tsam mo/_/don chen ni sangs rgyas nyid du'o/_/de'i phyir spyod pa la sogs pa'i sdug bsngal la dga' ba kho nar rigs so/_/gzhan gyi yon tan brjod pa thos pa la phrag dog gi dri ma bkru ba bstan pa'i phyir/_gzhan gyis zhes bya ba la sogs pa smos te kye yid
[\[120b.2\]]khyod kyis kyang yon tan lhag tu bstod nas dga' ba nyams su myong ba ci'i phyir mi byed/_'di zhes pa ni skyes pa 'di'i bde ba dang dga' ba'o/_/bde ba 'byung ba ni 'di las gzhan gyi bde ba 'byung ba'o/_/kha na ma tho ba med pa ni tshe 'dir ro/_/yon tan dang ldan pa ni sangs rgyas la sogs pa'o/_/de kho
[\[120b.3\]]na nyid la bstod pas bdag la bde ba skye ba'o/_/gzhan gyi yon tan la zhe sdang bas bdag bde ba mi 'dod pa ni dga' ba mi 'dod pa'o/_/de lta na de'i tshe gla rngan la sogs pa byin pas kyang de kho na dga' bar 'gyur bas na/_'dir de las kyang khyod ldog par 'gyur ro/_/las byed pa med
[\[120b.4\]]pa las ni mthong ba nyams par 'gyur ro/_/las byed pa la gla rngan ma byin pa'i sdig pas ni ma mthong ba yang nyams par 'gyur ro/_/gzhan yang khyod kyi yon tan gzhan gyis bsgrags pa de'i tshe gzhan gyi yon tan sgrogs mkhas pa la bde ba 'dod par byed dam pa'o/_/gzhan gyi yon tan
[\[120b.5\]]ni dgra'i yon tan no/_/gzhan gyi yon tan phun sum tshogs pa la mi bzod pa bzlog pa'i phyir/_sems can zhes bya ba la sogs pa smos so/_/sangs rgyas nyid du dam bcas kyi de las gzhan gyi bde ba sbyin par byed par khas blangs pa med pas mi bzod pa byas kyang mi 'gal
[\[120b.6\]]zhes gal te rgol ba la/_bsnyen bkur zhes smos te/_ngan ngon tsam la yang mi bzod cing khro bar byed na de la byang chub kyi sems lta ga la srid ces pa'o/_/rnam grangs gzhan gyi sgo nas gdams par bzhed nas gal te zhes smos te/_des zhes pa ni gzhan gyis so/_/de zhes pa ni rdzas
[\[120b.7\]]so/_/med ces pa ni khyod kyis mi thob pa'o/_/ci bya zhes pa ni byin pa 'am ma byin yang rung gal ci che ba'o/_/dad pa ni ster mkhan gyi dad pa'o/_/rang gi yon tan yang ngo /_/ci'i phyir 'dor zhes pa ni 'bras bu cung zad kyang ma byin cig ces ci nas 'gegs par byed ces pa'o/_/gzhan gyi
[\[121a\]]
[\[121a.1\]]rnyed pa las byung ba'i bar mi 'dod pa bkag nas/_da ni mi 'dod pa las byung ba'i dga' ba dgag pa'i phyir/_gal te dgra zhig ces smos te/_ci zhig yod ces pa ni de la cung zad cig kyang gnod par mi 'gyur zhes bya ba'i don to/_/gal te bdag gis bsngags par
[\[121a.2\]]ma byas pa nyid kyis de la mi 'dod pa skye bar 'gyur ro snyam pa la/_khyod kyis zhes smos te/_rgyur mi 'gyur zhes pa ni sngon gyi las med par zhes bya'o/_/ci ste khyod kyi 'dod pa kho nas gzhan gyi sdug bsngal de'i rgyur grub pa de lta na'ang gzhan gyi sdug bsngal de la khyod dgar ci yod de/_'bras bu
[\[121a.3\]]med pa nyid do zhes bya ba'i don to/_/'tsheng ba ni dgos pa'o/_/de las ma gtogs pa'i phung ba med pa ni 'di nyid 'bras bu med par phung ba nyid do zhes bya ba'o/_/ci'i phyir na 'di phung ba yin snyam pa la/_nyon mongs zhes smos te/_nyon mongs pa nyid mchil ba 'debs par byed pas nya pa'o/_/mchil
[\[121a.4\]]ba dang 'dra bas na mchil ba ste/_nya gzung bar bya ba'i don du sha dang bcas pa'i lcags kyu'o/_/mi bzad ces pa ni shin tu gzer ba'o/_/gang nya pa dang 'dra ba'i nyon mongs pa des bsod nams kyi chu bo nas nya dang 'dra ba khyod bzung nas kha chung la gsus pa che ba'i bum par bcug cing 'tshed
[\[121a.5\]]par 'gyur ba'o/_/bstod pa la sogs pa la yang khengs par mi bya'o zhes gdams pa'i phyir/_bstod dang zhes bya ba la sogs pa smos te/_skyes bu rnams kyi don du gnyer bar 'dod pa'i rnam pa ni lnga ste/_bsod nams dang /_tshe dang /_stobs dang /_nad med pa dang /_lus bde ba
[\[121a.6\]]rnams so/_/bstod pa ni yon tan brjod pa'o/_/stobs ni lus las byung ba'o/_/shes gyur ni mkhas par gyur na'o/_/de la zhes pa ni rnam pa lngar brjod pa la'o/_/ci ste yid kyang bde bar bya ru yod pa ma yin nam de ji ltar nges par gzung bar bya snyam du dogs pa la/_yid bde
[\[121a.7\]]zhes smos te/_gzhan yang bstod pa la sogs pa ni slu byed nyid do zhes bstan pa'i phyir/_grags pa'i zhes smos te/_tshig 'bru ni bstod pa'i tshig rnams so/_/bde ba ni grags pa la sogs pa'i bde ba'o/_/yang brtag pa gzhan gyi sgo nas 'di dag rnams ni byis pa'i chos nyid du bstan pa'i
[\[121b\]]
[\[121b.1\]]phyir/_bye ma'i khang bu zhes bya ba la sogs pa tshigs su bcad pa lnga gsungs te zhes grags pa zhes bya ba ni rang mi 'dod pa'o/_/de ni zhes pa ni gzhan gyi dga' ba'o/_/grang zhes pa ni dga' ba'i rgyu yin la rag na zhes pa'o/_/bde ba de yang gzhan gyi yin na bdag la ci yang mi phan pa ste/_
[\[121b.2\]]de nyid kyi yin pas na 'brel pa med pa'i phyir ro/_/de bde ba zhes pa ni de'i dga' ba dang bde ba'o/_/ci ste bstod pa'i bde ba las bde ba nyid 'dod pa lta na de'i tshe thams cad la 'dod par rag mod/_so sor nges pa 'dis ci zhig bya/_bdag las gzhan la dga' ba skyes nas/_des de
[\[121b.3\]]la bde ba'i rigs na bdag cis mi bde/_de'i phyir bdag bstod ces pa ni phyin ci log gis brtags pa nyid kyi bdag gi bde ba'o/_/de la gzhan gang bde ba dang lhan cig 'brel pa yod pa ma yin pa'i phyir byis pa'i spyod pa kho nar zad do/_/de'i phyir yang bde ba la sogs pa
[\[121b.4\]]gnod pa byed pa'i rgyu yin no zhes bstan pa'i phyir/_bstod pa la sogs pa zhes smos te/_dge ba'i phyogs yongs su skyong ba las g.yeng ba ni g.yengs pa'o/_/gzhan gyi yon tan dag yon tan ma yin par sgrub par byed pa ni phrag dog go/_/gzhan gyi yon tan gyis bsags pa'i phun sum tshogs pa
[\[121b.5\]]la zhe sdang gis 'jig pa ni 'jig par byed pa'o/_/gzhom phyir zhes pa ni bzlog par bya ba'i phyir ro/_/ngan song ni dmyal ba la sogs pa'o/_/gzhan yang bdag ni grol ba don du gnyer zhes bya ba la sogs pa la/_'ching ba ni 'ching bar byed pa'o/_/sgo 'phar nyid ni 'gegs
[\[121b.6\]]par byed pa nyid do/_/bsod nams kyi gegs byed pa la yang zhe sdang skye ba bzlog par bya ba'i phyir/_'di ni bsod nams zhes bya ba la sogs pa smos te/_bzod pa dang mtshungs pa ni mnyam pa'o/_/dka' thub ni bsod nams so/_/rang gi skyon gyis ma shes nas so/_/bsod
[\[121b.7\]]nams kyi rgyu ni dgra'o/_/de ltar na ji ltar gegs zhes bstan pa'i phyir/_gang zhig ces smos te/_dpe bstan pa'i phyir/_dus su phyin pa'i zhes smos te/_dus su 'ongs pa'o/_/de'i phyir bzod pa nyid la nan tan bya'o zhes bstan pa'i phyir/_'jig rten na ni zhes bya ba la sogs
[\[122a\]]
[\[122a.1\]]pa smos te/_gnod pa ni nyes par byed pa'o/_/ngal bas ma bsgrubs pa ni dka' spyad kyis ma bsgrubs pa'o/_/gter zhes pa ni mi zad pa'i mdzod do/_/gzhan yang 'di dang zhes bya ba la sogs pa la ni dgra dang ngo /_/bsgrubs pa ni byas pa'o/_/bzod pa'i 'bras
[\[122a.2\]]bu ni chos khong du chud pa'i mtshan nyid do/_/'di la ste gnod pa byed mkhan la thog ma nyid du bdar bar bya ba'o/_/'di snyam du sgra 'di la bzod pa 'di bsgrub par bya'o snyam pa'i bsam pa med pas mchod pa'i 'os ma yin no snyam du rtog pa'o/_/grub pa'i rgyu ni sangs rgyas grub pa'i rgyu'o/_/gal
[\[122a.3\]]te zhes bya ba ni gal te gnod pa byed pa'i bsam pa med par gyur na de'i tshe bzod pa ji ltar 'grub ces pa'o/_/sman pa bzhin du phan pa la brtson pa ni phyogs pa'o/_/gang gi phyir phan pa la phyogs pa las bzod pa med pa de'i phyir dgra bo'i gnod pa bsam pa la brten na bzod pa 'grub pa yin
[\[122a.4\]]pas na dgra bo de mchod par 'os pa'o/_/de'i phyir sems can la yang bsod nams kyi sgras brjod de/_de bsod nams kyi tshogs kyi rgyu yin pa'i phyir ro/_/phun sum tshogs pa'i pha rol ni sangs rgyas nyid do/_/gzhan yang sems can rnams dang zhes bya ba la sogs pa la/_sangs rgyas kyi
[\[122a.5\]]chos ni mi 'jigs pa la sogs pa'o/_/sgrub pa ni de sgrub par byed pa'o/_/tshul ni rim pa'o/_/ci ste bsam pa'i yon tan gyis bcom ldan 'das che ba ma yin nam zhes dogs pa la/_bsam pa'i zhes smos te/_rang las zhes pa ni rang yod pa tsam las so/_/des zhes pa ni 'bras bu ste/_sangs
[\[122a.6\]]rgyas kyi chos sgrub par mtshungs pa'i rgyu des na sems can de dag rgyal ba dang mnyam pa nyid yin no/_/'di'i phyir yang sems can dang sangs rgyas dag che ba mnyam pa'o zhes bstan pa'i phyir/_byams sems zhes bya ba la sogs pa smos te/_sems can med par byams pa gang la srid/_/de'i
[\[122a.7\]]phyir mchod pa bya bar rigs pa nyid do/_/de'i phyir sangs rgyas kyi chos thob par byed pa'i cha nas sems can dang /_rgyal ba mnyam pa nyid do/_/yon tan rgya mtsho ni stobs la sogs pa'o/_/yon tan gyi phung po de dag mtshon pa'o/_/mtha' yas pa ni mu med pa'o/_/de ltar rgyu
[\[122b\]]
[\[122b.1\]]de'i sgo nas 'ga' ste sems can rnams dang mi mnyam mo/_/yon tan gyi che ba nyid bstan pa'i phyir/_yon tan zhes smos te/_gang sangs rgyas rnams kyi yon tan gyi mchog gi tshogs phung po gcig tu byas pa'o/_/shas tsam ni phyogs gcig go/_/'ga' zhig la ste sems can
[\[122b.2\]]'ga' zhig la'o/_/de la zhes pa ni yon tan phra mo'i gzhir gyur pa'i sems can la'o/_/khams gsum ste khams gsum du skyes pa'i rin po che la sogs pa rnams phul yang chung ba'o/_/ji ltar na sems can rnams bsten pas na sangs rgyas rnams la mchod pa byas pa yin snyam pa la/_sangs
[\[122b.3\]]rgyas zhes smos te/_'di tsam cha zhes pa ni sangs rgyas kyi chos sgrub pa'i cha'o/_/cha bstun nas te/_de 'dra bar byas nas so/_/des na sangs rgyas la mchod pa byas par 'gyur ro/_/yang na rgyal la ni gus bya/_de bzhin du sems can la min zhes pas sems can la mchod pa bya bar brjod
[\[122b.4\]]pa 'di dag tsam dang cha bstun nas mchod par bya ba'i rigs par 'gyur ro/_/gzhan yang zhes bya ba la sogs pa la g.yo ni slu ba'o/_/gang dag sems can dpag tu med pa la phan par mdzad pa rnams so/_/lan ldon zhes pa ni byas pa la drin lan ldon pa'o/_/de la ste sems can rnams
[\[122b.5\]]la'o/_/phan pa ni zad par byed pa'i don rnams so/_/lan ni slar gyi lan no/_/ldon par 'gyur ba ni phyir phan par byed pa'o/_/thams cad bzang dgu ni dge ba rnam pa sna tshogs so/_/rjer gyur ni sangs rgyas la sogs pa'o/_/gang gi phyir te sems can gyi phyir ro/_/de la ste/_
[\[122b.6\]]rjer gyur pa'i sangs rgyas kyi sras po de rnams la'o/_/nga rgyal ji ltar bya ste/_bran du bya ba'o/_/gang dag ste/_sems can rnams so/_/dgyes pa ni mnyes pa'o/_/mi dgyes pa ni skyo bar 'gyur ba'o/_/de dag ste sems can de dag dga' bas so/_/de la ste sems can rnams la'o/_/
[\[122b.7\]]gnod pa ni rnam par gtses pa'o/_/rab tu skyo ba nyid dpe dang bcas te bstan pa'i phyir/_ji ltar lus la zhes smos te/_me rab tu 'bar bas sa phyogs kun ma lus pa bsreg par 'gyur ba'o/_/gnod pa ni gnod par 'gyur ba ste/_smad pa la sogs pas gnod par 'gyur ba'o/_/byas
[\[123a\]]
[\[123a.1\]]pa zhes ni bskyed pa'o/_/mi dgyes pa ni thugs skyo bar 'gyur ba'o/_/bzod par gsol ba ni gang sems can rnams la gnod par 'gyur bas gnod par byas pa rnams so/_/bran ni bran gyi dngos por ro/_/mchi zhes pa ni bgyi'o zhes pa'o/_/'gro ba ni 'jig rten pa'i 'o/_/
[\[123a.2\]]bdag gis zhes pa ni tshig gi lhag ma'o/_/gzhan yang sems can rnams la mi gus par mi bya'o zhes bstan pa'i phyir/_thugs rje'i zhes bya ba la sogs pa smos te/_bdag dang gzhan du mnyam pa la sogs pas 'gro ba rnams bdag tu mdzad pas na sangs rgyas nyid sems can gyi
[\[123a.3\]]gzugs su snang ba yin na/_gang gi phyir gus par mi byed pa 'di nyid do/_/sems can rjes su bstan pa'o/_/mnyes par byed/_rangs par byed pa'o/_/rang don ni sangs rgyas so/_/sdug bsngal ni nyon mongs pa'o/_/rtag tu ni nges par ro/_/ma 'ongs pas 'jigs pa'i sgo nas kyang
[\[123a.4\]]gzhan la gnod par byed pa la rgyab kyis phyogs par bya'o zhes bstan pa'i phyir/_dper na zhes bya ba la sogs pa smos te/_gnod par byed pa ni 'tshe bar byed pa'o/_/mig rgyang ring ba ni ma 'ongs pa'i dus la blta ba'o/_/nus kyang ste stobs kyis thub kyang ngo /_/phyir gnod mi byed pa ni
[\[123a.5\]]tshig tsam gyis kyang mi dga' ba'i tshul ston par mi nus pa'o/_/nyam chung ba ni nus pa dang bral ba'o/_/khyad du mi gsod pa ni sngan chan mi bya ba'o/_/thugs rje dang ldan pa ni sangs rgyas la sogs pa'o/_/rgyal po gtum po la sogs pas lhag par chad pa'i las dang rjes su gnang ba
[\[123a.6\]]thob pa bstan pa'i phyir/_ji ltar dmangs kyis zhes bya ba la sogs pa smos so/_/sems can mnyes par byas pa'i 'bras bu bstan pa'i phyir/_sems can mgu las zhes bya ba la sogs pa smos te/_sems can mnyes par bya ba 'di nyid 'di dag 'byung ba'i gnas so/_/dpal che ba ni
[\[123a.7\]]phun sum tshogs pa'o/_/skyid pa ni sems skyid pa'o/_/'khor tshe zhes bya bas ni skye ba gzhan dang gzhan du yang dpal la sogs pa thob par 'gyur ba'o/_/byang chub sems dpa'i spyod pa la 'jug pa las le'u drug pa'i dka' 'grel lo//_//de ltar bzod
[\[123b\]]
[\[123b.1\]]pa bstan nas/_brtson 'grus bstan pa'i phyir/_de ltar zhes bya ba la sogs pa smos te/_'di la bzod pa yod pas na bzod pa zhes bya'o/_/brtson 'grus kyi mi mthun pa'i phyogs bstan pa'i phyir/_le lo zhes smos te/_le lo ni phyi shol lo/_/ngan la zhen pa ni rgod pa la sogs
[\[123b.2\]]pa la zhen pa'o/_/sgyid lug pa ni yi bsad pa'o/_/bsdus pa ni de dag rnams kyis bdag nyid brnyas pa'o/_/le lo'i rgyu bstan pa'i phyir/_mi rtsol ba dang zhes smos te/_mi rtsol ba nyid bde ba ste/_de'i ro nyams su len pa'o/_/de la ni gnyid dang blo brten pa'i sred pa ni snyes pa'o/_/
[\[123b.3\]]le lo gtong ba'i thabs bstan pa'i phyir/_nyon mongs pa zhes smos te/_nyon mongs pa nyid rgya ste nya ba la sogs pa'o/_/rgya ni 'dra'o/_/des bshor te mi bzung nas mi gtong ngo /_/skye ba nyid skye ba'i rgya'o/_/rang sde ni rang dang rigs mthun pa'i srid pa rnams so/_/rang gi sde tshan de
[\[123b.4\]]rnams rim gyis bsad cing kha btags na yang khyod kyis mthong bar ma gyur tam/_gang du ci zhig lta zhing bsdad ces bya ba'o/_/gdol pas khrid pa'i ma he bzhin/_/rang gi sde tshan gsod pa mthong ba bzhin du yang khyod gnyid log par byed dam zhes pa'o/_/dga' ba ni zhen pa'o/_/'chi bdag nye
[\[123b.5\]]bar gyur pas le lo spang bar bya'o zhes smos te/_gang gi tshe gang zhig tshags su bcug pa ni nad la sogs pa'i mtshan nyid do/_/chas pa ni bsdogs su bcug pa'o/_/dus ma yin pa'i de nyid bstan pa'i phyir/_'di ni ma byas zhes bya ba la sogs pa'i tshigs su bcad pa gsungs te/_ma
[\[123b.6\]]byas pa ni ma brtsams pa'o/_/kyi hud ces pa ni e ma'o/_/de ring 'dir bcom par gyur to zhes sems te/_ci zhig bya zhes 'og nas 'byung ba dang 'brel to/_/mya ngan ni 'bral bar 'gyur ba'i sems khral lo/_/shugs ni de'i rgyun 'jug pa'o/_/skrangs pa ni des sbos pa'o/_/de'i mig
[\[123b.7\]]dmar por gyur nas mchi ma 'dzag pa ni 'bab pa'o/_/de lta bur gyur pa'i gdong pa ni gdong ngo /_/nye du ste gnyen 'brel rnams kyi gdong du yang lta'o/_/de nas las kyi stobs kyis snang ba'i gshin rje'i pho nya'i bzhin la yang lta bar byed do/_/gdung ba ni phyis 'gyod pas zin pa'o/_/skrag
[\[124a\]]
[\[124a.1\]]pas mi gtsang ba ste bshang bas lus la gos par 'gyur ba'o/_/de'i phyir tshe 'di nyid la 'jigs pa dang ldan par 'gyur ro/_/dmyal ba'i las byung ba'i 'jigs pa ni dmyal ba'o/_/de dag gi sdug bsngal ni mi zad pa'o/_/smos ci dgos zhes bya ba ni lta ci smos zhes bya
[\[124a.2\]]ba'o/_/rab tu tsha ba zhes pa ni bsregs pas so/_/bde bar gnas zhes pa ni ji ltar khyod skyid du re nas sdod ces pa'o/_/lha lta bur zhes pa ni lha 'chi ba rnams dang 'dra bar ro/_/snying rje'i rang bzhin de la skyo ba skyes nas kyi hud sdug bsngal dag gis bcom zhes smos te/_kun tu rmongs pa
[\[124a.3\]]mang po'i dbang du song bas na dga' bar gyur to zhes bya ba'o/_/gnyid stug po rnams dbang du bya ba ni mi'i gru zhes bya ba la sogs pa smos so/_/ngan pa la zhen pa bzlog par bya ba'i phyir/_dga' ba'i rgyun zhes smos te/_dga' ba ni zhen pa'o/_/rgyun ni bde ba'i rgyun no/_/mtha'
[\[124a.4\]]yas pa ni brtsis mi lang ba'o/_/rgod pa ni lus dang sems ma non pa'o/_/sgyid lug pa'i dbang du gyur pa rnams dgag par bstan pa'i phyir/_sgyid ma lug pa dang zhes smos te/_sgyid ma lug pa dang stobs kyi tshogs dang 'bad pa ste 'bad rtsol dang bdag nyid dbang du 'gyur te
[\[124a.5\]]bdag nyid dbang du byas pa'am/_yang na gsum dang ldan pas bdag nyid dbang du gyur pa dang bdag dang gzhan du mnyam pa dang /_bdag dang gzhan du brje ba rnams ni gnyen po'i phyogs so/_/de la sgyid ma lug par bstan pa'i phyir/_bdag gis zhes bya ba la sogs pa
[\[124a.6\]]smos te/_bdag lta bus byang chub thob par ga la nus zhes tshul de ltar yi bsad par mi bya ste/_gang gi phyir de bzhin gshegs pa nyid kyis gsungs pa de'i phyir yi gsad par mi bya'o zhes bya bar 'brel to/_/ji skad gsungs snyam pa la/_sbrang bu zhes smos te/_des kyang brtson
[\[124a.7\]]pa bskyed nas 'thob par ro/_/rigs kyi mir skyes zhes bya ba ni bdag gi rigs mir skye ba thob par gyur pa'o/_/byang chub spyod pa ni byang chub kyi sems so/_/cis mi thob ces bya ba ni cis kyang 'thob pa'o/_/lci ba ni chen po nyid do/_/yang ba ni dka' sla chung ba'o/_/ma dpyad pa ni
[\[124b\]]
[\[124b.1\]]dpyod mi bzod pas so/_/rmongs pa ni mi shes pa'o/_/lci ba la ma rmongs pa nyid bstan pa'i phyir/_bskal pa zhes smos so/_/yang ba la ma rmongs pa nyid bstan pa'i phyir/_bdag gis zhes pa smos te/_'di ni zhes pa lag pa la sogs pa sbyin pa'o/_/tshod yod ces pa ni dka' sla med
[\[124b.2\]]pa'o/_/gnod bsal phyir zhes pa ni bton nas btang ba ste bsal bar bya ba'i phyir ro/_/sdug bsngal ni rang dang gzhan gyi rgyud la skyes pa'i sdug bsngal lo/_/mi bde chung bzod ces pa ni lag pa la sogs pa sbyin pa'o/_/las dang po pa'i byang chub sems dpa' rnams la dka' ba
[\[124b.3\]]spyod pa ma gnang ngo zhes bstan pa'i phyir/_gso dpyad ces smos te/_lag pa la sogs pa sbyin pa'i mtshan nyid do/_/sman pa'i mchog ni thams cad mkhyen pa'o/_/ma mdzad pa ni rjes su ma gnang ba'o/_/'jam pos te byams pas so/_/nad chen dpag med ni 'dod chags la sogs pa'i
[\[124b.4\]]nad kyis thebs pa'o/_/gso bar mdzad pa ni nad grol bar mdzad pa'o/_/spyod pa 'jam po de nyid bstan pa'i phyir/_tshod ma la sogs zhes pa ni dang po'o/_/rang gi sha sbyin pa'i spyod pa brling po sus byed par nus snyam pa la/_gang tshe zhes smos te/_blo ni 'du shes so/_/sems can gcig
[\[124b.5\]]gi ched du yun ring por 'khor bar sdug bsngal nyams su len pa ji ltar na dka' ba spyod par mi bya snyam pa la/_sdig pa zhes smos te/_mkhas pa'i phyir ni zhes pa ni log par rtogs pa dang bral ba'i phyir ro/_/gang gi phyir 'di ltar log par rtogs pa dang sdig pa gnyis kyis sems dang lus
[\[124b.6\]]la gnod par 'gyur ba ste/_'di nyid bstan pa'i phyir/_bsod nams zhes smos pa la/_bde ba skyes pas na bde ba'o/_/'dod pa myur du sgrub pa'i mchog ni nyan thos kyi theg pa la brten to snyam pa la/_'di ni zhes smos te sngon gyi sdig pa rnams ma lus par zad par byed pa'o/_/
[\[124b.7\]]rgya mtsho zhes pa ni tshogs so/_/bsod nams kyis bde ba nas bde bar 'gro ba thob par 'gyur ba'o/_/stobs kyis zhes pas sngar brjod pa'i mi mthun pa'i phyogs las rgyal bar byed pas na stobs so/_/de nyid bzhi 'dus pa'i rang bzhin yin pa'i phyir tshogs so/_/de bstan par bya ba'i phyir/_
[\[125a\]]
[\[125a.1\]]sems can don zhes smos te/_grub bya na ste/_grub par bya ba'i don to/_/mos pa ni dge ba la spro ba'o/_/brtan pa ni brtsams pa mthar phyin pa'o/_/dga' ba ni dam pa'i las la zhen pa'o/_/dor ba ni nam mi nus pa'i skabs su gtong zhing klod pa'o/_/de
[\[125a.2\]]la mos pa'i skye ba'i rgyu bstan pa'i phyir/_mos pa zhes smos te/_sdug bsngal ni dmyal ba la sogs pa'o/_/dge ba'i phan yon ni bde gshegs su skye ba la sogs pa'o/_/bsam pa zhes pa ni yang nas yang du bsam pas so/_/de ltar zhes pa ni brtan pa la sogs pa ste/_mos
[\[125a.3\]]pa'i rab tu dbye ba yin pa'i phyir ro/_/mos pa la sogs pa'i mi mthun pa'i phyogs ni le lo la sogs pa'o/_/spangs pa ni drungs phyung ba'o/_/gang zhe na/_gang dag sdug bsngal gyis 'jigs shing 'bras bu la mos pa la sogs pa rnams kyis so/_/nga rgyal ni sngar brjod pa'i bstan pa
[\[125a.4\]]nyid do/_/de bzhin gtong ba ni dor ba'o/_/'bad pa ste 'bad rtsol lo/_/dbang sgyur ba ni bdag nyid dbang sgyur ba'o/_/'bad pa dang dbang du gyur pa bdag gi sar phye ste bstan kyang mos pa la sogs pa yin pa'i phyir stobs nyid do/_/de dag rnams ni stobs nyid de/_nus pa'i
[\[125a.5\]]rang bzhin yin pa'i phyir de dag gi drungs 'byin pa'o/_/'bad pa zhes bya ba ni brtson 'grus so/_/sngar bstan pa'i mos pa bskyed pa nyid rgyas par bstan pa'i phyir/_bdag dang gzhan zhes smos te/_bskal pa rgya mtsho ni bskal pa du ma'i tshogs so/_/brtson pa ni 'jug pa'o/_/cung
[\[125a.6\]]zad tsam zhes pa'i brtson pa'i cha bag zhad tsam mo/_/snying ni brang gi'o/_/lo bas kyang zhes pa ni goms par byas kyang ngo /_/rmad du byung ba ni rnyed par dka' ba'i phyir ro/_/ji ltar don med par byas snyam pa la/_bdag gis zhes bya ba la sogs pa smos te/_bcom ldan 'das nyid mchod pa
[\[125a.7\]]nyid dga' ston chen po ste/_des bde ba'o/_/bstan pa'i bya ba ni lha khang la sogs pa sbyin pa'o/_/nyam thag ces pa ni mnar ba'o/_/'di 'dra zhes pa ni dbul ba la sogs pa'i mtshan nyid do/_/rtsa ba zhes pa ni gtso bo'i 'o/_/de'i yang zhes pa ni mos pa mang ba'i yang ngo /_/lung du bstan
[\[125b\]]
[\[125b.1\]]pa'i las dge ba dang mi dge ba'i las skyes shing rang nyid lung du ma bstan pa'i rang bzhin can gyi sems can zhes bya ba 'dod pa dang mi 'dod pa'i mtshan nyid kyi rnam par smin pa'i 'bras bu ste/_rigs mi mthun pa la longs spyod pa de yang nas yang du dran par byed pa ni bsgom pa zhes
[\[125b.2\]]bya'o/_/mi dge ba'i 'bras bu bstan pa'i phyir/_sdug bsngal zhes bya ba la sogs pa smos so/_/dge ba'i 'bras bu bstan pa'i phyir/_yid la zhes smos te/_yid ni 'jug par byed pa'i rgyu yin pa'i phyir shing rta dang 'dra bas na shing rta'o/_/'bras bu mchod rdzas dang 'dra bas na
[\[125b.3\]]mchod rdzas kyis mchod par 'gyur ro/_/yang mi dge ba'i 'bras bu bstan pa'i phyir/_sdig pa byed pa zhes smos te/_sdig pa des zhes pa ni byed pa po'i gsum pa'o/_/sdug bsngal nyid mtshon yin pas na mtshon no/_/mthong ba'i dge ba dang mi dge ba'i 'bras bu brjod nas ma mthong
[\[125b.4\]]ba'i brjod pa'i phyir/_rgya che zhes bya ba la sogs pa tshigs su bcad pa gnyis gsungs so/_/pad+ma ni dri zhim pos dga' bar byed pa'i pad+ma'o/_/rgyal ba'i gsung snyan nyid zas te des 'tsho ba'o/_/byas zhes pa ni des bskyed pa'o/_/nyer sogs zhes bya ba ni 'phel zhing rgyas par byed
[\[125b.5\]]pa'o/_/'od ni thub pa'i 'od dpag tu med par rab tu 'tsher ba'o/_/rgyas pa ni pad+ma gang zhig kha rgyas shing 'od zer gyi tshogs kyis bstar ba'o/_/byung ba ni de nas byung ba'o/_/lus kyi mchog ste mdzes pa'i lus gang zhig de las skyes pa'o/_/gshin rje'i skyes bu rnams kyis pags pa ma
[\[125b.6\]]lus par bshus pas nyam thag pa'i nga ro 'don pa'o/_/me rab tu 'bar zhing gdung ba des rnam par bzhu ba ni zhu bar gyur pa ste/_de 'dra ba'i zangs zhun ma des de'i lus la ldugs par 'gyur ba'o/_/gang zhig rab tu 'bar ba'i ral gri dang mdung thung de dag gis bsnun cing gshegs nas de'i sha
[\[125b.7\]]dum bur byas pa ni dum bu brgyar lhags pa'o/_/mos pa'i stobs mjug bsdu ba'i phyir/_de bas zhes smos te/_de ltar dge ba dang mi dge ba'i 'bras bu gus par bsgoms shing dpyad nas dge ba la goms par bya'o/_/nga rgyal gyi stobs kyi dbang du byas te bstan pa'i phyir rdo rje zhes smos te/_rdo rje
[\[126a\]]
[\[126a.1\]]rgyal mtshan gyi mdo nas bshad pa'i cho ga'i rim pas bsgrub par bya ba'i don brtsams shing gong nas gong du brtan par bsgom par bya'o/_/yang na brtan par brtsams pa zhes pa ni brtsams te nga rgyal bsgom par bya ba'o/_/brtsams pa'i rim pa nyid bslab par bya
[\[126a.2\]]ba'i phyir/_dang por zhes smos te/_brtsams pa ni khas blangs pa'o/_/brtsams nas log na skyon ci yod snyam pa la/_skye ba zhes smos te/_skye ba gzhan du yang dge ba las ldog pa la 'jug pa de goms na yang sdig pa dang sdug bsngal dag 'phel bar byed pa'o/_/gzhan yang zhes pa ni
[\[126a.3\]]dang po rtsom pa'i dus rang du yongs su spang ba'o/_/bya ba'i dus su zhes pa ni de yongs su btang ba'i dus gang yin pa de nyid 'bras bu gnyis pa brtsams pa'o/_/dman pa ni nyams pa'o/_/de ni zhes pa ni de yang zhes bya ba ste/_gang gi tshe brtsams pa yongs su btang ba de'i tshe de
[\[126a.4\]]yang ma bsgrubs pa'o/_/ci thams cad du nga rgyal bya ba yin nam snyam pa la/_las dang zhes smos te nyon mongs pa ni 'dir nye ba'i nyon mongs pa'o/_/las kyi nga rgyal bshad par bya ba'i phyir/_bdag nyid ces smos te/_sems can rnams kyi kha na ma tho ba med pa'i las gang cung zad bya
[\[126a.5\]]bar 'os pa byung na de thams cad bdag nyid gcig pus bya'i/_gzhan dag la go skabs sbyin par mi bya'o/_/de nyid bstan pa'i phyir/_nyon mongs pa zhes smos te/_nyon mongs pa la rag las pa ni dbang med pa'o/_/dman pa ni mi gtsang ba 'phyag pa la sogs pa'o/_/nye ba'i
[\[126a.6\]]nyon mongs pa rnams la nga rgyal bya bar bstan pa'i phyir/_sbrul gdug shi ba zhes bya ba la sogs pa smos te/_nyam chung na zhes pa ni brtson 'grus zhan na ste/_gal te bdag nyam chung ba na nyon mongs pa chung ngus bskyed pa yang gnod par byed pa 'tshir bar byed do/_/'di ltar zhum par
[\[126a.7\]]byas shing /_rtsol ba dor nas spro ba med par byas pas na nyon mongs pa las bde bar mi 'gyur ba'o/_/yang na zhum pas rtsol ba dor bar byas pas nyon mongs pa bde bar 'gyur te/_rang dbang thob par 'gyur ba'o/_/rtsol ba bskyed pas ni 'gal bar byed pa'o/_/gzhom par bya
[\[126b\]]
[\[126b.1\]]ba ni brlag par bya ba ste/_de lta ma yin na gang bdag khams gsum las rgyal bar bya bar 'dod pa la bzhad gad byed par 'gyur te/_nyon mongs pa rgyal ba'i phyir ro/_/de bas na bdag gis kun las rgyal bar bya ba'i 'os te/_gang gi phyir bdag rgyal ba seng ge'i sras po
[\[126b.2\]]yin pa'i phyir ro/_/'gro ba gang dag gzhan la gnod pa'i nga rgyal gyis bcom pa de nyon mongs snying rje'i gnas te/_de nga rgyal can ma yin no/_/'on kyang de nga rgyal gyi dgra'i dbang du gyur pa'o/_/de nga rgyal gyi dgra'i dbang du gyur pa la skyon ci yod snyam pa la/_nga rgyal gyis ni zhes smos
[\[126b.3\]]te/_ngan 'gro nas mir skye ba thob kyang dga' ston to/_/kun tu dga' ba'i longs spyod dang mi ldan pa'o/_/mi sdug pa ni yid du mi 'ong ba'o/_/de lta na nga rgyal ci 'dra ba zhig yin snyam pa la gang zhig ces smos te/_rnam par rgyal ba ni rgyal ba dang ldan pa'o/_/dpa' zhes pa ni rab tu dpa'
[\[126b.4\]]ba'o/_/bdo zhes pa ni drag tu skyes pa'o/_/'bras bu rdzogs par byed pa ni sangs rgyas thob par byed pa'o/_/nus pa'i nga rgyal bstan pa'i phyir/_nyon mongs zhes bya ba la sogs pa smos te/_khrod na gnas zhes pa ni nyon mongs pas yongs su bskor ba'o/_/sran gzugs te zhes pa ni nyon
[\[126b.5\]]mongs pa 'joms pa la nyam nga ba ste/_sdug bsngal byung bar gyur kyang ngo /_/dga' ba'i stobs kyi dbang du mdzad de bstan pa'i phyir/_rtsed mo'i zhes smos te/_rgyan po la sogs pa'i rtsed mo'i bde ba de nyid 'bras bu yin pa de bzhin du las de byed pa'i bde ba'i ro la yang chags par bya'o/_/
[\[126b.6\]]bya ba'i las ni bsgoms pa la sogs pa gang skabs su bab pa'o/_/de la zhen pa ni de bzhin du zhen par bya'o/_/'di'i sgo nas las la dga' ba bskyed par bya'o zhes bstan pa'i phyir/_bde ba'i don du zhes smos te/_las gang gzhan gang gi don du byed pa de nyid bde ba'o/_/rang
[\[126b.7\]]dang gzhan gnyi ga'i bde ba'i rgyu de ma byas na nam zhig ste/_bde ba nam yang med do zhes bya ba'i don to/_/'di ltar spu gri zhes bya ba la sogs pa la/_spu gri'i so la chags pa'i sbrang rtsi bldags pas lce chod pa la sogs pa ltar nyam nga ba ni shin tu mang la ro myong rgyu shin tu chung ba'i tshul dang
[\[127a\]]
[\[127a.1\]]gang ldan pa rnams sdug bsngal rnam pa sna tshogs pas kyang mi ngoms na rang dang gzhan gyi bde ba skyed pa'i bsod nams kyi bdud rtsi'i sbrang rtsi zhi zhing dge ba'i ros ci ste ngoms par 'gyur/_mjug bsdu ba'i tshul gyis las la mngon par dga' ba bstan pa'i
[\[127a.2\]]phyir/_de bas zhes smos te/_brtsams pa'i las mthar phyin nas kyang dga' ba la mngon par zhen pa 'jigs par byas la gzod kyis dor bar bya'o/_/gang mtsho dang phrad pa de la mtsho phrad ce 'am/_yang na mtsho de dang glang po cher phrad pa'o/_/dor ba'i stobs bstan pa'i phyir/_rjes
[\[127a.3\]]su zhes smos te/_las gang zhig brtsams pa de yongs su rdzogs pa'i nus pa med cing rjes su mi bde bar 'gyur ba 'dra na phyis bya'o snyam pa'i bsam pas skabs der re zhig bshol la gtang ngo /_/gang gi tshe rdzogs par zin pa de'i tshe ni de bshol bar bya'i/_de la zhen nas bsdad
[\[127a.4\]]par mi bya ste/_phyir zhing gong nas gong du 'jug pa la sbyar bar bya'o/_/'bad pa'i stobs bstan pa'i phyir/_'thab rnying zhes bya ba la sogs pa smos te/_'thab rnying zhes pa ral gri'i rig pa la sogs pa mkhas par bslabs pa'o/_/gzur bar bya ba ni bag zon bya ba'o/_/'jebs
[\[127a.5\]]par brtag ces pa ni dran pa dang shes bzhin gnyis kyis so/_/g.yul du 'thab mo'i sar 'jigs pas myur du len pa'o/_/rma'i khrag rnyed pa dang de la rten bcas nas lus la khyab par 'gyur ba ni khyed par 'gyur ba'o/_/glags ni dran pa nyams pa'o/_/bdag nyid dbang du gyur pa'i
[\[127a.6\]]stobs bstan pa'i phyir yungs mar zhes bya ba la sogs pa gsungs so/_/ji ltar yungs mar gyi snod thogs pa'i mi la ral gri thogs pas bsdigs pa ni yungs mar bo na bsad kyis dogs pa'i 'jigs pas yungs mar gyi snod 'ba' zhig sems pa de bzhin du/_dran pa nyams na nyon
[\[127a.7\]]mongs pa byung ba ni nyes pa byung ba'i chad pas gdung ba'o/_/ci nas kyang zhes pa ni gang nas kyang zhes pa'i don to/_/dran pa'i rgyu bstan pa'i phyir/_dge bshes zhes smos te/_dge ba'i bshes gnyen dang de'i phan yon thob par 'dod na'o/_/rgyu mtshan de gnyis nyid kyis nyon mongs pa zhugs pa'i
[\[127b\]]
[\[127b.1\]]gnas skabs la ji ltar bdag gis dran pa skye bar 'gyur zhes bya ste/_bsam pa de nyid bstan pa'i phyir/_ji ltar zhes smos so/_/gzhan yang bdag nyid de lus dang sems kyi mtshan nyid do/_/zo mdog bde bar bya ba ni brtson pa phun sum tshogs par bya ba'o/_/bag yod
[\[127b.2\]]pa'i lo rgyus ni byang chub kyi sems bag yod pa bstan pa'i le'ur brjod do/_/'jug pa ni rtsom pa'o/_/'di nyid kyi dpe bstan pa'i phyir/_ji ltar shing bal zhes smos te/_shing bal te ras bal chung ngu 'gro ba dang 'ong ba rlung la rag las pa'o/_/de bzhin du 'gyur ba mos pa dang brtson
[\[127b.3\]]'grus kyi dbang du gyur nas myur du 'grub par 'gyur ba ste/_de bzhin du goms pas nam mkha' la 'gro zhing rgyu ba la sogs pa'i rdzu 'phrul yang 'grub par 'gyur zhing yongs su rdzogs par 'gyur ro/_/bdag dang gzhan du mnyam pa dang /_bdag dang gzhan du brje ba ni bsam
[\[127b.4\]]gtan gtso bor gyur pa yin pa'i phyir/_de nyid kyi le'u nas ston par 'gyur ro/_/byang chub sems dpa'i spyod pa la 'jug pa las le'u bdun pa'i dka' 'grel lo//_//da ni brtson 'grus bstan pa'i rjes la bsam gtan bstan par bya ba'i phyir/_/de
[\[127b.5\]]ltar zhes bya ba smos te/_ting nge 'dzin ni sems rtse gcig pa'o/_/gzhag pa ni mnyam par gzhag pa'o/_/ni zhes pa ni gang gi phyir g.yengs par gyur pa de'i phyir ro/_/nyon mongs pa'i mche ba'i phrag na gnas pa ni ting nge 'dzin la mnyam par ma bzhag pa rnams so/_/de yongs su
[\[127b.6\]]spangs nas ting nge 'dzin brtsam pa'i don du rnam par g.yeng ba bzlog pa bstan pa'i phyir/_lus dang sems zhes smos te/_lus dben pa ni dben pa la gnas pa'o/_/sems dben pa ni 'dod pa la sogs pa'i rnam par rtog pa spang ba'o/_/rnam par g.yengs pa ni mnyam par ma
[\[127b.7\]]bzhag pa'i phyir ro/_/re zhig 'jig rten ma spang ba'i rgyu bstan pa'i phyir/_rnyed pa la sogs pa zhes smos te/_bkur sti la sogs pa bzung ngo /_/sred pa ni mngon par 'dod pa'o/_/chags pa ni bdag dang bdag gir mngon par zhen pa'o/_/'di dag ces pa ni 'chad par 'gyur ba'i
[\[128a\]]
[\[128a.1\]]mtshan nyid do/_/dpyad pa nyid bstan pa'i phyir/_zhi gnas zhes smos te/_zhi gnas ni ting nge 'dzin to/_/lhag mthong ni shes rab bo/_/chags pa med pa ni zhen pa med pa ste/_chags pa med pa dang zhen pa med pa'i mngon par dga' ba bskyed par bya ba'i don to/_/
[\[128a.2\]]chags pa med pa la mngon par dga' ba nyid bskyed par bya ba'i thabs bstan pa'i phyir/_mi rtag su zhig ces bya ba la sogs pa smos te/_ma mthong na ste sdug pa ma mthong na'o/_/rtog pa 'gog pa ste/_rangs par mi 'gyur ba'o/_/ngoms par mi 'gyur ba ni lhag par zhen pa'i phyir/_sngar bzhin
[\[128a.3\]]te ma mthong ba'i gnas skabs bzhin no/_/sred pa ste sred pas so/_/gdungs par 'gyur ba ni sdug bsngal bar 'gyur ba'o/_/chags pa ni sems zhen pa'i phyir ro/_/yang dag pa nyid ni yon tan la sogs pa'o/_/skyo ba ni yid 'byung ba'o/_/ma phrad na sdug pa rnams dang phrad par 'dod pa rgyur
[\[128a.4\]]gyur pa'i mya ngan gyis yid gdungs shing sreg par 'gyur ba'o/_/tshe thung zhes pa ni tshe bag tsam mo/_/yang yang zhes pa ni yang dang yang du'o/_/don med pa ni mdza' bshes kyi sems khral byas pa la 'bras bu med pa'o/_/g.yung drung ni yun ring du gnas pa'o/_/'jig par byed
[\[128a.5\]]pa ni nyams par byed pa'o/_/skal ba mnyam par spyod pa ni rjes su mthun pa'i spyod pa'o/_/skal ba mi mnyam pa ni tshul dang mi mthun pa'o/_/khrid pa ni byis pa rnams kyis mi 'dod pa'i sar khrid pa'o/_/dga' ba'i gnas ni bsod nams so/_/so so'i skye bo ni nyon mongs pa dang bcas
[\[128a.6\]]pa rnams so/_/ma mnyan na zhes pa la/_zlog par byed pa'i tshig ces pa ni tshig gi lhag ma'o/_/mtho ba ni yon tan gyis so/_/phrag dog pa ni mi bzod pa'o/_/mnyam pa yang yon tan mnyam pa'o/_/'gran pa ni rnam par rtsod pa'o/_/dma' ba ni yon tan gyis dma' ba'o/_/
[\[128a.7\]]nga rgyal ni sems dpang bstod pa'o/_/dregs pa ni rang mthong byed pa'o/_/mi snyan par brjod pa ni smod pa'o/_/khong khro ni zhe sdang ngo /_/byis pa las te/_byis pa rnams las so/_/bstod pa ni smon pa'o/_/mi dge ba ni bsod nams ma yin pa'o/_/de ltar zhes pa ni byis pa rnams dang
[\[128b\]]
[\[128b.1\]]spyod pa mtshungs par spyod pa'o/_/bsten pa ni phrag dog can gyi byis pa rnams bsten pa'o/_/des zhes pa ni phrag dog la sogs pa'i rgyus so/_/phung ba ni sdug bsngal ba ste brtsams pa don med pa'o/_/'gyur zhes pa ni thob par 'gyur ba'o/_/de bas na yid nyon mi mongs pa ste/_
[\[128b.2\]]ma 'khrug pa gcig pur rgyu bar bya ba yin no/_/'byol bar bya ba ni 'bros par bya ba'o/_/phrad na ste/_rang bzhin 'ongs par 'gyur na'o/_/dga' ba ni snyan par smra bas so/_/mgu bar bya ba ni mnyes par bya ba'o/_/de yang 'dris chen nyid du mi 'gyur ba ste/_slar ngo shes
[\[128b.3\]]shing gcugs par bya ba'i bsam pas ma yin pa'o/_/tha mal pa tsam ni btang snyoms pa tsam ste de bzhin du ma 'khon ma 'gras par ro tha mal pa ste btang snyoms pa tsam du bya ba de nyid bstan pa'i phyir/_bung bas zhes smos te/_chos ni legs par gsungs pa'i don to/_/
[\[128b.4\]]blangs nas te bzung nas so/_/'dris pa med pa ni ngo shes med pa'o/_/de ltar 'jig rten mi spong ba'i rgyu bzhin du rnyed pa la sogs pa yang yongs su dor bar bya'o zhes bstan pa'i phyir/_bdag ni zhes smos te/_shi ba'i 'og ste mi nas shi ba'i 'og tu'o/_/de yang 'di ltar rnam par dpyad
[\[128b.5\]]na mi 'byung ngo zhes bstan pa'i phyir/_gang dang gang la zhes smos te rnyed pa la sogs pa la chags pa ni spro ba'o/_/gyur pa ni zhen par gyur pa'o/_/de dang de ldongs zhes pa ni rnyed pa la sogs pa sdug bsngal gyi rgyur gyur nas gnas pa'o/_/des na rnyed pa la sogs pa la chags par mi bya
[\[128b.6\]]ste/_de la sred par mi bya ba'o/_/'jigs pa ni 'ching bas byas pa'i 'jigs pa'o/_/gzhan yang rnyed pa la sogs pa de rang bzhin gyis 'dor bar gyur pa ni nyams par gyur pa'o/_/brtan par gyis zhes pa ni sos klod la zhes pa'o/_/rab tu rtogs zhes pa ni dus cung zad tsam
[\[128b.7\]]brtag cing bzod par gyis shig pa'o/_/de bzhin du rnyed pa dag ni mang zhes bya ba la sogs pa yang ngo /_/smod pa la sogs pa dgag par bstan pa'i phyir/_/bdag la zhes smos te/_smod pa ni mtshang 'dru ba'o/_/gang gi phyir sems can zhes bya ba la mos pa ni bsam pa'o/_/de
[\[129a\]]
[\[129a.1\]]nyid bstan pa'i phyir/_sems can rnyed pa med la zhes bya ba la sogs pa smos te/_mi snyan brjod ces pa ni ngan smras gtong ba'o/_/sdug bsngal dang sdug bsngal gyi rgyu yin pa'i phyir/_rang bzhin 'grogs par dka' ba ste/_gang stabs gcig tu'o/_/
[\[129a.2\]]byis pa dang 'grogs pa spangs nas dben pa'i phan yon bstan pa'i phyir/_nags na zhes bya ba la sogs pa smos te/_bsten mi dgos pa ni dgos par bya mi dgos pa'o/_/chags pa med pa ni zhen pa med pa'o/_/bdag gir bzung ba med pa ni gzhan gyis bdag tu ma byas pa'o/_/
[\[129a.3\]]chags pa med pa ni bdag tu byas pa med pa'i gnas so/_/ma sbas kyang mi 'jigs pa ni dngos po gzung ba med pa'i phyir bsrung mi dgos pa'o/_/kun tu chags pa rnams gtong ba'i rgyu mi rtag pa nyid bstan pa'i phyir/_dur khrod ces smos te/_dur khrod ni dur khrod do/_/'jig
[\[129a.4\]]pa ni rul ba'i dngos po ste de'i chos can no/_/nam zhig mgo snyoms par byed par 'gyur zhes pa ni nam zhig de dang 'dra bar byed par 'gyur zhes pa'o/_/mgo snyoms pa nyid bstan pa'i phyir/_bdag gi zhes smos so/_/chags par bya ba'i mdza' bshes rnams kyang mi rtag pa nyid do zhes bstan
[\[129a.5\]]pa'i phyir/_lus 'di nyid ces smos te/_gcig pu ste gcig pur brtags pa'o/_/lhan cig tu skyes pa ni stabs gcig tu skyes pa'o/_/bu la sogs pa rnams la chags par mi bya ba nyid du bstan pa'i phyir/_skye na gcig pu zhes smos te/_sdug bsngal ni de nyid kyis myong bar 'gyur ba'i
[\[129a.6\]]sdug bsngal lo/_/skal ba ni de'i cha shas so/_/gzhan zhes pa ni bu la sogs pa'o/_/bgegs byed pa ni bde ba 'joms par byed pa'o/_/don dam par na bshes gnyen zhes bya ba 'ga' yang yod pa ma yin no zhes bstan pa'i phyir/_lam dag tu zhes smos te/_lam thag rings
[\[129a.7\]]su'o/_/zhugs pa ni der rab tu zhugs nas 'gro ba'o/_/de lta bas na dge ba'i rgyur nags su 'gro bar rigs so zhes bstan pa'i phyir/_'jig rten zhes smos te/_rang gi gnas su shi ba la mya ngan byed pa med pa'o/_/yang 'di la yon tan ci yod snyam pa la/_bshes med ces smos te/_
[\[129b\]]
[\[129b.1\]]'khon pa ni zhe sdang gi'o/_/bshes pa dang 'khon pa gnyi ga med par shi ba'i lus po la mya ngan byed pa yang med pa'o/_/drung na 'dug pa ni nye du la sogs pa'o/_/bde zhing skyid pa ni sdug bsngal gyi mi mthun pa'i phyogs yin pa'i phyir ro/_/lus rnam par dben pa bstan nas/_
[\[129b.2\]]sems rnam par dben pa bstan pa'i phyir/_bsam pa gzhan ni zhes smos te/_bdag la sems pa ni byang chub kyi sems la sems pa'o/_/gcig pu ste de la sems rtse gcig pa'i yid gang yin pa'o/_/yang na rang gi sems de byang chub kyi sems zhes bya ba'o/_/mnyam par
[\[129b.3\]]gzhag pa ni zhi gnas kyis so/_/dul bar byed pa ni lhag mthong gis so/_/'dod pa'i rnam par rtog pa dgag pa'i phyir 'jig rten zhes smos te/_kun nas chags pa bzlog par bya ba'i phyir/_'dod pa la smod pa brjod par bzhed nas/_gang gi phyir zhes bya ba la sogs pa smos te/_
[\[129b.4\]]sngon ni sngar ro/_/ma bltas pa ni sdig pa la sogs pa 'ong gis dogs par ma bltas pa'o/_/rdzas ni nor ro/_/zhugs pa ni mi gnas bzhin du'o/_/mchog tu dga' ba ni cher bde ba'o/_/de nyid ces bya ba ni pags pas g.yogs pa'i rus pa de nyid kyi'o/_/rang dbang ni rang ji
[\[129b.5\]]ltar 'dod pa ltar byar yod pa'o/_/'bad de bteg pa ni gdong gsal por blta'o snyam du bsam pas bteg pa'o/_/ngo tsha ste ngo tsha ba'i stobs kyis yang slar la lta bar byed pa'o/_/yul dbus na cho rigs can gyi bag ma rnams kyis gdong pa g.yogs par bya ba'i phyir gdong
[\[129b.6\]]g.yogs kyi dra ba bzhin du lta bar byed de/_des de'i gdong g.yogs pa'o/_/tshong pa drag rigs rnams kyang phal cher de ltar byed do/_/khyod nyon mongs pa ste/_dga' bzhin 'dogs pa'i gdong pa'o/_/mngon sum du gyur pa de bzhin du zhes pa ni rgod kyis ma zos nas so/_/de za na
[\[129b.7\]]zhes pa ni bya rgod la sogs pas so/_/de nyid bstan par bya ba'i phyir/_sha'i phung po zhes smos te/_sha'i phung po ni bud med kyi lus so/_/bya rgod dang gzhan ce spyang la sogs pa rnams kyis sha'i phung po de za ba mthong ba bzhin du zhe sdang bskyed de/_ci ste srung bar mi byed ces sbyar ro/_/
[\[130a\]]
[\[130a.1\]]zas ni gang bya rgod la sogs pa rnams kyi bza' ston gyi rgyu'o/_/mchod ces pa ni sha'i phung po de la ci ste mchod par byed/_yongs su skyob par byed ces pa'o/_/yang chags can khyod la 'di ltar dri bar bya'o zhes bstan pa'i phyir/_rus gong zhes smos
[\[130a.2\]]te/_dur khrod la sogs par bor ba'i keng rus la sogs pa mi 'gul bzhin du yang des khyod skrag na gson po'i lus ro langs lta bus cung zhig kyang mi 'jigs par mi gsha' bas 'jigs par bya dgos so zhes bya ba'i tha tshig go/_/gzhan yang rnam grangs gzhan gyi sgo nas chags pa can
[\[130a.3\]]rnams rmongs pa nyid du bstan pa'i phyir/_zas ni zhes bya ba la sogs pa smos te/_bza' ston ni 'di lta ste/_bud med kyi lus po 'di bshang ba la sogs pa'i mi gtsang ba rnams bshang ba'i sgras gzung ngo /_/sngas la ste/_sngas nang tshangs can la'o/_/gzhan yang gang la g.yogs
[\[130a.4\]]kyang ste/_keng rus gang la sha dang mi gtsang bas g.yogs tsam na chags pa skye na de bshus pa ste/_sha la sogs pa dang bral ba la yang cis ni chags par mi byed/_gal te sha la sogs pas ma g.yogs pa'i keng rus la dgos pa med do snyam du sems na de'i tshe g.yogs pa ci'i phyir
[\[130a.5\]]nyed par byed de/_de ltar na lag pa la sogs pas byil byil ci ste byed/_gzhan yang mi gtsang ba de la chags pa med dam 'on te chags grang /_gal te chags pa med pa lta na/_de'i tshe khyod ci'i phyir pang du 'khyud ces 'brel to/_/rgyus pa ste rgyus pa dang rtsas sbrel ba'o/_/
[\[130a.6\]]gzhan ni bud med kyi lus po'o/_/de ste chags pa yod pa lta na khyod nyid de khyod rang la'o/_/mang ba ni mi nyung bar yod pa'o/_/spyod la rag ces pa ni des dga' bar gyis shig pa'o/_/rkyal pa ste snod dam yang na phung po'o/_/mi gtsang brkam pas 'dod pa ni btsag ge btsog ge
[\[130a.7\]]za ba'i tshul dang gang ldan pa'o/_/ci byed ces pa ni 'or cig pa'o/_/ci ste bdag ni sha'i phung po 'di la dga' bas reg par byed do snyam pa la/_de lta na gang sems med pa'i zhes bya ba la sogs pa smos so/_/gal te sems de 'dod pa lta na sems de reg par yang mi nus
[\[130b\]]
[\[130b.1\]]la blta bar yang mi nus te/_gzugs can ma yin pa'i phyir ro/_/gang lus la ni de ltar nus su zin kyang de rig pa sems pa can ma yin pa'i phyir ro/_/gzhan yang gzhan gyi lus po mi gtsang bar mi rtogs pa ni lkog tu gyur pa yin pa'i phyir ya mtshan che ba med kyi/_rang
[\[130b.2\]]nyid mi gtsang ba'i bdag nyid yin pa la khyod kyis mi gtsang bar rtogs par ma gyur pa de ngo mtshar ro/_/gal te kha dog legs pa la sogs pa'i lus 'di yid du 'ong ba'i phyir kho bo 'dod pa skye'o snyam du sems pa la/_sprin bral zhes smos te/_sprin bral zhes bya ba la sprin med pa'i
[\[130b.3\]]nyi zer gyis kha phye ba ste rgyas par byas pa'o/_/mi gtsang ba ni btsog pa'o/_/zhen pa ni sems gang dag zhen pa'o/_/mi gtsang ba'i gzeb ni lus pa'o/_/gzhan yang sa phyogs mi gtsang bas gos pa yang ci'i phyir 'dod pa mi byed ces bstan pa'i phyir/_sa phyogs zhes te/_gang
[\[130b.4\]]las te lus las so/_/de ni ste mi gtsang ba'o/_/byung ba ni lus de'o/_/gzhan yang gal te zhes bya ba la sogs pa la/_mi gtsang ba'i gzhi de khog smad nas byung ba de nyid mi gtsang ba'i sa bon no/_/des zhes pa ni mi gtsang ba des bskyed pa'o/_/mi gtsang ba las yang dag par byung
[\[130b.5\]]ba nyid mi gtsang ba'o/_/srin zhes pa srog chags phra mo'o/_/'dod mi byed ces pa ni mi 'dod pa'o/_/mi gtsang mang po'i rang bzhin ni bud med kyi khog pa'o/_/lus ni bud med kyi lus so/_/da ni mi gtsang ba nyid dngos su bstan pa'i phyir/_ga bur zhes bya ba la sogs pa smos te/_
[\[130b.6\]]khar blugs nas phyir bor ba'i sa ni phyir byung nas bor ba'i sa'o/_/the tshom zhes pa ni yid mi ches na zhes pa'o de ltar na mi gtsang zhes bya ba ni rnags pa dang rul ba la sogs pa yang 'bad pas blta bar gyis shig pa'o/_/gzhan yang lus zhes bya ba ni rang bzhin gyis zhes
[\[130b.7\]]pa ldog pa nyid yin pas de la mngon par dga' bar mi bya'o zhes bstan pa'i phyir/_gang zhig pags pa zhes smos so/_/tsan dan la sogs pas byi dor byas pa'i lus de ji ltar na mngon par dga' bar bya ba ma yin snyam pa la/_lus la zhes smos te/_bskus pa ni legs par byugs
[\[131a\]]
[\[131a.1\]]pa'o/_/dri ste dri gdang zhing sang bag can de gzhan ma yin pa ni lus las ma yin pa'o/_/gzhan yang dri 'di don med pa nyid do zhes bstan pa'i phyir/_gal te zhes bya ba la sogs pa smos te/_'di la ma chags pa ste zhen par ma gyur na'o/_/de ltar na legs
[\[131a.2\]]pa dge ba ste/_chags pa med pa'i phyir ro/_/don med pa ni dmyal ba la sogs pa'i rgyu yin pa'o/_/de la dri zhim ste tsan dan no/_/dri yis zhes pa ni tsan dan gyi dri ngad kyis so/_/'di'i phyir yang lus la byi dor byas pa ni don med pa'i rgyu nyid do zhes bstan pa'i phyir/_gal te zhes
[\[131a.3\]]bya ba la sogs pa smos te/_'jigs pa ni 'jigs su rung ba'o/_/rang la gnod pa ni bdag nyid ngan 'gror gtong bar byed pa ste/_mtshon gyis gcod pa bzhin gnod par byed pa'o/_/mang po ci smra ston pa ste/_sa rnams khengs so zhes bya'o/_/de bzhin 'di ltar rus gong zhes bya ba la
[\[131a.4\]]sogs pa la/_yid byung ba ni 'jigs pa'o/_/g.yo ba ni rus gong ngo /_/khyab pa ni khengs pa'o/_/grong gi dur khrod grong nyid dur khrod dang 'dra bas na dur khrod do/_/gzhan yang de ltar zhes pa ni 'das ma thag tu brjod pa'i rim pa ltar ro/_/de zhes pa ni lus po'o/_/don de
[\[131a.5\]]lus po'i don du'o/_/sgrub pa ni zas nor nye bar sgrub pa'o/_/de bzhin du byis pa ste/_drod tshad med pa rnams so/_/ci zhes pa ni rnam pa gang gis so/_/'dod pa dang ldan pa yang de/_ngan pa yang de yin pa na 'dod ldan ngan pa'o/_/nyin rangs zhes pa ni nyi ma rgas kyi bar ro/_/
[\[131a.6\]]byes bgrod ces pa ni rje dpon gyi bkas yul gzhan du bang chen btang ba'o/_/khyud 'khor lo zhes pa ni lo khyud 'khor gyis kyang ngo /_/de'i don ni bu smad la sogs pa'i don no/_/gang don nyid du ste/_chung ma la sogs pa'i don du'o/_/de zhes pa ni chung ma la sogs pa'o/_/
[\[131a.7\]]las kyi ste bya ba mang po'o/_/shing drung ni shing lo drug pa'i rtsa ba'o/_/srog stor du dogs pa ni the tshom za bzhin no/_/g.yul du ni 'thab bral du'o/_/'jug pa ni rab tu 'jug pa'o/_/khe phyir te 'dir rnyed pa 'dis 'tsho zhing gson par bya'o zhes pa'i khe'i don du ste rnyed pa la
[\[131b\]]
[\[131b.1\]]sogs pa mi thob po zhes bya ba'i don to/_/gang 'dod pa la zhen pa rnams 'di nyid sdug bsngal bar 'gyur ba de bstan pa'i phyir 'dod ldan zhes smos te/_bcad pa ni ral gri la sogs pas so/_/btsugs pa ni 'jebs par dka' ba'o/_/mdung thung ni mtshon gyi bye brag go/_/
[\[131b.2\]]bsreg pa ni me la sogs pas so/_/gzhan yang 'dod pa'i don gyi nor ni don med par 'gyur ba nyid do zhes bstan pa'i phyir/_bsag dang zhes bya ba la sogs pa smos te/_bsag pa ni nor sogs pa'o/_/brlag pa'i gdung ba ni sems khral lo/_/'dod ldan rnams la zhes bya ba la
[\[131b.3\]]sogs pa ni mjug bsdu ba ste/_nyes dmigs ni gnod pa'o/_/mang ba ni shin tu mang ba ste 'dod ldan rnams la'o/_/mnog chung ba ni longs spyad pa'i rgyu'o/_/chung ba ni chung ba nyid do/_/las kyis zhes pa ni sngon gyi las te/_des mnar cing bcom pa'i 'dod pa can rnams kyi'o/_/ci
[\[131b.4\]]ste byang chub kyi spyod pa yang sdug bsngal che ba nyid do snyam pa la/_'dod pa nges par 'jig 'gyur zhes bya ba la sogs pa smos te/_nges pa ni gdon mi za bar ro/_/'jig pa ni mi brtan pa'o/_/dub pa'i tshegs ni sdug bsngal gyis so/_/de'i ched du dub pa'i tshegs kyi'o/_/bye ba brgya zhes pa
[\[131b.5\]]ni bye ba phrag brgya brgyar bgos pa ste/_de'i cha shas so/_/sangs rgyas nyid 'grub pa ni sangs rgyas nyid thob pa ste sdug bsngal chung ngu nyid kyis sangs rgyas nyid thob par 'gyur ro zhes bya ba'i don to/_/des na byang chub sems dpa'i sdug bsngal bas 'dod pa dang ldan pa rnams kyi sdug bsngal
[\[131b.6\]]shin tu che ba la byang chub mi thob po/_/des ji ltar na sdug bsngal shin tu che snyam pa la/_dmyal sogs zhes smos te/_'dod pa can rnams kyi sdug bsngal dmyal ba la sogs pa'i sdug bsngal gyi dper mi phod pa ni bsgrun du med pa'o/_/ji ltar zhe na/_'dod ldan rnams kyi dmyal ba la
[\[131b.7\]]sogs pa'i sdug bsngal lung nas gsungs pa dran par bya'o/_/de ltar na sems rnam par dben pa bstan nas/_de'i mjug bsdu bar bya ba'i phyir/_de ltar zhes bya ba la sogs pa smos te/_dben pa ni rnam par rtog pa dang bral ba'o/_/skal ldan zhes pa ni dge ba'i nor chen po
[\[132a\]]
[\[132a.1\]]dang ldan pa'o/_/zla ba'i 'od nyid dkar po nyid du chos mthun pas tsan+dan te des bsil ba'o/_/yangs pa ni de bzhin du yangs pa'o/_/khang bzangs ni khang stegs so/_/sgra med pa ni khams dang mi 'phrod pa'i sgra med pa'o/_/zhi ba ni bags kyis so/_/
[\[132a.2\]]'chag par byed ces pa ni dngos po'i sbyor ba'o/_/gang du ji srid 'dod pa ni nam rang dgar dgar ro/_/gnas pa ni sdod pa'o/_/ltos pa med pa ni re ltos dang bral ba'o/_/spyod pa ni rgyu ba'o/_/yo byad med pa'i phyir sdug bsngal phongs pa rnams kyis ji ltar bsam gtan
[\[132a.3\]]bsgom snyam pa la/_rang dbang zhes bya ba la sogs pa smos so/_/de la sogs pa ni lus rnam par dben pa la sogs pa'o/_/bsam byas nas zhes pa ni bsgom par byas nas zhes bya ba ste/_byang chub kyi sems zung du 'jug pas bsgrub pa'o/_/bdag dang gzhan du ma
[\[132a.4\]]snyoms par byang chub kyi sems goms par mi nus pas bdag dang gzhan du mnyam par bstan pa'i phyir/_bdag dang gzhan du zhes bya ba la sogs pa smos te/_'di ltar zhes bya ba ni 'chad par 'gyur ba'i tshul gyis so/_/ji ltar snyam pa la/_brjod pa gang bde ba dang
[\[132a.5\]]sdug bsngal mnyam pa ste/_mtshungs pas na'o/_/nyams gcig pa ni bde ba dang sdug bsngal dag blang dor gyi rang bzhin du'o/_/gal te mtshungs pa yin pa de lta na khyod kyi sdug bsngal gyis gzhan gyi rgyud la ci ste mi gnod snyam du dogs pa la/_bdag gi zhes bya ba la
[\[132a.6\]]sogs pa gsungs te/_bdag gi phung po la chags pa'i mi bzod pa ni bsran par dka' ba'o/_/des cir 'gyur snyam pa la/_bdag gis zhes bya ba la sogs pa smos te/_phan pa ni bde bar bya ba'o/_/sems can nyid bdag rang bzhin du bya ba'o/_/'di snyam du 'bad
[\[132a.7\]]'bungs la bdag nyid bde bar bya ba las ma gtogs pa gzhan gyi sems khral gyis ci bya snyam pa la/_gang tshe zhes bya ba la sogs pa smos te/_bdag gcig ste bdag 'ba' zhig go/_/de ni bdag nyid do/_/gzhan zhes pa ni pha rol lo/_/gzhan min zhes pa ni pha rol po
[\[132b\]]
[\[132b.1\]]de'i sdug bsngal ci ste srung bar mi byed ces pa'o/_/gzhan yin pas so zhe na/_de lta na ma 'ongs pa'i lus kyi sdug bsngal yang de ltar bdag la mi gnod pas bslab pas de bsrung bar ma byed cig ces pa'o/_/de ni zhes pa ni ma 'ongs pa'i dus kyi'o/_/gang tshe gang gi zhes bya
[\[132b.2\]]ba la sogs pa la de nyid kyis zhes pa ni gzhan gyis gzhan gyi mi srung ba'o/_/bdag gir 'dzin ni phyin ci log tu 'dzin pa'o/_/bdag ni bdag tu bzung ba'o/_/gzhan ni gzhan du bzung ba'o/_/nan gyis te stobs kyis so/_/ci ste rgyud la sogs pa gcig pa nyid yod pa
[\[132b.3\]]ma yin nam de ji ltar na gzhan nyid yin snyam pa la/_rgyud dang zhes smos te/_'das pa la sogs pa'i skad cig ma nyid ni ma yin te/_dper na grog mo rim par gnas pa nyid phreng ba yin gyis gzhan ma yin pa bzhin no/_/tshogs pa yang tshogs pa las gzhan ma yin te/_'dus
[\[132b.4\]]pa rnams la de ltar tha snyad du byed pa'i phyir/_dper na dmag ces bya ba glang po la sogs pa las gzhan zhig med pa bzhin no/_/des cir 'gyur snyam pa la/_gang gi zhes smos te/_gang gi ste bdag gam gzhan gyi'o/_/de ni sdug bsngal lo/_/de'i phyir bdag po
[\[132b.5\]]med par ni zhes bya ba la sogs pa la/_nges pa zhes bya ba ni bdag kho nas yin gyi gzhan gyis ma yin no zhes bya ba'o/_/brtsad du med pa ni sdug bsngal bzlog par bya ba nyid du thams cad la grub pa'i phyir ro/_/thams cad ces pa gzhan gyi yang ngo /_/bzlog pa ni bdag gi
[\[132b.6\]]bzhin du gzhan gyi yang ste/_bdag dang tha mi dad par nye bar brtags pa'i phyir ro/_/ma yin na phung po'i rang bzhin gyi sdug bsngal yang bzlog par bya ba ma yin te/_sdug bsngal thams cad sems can gyi sdug bsngal bzhin no/_/ci ste snying rjes sdug bsngal mang du 'gyur
[\[132b.7\]]bas na snying rje ma bskyed pa nyid mchog yin no zhes rtsod pa bslang ba'i phyir/_ched du zhes smos te/_nan gyis ni 'bad pas so/_/lan brjod pa'i phyir/_'gro ba'i zhes smos so/_/lan gzhan yang brjod pa'i phyir/_gal te zhes smos te/_sdug bsngal gcig gis sdug bsngal
[\[133a\]]
[\[133a.1\]]mang po med par 'gyur ba'i lta na sdug bsngal de bskyed par bya ba nyid do/_/des na ste rgyu mtshan de'i phyir/_byang chub sems dpa' me tog zla mdzes kyis mngon par shes pa'i sgo nas rgyal po'i gnod pas bdag nyid 'chi ba shes kyang ngo /_/yang na rgyal po la gnod pa
[\[133a.2\]]ste/_'jig rten pha rol du sdug bsngal lo/_/ma bsal ba ni de'i ngos ma bltas par dam bcas pa'o zhes bya ba'i don to/_/zad byas te sdug bsngal can gyi mi mang po'i kun nas nyon mongs sems kyi skad cig rnams zad par byas pa ni dgag par byas pa'o/_/yang na sdug bsngal can
[\[133a.3\]]de gdul bar bya ba rnams kyi rang gi don nyams pa ni zad pa ste/_de dag rnams kyi don sdug bsngal zad pa de yang 'di ltar bdag nyid sdug bsngal bar byas pa nyid la mthong ba yin no/_/'di ltar rgyal po'i gdan sa rin chen ldan zhes bya ba na rgyal po dpal byin zhes bya ba lta ba log
[\[133a.4\]]par gyur pas rab tu byung ba'i byang chub sems dpa' me tog zla mdzes dang bcas pa bskrad nas nags na gnas pa dang /_me tog zla mdzes shin tu snying rjes ma bzod nas dben pa zhig tu song ste bsams pa/_'di ltar bdag gi srog la ma bltas na rgyal po gcig po dang 'gal ba
[\[133a.5\]]tsam ma yin pa gzhan sems can mang po'i don du 'gyur ro zhes rig nas de tshangs par spyod pa rnams la nga chos ston du 'gro zhes smras pas/_de dag gis bkag kyang ma khegs par rgyal po'i gdan sar phyin nas der sems can mang po la chos bstan pas de dag rnams mos par
[\[133a.6\]]gyur pa rgyal pos gzigs so/_/gzigs ma thag tu zhe sdang dang bcas pa'i sems kyis gshed ma mi dga' byed ces bya ba la sogs pa la bsgo nas rkang lag bcad de bsad pa dang /_der de'i lus la me tog gi char bab pa la sogs pa rmad du byung ba'i mtshan ma rnam pa du ma
[\[133a.7\]]gzigs pas dge slong 'di ni chen por gyur pa cig 'dug pa la snyam nas 'gyod pa drag po skyes par gyur to/_/de lta bu'i bdag nyid kyi sdug bsngal med do zhes bstan pa'i phyir/_de ltar zhes smos te/_de ltar te bdag dang gzhan mnyam par ro/_/rgyud ni gang sems kyi rgyun no/_/bsgoms _
[\[133b\]]
[\[133b.1\]]pa ni de dag tu byas pa'o/_/gzhan gyi sdug bsngal gyis mtshungs par sdug bsngal ba ni gang dga' ba ste bde ba'i rgyu yin pas gang bdag nyid bde ru zin kyang gzhan gyi sdug bsngal gyis sdug bsngal ba nyid do zhes bya ba'i don to/_/yang na gang dag gzhan gyi sdug bsngal
[\[133b.2\]]zhi ba ste rnam par nyams pa la dga' ba'o/_/gzhan yang gang sems can grol ba la dga' ba ni mang po nyid de/_de nyid bde ba mthar phyin pa ste shin tu yongs su rdzogs par thob par byed pa ni thar pa thob pa bas lhag pa ste/_gang thar pa thob pas kyang de'i rjes la gzhan dga' ba'i
[\[133b.3\]]don nyid byed pa'i phyir ro/_/des na thar pa ni bde ba de la ltos na ro bral te bcud med pa nyid do/_/des na ste bdag dang gzhan du mnyam par 'thob pa de'i phyir gzhan gyi don byas kyang rlom sems dang ngo mtshar te ya mtshan cher rgyu med pa'o/_/rnam smin 'bras bu ni gang las kyi rnam par
[\[133b.4\]]smin pa ste de la yang re ltos med pa'o/_/de bas zhes bya ba la sogs pa ni mjug bsdu ba ste/_chung ngu na zhes pa ni bag tsam mo/_/mi snyan pa ste smod pa'o/_/bsrung ba ni sba ba'o/_/yang ji ltar na bdag gzhan mnyam pa'i dus su gzhan gyi lus la bdag tu gzung bar bya snyam
[\[133b.5\]]pa la goms pa zhes smos te/_goms pa ni yang nas yang du phyin ci log gi rnam par rtog pa zhugs pas so/_/gzhan dag gi khu ba dang khrag gi thigs pa'i dngos po la bdag med kyang bdag tu rloms te bzung bas rang gi snyam pa'i 'du shes skye bar 'gyur ba ni bu'i blo la'o/_/de
[\[133b.6\]]bzhin zhes pa ni goms na'o/_/gal te gzhan gang yin pa ni de nyid bdag tu byas pa'i lta na bdag gzhan mnyam par mi nus te/_de ni tha dad par gyur pa'i phyir ro snyam pa la/_bdag gi lus ni zhes smos te/_dka' ba med ces bya ba ni tshegs med pa'o/_/bdag dang
[\[133b.7\]]gzhan du mnyam pa bstan nas/_bdag dang gzhan du brje ba bstan pa'i phyir/_bdag nyid ces smos te/_gzhan blang zhes pa ni gzhan rnams la bdag go snyam pa'i blo bskyed pa'o/_/so so so sor bdag dang gzhan du brje bar ji ltar nus she na/_ji ltar zhes smos te/_ji ltar lus
[\[134a\]]
[\[134a.1\]]kyi yan lag tha dad du zin kyang zhan pa'i lus po gcig tu tha snyad byed pa ltar 'gro ba'i yan lag tha dad par gyur pa la chags pa'i rnam par 'gro ba zhes bya ba gcig nyid du bzung la 'gro ba de dang brje bar bya'o/_/bdag dang gzhan du brje ba'i 'thad pa bstan pa'i
[\[134a.2\]]phyir/_ji ltar bdag med ces bya ba la sogs pa smos te/_chung ngu zhes bya ba ni mngon par 'dod pa myur du bsgrub pa'o/_/mi snyan pa ni dga' ba las bzlog pa'i sbyor ba la sogs pas sdug bsngal lo/_/srung zhes pa ni sbed pa'o/_/de bas te de nyid kyi phyir lus dang sems
[\[134a.3\]]bsrung ba lta zhog_/mtshan te ming yang byin gyis brlabs so zhes 'brel to/_/'khor ni tshogs pa'o/_/bsal ba ni 'jigs pa med par bya ba'o/_/de nyid dam de las 'jigs pa gzhan med do/_/gzhan yang dka' ba rnams las phyir ldog par mi bya ba'i rigs pa
[\[134a.4\]]bstan pa'i phyir/_dka' ba zhes smos te/_mthu zhes pa ni nus pa'o/_/da ni bdag dang gzhan du brje ba'i tshig dngos su bstan pa'i phyir/_gang zhig ces smos te/_gsang ba ni dman pa rnams la bstan par mi bya ba'i phyir ro/_/dam pa ni byang chub bsgrub pa yin pa'i phyir
[\[134a.5\]]ro/_/gzhan yang bdag lus zhes bya ba la sogs pa la ni bdag gi lus la chags pa ni zhen pa'o/_/bdag 'jigs par byed pas na 'jigs pa'o/_/chung ngu ste tsher ma la sogs pa'o/_/nad ni nad tsha ba'o/_/lam sgugs byed ces pa ni gzhan la rku bsham pa'i phyir/_
[\[134a.6\]]lam du sgugs par byed pa'o/_/srung bar byed pa ni skyong bar byed pa ste/_gzhan gyis dam par byed pa'o/_/mchod par byed pa ni gos la sogs pas so/_/bdag nyid kyis skyon rnams brjod nas bdag gi don dang gzhan gyi don spyod pa'i skyon dang yon tan brjod par bya ba'i phyir/_
[\[134a.7\]]gal te zhes bya ba la sogs pa gsungs so/_/de nyid gsal bar bstan pa'i phyir/_bdag phyir zhes bya ba la sogs pa smos te/_bde 'gro ni lha dang mi la sogs pa'i 'gro ba'o/_/rim gro ni bkur sti'o/_/blo ni shes rab 'phel bar 'gyur ba'o/_/de kun rang bde 'dod las byung
[\[134b\]]
[\[134b.1\]]zhes pa dang /_byis pa rnams dang thub pa'i khyad par te bye brag ltos zhes pa dang 'brel to/_/sangs rgyas nyid bsgrub par bya ba khas mi len du chug_/des 'khor bar bde ba yang thob par mi 'gyur ba ste/_bdag dang gzhan du ma brjes par lha dang mi'i go 'phang 'thob par mi 'gyur
[\[134b.2\]]zhes pa'o/_/dper na bran g.yog las byed du ma btub na rje dpon gyis 'tsho ba la sogs pa mi sbyin zhing /_rje dpon 'tsho ba ster du ma btub na bran g.yog gis las mi byed pa bzhin no/_/mthong ba dang ma mthong ba la bde bar 'gyur ba ni bde bar nus pa'o/_/bde skyid ni
[\[134b.3\]]bde zhing skyid pa'o/_/bdag 'dzin ni ngar 'dzin pa'o/_/des zhes pa ni bdag tu 'dzin pas so/_/des ltas zhes bya ba la sogs pas mjug sdud par byed do/_/bdag dang gzhan du brje ba rab tu bsgrubs nas/_'dir bstan par bya ba'i rang gi yid la rjes su gdams
[\[134b.4\]]pa bstan par bzhed nas/_bdag ni zhes bya ba la sogs pa smos so/_/bdag nyid kyi dgongs pa yang bsgrub par bya ba ma yin nam/_de ji ltar gzhan 'ba' zhig bsgrub par bya snyam pa la/_gzhan dbang zhes smos te/_khyod kyis bdag dang gzhan du brjes pas mig la sogs
[\[134b.5\]]pa gzhan gyi dbang du gyur pa yin la/_gzhan dbang des rang don te rang bde bar bya ba'i ched du yul la lta ba la sogs pa bsgrub par rigs pa ma yin no/_/tshigs bcad phyed gong mas mig la sogs pa bzung ste brjod nas phyed 'og mas lag pa la sogs pa bye brag tu smos
[\[134b.6\]]so/_/des na ste de'i phyir ro/_/sems can dbang byas te sems can gzhan gyi dbang du gyur par byas nas gang gos la sogs pa de dag ni lus las phrogs shing long la gzhan dag la ste sems can la phan pa rab tu spyod cig pa'o/_/dman sogs te chung ba la sogs pa'o/_/
[\[134b.7\]]rnam rtog med par te the tshom med pas so/_/phrag dog la sogs pa bsgoms pa de nyid bstan pa'i phyir/_'di ni zhes bya ba la sogs pa smos te/_'di ni che bar grags pa dang bdag la med par grags zhes bya ba gnyi ga yang mi 'dod pa'i tshig go/_/bdag la yon tan med pas
[\[135a\]]
[\[135a.1\]]khyod la ci god de/_rang nyid yon tan dang ldan pa nyid kyis chog mod/_kho bo cag gi sems khral gyis ci bya/_gang bdag la yon tan med ces bya ba de dag kyang khas blangs nas brjod pa ste/_rnam pa thams cad du yon tan med pa ni ma yin no/_de'i
[\[135a.2\]]phyir yon tan thams cad dang ldan par bya ba'o/_/de nyid bstan par bya ba'i phyir gang na zhes smos te/_'jig rten pa'i nang na'o/_/'di zhes pa ni sngar gyi bdag gi dngos po'o/_/bdag ces pa ni gzhan gyi dngos po'o/_/yang na tshul khrims kyis phongs pa la sogs pa des khyod
[\[135a.3\]]dman pa nyid kyis kho bo ni ma yin no zhes zer na tshul khrims zhes smos te/_tshul khrims kyis phongs pa ni tshul khrims 'chal pa la sogs pa'o/_/lta bas phongs pa ni sbyin pa med do zhes bya ba la sogs pa'i rnam pas log par lta ba rnams so/_/'tsho bas phongs pa ni zhing
[\[135a.4\]]las la sogs pas 'tsho ba rnams te/_de dag thams cad kyang nyon mongs pa'i stobs te nus pas yin gyi bdag gi 'dod pas ni ma yin no/_/ci ste khyod kyi nus pas lta na ni de'i tshe bdag sos shig dang khyod la ci rigs par bya ba'i rngan can mi bya/_nus tshad kyi gnod pa dang na tsha
[\[135a.5\]]yang bdag gis bsran par bya ba'o/_/bdag ces pa ni gzhan du gyur pa'o/_/brnyas pa ni rngan can no/_/yon tan de dag gis bdag la ci bya ste dgos pa ci yod ces bya ba'o/_/'di ni zhes pa ni sngar gyi bdag yon tan dang ldan pa ste/_des kyang bdag la ci yang byar med do/_/
[\[135a.6\]]ngan 'gro ste seng ge la sogs pa'i khar ro/_/bzang bar 'dod pa ni gzhan zil gyis mnan par 'dod pa'o/_/de ltar mtho ba rnams la phrag dog bya ba bstan nas/_mnyam po rnams la 'gran par bya ba bstan pa'i phyir/_bdag dang mnyam pa la zhes smos so/_/bdag ste
[\[135a.7\]]gzhan du gyur pa la gzhan pa'i mi'i yon tan la sogs pas mnyam pa ste mtshungs pa la bltas nas 'gran sems kyis lhag par zhes bya ba'i don gyis te/_gang tsug byas nas kyang bdag rnyed pa dang bkur sti la sogs pas yang lhag par bya ba ste/_rnyed pa dang bkur sti ni zhes pa ni
[\[135b\]]
[\[135b.1\]]bsdu bar byas pa'o/_/de'i tshe gzhan gyi la rtsod pas kyang bdag gis zhes rlom zhing bsgrub par bya ba'o/_/kyang zhes pa ni srid na'i don to/_/gnyis pa ni nges par gzung ba'i de'o/_/bdag ni zhes pa ni gzhan no/_/'di la min zhen pa ni sngar gyi bdag la'o/_/legs rnyed ces bya ba la
[\[135b.2\]]gyur zhes bya ba lhag ma'o/_/ma rungs par byas pa ni rnyed pa la sogs pas bslus pa'o/_/bzhad gad de skyon brjod pas bzhad gad bya ba'o/_/smod pa ni mtshang 'dru ba'o/_/nyon mongs zhes bya ba ni lta ngan zhes bya ba'o/_/'gran pa ni mnyam par re ba'o/_/thos pa ste bstan bcos la
[\[135b.3\]]sogs pa thos pa dang /_shes rab dang gzugs dang rigs dang nor rnams kyis ci re zhig 'di dang mnyam mam ste mtshungs sam zhes bya ba'o/_/yon tan zhes pa ni gzhan gyi yon tan chen po nyid du gyur pa ste de nyid bsgrubs pa yang yin no/_/ci ste brgya lam zhig na 'di rnyed pa dang ldan par
[\[135b.4\]]gyur srid na de'i tshe ji ltar du bya snyam pa la/_'di la zhes smos te/_kyang zhes pa ni srid na'i don to/_/ci thams cad blang bar bya ba kho na yin snyam pa la/_nga'i zhes smos te/_gal te nga'i bka' bsgo ba bzhin byed na de'i tshe 'tsho ba'am ste/_tshe phyed tsam lta ngan 'di la sbyin par bya'o/_/gzhan
[\[135b.5\]]yang 'di gal te bde zhing skyid par gyur na de'i tshe de las nyams par bya zhing bdag gi ji ltar gnod par 'gyur ba'i gnod pa la yang sbyar bar bya ste/_de bzhin du 'di gzhan gyi sdug bsngal gyis sdug bsngal bar bya'o zhes bya ba'i don to/_/da ni rim gyis rigs pa 'jam phugs nyid kyis gdams par bya ba'i
[\[135b.6\]]phyir/_yid khyod ces bya ba la sogs pa smos te/_byed 'dod pa ni shes par 'dod pa'o/_/ngal ba ni rang gi don la thang chad pa'o/_/de ltar de'i bka' tshig 'jam pa'o/_/gdams pa ltar 'dir gzhan gyi don la yang rang gi la 'jug pa bzhin du zhugs shig pa'o/_/nges
[\[135b.7\]]par zhes pa ni ma dpyad par zhes bya ba ste/_shin tu lkog tu gyur pa'i don la ha cang dpyad par bya ba ma yin pa'i phyir ro/_/mi slu ba ni don ji lta ba bzhin du'o/_/las 'di zhes pa ni gzhan gyi don gyi mtshan nyid do/_/phun sum bde ba ni bde ba phun sum tshogs pa'o/_/ji ltar zhig
[\[136a\]]
[\[136a.1\]]snyam pa la sangs rgyas te sangs rgyas nyid phun sum tshogs pa'o/_/mjug bsdu ba'i tshul gyis sems brtan par bya ba'i phyir/_de bas zhes smos so/_/bya ma rta zhes bya ba byas pa bzhin du bya ba'i rtog chen byed pa'o/_/brtags nas gzhan gyis ma bshig par ro/_/
[\[136a.2\]]yang phrag dog bsgom pa bstan par bya ba'i phyir/_bdag skyid ces bya ba la sogs pa smos te/_bdag la phrag dog byed pa yang sngar gyi bdag la'o/_/skyon ni nyes pa'o/_/rang gi zhes pa ni sngar gyi bdag go/_/gzhan gyi grags pa de rab tu bsal bar bya ba'i phyir/_rang gi grags pa
[\[136a.3\]]bsal ba'i phyir te smad par gyis shig pa'o/_/bran gyi tha ma ni shin tu dman rigs so/_/bkol bar gyis zhes pa ni las la chug shig pa'o/_/glo bur yon tan zhes pa ni so so'i skye bo rnams kyi yon tan phal cher mi brtan pa yin pa'i phyir ro/_/cha ni de'i cha shas so/_/gzhan la
[\[136a.4\]]gnod byas ni gzhan la gnod pa byas pa'o/_/gnod de sdug bsngal de'o/_/gnya' drag pa ni khog shed skyes pa'o/_/shed skyes pa ni rnam smin che ba'o/_/ngo tsha ba ni bya bar mi 'os pa'i las la zhum pa'o/_/'jigs pa ni nyams kyis dogs pas skrag pa'o/_/bsdams pa ni dbang
[\[136a.5\]]po btul ba'o/_/de ltar lus 'di dbang du bya bar rigs pa las 'gal te 'das na ni chad pas gcad par bya ste/_gnod pa bskyal bar bya'o/_/da ni sems la chad pa gcad par bya ba'i phyir/_'on te zhes bya ba la sogs pa smos te/_brlag pa ni dmyal ba la sogs par khrid
[\[136a.6\]]pa'o/_/dregs pa ste khong rgyags pa'o/_/da dung du don yod do snyam nas don la sbyar bar byed pa de 'or la gzhan gyi bya ba la zhugs shig pa'o/_/skyo ba ste sdug bsngal gyis so/_/gal te ni ci ste'o/_/bag med pa ni nyams pa'o/_/de ltar zhes bya ba ni de ltar khyod dang rjes su mthun
[\[136a.7\]]pa'i spyod pa spyad pa'i rgyu mtshan gyis khyod kyis kho bo dmyal ba'i srung ma rnams la byin nas dus ring du sdug cing bsngal ba'i snod 'ba' zhig byas par 'gyur ro/_/rang don te rang 'dod do/_/sems pa ni dman pa ste bran dang 'dra ba'o/_/gzhom zhes pa ni 'gal bar byed pa'o/_/da ni
[\[136b\]]
[\[136b.1\]]'jam phugs kyi rigs pas sems la bslab par bya ba'i phyir/_de ste zhes smos te/_bdag ces bya ba ni phung po lnga'o/_/dga' ba ni kun nas chags pa'o/_/rang la dga' ba ni rang byis pa ste 'gro sar 'gro bar mi 'dod pa'o/_/bsrung bar 'dod pa ste ngan 'gro las
[\[136b.2\]]so/_/bsrung bar bya ba ni log par 'tsho ba la sogs pas sbyong ba rnams bsrungs la gzhan dag gi don la nges par sbyar ro zhes bya ba'i don to/_/gal te sbyangs nas skyon ci yod snyam pa la/_ji lta ji ltar zhes bya ba la sogs pa smos te skyong ba bzo bas so/_/bze re
[\[136b.3\]]can te shin tu sran chung bar ro/_/ltung ba ni dge ba la nyams par 'gyur ba'o/_/'di ni ste lus po'o/_/de ltar te bde ba la rngam pas lhung yang de la kun tu chags pa'o/_/'dod pa ni khong brkam pa'o/_/de'i 'dod pa sus byed nus zhes pa ni sus kyang dga' bar mi
[\[136b.4\]]nus so zhes bya ba ste/_dper na rgyal po nga las nus 'dzam bu'i gling la dbang byas te/_des ma chog nas gling bzhi la dbang sgyur ba'i dbang phyug tu gyur nas kyang brgya byin gyi phyed stan thob la des kyang chog par ma gyur pa bzhin no/_/gzhan yang 'dod pa byed mi nus pa ni
[\[136b.5\]]bya thag chad do/_/nyon mongs pa ni thang chad pa'o/_/bsam pa nyams pa ni re ba rdugs pa'o/_/re thag chad pa ni rab tu rdugs pa'o/_/thams cad du zhes bya ba ni nus pa'am mi nus pa thams cad du'o/_/ma dpyad pa ni nyams shing chung ba nyid do/_/mi nyams pa ni rgya che ba ste/_phun
[\[136b.6\]]sum tshogs pa lhag pa'o zhes bya ba'i don to/_/'dod pa ni rang dbang ste lus dang sems kyi 'dod pa gzhan la sbyor ba'i phyir ro/_/yang na yul la 'dod pas 'phel ba ni lus so/_/mngon par 'dod kyang skabs dbye bar mi bya ste/_gang la 'dzin pa med cing khas mi len pa de'i dngos po
[\[136b.7\]]bzang po yin pa'i phyir/_des khas len pa bzang po ma yin pa'i phyir ro/_/gang zhig ces pa ni gang srid pa'o/_/yid 'ong ni rang gi lus so/_/gang gi phyir 'dzin par mi byed snyam pa la/_tha mar zhes smos te/_tha mar nam shi ba'i dus su thal ba la gnas par 'gyur ro zhes bya
[\[137a\]]
[\[137a.1\]]ba 'am/_/yang na shin tu mthar gtugs pa'i dus su thal ba nyid du 'gyur ba'o/_/mi g.yo ba ni mi 'gul ba'o/_/gzhan gyis te yid kyis so/_/gson po'i lus gzung bar mi bya ba'i 'thad pa bstan pa'i phyir/_ci'i phyir zhes smos te/_'khrul 'khor ni
[\[137a.2\]]lus kyis so/_/kyi hud ces pa ni spyir smre sngags btang ba'o/_/sel mi byed zhes zlog par mi byed ces bya ba ste/_yul ma yin pa la 'jug par byed dam zhes bya ba'i don to/_/kha da byed ni kun tu 'dzin pa'o/_/skyong ba ni kha zas gya nom pa la sogs pas rgyas par gso ba'o/_/
[\[137a.3\]]chags pa med pa ni sems la'o/_/zhe sdang med pa ni bya rgod la sogs pa'o/_/gang zhig smad pa ste ngan smras brjod pas khro ba med pa ni sems las gzhan pa'i phyir ro/_/mi shes pa ste de nyid lus so zhes ma shes na'o/_/ngal ba ni dub par byas pa'o/_/bdag gis gang gi don ngal bar
[\[137a.4\]]bya zhe 'am/_yang na gang gis na bdag gi ngal ba zhes bya'o/_/gzhan yang gang zhig lus 'di zhes bya ba la sogs pa la/_'gro la phan phyir zhes bya ba ni 'gro la phan pa'i don du'o/_/las byed pa'i spyad de dper na dgos pa'i don du chu la sogs pa'i snod lta bur snang ngo /_/
[\[137a.5\]]lus kyang de bzhin du gzung bar bya'o/_/gang gi phyir yi dam du ma byas par nyon mongs pa la gzhom thabs med pa de'i phyir 'jig rten pa'i spyod pa de tsam gyis chog pas so/_/da ni mkhas pa ste dpyas ra can rnams kyi rjes su snyog pa ni rjes su bsgrub pa'i phyir ro/_/bag yod
[\[137a.6\]]pa ni lus dang sems rnam par ma yengs pa'o/_/gnyid de gnyid kyis bying bar 'gyur ba'o/_/rmugs pa ni lus snyom pa ste le lo'i dbang du gyur pa zhes bya ba'i tha tshig go/_/de bas zhes bya ba ni mjug bsdu ba ste/_sgrib pa bsal ba ni nyon mongs dang shes bya'i'o/_/bdag
[\[137a.7\]]gis mnyam par gzhag par bya ba ni gtan du rgyun mi 'chad par mnyam par gzhag par bya'o/_/byang chub sems dpa'i spyod pa la 'jug pa las/_sems rtse gcig pa zhes bya ba ste/_le'u brgyad pa'i dka' 'grel lo//_//da ni shes rab kyi pha rol tu phyin
[\[137b\]]
[\[137b.1\]]pa med par sbyin pa la sogs pa pha rol tu phyin pa'i tha snyad du bya bar 'os pa ma yin pa'i phyir/_bsam gtan gyi rjes la shes rab kyi pha rol tu phyin pa bstan par bzhed nas/_bsdogs pa 'di dag ces bya ba la sogs pa smos te/_bsdogs pa sbyin pa la sogs pa'i tshogs so/_/
[\[137b.2\]]shes rab ni don yang dag pa ji lta ba bzhin khong du chud pa ste/_de'i don du gsungs pa ni bka' stsal pa'o/_/nye bar len pa'i phung po lnga'o/_/mtshan nyid kyi sdug bsngal ldog pa ste/_zhi bar 'dod pas bskyed par bya ba ni dngos su bya ba'o/_/de skad du stong phrag brgya pa las/_
[\[137b.3\]]rab 'byor 'di lta ste dper na 'khor los sgyur ba'i rgyal po rin po che sna bdun dang bral na 'khor los sgyur ba'i ming mi 'thob po/_/rab 'byor de bzhin du pha rol tu phyin pa lnga po ni shes rab kyi pha rol tu phyin pa dang bral ba'i phyir pha rol tu phyin pa'i ming mi 'thob po zhes gsungs so/_/
[\[137b.4\]]shes rab kyi pha rol tu phyin pa rtogs par bya ba'i thabs su gyur pa'i kun rdzob dang don dam pa gnyis bstan par bzhed nas/_kun rdzob ces smos te/_de kho na nyid kyi don rdzob par byed sgrib par byed pas kun rdzob po/_/don dam pa ni 'phags pa rnams kyi spyod yul lo/_/gal te bden pa gnyis
[\[137b.5\]]kho na yin pa'i lta na/_'phags pa'i bden pa bzhi ji ltar gsungs she na/_sdug bsngal dang kun 'byung dang /_lam rnams ni kun rdzob kyi bden par 'dus la 'gog pa don dam pa nyid yin pa'i phyir nyes pa med do/_/don dam pa'i bden pa ci 'dra ba zhig snyam la/_don dam zhes brjod
[\[137b.6\]]do/_/chos thams cad rnam pa thams cad du spros pa dang bral ba yin pa'i phyir blo nub par gyur pas na/_blo'i spyod yul ma yin pa nyid don dam pa'o/_/ci ste blo'i spyod yul don dam pa ma yin zhe na ma yin te/_blo ni kun rdzob yin par brjod pa'i phyir te/_'di ltar thams cad blo la
[\[137b.7\]]dmigs pa dang ldan pa yin pa'i phyir rnam par rtog pa'i rang bzhin yin la/_rnam par rtog pa ni ma rig pa yin pas so/_/de ltar kun rdzob pa dang don dam pa'i dbye bas bden pa rnam pa gnyis su rnam par gzhag par byas nas/_de'i dbang du byas pa'i 'jig rten yang rnam pa gnyis su
[\[138a\]]
[\[138a.1\]]bstan par bzhed nas/_de la zhes smos te/_'jig par byed nyams par byed pas na 'jig rten no/_/rnam gnyis te/_kun rdzob dang don dam pa gnyis dbang du byas pa'i/_'jig rten yang gnyis so/_/mthong ba ni rab tu rtogs pa ste lung dang rigs
[\[138a.2\]]pas so/_/thams cad mi dmigs pa'i mtshan nyid kyi ting nge 'dzin ni rnal 'byor ro/_/de gang la yod pa ni rnal 'byor pa ste de kho na nyid kyi don la lta ba'o/_/phal pa ni 'khor bar 'jug par byed pa'i rgyu ma rig pa ste phal par skyes pa'o/_/phal pa nyid 'jig rten phal pa ste/_
[\[138a.3\]]'khrul pa yin pa'i phyir phyin ci log la lta bar byed do/_/de gnyis gang gis gang la gnod par byed snyam pa la/_de la zhes smos so/_/ci ste yang rnal 'byor pa rnams kyis 'jig rten phal pa kho na la gnod par byed dam 'on te rnal 'byor pa la yang gnod snyam pa la/_gong ma
[\[138a.4\]]gong ma zhes smos te/_de dag gi blo'i khyad par gyis sun 'byin par byed pa ni gnod par byed pa'o/_/'jig rten phal pa'i shes pa 'khrul pa yin par ji ltar rtogs par bya snyam pa la/_gnyi ga 'dod pa'i zhes smos te/_rnal 'byor pa dang phal pa gnyi ga dngos po
[\[138a.5\]]med par grub pa'i sgyu ma dang smig rgyu'i dpes so/_/kyang zhes pa ni tshul de ltar dngos po med par smra ba'i rnal 'byor pa rnams kyis rnal 'byor pa gzhan dag gi sun 'byin na 'dir tha mal pa'i shes pa la lta smos kyang ci dgos zhes bya ba'o/_/chos thams cad dngos po med
[\[138a.6\]]pa yin pa'i lta na ji ltar sbyin pa la sogs pas tshogs yongs su rdzogs par 'gyur snyam pa la/_dgos pa'i zhes smos te/_dgos pa ni bsgrub bya bsgrub pa'i rgyu nye bar blang ba'i 'bras bu'o/_/don du ste de'i rgyu mtshan du'o/_/mi dpyad ces pa ni dpyad par mi bya ba ste/_ma
[\[138a.7\]]dpyad pa de'i rgyu la 'jug par bya ba yin pa'i phyir ro/_/don dam par sbyin pa la sogs pa sgyu ma la sogs pa'i rang bzhin yin du zad mod/_de lta na yang 'khor gsum yongs su dag pa don dam pa khong du chud par byed pa'i thabs yin pas na/_rgyu dang 'bras bu'i dngos po
[\[138b\]]
[\[138b.1\]]las 'gal ba yod pa ma yin no/_/de skad du yang /_tha snyad pa'i bden pa ni thabs su gyur pa'o/_/don dam pa'i bden pa ni thabs las byung bar gyur pa'o zhes gsungs so/_/gal te 'di ltar rnal 'byor pas sgyu ma'i rang bzhin du mthong ba'i dngos po de nyid 'jig rten pas kyang
[\[138b.2\]]mthong ba ma yin nam/_de ci ste rtsod par byed snyam pa la/_'jig rten zhes smos te/_skye bo tha mal pa rnams kyis ni med pa nyid la rgyu dang rkyen la brten nas byung bas dngos por mthong la yang dag nyid du 'ang ste bden pa'i rang bzhin du 'dzin gyi/_ji ltar rnal 'byor pas sgyu ma
[\[138b.3\]]ltar mthong ba ltar 'jig rten pas ma yin pas na 'dir rnam par rtsod par byed do/_/gzugs la sogs pas don byed par nus pa mngon sum du grub pa ma yin nam/_de la ji ltar na bsnyon gdab par bya snyam pa la/_gzugs sogs zhes smos te/_gang gzugs la sogs
[\[138b.4\]]pa mngon sum du grub tu zin kyang rab tu grags pa ste 'jig rten pas smra bar byed pa tsam mo zhes bya ba'i don yin no/_/tshad ma ste don dam pa'i tshad mas khong du chud par bya ba ni ma yin gyi/_'on kyang kun rdzob pa'i tshad mas bzung ba yin pas na kun rdzob nyid do/_/de skad du yang /_
[\[138b.5\]]gang zhig dbang po la dmigs pa/_/de yi gal te don dam yin/_/de nyid byis pas rig pas na/_/don dam shes pa de ci bya/_/zhes gsungs so/_/mngon sum du grub kyang brdzun pa'i dpe gang snyam pa la/_de ni mi gtsang zhes smos te/_'di ltar bud med kyi lus po
[\[138b.6\]]la sogs pa mi gtsang ba'i dngos po rnams la zhen pa'i dbang gis gtsang ba'i blo skyes pa de nyid brdzun pa nyid de/_de ma yin la der gzung ba'i phyir ro/_/de bzhin du gzugs la sogs pa yang ngo /_/gal te tshad mas grub pa'i dngos po ma yin du chug_/de ltar
[\[138b.7\]]bcom ldan 'das kyis phung po la sogs pa bstan par mdzad pa ji ltar snyam pa la/_'jig rten zhes smos te/_dngos por mngon par zhen pa'i 'jig rten pa stong pa nyid la gzud par bya ba'i phyir phung po la sogs pa brtan par mdzad pa ste/_dang po nas stong pa nyid brjod na
[\[139a\]]
[\[139a.1\]]skrag par gyur pa'i phyir ro/_/de skad du yang /_rgyal bas bdag dang bdag gi zhes/_/gsungs pa dgos pa'i dbang gis te/_/phung po khams dang skye mched kyang /_/de bzhin dgos pa'i dbang gis gsungs/_/zhes 'byung ngo /_/skad cig mar gsungs
[\[139a.2\]]pas na dngos po yod pa nyid do snyam pa la/_de bzhin nyid ces smos te/_don dam par dngos po med pa yin pa'i phyir skad cig ma yang ma yin no/_/'o na da ltar ji skad du brjod par bya snyam pa la/_kun rdzob yin zhes smos so/_/gzhan gyi brjod pa 'gal bar 'gyur zhes smos te/_
[\[139a.3\]]'gal bar 'gyur ba ni skad cig ma ma yin par grags pas na grags pa dang 'gal lo zhes bya ba'i don to/_/lan brjod pa rnal 'byor pa ste/_gang zag gi bdag med par rtogs pa rnams kyis kun rdzob skad cig ma nyid du snang ba'i phyir nyes pa med de/_grags pa dang 'gal ba'i
[\[139a.4\]]nyes pa yod pa ma yin no/_/don dam par ni de dag yod pa ma yin te/_blo ni kun rdzob yin par brjod/_/ces gsungs pa'i phyir ro/_/rnal 'byor pa kho nas mthong ba ji ltar snyam pa la/_'jig rten la zhes smos te/_gzhan du zhes bya ba ni gal te rnal 'byor pa rnams kyis
[\[139a.5\]]de kho na nyid mthong bar ma gyur na bcom ldan 'das kyis bud med kyi gzugs phung mi gtsang bar gsungs pa la/_'jig rten pas gtsang ba nyid du mngon par rloms pas gnod par 'gyur ro/_/gal te thams cad sgyu ma lta bu nyid yin na de'i tshe rgyal ba yang sgyu ma lta bu nyid yin pas na
[\[139a.6\]]de la mchod pa la sogs pa byas pas ji ltar bsod nams 'byung snyam pa la/_sgyu ma lta bu'i zhes smos te/_sgyu ma lta bu'i rgyal ba dngos po med pa yin pa'i phyir/_bsod nams gang zhig de la ji ltar 'byung /_/zhes bya bar sbyar ro/_/sgyu ma'i skyes bu la phan pa dang /_gnod
[\[139a.7\]]pa byas pa la bsod nams la sogs pa yod pa ma yin no/_de ji ltar sems par byed ces bya ba'i don to/_/lan brjod pa/_bden pa las 'byung bzhin du 'byung /_/zhes smos te/_ji ltar don dam par bden pa'i bcom ldan 'das las 'byung ba ltar ro/_/bsod nams ji ltar zhes pa
[\[139b\]]
[\[139b.1\]]ni gnyis pa la yang sbyar bar bya'o/_/de skad du yang /_ji ltar don dam par yod pa'i rgyal ba las bsod nams kyang don dam par 'byung ba bzhin du/_sgyu ma lta bu'i rgyal ba las kyang sgyu ma lta bu'i bsod nams 'byung bar 'gyur ro zhes gsungs so/_/de'i phyir 'u bu cag la khyad
[\[139b.2\]]par cung zad kyang med do/_/rkyen 'di dang phrad pa las 'di 'byung ngo zhes bya ba ni gnyi ga la yang mtshungs pa'i phyir ro/_/gal te zhes bya ba ni rgol ba'o/_/ci ste ni gang gi phyir ro/_/shi nas te shi ba'i rjes la'o/_/skye ba ni 'byung ba ste skye zhing 'byung bas na don dam par yod pa'o
[\[139b.3\]]zhes bsam pa'o/_/lan brjod pa ji srid ces smos te/_ji ltar ji srid du sngags dang sman la sogs pa'i rkyen rnams tshogs pa'i dus de srid du sgyu ma yang 'byung bar 'gyur ro/_/de bzhin du ji srid du ma rig pa la sogs pa'i rkyen rnams tshogs pa de srid du sems can yang
[\[139b.4\]]'byung bar 'gyur zhing shi ba rnams kyang slar skye bar 'gyur ro/_/gzhan yang yun ring bar gnas pa tsam gyis yang dag pa nyid du yod par 'gyur ba ma yin no zhes bstan pa'i phyir/_rgyun ring zhes smos te/_ring ba ni thog ma med pa nas rgyun skad cig ma gcig nas gcig tu brgyud
[\[139b.5\]]pa'o/_/de tsam gyis dam par gzhan ni yun ring du gnas pa ma yin no/_/ci ste sgyu ma'i skyes bu dang rang bzhin tha mi dad pa'i phyir sems can bsad kyang nyes par mi 'gyur ro snyam pa la/_sgyu ma zhes smos te/_sgyu ma'i skyes bu dang cig shos kyi skyes bu dag dngos po med
[\[139b.6\]]pa nyid du mtshungs su zin kyang sgyu ma'i skyes bu la sgyu ma'i skyes bu'i sems med pa'i phyir sdig pa med do/_/de la yang bsad sems kyis sbyar na nyes par ni 'gyur la srog gcod par ni mi 'gyur ro/_/cig shos gzhan la ji ltar srog gcod par 'gyur snyam pa la/_sgyu
[\[139b.7\]]ma'i zhes smos te/_sems nyid sgyu ma'o/_/ldan pa ni de dang ldan pa'o/_/phan pa dang gnod pa srid pa'i bsod nams la sogs pa'i rten sems yin pa'i phyir ro/_/gang gi tshe sgyu ma nyid du dngos su mthong ba de'i tshe ni bsad pa la sogs pa'i nyes pa yod pa ma yin na/_da
[\[140a\]]
[\[140a.1\]]dung sems kyis de ltar nus pa ma yin gyi 'on kyang tshig bzhin du mos pa byed pa tsam du zad do/_/pha rol pos sems sgyu ma nyid du mi 'thad par brtsad par 'dod nas/_sngags la sogs pa la sems bskyed pa'i nus pa med pa'i phyir sems ni sgyu ma'i
[\[140a.2\]]rang bzhin du mi srid do/_/lan brjod pa/_sna tshogs zhes brjod de/_rgyu dang rkyen sna tshogs las yang dag par byung ba'i sgyu ma de yang rnam pa sna tshogs pa nyid do/_/yang zhes pa ni rim pa bzhin du sbyar ba'o/_/de lta na sgyu ma'i sgra mtshungs su zin kyang rgyu tha dad pa nyid de/_des na sngags
[\[140a.3\]]la sogs pa'i rgyu las ni gzhan nyid yin la/_ma rig pa la sogs pa'i rgyu las ni sems sgyu ma nyid yin no/_/de nyid gsal bar bstan pa'i phyir/_rkyen gcig ces smos te/_kha cig tu 'bras bu bskyed par nus pa'i rgyus thams cad du nus pa ma yin no/_/de ltar sgyu ma kha cig
[\[140a.4\]]ni sngags kyis bskyed pa yin la/_sgyu ma kha cig ni thog ma med pa nas kyi ma rig pas rab tu bskyed pa'o/_/de dag kyang tha snyad tsam du brjod par zad do/_/don dam par ni chos thams cad rang bzhin gyis mya ngan las 'das pa nyid do/_/pha rol pos yang skyon gzhan brjod par
[\[140a.5\]]'dod nas/_gal te don dam zhes smos te/_/gdod ma nas zhi ba'i phyir ro/_/don dam par ni sems can rnams mya ngan las 'das pa nyid yin pas 'khor ba zhes bya ba ni kun rdzob tu tha snyad du brjod par zad do zhes zer ba'i lta na/_de'i tshe sangs rgyas la yang 'khor bar
[\[140a.6\]]skye ba la sogs pa mnga' bar 'gyur ro/_/sangs rgyas nyid thob nas kyang rga ba la sogs pa yod par 'gyur na ni de ltar na mgo byin pa la sogs pa'i byang chub kyi spyod pa ci zhig bya ste/_'bras bu med pa'i phyir ro/_/de la ji srid rkyen rnams tshogs par gyur pa zhes bya ba la
[\[140a.7\]]sogs pas lan brjod du zin kyang yang gsal bar bya ba'i phyir/_rkyen rnams zhes smos te/_rkyen rnams yod par gyur na yang sgyu ma yang yod pa yin no/_/de bzhin du sems can sgyu ma yang ngo /_/rkyen rnams med na ni sgyu ma yang yod par mi 'gyur ro/_/de bzhin du
[\[140b\]]
[\[140b.1\]]sangs rgyas sgyu ma yang rkyen yod kyi bar du mi 'byung bar 'gyur te/_sems can gyi bsod nams kyi rkyen gyis rgyal bar snang bar 'byung ngo /_/de med na ni kun rdzob tu yang mi 'byung ngo /_/de ltar re zhig mdo sde la sogs pa'i rtsod pa bsal nas/_da ni rnal 'byor spyod pa pa'i rtsod
[\[140b.2\]]pa bsal ba'i phyir/_de'i rtsod pa bslang bar bzhed nas/_gang tshe zhes smos te/_'khrul pa zhes bya ba ni blo la snang ba'o/_/gang gi tshe sems can thams cad sgyu ma'i rang bzhin yin zhing rang bzhin gyis stong pa nyid du gyur pa de'i tshe sgyu ma'i rang bzhin 'dzin par byed pa'i blo yang
[\[140b.3\]]yod pa ma yin no/_/de lta na ni sgyu ma gang gis dmigs par byed/_des na rang gi sems phyi rol gyi gzugs su 'khrul ba ste/_de lta na nyes pa med do snyam pa la de bsal bar bzhed pa lan brjod pa'i phyir gang tshe zhes smos te/_gang gi tshe rnam par shes pa tsam du smra ba khyod la sgyu
[\[140b.4\]]ma nyid de gzung bar bya ba glang po la sogs pa'i rnam pa'i gzugs kyang med pa'i lta na/_sems 'ba' zhig khas blang bar bya dgos te phyi rol gyi don med pa'i phyir ro/_/de lta na de'i tshe ci zhig dmigs te/_'dir ci zhig so sor snang ba yang brjod par bya dgos so/_/rnal 'byor
[\[140b.5\]]spyod pa'i bsam pa'i dgos pa bsdu ba'i phyir/_de ni sems zhes smos te/_rang gi sems nyid phyi rol gyi gzugs su 'khrul nas glang po la sogs pa'i rnam par snang ba ste/_des na de nyid don dam par na sems gzhan zhig yod pa nyid de/_'dzin pa las chad pa'i rnam par snang
[\[140b.6\]]ba'i phyir ro/_/gal te zhes bya ba ni khas mi len na'o/_/de lta na yang de 'tsham pa ma yin no zhes lan bstan par bya ba'i phyir/_gang tshe zhes smos te/_gang gi tshe shes pa nyid sgyu mar khas blangs pa de'i tshe gzhan gang gis 'dzin par byed/_'di ltar mthong ba'i sgyu ma ni rnam par shes pa yin na/_
[\[140b.7\]]lta bar byed pa med par ji ltar na blta bar bya ba yod par 'gyur/_blta bar bya ba med par yang ji ltar na lta bar byed pa yod par 'gyur/_des na 'gro ba rnams long ba nyid du 'gro bar 'gyur ro/_/ci ste 'di snyam du shes pa'i bdag gi sgyu ma'i rang bzhin ni/_bdag nyid kyis bdag nyid
[\[141a\]]
[\[141a.1\]]la lta bar byed pa ni/_re zhig nyes pa de dag mi 'ong ngo snyam pa la/_'jig rten zhes smos te/_byed pa por gyur pa'i sems kyi rang bzhin de nyid las su byas nas lta ba ni rigs pa ma yin te/_rang la rang byed pa 'gal ba'i phyir ro/_/'di skad du rin chen gtsug tor zhes bya
[\[141a.2\]]ba'i mdo las/_rang gi sems la yongs su dpyad pa byas na nang du yang dag par rjes su ma mthong /_phyi rol du yang ma yin/_phung po la yang ma yin/_khams rnams la yang ma mthong ngo zhes bya ba la sogs pa rgyas par gsungs so 'di ci dang 'dra bar snyam pa la ral gri zhes bya ba la
[\[141a.3\]]sogs pa smos te/_ji ltar ral gri'i so yang rang la rang mi gcod pa de bzhin du yid kyis kyang rang gis rang mi rig ste cha shas med pa la rang bzhin gzhan 'gal ba'i phyir ro/_/gal te 'di snyam du dper na bum pa la sogs pa gsal bar byed pa'i mar me nyid rang gsal bar byed
[\[141a.4\]]pa yin gyi/_yang de gsal bar byed pa'i don du mar me gzhan la ltos pa ni ma yin no/_/de bzhin du rnam par shes pa yang ma yin pas 'gal ba med snyam du sems na/_gang mar me gsal bar byed pa yin du zin gyis kyang /_mun pas bsgribs nas rang gi ngo bo gsal bar
[\[141a.5\]]byas pa ni med do/_/yang rnam par shes pa tsam du smra ba'i rtsod pa bslang bar bya ba'i phyir/_sngon po zhes smos te/_dper na shel gyi rdo ba sngon po nyid du 'gyur ba ni snam bu sngon po la sogs pa rkyen gzhan la ltos mod kyi/_rang bzhin gang zhig sngon po nyid du grub pa de sngon po nyid du
[\[141a.6\]]byed pa'i phyir/_rkyen gzhan la ltos pa med do/_/de bzhin du cung zad bum pa la sogs pa gsal bar byed pa ni mar me la sogs pa la ltos par mthong la/_cung zad mar me la sogs pa gsal bar bya ba'i don du me la sogs pa gzhan la ltos pa ni ma mthong ste/_rang nyid
[\[141a.7\]]kyis gsal bar byed pa yin no/_/de bzhin du rnam par shes pa gsal ba nyid du grub pa yin no snyam pa la/_lan brjod par bya ba'i phyir/_sngo nyid ces smos te/_dpe 'di yang 'dra ba ma yin no/_/gang yang sngon po nyid du 'gyur ba gzhan la mi ltos pa ni ma yin te/_rang gi rgyu
[\[141b\]]
[\[141b.1\]]la rag las pa'i phyir ro/_/gal te ltos pa med par 'gyur ba nyid yin na ni rang gi rgyud las sngon po ma yin pa nyid du skyes la/_phyis rkyen la mi ltos par bdag nyid kyis bdag nyid sngon por byed par 'gyur ba las/_de ltar 'gyur ba yang ma yin na de gang gis na sngon po nyid du
[\[141b.2\]]'gyur ba ltos pa med pa yin zhes brjod/_yang na sngon po zhes bya ba la sogs pa'i gzhung rnams ni mar me gsal byed ma yin zhes bya ba de nyid kyi 'thad pa ste/_'di ltar ltos pa med pas kyang bdag nyid gsal bar byed par mi 'gyur ro zhes mdor bsdu ba'i don to/_/mar me rang gis
[\[141b.3\]]gsal ba yin du chug ste/_de lta na yang blo la ni yod pa ma yin no zhes bstan pa'i phyir/_mar me zhes bya ba la sogs pa smos te/_shes pa zhes pa ni mar me'i rnam par shes pas so/_/blo ni ste shes pa gzhan gang zhig gis khong du chud par byas nas 'di rang gsal bar byed pa'o zhes
[\[141b.4\]]rjod par byed de/_'das pa dang ma 'ongs pa dag ni med pa'i phyir dang da ltar byung ba la ni dus mnyam po nyid yin pas na 'dzin pa nyid ni mi 'thad pa nyid do/_/'di skad du yang /_'od srungs sems ni shes pa kun gyis ma mthong ngo zhes bya ba la sogs pa gsungs so/_/de'i phyir gsal ba ni
[\[141b.5\]]mar me bzhin mi gsal ba bum pa bzhin zhes pa ni rol pa ste longs chos so/_/brjod du zin kyang ste smras su zin kyang de don med pa nyid do/_/skye ba med cing 'gag pa med pa'i blo de mo gsham gyi bu mo dang khyad med do zhes bya ba'i don to/_/rgol bar brjod pa/_gal te zhes smos te/_
[\[141b.6\]]gal te rnam par shes pa rang rig pa'i ngo bo yod par ma gyur na de'i dus phyis dran pa yod par mi 'gyur te/_dran pa'i rgyu ni nyams su myong ba yin pa'i phyir ro/_/des na dran pa yod pas nyams su myong ba yod par grub po snyam pa la/_lan brjod pa/_gal te rang rig pa nges par yod
[\[141b.7\]]par gyur na ni de'i tshe de'i 'bras bu dran pa yang yod par gyur na gang gi tshe de nyid la rtsod pa zhugs pa de'i tshe dran pa de de'i 'bras bu nyid yin no zhes gang gis na 'gyur/_gzhan yang dran pa nyid kyis shes pa yin pa'i phyir/_ji ltar 'grub par 'gyur/_'o na ji ltar dran pa
[\[142a\]]
[\[142a.1\]]'byung snyam pa la/_gzhan myong zhes smos te/_shes pa las gzhan gzung bar bya ba'i yul nyams su myong ba nas de dang rjes su 'brel pa'i shes pa skye bar 'gyur te/_yul nyams su myong ba'i dran pa khyad par can nyid dran par byed do zhes bya ba'i don
[\[142a.2\]]to/_/ci dang 'dra bar snyam pa la/_dran pa byi ba'i dug bzhin zhes smos te/_ldong ros kyis bskus pa'i byi ba'i dug gis lus la zin par gyur na/_dus gzhan du 'brug gi sgra bsgrags pa'i tshe rang rig pa med kyang rkyen de tsam gyis dug bslangs nas rnam par 'phel bar byed pa bzhin
[\[142a.3\]]du'o/_/pha rol po rnam grangs gzhan gyi sgo nas rang rig pa bsgrub par 'dod nas/_rkyen gzhan zhes smos te/_rkyen gzhan ni bsgom pa'o/_/de dang ldan pa ni sems so/_/gsal bar byed pa ste/_gzhan gyi shes pa so sor snang bar byed pa'i phyir/_rang gsal ba nyid kyang yod pa kho na ste/_
[\[142a.4\]]des gzhan gyi shes pa la ji lta ba bzhin du dmigs par byed do/_/de bzhin du rang gi sems kyang dmigs par byed pa nyid de/_des na rig pa grub pa nyid do snyam pa la/_lan brjod pa/_sman zhes brjod de/_de lta na mig sman bsgrubs pas grub pa'i cho ga ste sbyor ba'i sa mthong ba'i bum
[\[142a.5\]]pa ni bum pa bzang po ste/_bum pa bzang po gang yin pa de nyid mig sman du 'gyur ro/_/de'i phyir rkyen gyi dbang gis gzhan gyi sems mthong zhes te rang gi sems la yang lta bar byed do zhes sbyar bar mi bya'o/_/gal te rang rig pa mi bden pa yin pa de ltar na bum pa mthong zhes bya ba la
[\[142a.6\]]sogs pa'i tha snyad rnams kyang ji ltar yod par 'gyur te/_gsal byed nyid mi gsal bar gyur to snyam pa la/_ji ltar zhes smos te/_mthong ba ni mngon sum gyis so/_/thos pa ni sgra las byung bas so/_/shes pa ni rjes su dpag ste/_kun rdzob kyi mthong ba la sogs pa ni dgag par bya ba
[\[142a.7\]]ma yin pas ji ltar gang yang yod la rag go/_/don dam par sgro btags pa ni sdug bsngal gyi rgyu nyid de/_de bzlog par bya'o zhes bya ba ni rjes bcad pa'i don to/_/zhar la byung ba rnams rdzogs par byas nas skabs su bab pa'i don sbyar ba'i phyir/_sems las zhes smos te/_dper na sgyu ma
[\[142b\]]
[\[142b.1\]]sems las gzhan yin nam/_ma yin te/_rnam par shes pa las lhag pa'i don khas blangs par gyur pa'i phyir ro/_/de ste gzhan ma yin pa yin nam/_yin no zhe na ma yin te/_rnam par shes pa nyid sgyu mar 'gyur ba'i phyir ro/_/gal te de nyid du rtog par byed na/_de las brjod pa/_gal
[\[142b.2\]]te dngos po yin na de la gzhan cis min/_gal te gzhan med pa de lta ni rnam par shes pa 'ba' zhig las gzhan sgyu ma zhes bya ba yod pa ma yin pas/_gang tshe khyod la sgyu ma'ang med na de'i tshe ci zhig dmigs zhes bya ba de nyid 'ongs pa yin no/_/skabs su bab pa'i don bsgrubs
[\[142b.3\]]nas mjug bsdu bar bya ba'i phyir/_ji ltar sgyu ma zhes smos te/_ji ltar sgyu ma dngos po yod pa ma yin yang ji lta ba bzhin du mthong ba de bzhin du yid kyang don dam par na dngos po med pa yin du zin kyang mthong bar nus pa yin no/_/de ltar na gang gi tshe 'khrul pa'ang med na sgyu ma gang
[\[142b.4\]]gis dmigs par 'gyur zhes rgol ba'i lan rdzogs par thebs so/_/gal te rgyu med pa'i kun rdzob ni sdig par 'gyur ba'i phyir yod pa'i dngos po la brten nas 'khor bar 'jug par byed do zhe na/_lan bstan pa'i phyir/_gzhan du zhes smos te/_gzhan du zhes pa ni gzhan du 'gyur
[\[142b.5\]]zhes bya ba'i don to/_/don byed nus pas stong pa nyid dngos po las gzhan dngos po med pa nyid du 'gyur te/_nam mkha' bzhin du cung zad kyang yod par mi 'gyur ro/_/gzhan yang dngos po la ste/_sems la brten nas dngos po med pa de 'khor bar bya ba dang ldan pa ste/_don
[\[142b.6\]]byed nus par ji ltar 'gyur/_/ci don byed nus pa'i mtshan nyid dang bral ba la brtag par byas nas bsran bzod dam zhes bstan pa'i phyir/_grogs po med ces smos te/_rnal 'byor spyod pa'i lta na 'khor bar grogs po 'di'o zhes bya ba 'di nyid du sems 'ba' zhig grogs po
[\[142b.7\]]med par gcig pur 'byung bar 'gyur ro/_/kho bo gzung ba la sogs pa dang bral ba gnyis med pa'i sems 'dod pa ma yin nam de ji ltar nyes par 'gyur snyam pa la/_gang tshe zhes smos te/_de lta na ni gang gi tshe sems gzung ba la sogs pa dang bral ba tsam thams cad la yod pa de'i tshe
[\[143a\]]
[\[143a.1\]]thams cad de bzhin gshegs pa nyid du 'gyur/_gzung ba la sogs pa dang bral ba'i sems tsam zhig yod pas de kho na nyid thob na ni de lta na 'bad pa gzhan don med pa nyid do/_/de lta zhes pa ni gnyis su med pa'i shes pa brtags su zin kyang sems can gyi
[\[143a.2\]]rgyud la 'dod chags la sogs pa mthong ba'i phyir yon tan ci yang ma thob pa'o/_/gzhan gyis brgal ba sgyu ma zhes smos te/_sgyu ma lta bur sems can de 'gro ba rnams kyis shes pas kyang nyon mongs pa ji ltar ldog par 'gyur te/_re zhig gzhan rnams de ltar 'gyur ba la lta/_the tshom
[\[143a.3\]]yang med na de byed pa nyid kyang sgyu ma byed mkhan nyid kyang ngo /_/lan brjod par bya ba'i phyir/_de byed pas ni zhes smos te/_nyon mongs pa ni kun tu chags pa'o/_/shes bya ni bud med la sogs pa la chags pa de'i bag chags kyi sa bon no/_/ma spangs pa ni ma bcom pas so/_/de mthong
[\[143a.4\]]ba ni sgyu ma'i bud med mthong ba'o/_/stong nyid de de kho na nyid kyi shes pa'i bag chags stobs chung ba'o/_/'o na ji ltar dngos po'i bag chags spong bar 'gyur snyam pa la brjod pa stong pa nyid du bag chags goms pa ste/_bsgom pa'i rnal 'byor phul du phyin pas spong bar byed pa ni las su
[\[143a.5\]]byed pa'o/_/ci ste 'di ltar dngos po'i bag chags dang stong pa nyid kyi bag chags la khyad par cung zad kyang yod pa ma yin no/_/de skad du yang /_/lta ba thams cad stong nyid kyis/_/nges par 'byung bar rgyal bas gsungs/_/gang zhig stong nyid du lta na/_/de ni bsgrub bya min par
[\[143a.6\]]gsungs/_/zhes 'byung bas so zhe na/_de la lan brjod pa/_ci yang zhes smos te/_dngos po med pa'i rang bzhin yang med pa nyid do zhes goms par byas nas de yang ste/_stong pa nyid kyi bag chags kyang med par 'gyur ba nyid do/_/de lta na yang skyon gyi gnas skabs
[\[143a.7\]]de nyid do snyam pa la/_gang tshe zhes smos te/_gang med pa nyid do zhes rtog par byed pa'i dngos po de gang gi tshe rnam par gzhig pa de'i tshe rnam pa thams cad du rnyed pa ma yin te/_'di dngos po'i phreng ba can gang yang med par de ci la brten te gnas/_phar 'gram med pa'i tshur
[\[143b\]]
[\[143b.1\]]'gram bzhin du rten med pa nyid kyis brten pa med pa nyid do zhes bya ba'i don to/_/de ltar na blo'i mdun na dmigs pa nyid du ji ltar snang bar 'gyur/_de lta bur rnam par rtog pa nub pa la sgrib pa thams cad grol bar 'gyur ro zhes bstan pa'i phyir/_gang tshe zhes smos te/_dngos
[\[143b.2\]]po dang dngos po med pa dag las ma gtogs pa'i 'gro sa gzhan med pa'i phyir dmigs pa med pa ni rten med pa'i phyir te/_shing zad pa'i me bzhin du rnam par rtog pa thams cad rab tu zhi ba ni mya ngan las 'das par 'gyur ba'o/_/de ltar na bcom ldan 'das kyis
[\[143b.3\]]gzhan gyi don rdzogs pa ji ltar mdzad snyam pa la/_yid bzhin zhes smos te/_yid bzhin nor bu ni yid la bsams pa bzhin du 'bras bu ster ba'i rin po che'i bye brag go/_/dpag bsam shing ni ji ltar dpag bsam gyi shing bsams pa ltar 'bras bu ster ba'i shing gi bye brag go/_/
[\[143b.4\]]de bzhin du bdud bzhi las rnam par rgyal bas na rgyal ba'o/_/de'i sku snang ba ni skyes bu chen po'i mtshan sum cu rtsa gnyis mthong ba'o/_/ji ltar mthong zhe na/_gzhan gdul bar bya ba med pa nyid du mi srid pas gdul bar bya ba dge ba'i rtsa ba thob cing smon par byas pa'i rkyen de dang /_de'i
[\[143b.5\]]don du byang chub sems dpa'i dus na/_smon lam btab pa'i rgyu ste de nyid kyis so/_/de skad du yang /_bsam gtan de la snyoms zhugs nas/_/yid bzhin nor bu bzhin du gnas/_/tshogs la sogs pa rdzogs pas ni/_/ji ltar 'dod bzhin bstan pa 'byung /_/zhes gsungs
[\[143b.6\]]so/_/bstod pa bzhi pa las kyang /_bcom ldan mnga' bdag khyod kyis ni/_/yi ge gcig kyang ma gsungs te/_/gdul bya'i 'gro ba mtha' dag la/_/chos kyi char pas tshim par mdzad/_/ces gsungs so/_/yang de nyid kyi don gzhan gyi sgo nas bstan pa'i phyir/_mkha'
[\[143b.7\]]lding zhes bya ba la sogs pa tshigs su bcad pa gnyis gsungs te/_bsgrubs pa ni sngags kyis mngon par 'dus byas pa'o/_/'das ni shi ba'o/_/de 'das zhes pa ni mkha' lding grub pa'o/_/de zhes pa ni mchod sdong ngo /_/dpes mtshon pa'i don bstan par bya ba'i phyir/_
[\[144a\]]
[\[144a.1\]]byang chub ces smras te/_byang chub ni sangs rgyas nyid do/_/spyod pa ni de'i don du tshogs yongs su rdzogs pa'o/_/rjes su mthun pa ni de dang rjes su mthun pa'i 'bras bu'o/_/rgyal ba nyid mchod sdong ngo /_/gdul bya'i smon lam la so sor snang
[\[144a.2\]]ba nyid du bsgrubs pa la bsgrubs pa zhes brjod do/_/byang chub sems dpa' 'das pa ni sangs rgyas kyi skabs nyid do/_/gal te sems kyi rgyun nye bar zhi bar gyur pa'i sangs rgyas de la mchod pa byas pas ji ltar 'bras bu dang ldan par 'gyur zhes rtsod pa bslang bar bya ba'i
[\[144a.3\]]ched du sems med pa zhes smos te/_sems dang bral ba'i bcom ldan 'das la mchod pa byas pas 'bras bu dang ldan par ji ltar 'gyur te/_longs mi spyod pa'i phyir ro snyam pa la/_lan brjod pa gang zhig ces smos te/_mtshungs pa ni 'dra ba'o/_/bshad pa ni lung
[\[144a.4\]]las gsungs pa'o/_/don dam par longs spyod pa yod pa ma yin pas sbyin pa dang rjes su mthun pa'i bsod nams dang ldan pa nyid du ni khyad par ni cung zad kyang med do/_/gzhan yang lung las yin zhes bya ba la sogs pa la/_de ste bzhugs pa 'ang mya ngan las 'das
[\[144a.5\]]pa'i bcom ldan 'das la mchod pa byas pas 'bras bu 'byung ba ni lung las gsungs pa yin no/_/khyad par kha cig ni kun rdzob/_kha cig ni don dam du 'dod par zad do/_/de skad du yang /_'ga' zhig bzhugs la mchod pa dang /_/gang zhig mya ngan 'das mchod pa/_/dang
[\[144a.6\]]ba'i sems kyis mtshungs pa ste/_/bsod nams khyad par yod ma yin/_/zhes gsungs so/_/gzhan yang bden pa ste don dam par bzhugs pa'i bcom ldan 'das la mchod pa byas pas 'bras bu dang bcas par gyur pa lta bu ste/_dper na ji lta bur zhes bya ba'i don
[\[144a.7\]]yin te/_lus las ma gtogs par dper brjod pa'i 'os gzhan med do zhes bya ba'i don to/_/bye brag tu smra bas rtsod pa/_bden pa'i zhes bya ba la sogs pa smos te/_sdug bsngal dang kun 'byung dang 'gog pa dang lam ste 'phags pa'i bden pa rnams mthong ba
[\[144b\]]
[\[144b.1\]]ste/_mngon du byas pa las mthong ba'i lam dang /_bsgom pa'i lam gyi sgo nas grol bas chog mod/_stong pa nyid bsgoms pas ci zhig bya snyam pa la/_lan brjod pa/_gang gi phyir stong pa nyid kyi rang bzhin gyi lam 'di med par byang chub ces bya ba yod pa ma yin no
[\[144b.2\]]zhes bya ba lung las gsungs pa ste/_de yang 'di skad du/_sangs rgyas rang sangs rgyas dang ni/_/nyan thos rnams la nges bstan pa'i/_/thar pa'i lam ni khyod gcig pu/_/gzhan yod min zhes nges pa yin/_/zhes 'byung ngo /_/'on te zhes pa ni rgol ba ste/_theg
[\[144b.3\]]chen ni byang chub sems dpa'i theg pa'o/_/de'i lung gis ma grub po snyam pa la/_lan brjod pa/_khyod kyi yang lung gis ji ltar 'grub pa/_rgol bas smras pa/_gang gi phyir gnyis gal te 'u bu cag gnyi ga la nga'i lung grub po snyam pa la/_sgrub pa pos brjod pa
[\[144b.4\]]dang por zhes smos te/_dang por te re zhig sngon khyod kyis khas ma blangs pa'i lung de nyid mi 'grub pa'o/_/phyis khas blangs pa las ni 'grub la rag na/_de lta na ni kho bo cag gi theg pa chen po yang khas blangs nas 'grub pa nyid yin pas gnyi ga la 'di grub ces gang gis rjod par
[\[144b.5\]]byed/_gal te bla ma gcig nas gcig tu brgyud pa'i gdams ngag dang /_sangs rgyas kyi bka' yin pa nyid kyi mdo sde la 'jug pa dang 'dul ba la yang snang ba de sangs rgyas kyi bka' yin gyi/_gzhan ni ma yin no snyam pa la brjod pa/_gang zhig ces smos te/_
[\[144b.6\]]gang zhig rkyen rnams ni gang zhig rgyu mtshan du sbrel ba rnams so/_/de la zhes pa ni rang gi lung la'o/_/gnas pa ste khas len no/_/de nyid ni theg pa chen po'i lung la yang yod pa nyid yin pas rkyen de rnams sbyar bar gyis shig_/de skad du yang /_gang zhig don ldan chos kyi
[\[144b.7\]]tshig dang nyer ldan pa/_/khams gsum rnams kyi kun nas nyon mongs gcod par brjod/_/gang zhig phan yon zhi ba mthong bar byed pa de/_/gtsug lag de lta min la phyin ci log tu brjod/_/ces gsungs so/_/gal te 'o skol gnyis ma yin pa'i gzhan po gnyis kyis
[\[145a\]]
[\[145a.1\]]'dod pa de bden pa'i don yin no snyam pa la/_gzhan dag ces smos te/_'o skol gnyis ma yin pa'i gzhan po gnyis kyis 'dod pa bden pa yin pa lta na ni rig byed la sogs pa yang bden pa nyid du 'gyur ro/_/gal te lung nyid yin ma yin rtsod pa yod
[\[145a.2\]]pa'i phyir theg pa chen po ni rtsod pa dang bcas pa'o snyam pa la/_sgrub pa pos brjod pa/_de ltar na ni khyod kyi lung yang 'dor dgos te/_de la yang khyod dang mu stegs pa gnyis yang dag par rtogs pa dang log par rtogs pa yod pa'i phyir ro/_/mu stegs pa
[\[145a.3\]]'ba' zhig tu ma zad kyi/_bdag dang ste rang gi sde pa'i bye brag dang gzhan gyi sde pa ste/_sde pa gzhan gyi dbye bas khyod kyis khas blangs pa'i lung las gzhan du rang dang gzhan gyi sde pas khas blangs pas de yang rtsod pa dang bcas pa yin pa'i phyir dor bar bya dgos
[\[145a.4\]]te khas blangs par mi gsha' ba nyid do/_/gzhan gyi lung zhes pa'i tshig ni rang gi lung dang /_gzhan gyi lung zhes bya ba'i don to/_/zhar la byung ba'i tshul gyis lung la log par rtogs pa bsal nas bden pa mthong bas grol bar 'gyur bas na stong pa nyid bsgoms pas
[\[145a.5\]]ci zhig bya zhes dogs pa nyid bsal bar bya ba'i phyir/_bstan rtsa zhes smos te/_bstan pa ni gsung rab po/_/nyon mongs pa las thar pa dang zhi ba khas blangs pa ste dge slong gnyis kyi ni rtsa ba ste/_de dag gis yun ring du gnas par byed pas so/_/de la gtso bo ni
[\[145a.6\]]nyon mongs pa las thar pa'i dge slong yin na stong pa nyid med par bden pa mthong ba las ni nyon mongs pa las thar pa'i dge slong de 'byung ba ma yin pas dka' bar gnas pa'o/_/dge slong dka' bar gnas pa 'ba' zhig tu ma zad kyi/_sems dmigs pa dang bcas pa ste
[\[145a.7\]]gang dag dngos por mngon par zhen pa rnams kyi mya ngan las 'das pa yang dka' bar gnas pa yin no/_/de la dge slong nyid mi 'thad do zhes bya ba'i phyir/_rgol ba bslang ba nyon mongs zhes smos te/_/bden pa mthong bas nyon mongs pa spangs te/_de nas grol bar 'gyur ro snyam
[\[145b\]]
[\[145b.1\]]pa la lan brjod pa/_'di ltar de'i rjes la ste nyon mongs pa spangs pa nyid kyi rjes la grol ba khongs su chug_/ci ste grol ba nyid du 'gyur ba la the tshom ci yod ce na/_ma yin no/_/ci'i phyir zhe na/_brjod pa/_nyon mongs zhes smos te/_nyon mongs pa'i las med kyang de la ste maud
[\[145b.2\]]gal gyi bu la sogs pa la rdeg pa la sogs pa'i las kyi mtshan nyid kyi nus pa mthong ba'i phyir ro/_/de bas na nyon mongs pa spangs pa'i rjes la grol bar 'gyur ba ni ma yin no/_/ci ste de dag la yang skye ba'i rgyu srid pa nyid med do zhes rgol ba'i don du ci tsam zhes smos te/_nges pa ni de
[\[145b.3\]]ltar nges pa'o/_/sgrub pa pos brjod pa sred pa 'di zhes smos te/_sred pa 'di nyid nyon mongs pa ste/_kun nas nyon mongs pa dang ldan pa ma yin du zin kyang /_kun nas nyon mongs pa bzhin du ste nyon mongs pa'i shes pa bzhin du de ci ste med pa yin de bzhin du tshor ba'i zhes bya ba
[\[145b.4\]]la/_tshor ba'i rkyen gyis srid pa ste tshor ba de ni 'dod chags dang bral ba rnams la yang yod pa yin pas na rgyu ma tshang ba med pa'i sred pa de ji ltar na med par 'gyur/_de'i phyir stong pa nyid med par dge slong nyid bde blag tu gnas shing so sor snang ba ma yin no/_/gang sems
[\[145b.5\]]dmigs pa dang bcas pa rnams kyi mya ngan las 'das pa la dka' bar gnas so zhes brjod pa nyid kyi 'thad pa bstan pa'i phyir/_dmigs pa zhes smos te/_dmigs pa dang bcas pa'i sems kyis 'phags pa'i bden pa la sogs pas rang srid par 'jog par byed
[\[145b.6\]]kyi yang skye ba'i skye ba ni ldog par mi byed do/_/gzhan yang stong pa nyid dang zhes bya ba la sogs pa la/_gal te ni ting nge 'dzin gyi stobs kyis nus pa cung zad tsam ldog par srid kyang /_yang de bzhin du kun tu chags pa'i zhags pas slar 'ching bar skyed par 'gyur te/_
[\[145b.7\]]'du shes med pa la snyoms par zhugs kyang de las langs nas sems de yang skye bar 'gyur ba bzhin no/_/gang zhig mdo sde la 'jug ces bya ba la sogs pa tsheg bar bdun pa'i tshigs su bcad pa gsum ni gzhan gyis 'phangs pa yin gyi/_slob dpon nyid kyi ma yin te/_gang gi
[\[146a\]]
[\[146a.1\]]phyir dmigs pa dang bcas pa dang dmigs pa med pa dpyod pa'i skabs yin gyi/_lung dang lung ma yin pa'i dpyod pa skabs ma yin pa'i phyir ro zhes kha cig zer ro/_/kho bos ni 'phags pa zhi ba'i lha seng ge'i khri la bzhugs pa'i dus de nyid kyi tshe
[\[146a.2\]]chos bshad pa mdzad pa yin pas na/_gong 'og gi 'brel ba ma gzigs par gsungs pa kho na 'dra bar mthong ngo /_/theg pa chen po dang khyod kyi mdo sde nyan thos kyi mdo sde mnyam pa ni don gcig par ro/_/ma rtogs gcig ste phyogs gcig go/_/ma rtogs par gyur pa ni
[\[146a.3\]]mtshungs par ma rtogs pa ste/_don tha dad pa'i phyir ro/_/thams cad de theg pa chen po thams cad do/_/nyes pa dang bcas pa ni sangs rgyas kyis gsungs pa nyid do/_/gcig dang ste theg pa chen po'i phyogs gcig dang ngo /_/thams cad ni theg pa chen po thams cad do/_/khyod
[\[146a.4\]]kyis shes pa ni bye brag tu smra ba rnams kyis so/_/stong pa nyid kyi phan yon bstan par bya ba'i phyir/_chags pa zhes smos te/_chags pa ni yod par zhen pa'o/_/'jigs pa ni chad pa'i mthas skrag pa ste/_rtag chad gnyis kyi mtha' zhes bya ba'i don to/_/grol ba ste de gnyis kyi
[\[146a.5\]]mtha' yongs su btang nas dbu ma'i lam rtogs par byas te/_'khor ba yang grub par gnas pa'o/_/rmongs pa zhes pa ni kun rdzob tu sems can la dmigs nas snying rjes 'khor bar zhugs pa'o/_/stong pa nyid mthong bas 'khor ba'i skyon gyis mi gos pa 'di ni stong pa nyid kyi 'bras bu'o/_/
[\[146a.6\]]the tshom ni som nyi'o/_/nyon mongs pa dang shes bya nyid sgrib pa'o/_/de nyid mun pa dang 'dra bas na mun pa'o/_/de'i gnyen po ni de 'joms par byed pa'i stong pa nyid do/_/stong pa nyid kyis skrag par mi bya'o zhes gdams par bya ba'i phyir/_sdug bsngal zhes bya ba la sogs pa
[\[146a.7\]]smos te/_bdag go snyam pa'i shes pa'i yul du brjod pa'i bdag de nyid bdag gi rang gi ngo bo ste/_de nyid gal te brtags shing dpyad na cung zad kyang yod pa ma yin no zhes brtags dpyad nyid brjod par bya ba'i phyir so dang zhes bya ba la sogs pa smos te/_ma yin zhes pa ni
[\[146b\]]
[\[146b.1\]]bdag ma yin pa'o/_/mchil ma ni kha nas byung ba'o/_/chu ser ni rma nas 'dzag pa'o/_/zhag ni tshil bu ste gang gi dbang gis lus rgyas par 'gyur ro/_/rngul ni rab tu rngul ba'i rngul lo/_/nang grol ni rgyu mtha' phra mo yan chad do/_/rgyu ma ni rtsa dang nye ba'o/_/drod ni me'i khams
[\[146b.2\]]so/_/bu ga ni mig la sogs pa'o/_/gal te grangs can pa rnams kyis bdag ni rig pa'i rang bzhin yin pa'i phyir/_sgra la sogs pa'i shes pa'i rang bzhin gyi bdag rtag par 'dod pa ma yin nam/_ji ltar na bdag 'gegs par byed snyam pa la/_gal te zhes smos te/_
[\[146b.3\]]gal te sgra'i shes pa bdag yin na ni/_de yang rtag pa yin pas de'i tshe dus thams cad du sgra 'dzin par 'gyur te/_rnam par shes pa rtag pa'i yul sgra yang yod pa ma yin pa'i phyir ro/_/gal te sgra ni rtag tu yod pa ma yin gyi/_rtag tu yod pa po ni rnam par shes pa 'ba'
[\[146b.4\]]zhig yin pas na de'i phyir rtag tu mi 'dzin no snyam pa la/_gang gis zhes smos te/_gang gis shes par brjod pa'i mngon par rjod par byed pas sgra la sogs pa med par ci zhig ces bya ba'o/_/de nyid bstan par bya ba'i phyir/_gal te shes med ces bya ba la sogs pa smos
[\[146b.5\]]te/_gzhan yang sgra 'dzin par byed pa'i bdag gcig po des de'i tshe gzugs la sogs pas 'dzin pa ma yin no zhes bya ba rnam grangs kyis brjod pa/_des na zhes smos so/_/sgra'i shes pa de nyid kyis gzugs kyang 'dzin pa yin no zhe na/_sgrub pa pos brjod pa/_de tshe zhes
[\[146b.6\]]smos te/_gzugs 'dzin pa'i dus de'i tshe sgra yang ci ste mi 'dzin te sgra'i shes pa yin pa'i phyir ro/_/gal te sgra nye phyogs na med pa'i phyir mi 'dzin pa nyid do zhe na/_kye he de ltar na ni shes pa de yang sgra'i shes pa de yang med pa nyid do/_/gzhan yang sgra 'dzin zhes bya ba la sogs
[\[146b.7\]]pa'o/_/ci ste skyes bu gcig nyid la kha cig gi pha kha cig gi bu ru btub pa ma yin nam/_de ji ltar snyam pa la/_sgrub pa pos brjod pa/_pha dang zhes smos te/_pha rol pos brtags pa'i don ni btub la rag la/_'dir don dam pa nyid kyi rang bzhin khas blang bar bya ba'i skabs
[\[147a\]]
[\[147a.1\]]su bab pa yin no/_/'di ltar 'di ni don dam pa ma yin no zhes tha snyad du bya ba'i phyir/_snying stobs zhes smos te/_snying stobs ni bde ba'o/_/rdul ni sdug bsngal lo/_/mun pa ni ma rig pa'o zhes grangs can rnams kyis smras pa'i bu'i gnas skabs kyi
[\[147a.2\]]yon tan gsum po de nyid pha'i gnas skabs na yang yin pas khyad par med pa'i phyir brtags pa nyid yin gyi don dam par ma yin no/_/gzhan yang sgra 'dzin zhes bya ba la/_gal te gzugs 'dzin pa'i dus na sgra 'dzin pa'i rang bzhin gyi shes pa de yang yod na ni de bzhin du
[\[147a.3\]]dmigs par 'gyur ba zhig na de ltar yang ma dmigs pa'i phyir de'i rang bzhin de med pa nyid du nges pa yin no/_/ci ste sgra'i shes pa de nyid las gzhan gzugs kyi shes pa 'byung ba yin te/_dper na gar mkhan gyi rang bzhin gcig po de nyid rang bzhin gzhan gyis te/_res
[\[147a.4\]]'ga' ni ardzu na'i gzugs kyis snang ba bzhin no zhe na/_sgrub pa pos brjod pa/_de yang mi rtag ces smos te/_gar mkhan de yang mi rtag cing mi brtan pa nyid yin te/_gzugs gzhan bor nas gzugs gzhan 'dzin par byed pa'i phyir ro/_/gal te gcig la rang
[\[147a.5\]]bzhin gnyis ni yod pa ma yin te/_gar mkhan gcig po de nyid rang bzhin gyi tshul gyis 'ongs pa yin no zhe na/_lan brjod pa sngon med ni ngo mtshar can gyi gar mkhan snang ba'o/_/gang yang de nyid ces brjod pa ni bden par brjod pa nyid du ste/_yang de nyid gzhan nyid kyi tshul
[\[147a.6\]]gyis gcig pa phan tshun du 'gal ba'i rang bzhin gnyis ni yod pa ma yin na gcig ces bya ba'i gcig nyid gang gis na yod/_gal te rig pa'i rang bzhin gyi bdag las gzhan yul gyi khyad par du byas pa ni shel gyi sngon po bzhin bden pa ma yin no snyam pa la/_lan brjod pa/_
[\[147a.7\]]gnyug ma de yi rang bzhin smos/_/gal te yul gzugs la sogs pa tha dad du zin kyang shes pa nyid don dam pa gcig pur gyur pa nyid gcig yod do snyam pa la/_lan brjod pa de'i phyir zhes smos te/_de ltar na ni skye bo kun gcig gi bdag nyid du 'gyur te/_shes pa nyid thams
[\[147b\]]
[\[147b.1\]]cad la thun mong du yod pa'i phyir ro/_/gzhan yang sems can ma yin pa dag ni bdag dang rang bzhin te gcig par 'gyur ba ni de dngos po la tha mi dad par 'gyur ba'o snyam pa ni mtshungs pa'o/_/rgyu gang yin pa'i sgo nas sems can dang sems pa med pa gnyis yod par ma grub pa ni
[\[147b.2\]]yod min no/_/'di snyam du skyes bu rnams la 'dra ba'i rgyu mtshan gcig nyid du gyur pa cig mi 'dod na ni bden na/_'on kyang 'dod pa nyid do snyam pa la/_gang tshe bye brag ces smos te/_yang zhes pa ni nyes pa gzhan sun dbyung ba'o/_/gang gi bye brag brdzun pa de'i tshe gcig nyid du gyur pa nyid
[\[147b.3\]]de/_'di ltar bye brag tu tha dad par gyur na ni cung zad chos mthun pa'i sgo nas 'dra ba yod par 'gyur grang na/_bye brag tha dad pa yod pa ma yin te/_de de nyid du gyur pa'i phyir 'dra ba yod pa ma yin no/_/da ni rigs pa can la sogs pas brtags pa'i bdag
[\[147b.4\]]sems pa med par 'dod pa dgag par bya ba'i phyir/_sems med pa yang zhes smos te/_bdag ces bya ba sems pa med pa'i dngos po ste sems pa med pa can gyi bdag go/_/ci ste sems ldan na ste sems pa dang sbyar nas shes par byed pa yin no snyam pa la/_lan brjod
[\[147b.5\]]pa/_de ltar na brgyal ba la sogs pa'i gnas skabs na sems pa yod pa ma yin pa'i phyir mi shes pa nyid thob par 'gyur zhing sems dang 'brel ba yang nyams par 'gyur bas na/_bdag nyams nas mi rtag pa nyid du thal bar 'gyur ro/_/ci ste bdag ni rtag pa nyid yin pa'i
[\[147b.6\]]phyir/_nam yang 'gyur ba med pa nyid yin pa des na nyams par mi 'gyur ro zhes gzhan gyis brgal ba la lan brjod pa sems pas zhes smos te/_shes pa dang sbyar bas 'gyur ba med pa'i bdag 'di la ci zhig rgyas par 'gyur/_gang gis na shes par byed par 'gyur/_de
[\[147b.7\]]lta bas na bdag gi rang bzhin ni nam mkha'i bdag nyid du byas te rnam par gzhag par 'gyur te/_'di de dang mtshungs pa'i phyir ro/_/yang rnam pa gzhan gyis bdag sgrub par 'dod nas/_gal te zhes bya ba la sogs pa smos te/_gang gi phyir bdag rtag pa las byed cing myong
[\[148a\]]
[\[148a.1\]]ba med par gyur pa de lta na las dge ba dang mi dge ba byas pa nyams par 'gyur te/_gang gis 'bras bu 'byung bar 'gyur/_des na bdag ni yod pa nyid do snyam pa la lan brjod pa/_rten gzhan zhes smos te/_rten byas pa'i 'bras bu nyid du ni 'u bu gnyi ga
[\[148a.2\]]rten bdag dang bdag med par smra ba gnyi ga la grub pa ste las gang zhig_/lus 'dis byas nas de'i 'bras bu gzhan du skyes pa'i lus kyis myong bar byed pa yin no/_/de dang de bdag yongs su brtags pa ni dgos pa med pa nyid de bya ba med pa yin pa'i phyir dang /_bdag dang
[\[148a.3\]]las kyi 'bras bu 'brel pa med pa'i phyir ro/_/gzhan yang rgyu ldan zhes bya ba la sogs pa smos pa ni chos thams cad skad cig ma yin pa'i phyir zhes dgongs pa yin no/_/de lta na 'di nyid kyis byas pa'i las gzhan gang gis nyams su myong bar 'gyur zhes gsungs pa
[\[148a.4\]]de ji ltar 'tsham par 'gyur snyam pa la/_rgyun zhes smos te/_rgyun de skad cig ma gzhan dang gzhan gyi rang bzhin gcig la brten nas te sgro btags nas las gang byas pa'i 'bras bu de longs spyod par byed do zhes bcom ldan 'das kyis gsal bar gsungs te/_de
[\[148a.5\]]lta ma yin na 'gro ba rnams las kyi 'bras bu rgyun chad do snyam du sems par 'gyur ro/_/de skad du yang /_gang gi rgyud la bzhag pa yi/_/las kyi bag chags de nyid kyi/_/'bras bu de nyid la 'brangs te/_/ras bal dmar po ji bzhin no/_/zhes gsungs te/_dper na rgyu rgya skyegs la sogs
[\[148a.6\]]pa'i tshogs kyi ras bal la sogs pa'i sa bon las byung ba ni 'bras bu 'dus byas pa'i rgyun gcig tu zhugs pas bdag med bzhin du yang de'i me tog la sogs pa dmar por 'byung ngo /_/de bzhin du skabs la bab pa'i don yang ngo /_/gal te bdag med par gyur na/_/bdag gi
[\[148a.7\]]mgon po bdag nyid de/_/gzhan dag mgon du ji ltar 'gyur/_/bdag nyid kyis ni legs btul na/_/mkhas pas mtho ris thob par 'gyur/_/zhes bya ba'i tshigs su bcad pa gsungs pa de ji ltar 'tsham zhe na/_de ni sems nyid la brjod pa yin par gzung bar bya ste/_mdo
[\[148b\]]
[\[148b.1\]]sde gzhan dag las kyang sems nyid la bdag gi sgras brjod pa'i phyir ro/_/lang kar gshegs pa las kyang /_gang zag rgyud dang phung po dang /_/de bzhin rkyen dang rdul phran dang /_/gtso bo dbang phyug byed po zhes/_/sems tsam nyid la nga yis bshad/_/ces gsungs so/_/
[\[148b.2\]]sems de yang bdag go snyam du nga rgyal bskyed par bya ba'i spyod yul ma yin no zhes bstan pa'i phyir/_'das dang zhes bya ba smos te/_bdag min zhes pa ni bdag go snyam pa'i yul ma yin pa'o/_/bdag gis sems da ltar ba yang bdag go snyam du nga rgyal bskyed par bya ba'i spyod yul
[\[148b.3\]]ma yin te/_skyes kyi rjes nyid las nyams par 'gyur ba'i phyir ro/_/sems 'di zhig par gyur tsam yang bdag go snyam pa'i yul yod pa ni ma yin no/_/mjug bsdu bar bya ba'i phyir/_ji ltar zhes smos te/_bdag go snyam pa'i nga rgyal ba'i yul yang dngos por gyur pa ma yin no/_/
[\[148b.4\]]yang rnam pa gzhan gyis bdag sgrub par 'dod nas/_gal te zhes smos te/_sems can dang bdag med par gyur na ji ltar byang chub sems dpa' rnams kyi snying rje 'jug par 'gyur snyam pa na/_sgrub pa pos brjod pa/_rmongs pas zhes smos te/_rmongs pas zhes pa
[\[148b.5\]]ni kun rdzob tu zhes bya ba'o/_/btags pa ni sgro btags pa'o/_/dgos pa'i don du ste sangs rgyas bsgrub pa'i don du'o/_/khas blangs pa ni dam bcas pa ste sems can rnams kyi thog tu'o zhes bya ba'i don to/_/snying rje ni rnam pa gsum ste sems can la dmigs pa dang /_
[\[148b.6\]]chos la dmigs pa dang /_dmigs pa med pa ste gsum mo/_/de skad du bstod pa bzhi pa las kyang /_mgon khyod sems can 'du shes kyis/_/rnam pa kun tu 'jug mi mdzad/_/sdug bsngal gyis gzir sems can la/_/khyod ni shin tu brtse bar ldan/_/zhes
[\[148b.7\]]gsungs so/_/gal te rgyun gcig gi rjes su zhugs nas skye zhing 'gag pa'i sems can med na/_des na dgos par bya ba'i 'bras bu gang zhig yin zhe na/_lan brjod pa de ni bden te/_don dam par de'i 'bras bu'o zhe 'am dgos pa'o zhes bya ba 'ga' zhig kyang
[\[149a\]]
[\[149a.1\]]yod pa ma yin yang 'dir ni rmongs pa ste/_kun rdzob tu sems can la dmigs nas 'bras bu'i don du des bya ba byed do/_/gal te yang rmongs pa zhes bya ba ni ma rig pa yin na/_de ji ltar khas len par byed snyam pa la brjod pa/_sdug bsngal
[\[149a.2\]]zhes smos te/_rmongs pa rnam pa gnyis te/_'khor ba'i rgyu dang rab tu zhi ba'i rgyu'o/_/de la gang mya ngan las 'das pa'i rgyur 'gyur ba'i rmongs pa 'dir gzung ngo /_/gal te yang 'di snyam du ji ltar sdug bsngal nye bar zhi ba'i rgyu yin pa'i phyir rmongs pa'i bya ba bzlog par mi bya ba de
[\[149a.3\]]bzhin du bdag tu rmongs pa yang bzlog par mi bya ste/_de'i dngos po 'dod pa'i don sgrub pa'i phyir ro snyam pa la/_lan brjod pa/_sdug bsngal rgyu yi zhes smos te/_de skad du yang /_bdag 'dzin las ni gzhan gyi 'du shes 'byung /_/bdag 'dzin dbye bas yongs 'dzin zhe
[\[149a.4\]]sdang ste/_/'di dag gnyis dang kun tu 'brel pa las/_/nyes pa thams cad rab tu skye bar 'gyur/_/zhes 'byung ngo /_/de bzhin du/_bdag 'dzin dang bcas yid kyis skye ba'i rgyu ni rab tu zhi byed min/_/bdag tu lta bas bdag tu 'dzin pa'i nga rgyal snying las spong byed min/_/
[\[149a.5\]]bdag med smra ba gzhan yod min phyir 'gro na ston pa gzhan yod min/_/des na nye bar zhi byed cho ga khyed bzhed lam las gzhan yod min/_/zhes 'byung ngo /_/de ltar bdag tu rmongs pas bdag tu 'dzin pa bzlog par mi byed pa de'i tshe bdag med pa nyid bsgom pa'i
[\[149a.6\]]mchog yin no/_/phyis ni de yang dmigs pa'i rang bzhin yin pa'i phyir spang bar bya'o/_/gal te 'di ltar yan lag can gyi lus bdag tu 'dzin pa'i yul yin no snyam pa la/_lus ni zhes bya ba la sogs pa gsungs te/_lus la ni rnam par dpyad na yan lag la/_tha
[\[149a.7\]]dad pa'i dngos po cung zhig kyang med la/_des na gzhan yod pa yang ma yin no/_/brla ni pus mo'i steng gi phyogs so/_/phrag pa ni dpung pa'o/_/de ni ste lus ni'o/_/'di ni ste de dag rnams kyi nang na'o/_/gal te yan lag thams cad la yan lag can gyi lus yod pa yin
[\[149b\]]
[\[149b.1\]]no snyam pa la/_gal te zhes pa la sogs pa smos te/_yan lag rnams la yan lag can phyogs gcig pa'am yang na thams cad la yod grang /_gal te phyogs gcig la yod par 'gyur na ni de yang yan lag rnams kyi cha shas su gyur pa na yan lag can gcig gang na
[\[149b.2\]]gnas te sus kyang rig pa med do/_/de ste lag pa la sogs pa'i yan lag gi bdag mun pa ste thams cad la gnas par 'gyur na ni de'i tshe lus kyi yan lag ji snyed pa'i lus su 'gyur/_kha bsgyur ba dang ma bsgyur ba'i thal bar 'gyur ba yang brjod par bya'o/_/sha la
[\[149b.3\]]sogs sngar dpyad par byas pa'i phyir na ste/_nang rol na lus yod pa ma yin no/_/ji ltar zhes pa ni rnam pa gang gis zhes bya ba'o/_/gti mug pa ste ma rig pa'i dbang gis so/_/gal te rmongs pa nyid kyis lus kyi khyad byung gi don dam par ma yin pa ji ltar snyam pa la/_
[\[149b.4\]]dbyibs su zhes smos te/_dbyibs su bkod pa ni gzugs su byas pa'o/_/shing dum ste shing dum mthar bsgreng ba la rkyen gyi dbang gis skyes bu bzhin du snang ba'o/_/de zhes pa ni tshogs pa'o/_/'di la ste lag pa la sogs pa la'o/_/ji ltar lus med pa bzhin du yan lag
[\[149b.5\]]kyang med pa zhes bstan pa'i phyir/_de bzhin zhes bya ba la sogs pa smos te/_de yang zhes pa ni sor mo'i tshogs so/_/tshigs kyang rang rang gi chas phye na cha shas su yod pa ma yin no/_/cha shas kyang yod pa ma yin te/_rdul phra rab kyis rnam par dpyad cing gzhigs pa'i phyir ro/_/rdul
[\[149b.6\]]phra rab kyang yod pa ma yin te/_phyogs cha tha dad pa'i phyir ro/_/'di ltar phyogs bzhi steng 'og gnyis te drug tu 'gyur ro/_/dkyil 'khor gyi cha med pa gcig po de la shar phyogs na mo'i de'i cha de de'i phyogs gzhan na mo yin par 'gyur na ni gong bu yang rdul phran tsam du
[\[149b.7\]]'gyur ro/_/gzhan yin par 'gyur na ni de'i tshe de yang cha drug tu 'gyur te/_'di ltar phyogs bzhi steng 'og gnyis te drug tu 'gyur ro/_/de'i phyir lus kyang bdag tu 'dzin pa'i blo'i spyod yul ma yin no/_/gzugs zhes pa ni gzugs kyi phung po'o/_/de ltar lus dran
[\[150a\]]
[\[150a.1\]]pa nye bar gzhag pa bstan nas/_tshor ba dran pa nye bar gzhag pa bstan pa'i phyir/_gal te zhes smos te/_gal te tshor ba don dam par yod par gyur na des de'i tshe na yod pa'i rab dga' ste tshor ba bde ba ci'i phyir na mi 'gegs/_gdungs pa ni gzir
[\[150a.2\]]ba'o/_/zhim pa ni dga' bar byed pa'o/_/de'i phyir de dag ni rtog pas kun tu sgro btags pa'o/_/pha rol pos brjod pa/_mang po zhes smos te/_dga' ba la sogs pa'i gnas skabs na bde ba la sogs pa mang zhing phal che bas sdug bsngal la sogs pa yod du zin kyang nyams
[\[150a.3\]]su mi myong ngo snyam pa la/_lan brjod pa gang zhig ces smos te/_gang zhig nyams su myong ba'i bdag nyid du ma gyur pa'i tshor ba de ji lta bu zhig_/gang las rig cing myong nas rig go zhes brjod par bya/_gzhan gyis brjod pa/_sdug bsngal zhes bya ba la sogs pa smos te/_sdug
[\[150a.4\]]bsngal rnam pa thams cad du med pa ni ma yin gyi 'on kyang sdug bsngal phra ba nyid du yod pa yin la/_bde ba ni rags pa nyid de mchog tu dga' ba khyad par can skyes pa ma yin nam zhes pa ni bod pa'o/_/phra ba nyid ni gang yin snyam na dga' ba tsam gzhan du gyur pa yin la/_dga' ba tsam ni
[\[150a.5\]]rangs pa tsam nyid de dga' ba'i bag zhad chung ngu tsam mo/_/gzhan du gyur pa ni rmad du byung ba'i dga' ba gnyis pa'o zhes gal te 'dod do zhe na/_lan brjod pa/_de'i phyir zhes smos te/_de'i bde ba phra ba ma yin par yod pas sdug bsngal yod par mi 'gyur te/_dga' ba med pa'i
[\[150a.6\]]rigs yin pa'i phyir ro/_/yang na de'i phyir te/_de lta yin pa de'i phyir rmad du byung bar gyur pa'i bde ba las/_bde ba 'di las gzhan pa'i bde ba tsam 'byung gi sdug bsngal ni ma yin no/_/gzhan gyis brgal ba dga' ba'i gnas skabs na sdug bsngal dang 'gal ba bde ba'i rgyu'i
[\[150a.7\]]tshogs pa tshang zhing /_sdug bsngal gyi rgyu ma tshang bar gyur pas 'byung bar ma gyur to snyam pa la/_lan brjod pa de'i tshe tshor ba zhes bya ba brtags pa la mngon par zhen pa 'ba' zhig tu gyur pa ma yin nam/_'di ltar dngos po gcig nyid la kha cig ni bde ba/_kha cig ni sdug
[\[150b\]]
[\[150b.1\]]bsngal du 'gyur la/_gnas skabs kha cig ni mi bde ba'i rgyur 'dug pa de nyid gnas skabs gzhan du gyur pa de'i tshe bde ba'i rgyur 'gyur ba yin no/_/de skad du yang /_sbrul la rma bya dga' ba skye bar 'gyur/_/dug la goms pa rnams la dga' nyid rtsi/_/rnga mo'i kha na
[\[150b.2\]]tsher ma tsha bzhin du/_/dga' ba'i rgyu yi khyad par skyed par byed/_/ces gsungs so/_/de'i phyir bde ba la sogs pa mngon par zhen pa'i bdag nyid kyi tshor ba 'di rnam par brtags la/_de'i gnyen po'i phyogs tshor ba dran pa nye bar gzhag pa'i bdag nyid bsgom par bya/_
[\[150b.3\]]goms par bya'o gzhan yang 'di'i phyir yang tshor ba mngon par zhen pa'i bdag nyid do zhes bstan pa'i phyir/_rnam brtags zhes smos te/_'di ltar rnam par brtags pa nyid zhing ngo /_/gang de las yang dag par byung ba'i bsam gtan gyi bde ba de nyid zas so/_/rgyu
[\[150b.4\]]khas blangs nas tshor bar mngon par zhen pa la brjod pa/_da ni rgyu med pa nyid kyis tshor ba yod pa ma yin no zhes bstan pa'i phyir/_dbang don zhes smos te/_yul dang dbang po dang rnam par shes pa rnams 'dus shing phrad pa las reg pa/_de las tshor ba skye ba yin na de
[\[150b.5\]]yang bar dang bcas pa'am bar med pa cig yin grang na/_bar dang bcas pa ste rnam par chod pa'i lta na ni ji ltar 'du bar 'gyur/_bar mtshams med pa ste rnam par ma chod par gyur na ni gcig nyid de bdag nyid du gcig par 'gyur/_gal te 'di ltar rdul phra rab rnams 'dus
[\[150b.6\]]shing phrad pa las 'du bar 'gyur ro snyam pa la/_rdul phran zhes smos te/_rdul phra rab kyang rdul phra rab la 'jug pa med de/_'di ltar go skabs med pa'i rdul phra rab la bar mtshams med pa'o/_/mtshungs pa ni mnyam pa ste mtho dman med pa'i phyir ro/_/gal te 'jug pa med
[\[150b.7\]]du chug_/du ma yin la rag go snyam pa la ma zhugs pa zhes smos so/_/rdul phra mo rnams kyi 'du ba ni bdag nyid gcig pa nyid du 'gyur ba yin te/_cha shas med pa yin pa'i phyir ro/_/de lta ma yin na cha shas dang bcas par thal bar 'gyur ro/_/gzhan yang cha shas med pa ni cha
[\[151a\]]
[\[151a.1\]]shas kyis stong pa'o/_/'du ba ni dngos po'i tshogs so/_/ji lta bur na zhes pa ni mi srid pa nyid du ston pa'o/_/rnam par shes pa la yang 'du ba yod pa ma yin te/_lus can ma yin pa'i phyir ro/_/de bzhin du tshogs pa ste/_yang dag pa'i tshogs
[\[151a.2\]]pa'i dngos po yang yod pa ma yin pas 'du ba yod pa ma yin no/_/sngar dpyad pa ni de bzhin sor mo'i tshogs rnams las zhes bya ba la sogs pas nges par bsal ba'o/_/sdug bsngal ni bde ba bsgrubs pa 'grub cing sogs pa ngal zhing dub pa'o/_/gnod na
[\[151a.3\]]zhes bya ba ni tshor ba'i rgyu med pa dang byed pa po med pas med pa'i sgo nas so/_/gang la ji ltar 'gyur zhes bya ba ni rgyu med pa nyid du bstan to/_/ci ste 'joms mi byed ces bya ba ni rgyu med pa nyid kyis ci ste zlog par mi byed ces bya ba'o/_/gal te rig par bya ba'i dngos po
[\[151a.4\]]nyid med na ji ltar mthong ba la sogs pa'i tha snyad yod par 'gyur snyam pa la/_mthong ba'am zhes smos te/_mthong ba'am reg pa la sogs pa don gyi tha snyad ni rmi lam lta bu rten cing 'brel par 'byung ba'i sems kyis rig pa yin gyi/_don dam par yod pa nyid ni ma
[\[151a.5\]]yin no/_/gal te de ltar na sems kyis mthong ba'i tshor ba yod do snyam pa la/_sems dang lhan cig ces smos te/_tshor ba zhes bya ba ni sems dang yang dag par ldan pa'i chos yin la/_de yang lhan cig tu 'byung ba'i phyir sems kyis gzung bar bya ba ma yin no/_/gzhan
[\[151a.6\]]yang tshor ba de sngar skyes pa'i shes pas kyang rig par bya ba ma yin te/_de'i tshe de med pa'i phyir ro/_/tshor ba de phyis skyes pa'i shes pas kyang rig par bya ba ma yin te/_de'i tshe na yang yod pa ma yin pa nyid kyi phyir ro/_/de bas na dran pa 'ba' zhig tsam du zad do/_/tshor ba bdag nyid
[\[151a.7\]]kyis bdag nyid rig pa yang ma yin te/_rang rig pa nyid ni sngar bsal ba'i phyir ro/_/gzhan gyis rig pa yang ma yin te/_de yang sngar bsal ba'i phyir ro/_/ni zhes pa ni gang gi phyir gyi don te/_gang gi phyir de ltar tshor ba po 'ga' yang yod pa ma yin te/_de'i phyir gzhan
[\[151b\]]
[\[151b.1\]]du mngon par zhen pa las ma gtogs pa'i tshor ba yang dag pa nyid du yod pa ma yin no/_/'di yis zhes pa ni tshor bas so/_/de dag gis ni tshor ba dran pa nye bar gzhag pa zhes bya ba bstan pa yin no/_/chos yang dag par sdud pa las kyang /_tshor ba nyams myong zhes
[\[151b.2\]]brjod pa/_/tshor bya tshor byed tshor ba rnams/_/so sor gyur pa ma mthong na/_/gang gis na nyid nyams su myong /_/de ltar tshor ba rnams la ni/_/mkhas pas dran pa nye bar gzhag/_/ces 'byung ngo /_/sems dran pa nye bar gzhag pa bstan pa'i phyir/_yid ni zhes bya ba la
[\[151b.3\]]sogs pa smos te/_dbang po ni shes pa skye ba la bdag po'i tshul gyis dbang byed pa'i don gyis na dbang po'o/_/gzugs sogs zhes bya ba ni lus las tha dad pa'i gzugs rnams so/_/bar na zhes pa ni dbang po dang yul gyi bar na'o/_/nang ni lus kyi nang na'o/_/phyi
[\[151b.4\]]na ste lus kyi phyi na'o/_/gzhan na ste brjod pa rnams las gzhan na'o/_/sems dang yid ni don gcig pa'o/_/lus dang lhan cig tu 'dres pa ma yin zhing rten tha dad pa ma yin te/_dngos po cung zad kyang yod pa ma yin no/_/kun rdzob tu sgyu ma lta bu'i rang bzhin gyi sems ni
[\[151b.5\]]yod do zhes dgongs pa'o/_/de nyid kyi 'thad pa yang stabs gcig chos dran pa nye bar gzhag pa bstan par bzhed nas/_shes bya las zhes bya ba la sogs pa smos te/_de ltar zhes bya ba ni brjod pa'i rim pa'o/_/gzhan gyis bden pa gnyis mi 'thad par brtsad
[\[151b.6\]]par 'dod nas gal te zhes smos te/_chos thams cad rang bzhin gyis skye ba med pa nyid kyis don dam pa'i bden pa gcig pu kho nar 'gyur gyi/_bden pa gnyis su mi 'gyur ro/_/yang na don dam pa'i rang bzhin thob pa yang yod la kun rdzob kyang yod pa yin te/_de yang
[\[151b.7\]]gzhan te rgyud gzhan gyi blos rnam par 'jog par byed do/_/des na don dam pa'i bden pa 'ba' zhig ni ma yin gyi/_kun rdzob grub pa'i phyir gnyi ga yang grub pa yin pas bden pa gnyis su rjod par byed pa de lta na ni don dam pa yang blo'i spyod yul du 'gyur la/_blo ni kun rdzob yin
[\[152a\]]
[\[152a.1\]]pas na de'i tshe mya ngan las 'das pa yang kun rdzob tu 'gyur ba'i phyir de thob nas sems can mya ngan las ga la 'da' ste/_gang gis ni grol ba nyid du 'gyur snyam du sems pa la/_sgrub pa pos lan brjod pa 'di ni zhes smos te/_gang gi tshe gzhan
[\[152a.2\]]gyis mya ngan las 'das pa'o zhes mya ngan las 'das pa rtog par byed pa de'i tshe gzhan gyi sems nyid rtog pa dang bcas pa yin pas na des mya ngan las 'das pa yul du byed par mi 'gyur ro/_/rang gi kun rdzob ste rang gi rnam par rtog pa la mya ngan las 'das
[\[152a.3\]]pa de yod min te/_sems dang sems las byung ba thams cad 'gags pa'i phyir ro/_/des na mya ngan las 'das pa ji ltar 'gyur/_gal te rang la kun rdzob de yod pa ma yin pa de lta na ni gzhan gyi kun rdzob kyang kun rdzob nyid du ji ltar 'gyur snyam pa la/_phyis
[\[152a.4\]]de zhes smos te/_rnam par brtags pa ma yin pa'i gzhan las skyes pa yin no zhes gang rkyen las byung ba'i mtshan nyid kyi chos phyis nges par byed pa yin na kun rdzob yod la/_gang gi tshe de yang med pa yin pa/_de'i tshe kun rdzob med pa nyid de/_rgyu rkyen 'di las
[\[152a.5\]]byung zhes bya ba nam mkha'i me tog bzhin du med par gyur pa'i phyir ro/_/gal te 'di snyam du skye ba yang med 'gag pa yang med pa'i chos rnams la don dam par shes par byed pa yang yod pa ma yin la shes par bya ba yang yod pa ma yin te/_des na ci zhig cis rtogs par
[\[152a.6\]]byed snyam pa la/_rtog dang zhes smos te/_rtog pa ni blo'o/_/brtag par bya ba ni shes bya'o/_/de dag gnyis po phan tshun brten pa ni phan tshun ltos pa'o/_/ji ltar grags pa la gnas nas te bzung nas 'jig rten pa'i tha snyad du rtog par byed kyi/_don dam par ni rtog par
[\[152a.7\]]byed pa yod pa ma yin no/_/gal te rtog par byed pa po yang brtag pa nyid yin pa'i phyir des nye bar gzhag pa'i dngos po yang med pa nyid do snyam pa la/_gang tshe zhes smos te/_gang gi tshe rnam par rtog pas gzhan zhig la brtags nas/_de yang rtog par byed pa gcig gis
[\[152b\]]
[\[152b.1\]]brtag par bya ba yin na ni de'i tshe yang rtog par byed pa gzhan zhig gis brtag par bya ba yin la/_yang de yang gzhan zhig gis brtag par bya ba yin pas thug pa med par 'gyur ro/_/des na rtog par byed pa la ni brtag par bya ba ma yin gyi 'on kyang brtag par bya ba nyid
[\[152b.2\]]la'o/_/rnam par brtag par bya ba la brtags pa ni gtan la dbab par bya ba gtan la phebs pa ste/_yang dus phyis brtag par bya ba'i gnas ni yod pa ma yin no/_/gnas med pas na yang rnam par rtog par byed pa 'jug par mi 'gyur ro/_/'jug pa la
[\[152b.3\]]sogs pa med pa de ni mya ngan las 'das par bshad de/_des bya ba med par zhi ba'i phyir ro/_/don dam par bden par smra ba gang dag rnam par rtog par byed de/_tshad ma dang rnam par brtag par bya ba ste gzhal bar bya ba'o zhes 'di gnyis bden par 'dod pa ni shin tu yang
[\[152b.4\]]'khor bar ltung ba yin pa'i phyir gnas med pa ste ngan par gnas pa nyid do/_/de nyid brjod pa/_gal te zhes smos te/_gal te shes pa tshad ma'i dbang gis te stobs kyis don gzhal bar bya ba rnam par 'jog par byed pa'i lta na/_de'i tshe shes pa yod pa nyid du gang
[\[152b.5\]]gis nges par byed de/_rang gis rang rig pa ni med pa'i phyir la/_tshad ma gzhan tshol na yang thug pa med par 'gyur ba'i phyir ro/_/'on te shes bya'i dbang gis te gzhal bar bya ba'i stobs kyis tshad ma rnam par 'jog par byed pa ste/_des na gang gis thug pa med par
[\[152b.6\]]'gyur snyam na ni/_de'i tshe gzhal bya yod pa nyid du gang gis khong du chud par bya/_de ste shes pa'i stobs kyis shes bya yod pa nyid du 'jog cing /_shes bya'i stobs kyis shes pa nyid du 'jog go zhe na ni de'i tshe gnyis ka yod par mi 'gyur te/_phan tshun brten pa yin pa'i
[\[152b.7\]]phyir gcig ma grub pas gnyis pa yang mi 'grub po/_/pha med ces pa la sogs pa ni rjes su mthun pa'i dpe ste/_'ga' zhig gis bu skyed pa na phar 'gyur gyi/_ji srid du ma bskyed kyi bar de srid ni ma yin la/_ji srid du pha med par 'gyur gyi bar de srid du bu'i skye ba yang yod
[\[153a\]]
[\[153a.1\]]pa ma yin pas gnyis ka yang med pa nyid do/_/de skad du yang /_phan tshun ltos nas gnyis grub pa'i/_/gnyis ka'i don dam nyid ma yin/_/zhes gsungs so/_/de bzhin du shes pa dang shes bya dag kyang ma grub pa nyid do/_/rgol ba pos brjod pa myu
[\[153a.2\]]gu zhes smos te/_mtshon zhes pa ni go bar byed pa'o/_/myu gu nyid bzhin du shes pa'i shes bya yod pa nyid du ci ste rtogs shing goms par mi byed snyam pa la/_sgrub pa pos brjod pa/_myu gu las zhes smos te/_myu gu las gzhan du gyur pa'i shes pas myu gu shes
[\[153a.3\]]par byas nas sa bon yod do zhes go bar byed rtogs par byed grang na/_shes pa yod pa nyid ni gang las kyang ma yin te/_rang rig pa med pa'i phyir la shes pa gzhan gyis kyang thug pa med par 'gyur ba'i phyir ro/_/brtags pa'i phyogs la ni 'jig rten pa'i tha snyad du
[\[153a.4\]]rgyu dang 'bras bu'i dngos po dgag par mi bya ba nyid yin gyi de kho na nyid du ma yin no/_/'di ltar rang bzhin du smra ba nyid rgyu med par smra ba ste/_de dag na re 'gro ba sna tshogs ni rgyu med pa nyid yin pa de las rgyu las 'byung ba ga la srid/_des na 'gro ba sna tshogs ni rgyu med pa nyid do
[\[153a.5\]]zhes 'dod par bya'o/_/de skad du yang /_pad+ma ge sar la sogs te/_/rnam pa sna tshogs su yis byas/_/rma bya'i mdongs la sogs pa yi/_/sna tshogs khra bo su yis sprul/_/zhes 'byung bas so snyam pa la lan brjod pa/_re zhig ces pa ni rjes dpag la ltos pa ste/_rgyu
[\[153a.6\]]brjod pas de la gnod pa'i phyir ro/_/sna tshogs 'di ni dbang phyug rgyur byas nas byung ba yin no snyam pa la/_dbang phyug ces smos te/_smos zhes pa ni 'di ci 'dra ba zhig yin ston cig pa'o/_/gal te 'byung rnams te sa la sogs pa rgyu yin na ni sa la sogs pa rjes su 'gro ba
[\[153a.7\]]dang ldog pa'i sgo nas rgyu nyid du grub pas chog mod/_ming tsam la ngal bar byed pa ci'i tha tshig gzhan yang sgra'i sgo nas skyon rtag tu dgal bar bya ba'i phyir/_'on kyang zhes smos te/_du ma zhes bya ba ni sa la sogs pa'i rang bzhin du ma'o/_/mi rtag pa ni rnam par 'jig pa'o/_/
[\[153b\]]
[\[153b.1\]]sems med pa ni shes pa dang bral ba'i phyir ro/_/lha ma yin pa ni brten par bya ba ma yin pa'o/_/'goms dang zhes bya ba ni rkang pa la sogs pas gnon cing 'goms par bya ba'o/_/mi gtsang ba ni gang zhig btsog par gyur pa rnams so/_/gal te dbang phyug 'di ni bsam du med
[\[153b.2\]]pa ste/_des na dbang phyug rang gi ngo bo spyad nas ci zhig bya snyam pa la/_bsam min zhes smos te/_dbang phyug bsam du med pa yin na/_byed pa nyid kyang bsam du med pa'i phyir brjod pa po nyid du yang mi rigs so/_/gal te de'i rang gi ngo bo ni shin tu mtshon par
[\[153b.3\]]dka' bas na bsam zhing dpyad par mi nus la/_'bras bu ni 'gro ba kun gyi thun mong ba yin pas de bsam par bya ba nyid do snyam pa la/_des zhes bya ba la sogs pa smos te/_dbang phyug des ci zhig 'bras bu bskyed par bya bar 'dod/_gal te bdag yin no zhe
[\[153b.4\]]na/_bdag de ni rtag pa yin na ji ltar bskyed par bya ba'i 'bras bur 'gyur/_sa la sogs pa'i 'byung ba rnams kyang bskyed par bya ba ma yin te/_rdul phra rab rnams rtag pa yin pa'i phyir ro/_/rags pa'i bya ba ni chung ngu nas dgag par bya ba'o/_/dbang phyug ces bya ba
[\[153b.5\]]nas dbang phyug ni rtag pa des bdag nyid byed pa 'gal ba'o/_/'khor ba ji srid yod kyi bar du zhes bya ba las skyes pa'i shes pa yang thog ma med pas na des byas pa ni ma yin la/_rnam par shes pas skyed pa'i dge ba la sogs pa'i las las byung ba'i bde ba dang /_
[\[153b.6\]]'di sdug bsngal de dag kyang des byas pa ma yin no/_/gzhan yang thog ma med pa nas kyi rgyu dbang phyug yin na ni/_de'i thog ma 'di yin zhes bya ba med pas de'i tshe bskyed pa la sogs pa rtag pa nyid du 'gyur na/_srid pa chags nas tshur kho na skyed kyi 'jig pa'i tshe ma
[\[153b.7\]]yin pa ji ltar yin/_des na nus pa rtag pa de la skyed pa la sogs pa'i thog ma yod pa ma yin na 'bras bu la thog ma gang las 'byung bar 'gyur/_kho bo cag gi ltar na ni 'jig pa'i tshe nub par 'gyur ba'i skyes bu rnams kyi dran pa'i rigs shes pa 'od gsal ba la sogs par
[\[154a\]]
[\[154a.1\]]skyes nas/_des na yang 'di nyid du skye ba yin no/_/gal te nus pa yod du zin kyang lhan cig byed pa med pa'i phyir rtag tu skyed pa ma yin no snyam pa la/_de ni zhes smos te/_de ste dbang phyug gis ma byas pa med pa nyid yin pas rtag tu skyed cing 'byin par
[\[154a.2\]]thal bar 'gyur ro/_/gal te tshogs pa la ltos pa yin na ni/_de'i tshe tshogs pa'i rjes su 'gro ba dang ldog pas bsgrubs pa yin pa'i phyir dbang phyug rgyur mi 'gyur ro/_/de nyid bstan par bya ba'i phyir/_de med ces smos te/_tshogs pa de med na byed par nus pa ma yin pas dbang
[\[154a.3\]]phyug byed pa po ma yin no/_/gzhan yang tshogs pa'i nus pas gcun nas dbang phyug mi 'dod kyang /_gal te byed pa'i lta na ni de'i tshe gzhan gyi dbang du thal bar 'gyur ro/_/ci ste 'dod bzhin du byed pa'i lta na ni de'i tshe yang 'dod pa la rag las pa yin pa'i phyir rang dbang can du mi
[\[154a.4\]]'gyur na de 'bras bu byed pa'i mnga' dbang can nyid du gang gis 'gyur/_gal te 'di ltar rdul phra rab rnams las byung ba'i 'bras bu 'gro ba rnams yin no snyam pa la/_gang dag ces smos te/_cha shas kyang ni rdul phye nas/_/zhes bya ba la sogs pas sngar rdul
[\[154a.5\]]phra rab rnams bzlog zin to/_/gtso bo rgyur gyur nas 'gro ba rnams byung ba yin no zhes bstan pa'i phyir/_gtso zhes bya ba la sogs pa smos te/_mnyam pa zhes bya ba ni nus pa'i rang bzhin gyis so/_/mi mnyam 'gro ba zhes ni brjod ces bya ba ni gang gi tshe chen po la sogs
[\[154a.6\]]pa yon tan rnams kyis skye ba mi mnyam pa nyid du gyur pa de'i tshe 'gro ba rnams kyi skye ba dang 'jig pa dang gnas pa rnams 'byung ba yin no/_/de dag kyang 'di ltar rang bzhin las chen po/_de las nga rgyal/_de las yon tan bcu drug go/_/bcu drug po'i lnga las 'byung
[\[154a.7\]]ba lnga'o/_/'di'i don ni 'di yin te de las ngar 'dzin pa'o/_/ngar 'dzin pa las ni las kyi dbang po lnga ste/_ngag dang /_lag pa dang /_rkang pa dang /_rku ba dang /_mtshan ma rnams so/_/blo'i dbang po lnga ste/_rna ba dang /_pags pa dang /_mig dang /_lce dang /_sna rnams
[\[154b\]]
[\[154b.1\]]dang /_thun mong ma yin pa yid kyi dbang po dang /_sgra dang /_gzugs dang /_ro dang /_dri dang /_reg rnams te bcu drug go/_/sgra la sogs pa lnga las ni/_sa dang /_chu dang /_me dang /_rlung dang /_nam mkha' ste 'byung ba lnga rnams dang /_de dag rnams dang bdag ste de kho na
[\[154b.2\]]nyid nyi shu rtsa lnga rnams so/_/'di dag gi rnam par dbye ba brjod pa'i rtsa ba rang bzhin ni 'gyur ba med pa'o/_/chen po la sogs pa rnam pa bdun ni rang bzhin dang 'gyur ba'o/_/bcu drug po 'di rnam par 'gyur ba'o/_/skyes bu ni rang bzhin yang ma yin 'gyur ba yang ma yin no zhes 'dod
[\[154b.3\]]do/_/de la lan brjod pa/_gcig la zhes smos te/_gtso bo gcig la rang bzhin gsum nyid mi rigs te 'gal ba'i phyir ro/_/de bzhin du yon tan yang yod pa ma yin te/_thams cad yon tan gsum po zhes brjod par yon tan yang yon tan gsum gyi rang bzhin nyid
[\[154b.4\]]yin pas na/_gcig pu la ni yon tan gsum zhes mi rigs pa nyid do/_/nyes pa de nyid kyis na yon tan yod par ma gyur pa de'i tshe des rgyu byas pa'i sgra la sogs pa ni ring du spangs pa nyid do/_/gzhan yang gal te yon tan gsum gyi bdag nyid kyi gos la sogs pa'i
[\[154b.5\]]bde ba la sogs pa'i rang bzhin yin no zhes grangs can rnams 'dod na/_de yang rigs pa ma yin te/_'di ltar sems med pa'i gos la sogs pa sems med pa nyid dang bde ba la sogs pa ni sems nyid du grub pa'i phyir ro/_/gal te bde ba la sogs pa yongs su gyur
[\[154b.6\]]pa'i dngos po'i rgyur gyur pa'i rang bzhin nyid yin pas na/_gos la sogs pa la bde ba la sogs pa nyid rigs pa yin no zhe na/_lan brjod pa rnam par dpyad na sems med ces smos te/_gos la sogs pa'i yan lag can yang yod pa ma yin/_rdul phra rab rnams
[\[154b.7\]]kyang yod pa ma yin/_yon tan gsum gyi bdag nyid kyang yod pa ma yin no zhes bya ba'o/_/gzhan yang bde ba dang sdug bsngal dang gti mug gi bdag nyid kyi yon tan rnams dngos po rnams kyi rgyu yin pas na/_khyod kyi bde la sogs pa nyid gos la sogs pa'i rgyur 'gyur na/_
[\[155a\]]
[\[155a.1\]]bde ba la sogs pa las ni gos la sogs pa ma yin gyi/_'on kyang snal ma la sogs pa nyid las te/_gos la sogs pa las ni bde ba la sogs pa skye bar mthong ba yin pa de bas na/_de med pas na ste/_rnam par dpyad na gos la sogs
[\[155a.2\]]pa yod pa ma yin pas na/_bde ba la sogs pa yang yod pa ma yin no/_/yon tan gyi bdag nyid kyi bde ba la sogs pa ni rtag pa nyid du 'dod do snyam pa la/_de yang ma yin no zhes bstan pa'i phyir/_bde sogs zhes bya ba la sogs pa smos te/_gang gi phyir
[\[155a.3\]]snyam pa la/_brjod pa/_bde sogs gsal zhes smos te/_dus gcig gi tshe bde ba gsal ba rtag pa nyid du bden pa nyid yin na/_rtag tu de yang dag par rig par ci'i phyir ma gyur/_gal te mngon par gsal ba nyid nus pa phra mo'i gnas skabs su gyur pas
[\[155a.4\]]na/_gzhan gyi tshe mthong ba ma yin no zhe na/_brjod pa/_rags dang zhes smos te/_rags pa ste mngon par gsal ba'i rtag pa de nyid phra ba ste mi gsal bar ji ltar 'gyur te/_rtag pa'i rang bzhin gcig la du ma mi rigs pa'i phyir ro/_/gal te rim gyis rags
[\[155a.5\]]pa spangs nas phyis phra bar 'gyur gyi cig car du ni ma yin no snyam pa la/_rags pa zhes smos te/_de ltar na rags pa dang phra ba de dag gsal ba dang mi gsal ba'i rang bzhin mi rtag par 'gyur ro/_/ji ltar rags pa dang phra ba de rjes 'gro med pa'i rnam par 'jig
[\[155a.6\]]pas nyams par 'gyur ba de bzhin du dngos po thams cad kyang rjes 'gro med pa'i nyams par 'gyur ba nyid du 'dod par gyis shig_/gzhan yang gang rags pa ste/_gsal ba de bde ba las gzhan du gyur pa ma yin na de'i tshe gsal ba bzhin du bde ba yang mi rtag pa nyid du
[\[155a.7\]]'gyur ro/_/gal te rnam pa thams cad du zhig par gyur pa de'i tshe bde ba phyir zhing skye bar mi 'gyur te med pa yin pa'i phyir ro/_/des na dngos po rnams nus pa'i rang bzhin gyis yod pa yin pas de skye ba yin no snyam pa la/_lan brjod pa/_mthong ba'i gsal ba med pa
[\[155b\]]
[\[155b.1\]]ste med pa nyid skye bar ji ltar mi 'dod/_gzhan yang gal te rgyu la 'bras bu yod par smra ba yin pa'i phyir/_rgyu la 'bras bu yod pa nyid yin na de'i tshe zas de bza' bar bya ba'i zas rnams mi gtsang ba ste bshang ba la sogs pa za bar 'gyur ro/_/ras kyi rin nyid de ras nyo ba'i rin nyid
[\[155b.2\]]gyon par byed pa ste lus la bgo bar bya ba'o/_/gal te 'jig rten rmongs pa ste mi shes pas rgyu sa bon la snam bu la sogs pa ma mthong ngo snyam pa la/_de nyid ces smos te/_de kho na nyid shes pa'i grangs can la yang rmongs pa de gnas pa ma yin pas des kyang ji ltar mthong
[\[155b.3\]]bar mi 'gyur/_yang na de gnas yin zhes bya ba rnam par gnas pa'o/_/yang na grangs can la yang snam bu de sa bon la gnas pa yin pas de nyid ci ste gyon par mi byed ces bya ba'o/_/gzhan yang 'jig rten pa la yang rgyu dang 'bras bu yod do zhes bya ba'i grags
[\[155b.4\]]pa de ni yod na de ci'i phyir lta bar mi byed/_ci ste 'jig rten pa'i mthong ba tshad ma ma yin no zhes brjod na ni/_de'i tshe 'jig rten pa'i tshad mas sgra la sogs pa gsal bar mthong ba'i 'jig rten pa'i mngon sum la sogs pa de yang bden pa ma yin te tshad mar mi 'gyur
[\[155b.5\]]ro/_/gal te tshad mar mngon par 'dod na ni brjod par bya ste/_gang gsal bar mthong ba de ni tshang ma yin no/_/kho bo cag grangs can gyi tshad ma ni grol ba'i gnas skabs na rang bzhin la gsal ba rnams thim par 'gyur te de 'dod pa yin no snyam pa la/_lan brjod
[\[155b.6\]]pa/_des te tshad ma des gzhal ba ste yongs su bcad pa'i gang gsal ba'i dngos po med pa'i rang bzhin te brdzun du 'gyur ro/_/de bas na gsal ba rnams kyi stong pa nyid grangs can pa rnams la 'thad pa ma yin no/_/kho bo cag sangs rgyas pa'i ltar na ni blos brtags pa la
[\[155b.7\]]sgro btags te/_dngos po la ma reg cing ma btsal ba de ni med pa ste brtags pa'i dngos po nyid brdzun pa'o/_/de'i phyir dngos po med pa de ni shin tu yang brdzun no/_/dngos po med pa ni dngos po la ltos pa yin pa'i phyir dngos po ma grub pa de'i dngos po med pa yang mi 'grub
[\[156a\]]
[\[156a.1\]]pa'o/_/yang na grangs can gyi rtsod pa bslang ba ste tshad ma ni sngon po la sogs par 'dzin pa'o/_/gal te tshad ma yin no zhes brjod na ni de'i tshe gang tshad ma ma yin pas gzhal ba'i gang chos thams cad stong pa nyid do zhes bya ba la sogs pa de yang brdzun
[\[156a.2\]]par 'gyur ro/_/de bas na sangs rgyas pa'i dngos po rnams stong pa nyid du 'dod pa ni mi 'dod pa nyid do zhes dogs pa la/_brtags pa'i dngos po la zhes bya ba la sogs pas ni lan btab pa'o/_/de bas zhes bya ba la sogs pa ni mjug bsdu ba ste/_de ni zhes bya ba ni med do zhes
[\[156a.3\]]bya ba'i rnam par rtog pa'o/_/yod min zhes bya ba ni brtags pa'o/_/des ci byed ce na/_rtogs pa'i dngos po de lta bu yod do zhes rtogs par byed do/_/de'i skyes pa bzlog pa ni 'gag par gyis shig pa'o/_/rgyu med pa'i zhes rgyu med par smra ba rnams bsal nas/_mjug
[\[156a.4\]]bsdu bar bya ba'i phyir/_de ltar zhes smos te/_so sor zhes bya ba ni so sor bye brag la'o/_/rnam par gnas zhes pa ni bden pa'i tshul gyis gnas pa'o/_/dus gsum du smra ba'i 'dod pa bzlog par bya ba'i phyir/_gzhan las zhes smos te/_gzhan las zhes pa ni 'das pa'i dus las te/_de
[\[156a.5\]]las 'ongs pa ma yin pa ni 'dus byas rtag par thal bar 'gyur ba'i phyir ro/_/de nyid kyis na de nyid dang ldan par gnas pa ma yin la/_de nyid ma 'ongs par 'gro ba yang ma yin no/_/sgyu ma dang khyad par ci yang med pa'i 'gro ba 'di dag rmongs pa ste mi shes pas bden pa nyid
[\[156a.6\]]du brtags shing khas blangs pa'o/_/de nyid brjod pa/_sgyu ma zhes smos te/_sgyu ma ni sgyu ma mkhan te rgyu la 'bras bu brtags pa'i phyir ro/_/rgyu rnams kyis zhes pa ni las dang nyon mongs pa rnams kyis so/_/gal te 'di snyam du rkyen las skyes pa ni bden pa nyid du
[\[156a.7\]]rigs so snyam pa la/_gang zhig ces bya ba la sogs pa smos te/_de skad du yang /_gang zhig rgyu rnams las skyes pa/_/de yod min phyir med pa ste/_/ji bzhin du ni gsal ba de/_/gzugs brnyan dang ni mtshungs par 'dod/_/ces gsungs so/_/rgyu rnams la yang nus pa med
[\[156b\]]
[\[156b.1\]]do zhes bstan pa'i phyir/_dngos po yod pa zhes bya ba la sogs pa smos so/_/ci ste dngos po med pa la ji ltar na rgyus dgos pa med snyam pa la/_bye ba zhes smos te/_dngos po med cing gzugs med du gyur pa las bsgyur du med pa ste dngos po gzhan du byar med pa'o/_/gal te
[\[156b.2\]]bsgyur du med la rag mod/_dngos po'i rang bzhin du ni yod pa nyid do snyam pa la/_gnas skabs zhes smos te/_de'i gnas skabs ma spangs par dngos po med pa'i rang bzhin de dngos por ji ltar 'gyur/_gal te dngos po med pa'i rang bzhin log pa la dngos por 'gyur ro snyam
[\[156b.3\]]pa la/_dngos 'gyur zhes smos te/_gal te dngos po med pa nyid ma gyur na ji ltar dngos po gzhan nyid du 'gyur bar rang gis rig par 'gyur/_de'i phyir dngos po med pa dngos po ma yin pas na/_dngos po med pa'i tshe na ni dngos po yod pa ma yin na/_der nam zhig dngos po 'byung bar
[\[156b.4\]]'gyur/_gal te mi skye ba'i dngos po 'byung bar 'gyur ba rnam par 'jig par byed do snyam pa la/_dngos po zhes bya ba la sogs pa smos te/_skye ba med pa ni 'gal zla yod pa'i phyir ro zhes bya ba'i don to/_/gal te 'di ltar dngos po skyes pas dngos po zlog par byed do snyam pa la/_dngos po
[\[156b.5\]]med pa zhes bya ba smos te/_ma bral na zhes bya ba ni ma spangs na dngos po med pa la/_dngos po ni skye ba'i dngos po'o/_/de bas na skye bo 'di dag thams cad skye ba med cing 'gag pa med par gzung bar bya'o/_/yang khyad par du bstan pa'i phyir/_'gro ba zhes smos te/_'gro ba ni 'gro ba
[\[156b.6\]]ris drug go/_/de rnams rmi lam 'dra ba ni rmi lam dang mtshungs so/_/de nyid kyi phyir mya ngan las 'das pa ni 'dod chags la sogs pa'i 'ching ba las grol ba'o/_/yang dag de kho na nyid du khyad par med pa ni bye brag med pa'o/_/yang kun rdzob tu ni tha dad du yod pa nyid do/_/de
[\[156b.7\]]skad du yang /_sangs rgyas rnams dang sems can khams/_/des na don la tha dad med/_/bdag nyid dang ni gzhan dag tu/_/mnyam pa nyid du khyed kyis bzhed/_/ces gsungs so/_/'phrog pa ni phyir khyer ba'o/_/re zhig sred pa ni yod pa nyid do snyam pa la/_de nyid du
[\[157a\]]
[\[157a.1\]]zhes smos te/_nam yang mi 'byung ngo /_/gson pa'i 'jig rten ni sems can no/_/mkha' zhes pa ni brtags pas ston pa'i phyir nam mkha' dang 'dra'o/_/bdag bzhin zhes pa ni bdag dang 'dra bar bden pa mthong ba'o/_/'di ltar gang 'thab pa
[\[157a.2\]]dang spro ba'i rgyu dag gis yang dag pa ma yin pa'i kun tu rtog pas sems dkrugs pa'i byis pa rnams phyir zhing 'khrug par byed pa'i 'khrug pa'o/_/dga' bar 'gyur ba ni dga' bar byed pa'o/_/nyon mongs pa ni sems khral te brang brdung ba la sogs pa'o/_/'tshe ba zhes pa ni
[\[157a.3\]]yid mi bde ba'o/_/mi rang 'tshong ba ni 'tshong ba'i phyir nyams par 'gyur ba'o/_/sdig pa ste mi dge ba'i chos kyis so/_/de nas shi nas ngan 'gror ltung ba ni dmyal ba la sogs par ro/_/yun ring zhes bya ba ni dus ring du 'byung ba'o/_/mi bzad ces pa ni bsran dka' ba'i sdug
[\[157a.4\]]bsngal gyis gzir ba'o/_/yang sems can rnams kyi sdug bsngal gcig nas gcig tu brgyud pa bstan par bya ba'i phyir/_srid pa zhes bya ba la sogs pa smos te/_g.yang sa ni ya nga ba'i sa'o/_/de ni ste srid par ro/_/de nyid min zhes pa ni rnam par rmongs pas dkrugs pa nyid do/_/
[\[157a.5\]]'di 'dra zhes pa ni phan tshun 'gal bar brjod pa'i mtshan nyid de kho na nyid ma yin pa ste/_don dam par yod pa'i dngos po ni gcig gi rang bzhin yin pa'i phyir ro/_/bya ba zhes pa ni 'tsho ba'i don gyi bya ba khrus dang /_bsku byug pa la sogs pa dang /_nad med par bya ba'i don du rtsub pa kha
[\[157a.6\]]tan te za ba la sogs pa'o/_/bkres pa ni ltogs pa'o/_/nad ni na ba'o/_/ngal ba ni lam la sogs pa'i nyon mongs pa'o/_/gnyid ni gnyid log pa'o/_/'tshe ba ni tho 'tshams pa la sogs pa'o/_/tshe 'dzin pa ni tshe sgrub par byed pa'o/_/myur ba ni mgyogs pa'o/_/bden pa ni srid pa'i
[\[157a.7\]]chags pa dang bral ba'o/_/de la'ang zhes pa ni bden pa yin pa'o/_/rnam par g.yengs pa ni rgod par gyur pa'o/_/gal [(]ste [,]te [)]rjes su 'jug pa'o/_/deng na yang don med par 'gyur ba'o/_/ngan 'gro chen po ni mnar med pa la sogs pa'o/_/ltung bar byed pa ni ltung bar gyur pa'i rgyu mtshan no/_/
[\[157b\]]
[\[157b.1\]]log pa'i lam ni bram ze la sogs pas bshad pa rnams so/_/gso ba ste yang dag pa'i lam gyis kyang thub par dka' ba'o/_/dal 'byor te mi khom pa brgyad las rnam par grol ba'i gnas skabs rnyed par dka' ba'o/_/e ma'o zhes pa ni/_skyo ba'o/_/sdug bsngal rnyed pa ni gcig nas gcig
[\[157b.2\]]tu brgyud pa'i dka' bla thob pa'o/_/kye ma kyi hud ces pa ni skyo nas ya mtshan du gyur pa'o/_/rab tu gdungs pa ni bcum par gyur pa'o/_/mi mthong ba ni mi lta ba'o/_/gang zhes pa ni sems can no/_/tshul dang mthun pa'i dpe bstan par bya ba'i phyir/_dper na zhes smos te/_
[\[157b.3\]]khrus byas nas te/_khrus ji lta ba bzhin du byas nas grang bas nyen nas bde bar 'dod pas mer 'jug pa ni lus bsro ba'i don du'o/_/de ltar na ste brjod pa'i rim pa ltar na mi bde bar gnas pa ste/_sdug bsngal gyi mes khyur mid byas pa'o/_/e ma'o bdag nyid la yod par gyur
[\[157b.4\]]pa'i bag med pa yang ma rig go zhes bstan pa'i phyir/_rga dang zhes bya ba la sogs pa smos te/_'chi ba ni shi nas rnam par shes pa 'pho ba ste da rung ma rig pa gang yin pa'o/_/rol pa ni gang de dag nyid kyi longs par byed pa'o/_/'jigs par byed pa ni sdug bsngal mi bzad par ster
[\[157b.5\]]ba'i phyir ro/_/zhi ba ni bde ba'o/_/byed pa ni spyod par byed pa'o/_/dmigs pa med par ni sbyin par bya ba dang ster ba'o/_/so sor 'dzin pa po ste gsum mi dmigs par gus pas bsod nams kyi tshogs sogs pa'o/_/dmigs pas phung ba ni dmigs par lta bas phung ba ste/_gang de
[\[157b.6\]]dag rnams la nam gyi tshe stong pa nyid ston par 'gyur zhes bya ba ste/_gzhan du na bstan par mi nus pa'i phyir/_kun rdzob tu tha snyad tsam du'o/_/byang chub sems dpa'i spyod pa la 'jug pa las le'u dgu pa'i dka' 'grel lo//_//da ni yongs su bsngo ba bstan pa'i phyir/_/bdag gis
[\[157b.7\]]byang chub spyod pa la/_/zhes bya ba la sogs pa smos te/_rnam par bsams pa ni rnam par dpyad pa'o/_/dga' ba ni yi rang ba'o/_/nyams pa ste bri bar ma gyur cig ces bya ba'i don to/_/rgyun mi chad pa ste rtag tu'o/_/de ltar spyir brjod nas bye brag tu brjod par bya ba'i phyir/_'jig rten zhes
[\[158a\]]
[\[158a.1\]]smos te/_de la tsha ba'i dmyal ba chen po brgyad ni yang sos dang /_thig nag dang /_ngu 'bod chen po dang /_ngu 'bod dang /_rab tu tsha ba dang /_tsha ba dang /_bsdus 'joms dang /_mnar med pa rnams so/_/grang ba'i dmyal ba chen po brgyad ni/_so thams thams pa
[\[158a.2\]]dang /_kyi hud dang /_a chu zer ba dang /_chu bur rdol ba dang /_chu bur can dang /_ut+pal ltar gas pa dang /_pad+ma ltar gas pa dang /_pad+ma ltar gas pa chen po rnams so/_/bde ba can zhes pa ni sangs rgyas 'od dpag tu med pa'i zhing khams te/_de'i bde bas dga' bar shog shig pa'o/_/
[\[158a.3\]]mtsho yas zhes pa ni 'dus pa'i tshogs so/_/nye ba'i dmyal ba bstan pa'i phyir/_/ral gri zhes bya ba la sogs pa smos te/_ral gri'i rnam pa lta bu'i lo 'dab dang gang ldan pa'i gnas de ral gri'i lo ma nags tshal lo/_/dga' tshal ni brgya byin gyi skyed mos tshal lo/_/de nyid sdu gu ste bde
[\[158a.4\]]ba ster byed do/_/gang gzhan gyi bud med yid la byas pa tsam gyis mkho dgur ldan zhing yid du 'ong ba'i 'dod ldan ma rab tu snang bas na sprul pa ste/_shal ma ri'i sdong po yang de'o/_/dpag bsam gyi shing ni dpag bsam gyi sdong po'o/_/'khrung bar shog shig ces pa'o/_/che ldan
[\[158a.5\]]zhes pa ni chad pa med par ldan pa'o/_/nyams dga' ba ni snying dga' ba'o/_/sol phung ni me mar mur gyi'o/_/rin chen ni bai DUr+ya la sogs pa'o/_/sa bsregs ni lcags kyi rang bzhin du 'bar ba can gyi dmyal ba'i sa gzhi'o/_/shel gyi sa gzhi bstar ba zhes bya ba ni shel las byung zhing des
[\[158a.6\]]brtsams pa'i sa gzhi'o/_/bsdus 'joms ri bo ni ri lug gi rnam pa lta bu'o/_/gzhal med khang ni lha'i gzhal yas khang ngo /_/chu bo rab med ni dmyal ba'i chu bo'o/_/me ni sreg par byed pa'o/_/'dra ba ni de dang mtshungs pa'i chu gang yin pa'o/_/bying ba ni gting du nub pa'o/_/
[\[158a.7\]]zhig pa ni zhig cing 'brul ba'o/_/lus thob pa ni bdag gi dngos pos so/_/bde bas mngon par dga' ba ni bde dga'o/_/me tog ni pad+ma'o/_/char pa ni 'bab pa'i rgyun no/_/'bab pa ni rab tu 'bab pa'o/_/phyag na pad+ma ni 'jig rten dbang phyug go/_/sdug bsngal ni sdug cing bsngal ba'o/_/
[\[158b\]]
[\[158b.1\]]shugs ni rab tu 'bab pa'i rgyun no/_/grogs ni grogs dag go/_/brlan pa ni bangs pa'o/_/spos dris gang ba'i khang pa brtsegs pa zhes bya ba ni mtshan nyid kyis gsungs pa'o/_/sgrib pa med ces bya ba ni nyon mongs pa dang shes bya'i sgrib pa dang bral ba'am yang na mngon sum mo/_/
[\[158b.2\]]byang chub sems dpa'i tshogs sprin dang 'dra bas na sprin no/_/bde ba ni dal gyis 'bab pa'o/_/tshim pa ni zas skom gyis so/_/khrus byas ni 'o rgyun gyis so/_/lha mo sgyu 'phrul ni ston pa skyed byed ma'o/_/bstan pa ni rtsom pa'o/_/thar par 'gyur zhes bya ba la sems can zhes bya
[\[158b.3\]]ba tshig gi lhag ma'o/_/bde ba ni bkra shis par byed pa'o/_/'bad mi dgos pa ni thabs la mkhas pas so/_/gru chen ni gzings so/_/nyam nga ni bgrod dka' ba'o/_/myos pa ni smyon pa'o/_/rab myos ni dpag med pas myos pa'o/_/rtag tu zhes pa ni dus kyi mthar brjod pa'o/_/mdzod
[\[158b.4\]]ni nam mkha' nyid do/_/de dang gang 'dra ba ni mdzod bzhin du zhes bya ba'o/_/rtsod pa ni 'thab pa'o/_/phongs pa ni nyon mongs pa'o/_/gzi brjid ni nus pa'o/_/dka' thub ni nyon mongs pa'o/_/mtho ba ni nor la sogs pa'o/_/'od zer zhes bya ba ni nyi zer la sogs pa'o/_/mthu
[\[158b.5\]]dang ldan pa ni nus pa phun sum tshogs pa'o/_/nad pa ni nad yang dag par skyes pa'o/_/rgyas pa ni gang ba'o/_/mthun pa ni bsam pa gcig pa'o/_/las su rung ba ni le lo med pa'o/_/bde ba dang ldan zhes pa ni nges par gzung ba ste/_de dag ces bya ba tshig gi lhag ma'o/_/
[\[158b.6\]]sdug pa ni gnas skabs na yang nyams dang ldan pa ste/_lus po zhes bya ba tshig gi lhag ma'o/_/dben pa'i don du gnas pa ni dben pa na gnas pa'o/_/de'i phun sum ldan pa ni rjes su mthun par tshogs pa nyid do/_/smin gyur cig ni 'bras bu smin par gyur cig pa'o/_/bstan
[\[158b.7\]]pa ni rgyal ba'i bka' de ston par byed pa'i gtsug lag la sogs pa yang ngo /_/dge ba'i bshes gnyen ni bla ma'o/_/byang chub sems dpa'i spyod pa la 'jug pa las/_le'u bcu pa'i dka' 'grel lo//_//dge slong bai ro tsa na yis/_/byang chub spyod pa la 'jug pa/_/
[\[159a\]]
[\[159a.1\]]phyogs tsam bkrol las dge ba gang /_/thob des 'gro rnams rgyal bar shog_/nub phyogs rgyud du 'gro snyam pa yi bsam pas bdag gis 'grel pa 'di brtsams te/_/de na rtsa ba rkyang pa 'ang yod dam med snyam bdag ni the tshom gyur pa na/_/lta
[\[159a.2\]]smos ci dgos 'grel pa med snyam des na nga rgyal sgo nas byas so zhes/_/thugs dgongs ma mdzad dag pa'i blo can rnams kyis gzhan dag ci dgar sems la rag_/byang chub sems dpa'i spyod pa la 'jug pa'i dka' 'grel/_dpal bI kra ma la shI la'i gtsug lag khang gi mkhas pa chen po
[\[159a.3\]]dge slong bai ro tsa na rak+Shi tas mdzad pa rdzogs so//_//[{D3876}]shes rab le'u'i dka' 'grel bzhugs/_/bde bar gshegs pa la phyag 'tshal lo/_/chos dang longs spyod sprul pa yi/_/sku gsum bdag nyid rgyal ba la/_/rab tu btud nas shes rab kyi/_/le'u'i dka' 'grel bdag
[\[159a.4\]]gis bya/_/bsod nams kyi tshogs kyi rgyu sbyin pa la sogs pa dang /_ye shes kyi tshogs kyi rgyu zhi gnas phan tshun tshogs pa'i mtshan nyid bsam gtan brjod nas/_de'i rjes la lhag mthong bstan pa'i phyir/_yan lag 'di dag ces bya ba la sogs pa gsungs so/_/yan lag ces
[\[159a.5\]]pa ni 'khor te byang chub kyi grogs yin pa'i phyir ro/_/thams cad ces bya ba ni sbyin pa la sogs pa'o/_/thub pas zhes bya ba ni chad pa dang rtag pa'i mtha' gnyis dang bral ba brjod du med pa mi gsung bas thub pa'o/_/shes rab don du zhes bya ba la/_yang dag pa'i shes pa nyid ni
[\[159a.6\]]shes rab yin pas de bskyed pa'i don du'o/_/ni zhes bya ba ni gang gi phyir yan lag 'di dag thams cad gsungs pa ste brjod pa de'i phyir shes rab bskyed do zhes bya ste/_rgyu dang 'bras bu khyad par med pa'i phyir byang chub kyi rgyu lam du gyur pa yin no/_/ci'i don du zhe na/_sdug
[\[159a.7\]]bsngal dag ces bya ba la sogs pa gsungs so/_/rang dang gzhan gyi phung po lnga nye bar zhi bar 'dod pas shes bya ste/_phung po lhag ma dang bcas pa dang lhag ma med pa thob pa'i don du zhes bya ba'i tha tshig go/_/gal te yan lag 'di kun shes rab kyi don du yin na/_de'i tshe de nyid don
[\[159b\]]
[\[159b.1\]]dam par 'gyur ba'i phyir ro/_/sbyin pa la sogs pa ji ltar zhe na kun rdzob dang ni zhes gsungs so/_/'di de kho na sgrib pas na kun rdzob yin la/_byis pas de lta de ltar mngon par zhen pa'i phyir na bde ba yin no/_/bcos bu ma yin pas don yang yin la/_dam pa yang
[\[159b.2\]]yin pas ni don ji lta ba nyid du bden pa yin no/_/'dod pa'i sangs rgyas rnams bzhed pa'o/_/gang gi phyir/_sangs rgyas rnams kyis chos bstan pa/_/bden pa gnyis la yang dag brten/_/zhes gsungs pa de'i phyir/_shes rab kyi pha rol tu phyin pa don dam pa'i rang
[\[159b.3\]]bzhin bden pa yin yang /_don gyi tshogs kyi rgyu kun rdzob tu yod pa'i sbyin pa la sogs pa yang yod pa yin te/_de med par ni de rnams pha rol tu phyin pa'i ming mi thob pa'i phyir ro/_/gal te de ltar shes rab yod pa yin na/_'o na de nyid kyis byang chub rtogs pa'i phyir/_gzhan
[\[159b.4\]]gyis ci zhig bya zhe na/_don dam du zhes bya ba ni/_sangs rgyas nyid ces bya ba bsgrub par bya'o/_/de skad du yang /_spyod yul min pas gang mi 'jug ces bya ba la sogs pa gsungs pa yin no/_/'o na shes pa nyid yod do snyam na/_blo ni zhes gsungs so/_/de skad du yang /_gsal
[\[159b.5\]]ba'am ni mi gsal ba la sogs pas 'chad par 'gyur ro/_/da ni kun rdzob don dam pa nyid stobs che chung bstan pa'i phyir gzhi 'ding ba ni/_de yang 'jig rten zhes gsungs pa'o/_/phal zhes bya ba ni ma rig pa yin la/_de la gnas pa ni phal pa yin pas de nyid smad pa'i phyir/_
[\[159b.6\]]phal pa zhes brjod do/_/de la zhes bya ba ni de gnyis kyi nang gnas so/_/phal pa zhes bya ba kun rdzob kyi rnam pa ston te/_rtag tu don dam pa la mnyam par 'jog pa dang ldan pas rnal 'byor pa yin la/_de nyid ni 'jig rten yang yin te/_phung po lnga'i bdag nyid yin pa'i phyir ro/_/
[\[159b.7\]]'dis ni don dam pa'i rnam pa bstan to/_/blo'i khyad par can rnal 'byor pa'i 'jig rten des gnod cing zhes bya bar rang gi ngo bo bstan pas 'khrul pa nyid do zhes bya bar bsgrub po/_/de bzhin du rnal 'byor pa yang zhes bya ba tshu rol mthong ba'i rnal 'byor pa yang go 'phang gong nas gong du
[\[160a\]]
[\[160a.1\]]'phags pa'i rnal 'byor pa rnams kyis gnod de/_dper na sa dang po la yang sa gnyis pa la sogs pas gnod pa bzhin no/_/ji ltar gnod snyam na/_gnyi ga yang ni zhes bya ba la sogs pa ste/_sgyu ma dang smig rgyu dang dri za'i grong khyer dang /_
[\[160a.2\]]chu zla la sogs pa rgol ba dang phyir rgol ba gnyi ga yang ni 'dod pa ste/_mngon par 'dod pa'i dpes so/_/gal te tha snyad pa'i stobs kyis yin na/_de'i tshe sbyin pa la sogs pa la 'jug pa yang don dam par 'gyur ro zhes bya ba'am/_yang na gang la de thams cad sgyu ma lta bu
[\[160a.3\]]yin na/_ji ltar sbyin pa la sogs pa la 'jug snyam na/_'bras bu'i don du ma dpyad phyir/_/zhes gsungs te/_sbyin pa la sogs pa 'jug go zhes bya ba la sogs pa ni lhag ma'o/_/'bras bu'i don ni dgos pa'i ched du ste/_sangs rgyas nyid kyi don du zhes bya ba'i don du'o/_/ma
[\[160a.4\]]dpyad phyir ni zhes bya ba ni chos thams cad gcig dang du ma dang bral ba zhes bya ba la sogs pa rnam par ma dpyad par grags pa tsam gyis rab tu grub par rnam par ma dpyad par 'di sbyin pa la sogs pa la 'jug pa'i phyir ro/_/'jug pa nyid kyang ma brtags na/_/nyams dga' ba tsam
[\[160a.5\]]yin pas chad pa 'ga' yang med do/_/'jig rten pa yang 'dir log par rtog pa ci yod snyam na/_'jig rten pa yis zhes bya ba la sogs pa'o/_/gang gi phyir dngos po 'di dag 'byung zhing skye ba can yin pa de'i phyir don dam pa nyid yin gyi sgyu ma'i rang bzhin ni ma yin no zhes 'jig rten
[\[160a.6\]]pa dang rnal 'byor pa rtsod pa chen po yod do/_/gal te de ltar gzugs la sogs pa 'di dag ni ba lang rdzi la sogs pa'i bar la tshad mas grub pas bden pa ma yin nam/_ji ltar na sgyu ma nyid du 'gyur snyam na/_gzugs la sogs pa zhes bya ba la sogs pa gsungs so/_/grags
[\[160a.7\]]pas zhes bya bas ni de'i rang bzhin ma yin pa la de'i rang bzhin du lhag par zhen pa'i 'khrul pas gzugs la sogs pa mngon sum nyid do zhes dgos pa yin gyi/_cha 'di la tshad ma ni yod pa ma yin te/_rang rig pa nyid kyang bsgrub par dka' ba'i phyir ro snyam du dgongs pa'o/_/ci dang 'dra
[\[160b\]]
[\[160b.1\]]bar snyam na/_de ni mi gtsang la zhes bya ba la sogs pa'o/_/'dis ni 'khrul pa nyid bsal bar byas so/_/gang gi phyir de ltar yin pa de'i phyir gzugs la sogs par rtog pa ni brdzun yin no/_/gal te de ltar yin na/_'o na ci'i phyir bcom ldan 'das kyis phung po
[\[160b.2\]]dang khams dang skye mched rnams dang /_skad cig ma dang bdag med pa la sogs pa dag bstan zhe na/_'jig rten zhes bya ba la sogs pa gsungs so/_/'jig rten rnams don dam pa la gzhug pa'i don du phung po la sogs pa'i dngos po dang skad cig ma la sogs
[\[160b.3\]]pa dag_/mgon po bcom ldan 'das kyis bstan par zad kyi dngos po'i gnas par ni skad cig ma nyid yod pa ma yin no/_/gal te don dam par med du chug mod/_kun rdzob tu ni yod par 'gyur ro snyam nas/_gal te kun rdzob tu na zhes smras pa las/_slob dpon gyi lan du 'gal
[\[160b.4\]]zhes gsungs so/_/'jig rten gyi dngos po rnams skad cig mar rtogs so zhes bya ba ni 'gal te de dag ni rtag tu gnas pa nyid la mngon par zhen pa'i phyir ro/_/'o na sa dang po la sogs pa thob pa rnams la yang ji ltar skad cig ma la sogs par snang zhe na/_rnal 'byor kun rdzob ces bya ba
[\[160b.5\]]la sogs pa gsungs so/_/dngos po rnams skad cig ma nyid du rnal 'byor pa'i kun rdzob tu snang gi rnal 'byor pa'i don dam par ni ma yin no zhes bya ba yin no/_/'o na ji ltar sa thob pa rnams la rnal 'byor pa'i kun rdzob tu de snang ba bzhin du 'jig rten gzhan la yang snang la rag mod snyam na/_
[\[160b.6\]]'jig rten la ltos zhes bya ba la sogs pa gsungs so/_/gang gi phyir sa dang po la sogs pa thob pa'i rnal 'byor pa de dag 'jig rten la ltos nas cung zad de kho na mthong ba yin pa de'i phyir skad cig ma la sogs pa de dag de kho na mthong ba yin no zhes bya'o/_/gzhan du zhes bya ba gal te de
[\[160b.7\]]dag 'jig rten la ltos nas de nyid mthong bar mi 'dod na/_de'i tshe 'dod pa la ro myags su mang du bsgom pa'i rnal 'byor pa mi gtsang bar bsgom pa stobs dang ldan pa rnams kyis rnam par dpyod pa'i stobs kyis nges par rtogs pa la 'jig rten pas gnod par 'gyur ba'i phyir 'jig rten rgyal bar
[\[161a\]]
[\[161a.1\]]'gyur gyi rnal 'byor pa ni ma yin no snyam du dgongs so/_/'dir gzhan gyis sgyu 'dra'i rgyal las zhes smras so/_/gal te thams cad sgyu ma lta bu yin na de'i tshe rgyal ba yang sgyu ma dang 'dra ba yin pas des na mchod pa la sogs pa de las bsod nams ji ltar thob
[\[161a.2\]]snyam na/_dngos po yod la ji bzhin zhes bya bas grub pa'i mtha' gsungs so/_/gal te rgyal ba don dam pa nyid yin yang de las ji ltar bsod nams su 'gyur/_dper na rnam pa gang gis bden pa nyid yin pa la bsod nams su 'gyur ba'i rnam pa de kho nas brdzun pa las 'gyur
[\[161a.3\]]ba'i phyir gnyi ga yang mtshungs te/_'khrul pa las 'khrul pa skye ba ni mi 'gal ba'i phyir ro/_/gal te zhes bya ba la sogs pa ni gzhan gyi'o/_/gal te sems can sgyu ma dang 'dra ba yin na/_de'i tshe de zhig na slar ji ltar skye ste/_des na shi nas ji ltar skye/_/mi skye bar 'gyur ro zhes
[\[161a.4\]]bya'o/_/ji srid rkyen rnams zhes bya ba la sogs pa ni grub pa'i mtha'o/_/ji srid du 'khor ba'i rgyu ma rig pa'i rkyen tshang ba de srid du rgyu ma tshang ba med pa'i sgyu ma yang skye ba'i phyir de nam yang rgyun mi 'chad do snyam du dgongs pa'o/_/gal te de ltar yin na skye ba dang 'chi ba brgyud pa
[\[161a.5\]]gzhan dang gzhan gyi mtshan nyid kyi rgyu don dam par yod pa des rgyun ma chad do snyam na/_rgyun ring tsam gyis zhes bya ba la sogs pa gsungs so/_/ring ba zhes bya ba ni thog ma med pa'o/_/de yang yin la rgyun kyang yin pa de tsam gyis ni sems can bden pa nyid du mi 'thad de/_
[\[161a.6\]]brdzun pa nyid du yang mi 'gal ba'i phyir ro/_/'di snyam du 'gal te/_'di mtha' dag sgyu ma yin na de'i tshe sgyu ma'i skyes bu bzhin du bden pa'i skyes bu bsad pa la sogs pa la yang bsod nams ma yin par mi 'gyur ro zhes dgongs na sgyu ma'i zhes bya ba la sogs pa gsungs so/_/dpe mi
[\[161a.7\]]mthun te 'di ltar gal te sgyu ma'i skyes bu la sems yod pa nyid yin na ni de'i tshe de bsad pas sdig par 'gyur ba kho na ste/_gzhan du ma yin pa zhig na gang gi tshe sgyu ma'i skyes bu'i sems dang ldan pa ste/_sems nyid sgyu ma yin pa de dang ldan pa zhes bya ba de dang bcas pa skyes bu cig shos
[\[161b\]]
[\[161b.1\]]la srog bcad pa la sogs pa byas pa de'i tshe bsod nams dang sdig pa ji ltar mi 'byung ste/_bsod nams la sogs pa ni sems la rag las pa'i phyir ro/_/de skad du/_gang phyir bsams pa'i rtsa ba las/_/sdig dang bsod nams rnam par gnas/_/zhes gsungs so/_/gang yang
[\[161b.2\]]sprul pa'i de bzhin gshegs pa las bstan pa'i sgo nas 'bras bu thob pa de ni der de bzhin gshegs pa nyid skyes bu'i byed pa yin pa'i phyir skyon med do/_/'on te sgyu ma'i skyes bu la yang ci ste sems mi skye zhe na/_sngags la sogs gsungs so/_/nor bu dang sngags la sogs pa gang dag gis sgyu ma
[\[161b.3\]]mkhan glang po che la sogs pa sprul pa byed pa'i sngags la sogs pa de dag la ni sgyu ma'i skyes bu'i sems sprul pa nus pa med pa des na der sgyu ma'i sems can ma byung ba yin no/_/'on te de dang 'dra bar sprul pa mkhan nyid la yang sgyu ma'i sems 'byung bar mi 'gyur zhe na/_sna tshogs bya ba la
[\[161b.4\]]sogs pa'o/_/gal te sgyu ma rnam pa gcig tu zad na de'i tshe de skad brjod par rig par bya zhe na/_'on kyang rnam pa ni du ma yin la/_de la rkyen sna tshogs kyis skye ba yin te/_des na 'gar ni sgyu ma'i sems yod la/_'gar ni ma yin te/_'bras bu'i khyad par rnams ni rgyu'i nus pa sna
[\[161b.5\]]tshogs pas bskyed pa zhes bya ba las chad pa ci yang yod pa ma yin no/_/'on te gcig na yod pa'i rkyen gyis tshogs pa de thams cad du ci ste mi 'byung zhe na/_rkyen gcig gis ni zhes bya ba la sogs pa gsungs so/_/'bras bu gcig 'ba' zhig la rkyen gcig nus pa yod pa tsam gyis
[\[161b.6\]]thams cad la nus pa zhes brjod par mi rigs so/_/gal te zhes bya ba la sogs pa ni gzhan gyi'o/_/gal te don dam par chos kyi dbyings kyi rang bzhin yin pa'i phyir mya ngan las 'das zhes bya ba gdod ma nas zhi ba nyid kyi rang bzhin gyis mya ngan las 'das pa yin yang /_kun rdzob tu sems
[\[161b.7\]]can 'khor ba yin na de'i tshe/_de ltar na zhes bya ba gdod ma nas zhi bas rang bzhin gyis mya ngan las 'das pa yin yang kun rdzob tu de bzhin gshegs pa yang ji ltar mi 'khor/_gal te de ltar 'khor mod ci skyon snyam na de bshad pa de bas na/_byang chub spyod pas ci zhig bya/_/zhes bya ba yin no/_/
[\[162a\]]
[\[162a.1\]]de'i tshe rdzogs pa'i byang chub kyi ched du mgo dang lag pa dang rkang pa la sogs pa thams cad gtong ba dang /_tshangs par spyod pa la sogs pa'i tshul khrims dang bzod pa dang /_byang chub kyi phyogs kyi chos goms par byed pa la sogs pa'i dka' ba spyod pa gang yin pa de
[\[162a.2\]]las dgos pa ci yod de/_spyir yang 'khor bar skye ba'i phyir zhe na/_'di la brjod pa ni/_rkyen rnams zhes bya ba la sogs pa yin no/_/de la/_ji srid rkyen rnams tshogs gyur pa/_/zhes bya ba la sogs pas bshad pa zin mod kyi/_de ltar na yang brjod par bya ste/_sangs rgyas ni
[\[162a.3\]]'khor ba ma yin te/_'on kyang sems can rnams kho na yin no/_/'di ltar gal te sems can rnams de kho nar gzod ma nas zhi ba yin pa de ltar na yang thog ma med pa can phyin ci log gi rnam par rtog pa goms pa'i bag chags kyi cho 'phrul gyis de la de ltar yang shes pa ni
[\[162a.4\]]ma yin no/_/de ltar ma rig pa'i rkyen yang rgyun ma chad pa'i phyir rgyu ma tshang ba med pa'i 'khor ba'i rgyun mi 'chad pa des na/_de dag ni 'khor bar 'gyur ro/_/sangs rgyas la ni ma rig pa la sogs pa rnams bag chags dang bcas pa rgyun chad pa skyes te/_rang bzhin gyis chos kyi
[\[162a.5\]]dbyings kyi mthar thug pa'i phyir ro/_/de nas de ni kun rdzob tu yang 'khor bar skye ba ma yin no/_/yang gang gi tshe sems can de dag kyang ma rig pa la sogs pa'i rkyen rgyun chad par 'gyur ba de'i tshe ni de dag kyang kun rdzob tu yang mi 'khor bas 'di ni mi mtshungs pa kho na'o/_/
[\[162a.6\]]mdo sde pa dgag pa'o/_/da ni rnal 'byor spyod pa dag la/_gal te zhes bya ba la sogs pa rab tu smra bar byed do/_/gang gi tshe rnam par shes pa yang med pa de'i tshe 'khrul pa dang ma 'khrul pa'i rnam par dbye ba med pa'i phyir na sgyu ma 'di 'dzin par byed pa'i shes pa gang gis
[\[162a.7\]]dmigs she na/_slob dpon gyis/_gang gi tshe zhes bya ba la sogs pa gsungs so/_/gang zhig rnam par shes pa las phyi rol gyi gzung ba la sogs pa med pa de'i tshe ci zhig dmigs par bya ba yin/_gzhan gyis gal te rnam pa de sems nyid na yang /_de nyid du gzhan yod ces
[\[162b\]]
[\[162b.1\]]smras te/_gal te yang rnam pa de ni rnam par shes pa nyid dang tha mi dad pa yin te de kho na rnam par shes pa gnyis med pa nyid yin pa de lta na yang thog ma med pa can gyi phyin ci log pa phyi rol gyi bag chags kyi gdon gyis yid gzung ba'i 'jig rten gyi phyi rol snang bar rnam par 'khrul pa'i phyir
[\[162b.2\]]na/_de nyid du na gzung ba rnam par chad pa gzhan yin par nges so/_/yin no zhe na grub pa'i mtha' las gang tshe sems nyid ces bya ba la sogs pa gsungs so/_/'jig rten gyi ni mgon pos kyang /_/zhes bya ba la sogs pas ni de nyid sgrub pa'o/_/ci dang 'dra bar zhe na/_ral gri'i so ni
[\[162b.3\]]zhes bya ba la sogs pa gsungs so/_/ji skad du 'phags pa lang kar gshegs pa las/_ral gri yi ni so de nyid/_/de nyid kyis ni mi gcod dang /_/sor mo'i rtse mo de nyid la/_/de nyid kyis ni mi reg bzhin/_/zhes bya ba la sogs pa gsungs pa yin no/_/da ni ji ltar mar me zhes bya ba la
[\[162b.4\]]sogs pas rang rig pa'i tshad ma grub pa'i don du pha rol po phyir 'jil bar byed do/_/'dir ni de grub pa'i don du gsal bzhin pa ni de'i bdag nyid yin pa'i phyir ro zhes bya ba la sogs pa'i tshad mas bsam par bya ba yin no zhes so/_/'dir mar me zhes bya ba la sogs pa ni grub pa'i mtha'o/_/gal
[\[162b.5\]]te gsal ba zhes bya ba la gsal ba'i don 'thad na mar me rang gi bdag nyid gsal bar byed pa nyid na gzhan gsal bar byed par 'gyur ba zhig na gang gi phyir ci zhig gsal bar byed ces 'dri na/_'di la ji skad brjod par bya ste/_'di ltar mun pa 'joms pa nyid kyis mar me bdag nyid mar mes gsal
[\[162b.6\]]bar 'gyur ba yin na de ni mi 'thad de/_mar me gang gsal ba'i don 'thad na mar me rang gi bdag nyid gsal bar byed pa nyid na gzhan gsal bar byed par 'gyur ba zhig na/_gang phyir ci zhig gsal bar byed/_/ces dri na 'di la ji skad brjod par bya/_'di ltar mun pa 'joms pa nyid kyis mar
[\[162b.7\]]me bdag nyid mar mes gsal bar 'gyur ba yin na de ni mi 'thad de/_mar me ni gang gi phyir mun gyis bsgribs pa med pa'i phyir ro/_/mar me la ni mun pa med pa'i phyir ro zhes bya ba la sogs pa la slob dpon nyid kyis rgya cher bkag zin pa des na 'dir rgya mi skyed do/_/de'i phyir dpe ma grub na don dam
[\[163a\]]
[\[163a.1\]]par shes pa rang gi rig pa yang mi 'grub pa'i phyir na/_kye lam 'di yang bshig pa yin no/_/'dir rnal 'byor spyod pa slar smra ba ni/_shel bzhin zhes bya ba la sogs pa'o/_/dper na shel gyi rdo ba bdag nyid sngon po dang dmar po'i rnam par bya ba la sogs pa'i nye
[\[163a.2\]]bar gzhag pa la ltos pa de bzhin du/_rang bzhin gyi sngon po'i dngos po yi ni rang gi bdag nyid sngon po nyid du bya ba la nye bar gzhag pa la mi ltos te/_des na ngo bo nyid kho nas gzhan la mi ltos pa yin no/_/de bzhin du mar me yang de yin te/_de'i phyir de ltar rang gi rgyu nges par byas pa'i
[\[163a.3\]]rnam pa des bum pa la sogs pa 'ga' zhig ni gzhan la ltos pa yin te/_rang gsal ba la mar me la ltos pa gang yin pa'o/_/'ga' zhig ni mi ltos pa yin te/_mar me'o/_/des na dpe grub po zhe na/_da ni 'di yang mi 'thad do/_/zhes brjod pa ni/_sngo nyid min la zhes
[\[163a.4\]]bya ba la sogs pa'o/_/kho bo cag rang nyid dngos po ma yin par grub par 'gyur ba na sngon po'i dngos po gzhan la ltos pa de nyid du bdag nyid kyi dngos po nyid du byed do zhes ni mi smra'o/_/'o na ci zhe na/_de rang gi rgyu nyid las de ltar sngon po nyid skyes pa'i phyir/_/gzhan la ltos pa yin no zhes brjod
[\[163a.5\]]do/_/de bzhin du sgron ma yang gal te rang gsal ba'i rang bzhin du skye ba la rgyu la mi ltos na ni/_de'i tshe rgyu med pa can nyid du gyur pas/_'di gzhan la ltos par 'grub pa/_de lta na ltos pa med pa nyid ma yin no/_/de ste bdag gi dngos po nyid rgyu la ltos kyi gsal ba ni ma yin na de ni ma yin
[\[163a.6\]]te/_'di gsal ba las tha dad pa med pa'i phyir ro/_/'on te gsal ba nyid du skyes zin pa yang gzhan la ltos pa ma yin no zhe na/_de ni mi rigs te/_snam bur skyes zin bzhin du yang snam bu nyid du 'gyur ba gzhan la ltos so zhes de skad du zer ba su yod/_des na 'di ni gyi na'o/_/
[\[163a.7\]]gzhan yang mar me gsal bar byed do zhes gang brjod pa de ni re zhig 'dzin par byed pa shes pas shes te/_brjod par byed pa yin na blo gsal bar byed do zhes brjod pas gang yin pa de ni go gang gis shes pa yin zhes mi shes so/_/'di ltar de ni gzung bar bya ba ma yin la des 'dzin par
[\[163b\]]
[\[163b.1\]]byed pa yang ma yin te/_shes pas shes pa gzhan 'dzin par byed pas kyang stong pa yin no zhes bya ba la sogs pa lugs yin pa'i phyir ro zhes dgongs pa'o/_/gang tshe zhes bya ba la sogs pa ni mjug bsdu ba'o/_/mo gsham bu yi 'gying bag bzhin/_/zhes bya ba 'dis ci zhig
[\[163b.2\]]bstan zhe na/_gzod ma nas ma skyes pas na blo ni gdod ma nas zhi ba yin no zhes bstan pa'o/_/gal te zhes bya ba la sogs pa ni gzhan gyi ste/_myong ba la dran pa skyes pa'i phyir zhes bya ba'i lugs yin pa'i phyir ro zhe na/_'di la brjod pa ni/_gzhan myong ba na zhes bya ba la sogs pa'o/_/
[\[163b.3\]]sngar nyams su myong ba'i don gyi rnam pa can gyis shes pa dang 'brel pas don gyi rnam pa can gyi rnam par shes pa phyi ma phyi ma khyad par gyi rim pa tha dad pa can gzhan dang gzhan skye ba yin te/_gang gis rang rig pa med kyang rtogs pa tsam nus pa sna tshogs dang ldan pa'i phyir/_de ji ltar nyams
[\[163b.4\]]su myong ba kho na ltar dran pa skye ba zhes bya ba 'di la 'gal ba ci yod/_ci ste de ltar mthong ba yod dam zhe na/_byi ba'i dug bzhin no zhes gsungs te/_dper na byi ba'i dug dus gcig gi tshe 'ga' zhig tu zhugs kyang dus bzhin du nus pa sad la/_de la rang rig pa ni cung zad kyang med pa bzhin no/_/
[\[163b.5\]]rkyen gzhan dag dang ldan pa'i phyir/_/zhes bya ba la sogs pa smos te gzhan gyi'o/_/'di snyam du ltas mkhas pa la sogs pas kyang gzhan gyi sems shes pa yin te/_des na gzhan gyi sems shes par rig pa la sogs pa'i lhan cig byed pa'i rkyen gzhan dang ldan pa de gzhan gyi sems shes pa skye ba
[\[163b.6\]]mthong ba'i phyir/_rang nyid ces bya ba rang rig pa rab tu gsal lo zhes smra'o zhe na grub pa'i mtha' gsungs pa ni/_grub pa'i mig sman zhes bya ba la sogs pa'o/_/gal te gzhan gsal ba'i sgo nas rang rab tu gsal ba yin pa de'i tshe grub pa'i mig sman sbyor ba las te/_grub pa'i mig sman rjes su
[\[163b.7\]]sbyar ba las bum pa dmigs pa'i phyir na mig sman yang bum par 'gyur te/_de'i stobs kyis de lta bu nyid du rtogs pa'i phyir na/_de ltar ha cang thal ba yin no/_/'dir bsams pa ni 'di yin te/_gal te yul gsal ba'i stobs kyis de'i chos shes pa la sbyor na de'i tshe mig sman gang zhig gter gyi bum pa
[\[164a\]]
[\[164a.1\]]gsal bar byed pa dmigs pa der yang yul bum pa nyid gang yin pa de mig sman la yang sbyor bar 'gyur te/_des na mig sman yang bum par 'gyur te/_bum pa'i tha snyad la brten par 'gyur ro/_/gzhan yang mi slu bar lhag par zhen pa'i stobs kyis me long gis bzhin rig
[\[164a.2\]]pa ltar 'khrul pa'i tha dad du 'gyur bas 'di ni gyi na'o/_/gal te de ltar na yang shes pa rig pa med na de ji ltar mthong ngo 'di thos so 'di shes so zhes bya ba'i tha snyad du 'gyur ro zhe na/_ji ltar zhes bya ba la sogs pa gsungs so/_/mthong ba la sogs pa'i tha snyad dag 'jig rten 'dir dgag par bya ba
[\[164a.3\]]ma yin pa de kho na'o/_/'on kyang 'dir ni 'khor ba'i sdug bsngal ma lus pa'i rgyur 'gyur ba'i dngos por kun rtog pa ni gdon chen pos bden pa nyid du sgro btags pa byas pa gang yin pa de dgag par bya ba yin pas skyon med do/_/gzhan yang khyod kyis ji skad du/_gal te 'khrul pa yang med na/_/
[\[164a.4\]]zhes bya ba la sogs pa brjod pa de la yang brjod par bya ste/_gang gi tshe khyod kyis rnam par shes pa las tha dad par sgyu ma la sogs pa med pa'i phyir/_rnam par shes pa la sgyu ma la sogs pa'i tha dad yod pa ma yin la/_tha mi dad pa yang yod pa ma yin no zhes brjod pa de'i tshe ni rtsod pa'i
[\[164a.5\]]go skabs nyid kyang med do/_/'on te gzhan gyis khas blangs pa la ltos nas rtsod pa 'dir 'gyur ro zhe na ma yin te/_chos thams cad ngo bo nyid med pa nyid kyang khas blang bar bya bar 'gyur ba des na phyogs 'di yang yang dag pa nyid ma yin no/_/'on te sgyu ma dngos po nyid yin na de'i
[\[164a.6\]]tshe sgyu ma de dngos na ji ltar sems las gzhan min te/_gzhan min pa kho na'o/_/'on te gzhan min zhe na ste/_sgyu ma sems las tha dad pa ma yin no zhe na/_yang de'i tshe de gnyis gcig yin pas sems dngos po med par 'gyur ro/_/des na dngos por gnas par sgyu ma yang med pas na 'di
[\[164a.7\]]mun khung gi gar nyid du 'gyur ro/_/'on te de kho nar gzung ba'i rnam par mi bden pa yod pa ma yin yang 'jig rten gyis sgyu ma yang mthong ba yin no zhes rtog na/_de'i tshe 'dzin par byed pa'i sems kyang med pa nyid du brtag par bya ba'i phyir mtshungs par thal bar 'gyur ro/_/gal te 'khor ba dngos
[\[164b\]]
[\[164b.1\]]rten can zhes bya ba ni 'di snyam du 'khor ba ni sems la brten nas 'jug pa des na sems yod pa yin no/_/des na 'di la sems kyi mtshan nyid kyi rten te/_gzhi yod pas na dngos po rten can zhes tshig rnam par sbyar ro/_/de ni gzhan du zhes bya ba la sogs pa ni grub pa'i mtha' gsung ba yin no/_/
[\[164b.2\]]'dir bsam pa ni 'di yin te/_gal te sems kho nar yod pa yin no/_/de ltar 'khor ba'i rten du gyur pa zhig na/_gang gi tshe sems nyid med pas 'khor ba rten med pa kho nar 'gyur bas nam mkha' bzhin du de yang med pa'i phyir na rten dang brten pa yod pa ma yin par byas pa yin no/_/
[\[164b.3\]]gal te de ltar dngos po bdag nyid kyi 'khor ba med mod 'di la nyes pa ci yod snyam na/_dngos med dngos la brten pas na/_/zhes gsungs te/_gang la ngo bo yod pa ma yin pa'i 'khor ba dngos po med pa gang yin pa de sems kyi dngos po la brten pas na don byed pa dang ldan par ji ltar
[\[164b.4\]]de ga la 'gyur/_de ltar 'gyur na yang /_khyod kyi sems ni grogs med par/_/zhes bya ba 'khor ba yan lag dang bcas pa'i grogs po dang bral ba srid pa dang mi ldan pa sems 'di gcig pu zhig nyid du 'dug par 'gyur ba yin no/_/de ltar yin na 'dir rnam pa thams cad du
[\[164b.5\]]thams cad kyi tshe thams cad gzung ba dang 'dzin pa mtha' dag dang bral ba'i sems 'ba' zhig tu gnas par 'gyur bas na sems can mtha' dag thog ma med pa nas sangs rgyas nyid thob pa des na da ltar nyid nas grol ba gang gis bzlog_/don dam pa ni de kho na ltar yin no zhe na/_de lta na
[\[164b.6\]]yang zhes bya ba la sogs pa gsungs so/_/da ltar nyid gzung ba dang 'dzin pa'i rnam pa dang bral ba'i sems yod pa yin pas yang kun nas ldang ba'i nyon mongs pa ma lus pa dang ldan pa'i phyir na yon tan lhag pa ci zhig yod de des na sems kun tu rtog pa'i ngal ba 'ba' zhig 'bras bur
[\[164b.7\]]'gyur ro/_/yang gzhan gyi sgyu ma zhes bya ba la sogs pa'o/_/chos thams cad sgyu ma ltar shes nas yang ji ltar nyon mongs pa ldog par 'gyur te/_'di ltar gang gi tshe sgyu ma byed pa rang nyid kyis sman dang sngags la sogs pa rnams kyis sgyu ma'i bud med sprul pa de'i tshe de byed pa nyid kyang de la
[\[165a\]]
[\[165a.1\]]chags pa skye ba des na khyed la yang 'khor ba ji ltar ldog ce na/_'di la brjod pa ni/_de byed pa ni zhes bya ba la sogs pa yin no/_/de byed pa ni sgyu ma'i bud med byed pa'o/_/gang gi phyir da dung du yang shes bya'i dkyil 'khor la dmigs pa can 'dod chags la sogs pa
[\[165a.2\]]kun nas nyon mongs pa'i bag chags ma spangs pa des na de'i mthong dus na zhes bya ba bud med kyi lus la sogs pa'i shes bya nyams su myong ba'i dus na stong pa nyid kyi bag chags nyam chung ba'i phyir na 'dod chags la sogs pa 'byung ba yin no/_/yang gang gi tshe stong pa nyid goms pa'i stobs kyis
[\[165a.3\]]de bag chags bskyed pa de'i tshe ni dngos po'i bag chags spong bar 'gyur la/_gang gi tshe na goms pa gsal bar gyur pa ci yang med do zhes goms pa de'i tshe ni stong pa nyid de'i bag chags kyang spang bar 'gyur te/_chos kyi rnam grangs ni gzings lta bu yin pa'i phyir ro/_/de skad du/_rtog pa
[\[165a.4\]]thams cad spangs pa'i phyir/_/zhes bya ba la sogs pa gsungs pa yin no/_/gal te de ltar med do zhes bya ba'i goms par byas pa'i dngos po med pa de nyid don dam par 'gyur ro zhe na gang gi tshe gang zhig ces bya ba la sogs pa gsungs te/_gang gi tshe khyod kyi dngos po gang zhig med do zhes
[\[165a.5\]]brtag par bya ba de gal te kho na mi dmigs pa de'i tshe dngos po med pa rten dang bral ba rnam par dpyod pa'i blo'i mdun du ji ltar gnas par 'gyur/_de skad du yang /_dngos po gzhan du gyur pa ni/_/dngos po med ces skye bo smra/_/zhes gsungs so/_/des na gang tshe dngos dang zhes bya ba la
[\[165a.6\]]sogs pa ni mjug bsdu ba'o/_/dmigs pa med pa zhes bya ba ni gdod ma nas ma skyes pa'i phyir ro/_/de skad du/_'gro ba'i chos kun rnam shes kyi/_/me yi bud shing yin par 'dod/_/de dag ji bzhin rnam 'byed pa'i/_/me yis bsregs nas nyer zhir 'gyur/_/zhes
[\[165a.7\]]gsungs so/_/de bzhin gshegs pa yang gdod ma nas zhi ba ma yin nam/_de ji ltar skye ba dang byang chub la sogs pa'i bya ba mdzad snyam na/_yid bzhin gyi nor bu zhes bya ba la sogs pa gsungs so/_/rnam par rtog pa mi mnga' yang gdul bya'i skye bo rnams kyi bsod nams kyi dbang dang /_
[\[165b\]]
[\[165b.1\]]rang gi smon lam gyi stobs lhun gyis grub par 'gyur ba yin no/_/de zhes bya ba ni mchod sdong sgrub mkhan no/_/tshogs yongs su rdzogs pa'i don du byang chub kyi ched du spyod pa sbyin pa la sogs pa ste/_stong pa nyid dang snying rje goms pa'i 'bras bu rnam par rtog pa mtha' dag
[\[165b.2\]]'gags pa dang /_bag chags kyi mtshams sbyor ba can gyi byang chub sems dpa' la yod pa'i bsam pa khyad par nyi ma ltar skye dgu smin par byed pa'i byang chub kyi bsam pa gang yin pa de dang rjes su mthun pas de'i chos thams cad skye ba med pa la brten pa can rnam par rtog pa ma lus pa
[\[165b.3\]]'gag pa dang rjes su mthun pas zhes bya ba'i don to/_/'dis ni nyan thos dang rang sangs rgyas las khyad par du 'phags pa brjod pa yin no/_/'di gzhan gyi sems med pa zhes bya ba la sogs pa smos te/_rgyal ba nyid mchod sdong dang 'dra bas rgyal ba'i mchod sdong ngo /_/slob dpon
[\[165b.4\]]'di yi thugs dgongs ni/_mthu bsam gyis mi khyab pa dang ldan pa'i phyir na sems dang sems las byung ba'i rgyu mtha' dag mi mnga' yang /_sku byin gyis brlabs pas chos kyi 'khor lo bskor ba la sogs pa mdzad pa yin no zhes bya ba yin no/_/'dir gzhan gyi sems med pa zhes bya
[\[165b.5\]]ba la sogs pa smras te/_sbyin pa la sogs pa ni yid sngon du 'gro ba can yin pa'i phyir ro zhe na/_grub pa'i mtha' gang gi phyir zhes bya ba la sogs pa'o/_/gang gi phyir mchod pa gnyis 'bras bu dang ldan par mtshungs par lung las gsungs pa'i phyir ro/_/'dis ni lung tshad ma nyid du
[\[165b.6\]]bstan pa yin no/_/gal te sangs rgyas nyid dang sbyin pa la sogs pa'i 'bras bu lung gi dbang las yin na/_de'i tshe kun rdzob tu 'am don dam par yin yang sla ste/_khyad par ci yod ces ston pa ni/_kun rdzob bam ni zhes bya ba la sogs pa'o/_/'di la gtan tshigs gzhan yang bsags pa'i
[\[165b.7\]]don du dper na zhes bya ba la sogs pa gsungs so/_/ji ltar zhes bya ba ni ci lta ba bzhin du'o/_/da ni bye brag tu smra ba dag gis bden pa mthong bas zhes bya ba la sogs pa smras so/_/gal te sangs rgyas pa nyid ni de'i tshe 'phags pa'i bden pa bzhi mthong bas yin gyi/_stong pa nyid kyis ni ma yin
[\[166a\]]
[\[166a.1\]]pa ma yin nam zhe na/_lan du gang gi phyir zhes bya ba la sogs pa gsungs so/_/lam 'di ni zhes bya ba ni stong pa nyid mthong ba'o/_/gal te zhes bya ba ni gzhan gyi'o/_/lan ni khyod kyis zhes bya ba'o/_/gang gi phyir zhes bya ba ni gzhan gyi'o/_/gnyi ga la zhes
[\[166a.2\]]bya ba rgol ba dang phyir rgol ba gnyi ga la grub pa'o/_/dang po khyod la 'di ma grub/_/ces bya ba ni khas ma blangs pa'i sngon rol du ma grub pa ste/_dbu ma pa'i dgag pa'o/_/des nged kyi lung ni bla ma brgyud pa las 'ongs pa yin no snyam na/_rkyen gang gis ni zhes gsungs so/_/gang
[\[166a.3\]]la bla ma brgyud pa las byung ba'i rkyen yod pa'o/_/de ni khyed kyi lung la'o/_/yid ches pa ni re ba 'cha' ba'o/_/de ni zhes bya ba ni yid ches pa'o/_/'on te nged kyi lung ni khyed dang nga ma gtogs pa'i rgol ba gzhan dang phyir rgol ba gzhan gnyis 'dod pas bden pa yin no zhe na/_de'i tshe
[\[166a.4\]]thug pa med do zhes gsungs pa ni/_gzhan gnyis zhes bya ba la sogs pa gsungs pa yin no/_/theg chen zhes bya bas gzhan gyi'o/_/lung la zhes bya ba la sogs pa ni lan te/_khyod kyi lung la mu stegs pa'i skye bo rnams dang lhan cig rtsod pa dang bcas pa'i phyir rang gi lung yang dor byar
[\[166a.5\]]'gyur la/_de bzhin du lung gzhan la yang zhes bya ba bcom ldan 'das kyis lung gi khyad par thams cad la yang zhes bya ba rang gi sde pa rnams dang phan tshun nam/_gzhan dang zhes bya ba gzhan gyi sde pa rnams la rtsod pa dang bcas pa zhes bya ba rtsod pa yod pas na dor byar 'gyur/_gzhan yang
[\[166a.6\]]bka'i rang bzhin bstan pa'i rtsa ba dge slong yin par 'dod do zhes grags pa yin na/_gzhan yang rtsod pa yod pas dge slong nyid kyang dka' bar gnas pa'i phyir dor byar 'gyur ro/_/gzhan yang sems ni dmigs pa dang bcas pa rnams kyis bden pa bzhi bsgoms pas dge slong nyid
[\[166a.7\]]kyang dka' bar gnas la mya ngan las 'das te/_sangs rgyas nyid kyang dka' bar gnas so/_/'di ltar dge slong ni nyon mongs pa bcom pa yin la/_nyon mongs pa rnams spong yang stong pa nyid bsgoms pa yin pa'i phyir snyam du dgongs pa'o/_/nyon mongs pa spang ba yang zhes bya ba ni
[\[166b\]]
[\[166b.1\]]gzhan gyi'o/_/de'i de ma thag tu zhes bya ba la sogs pa ni lan te/_bden pa mthong ba'i de ma thag tu zhes bya ba'i don to/_/'on te 'phags pa maud gal gyi bu chen po la sogs pa rnams bden pa bsgoms pas nyon mongs pa bral ba'i phyir grol ba yin no zhe na/_nyon mongs pa med kyang
[\[166b.2\]]zhes bya ba la sogs pa gsungs so/_/nyon mongs pa med pa yin yang 'phags pa rnams kyi lus kyi tshor ba la sogs pa'i las nyams su myong ba mthong ba'i phyir de dag grol bar ji ltar 'gyur/_nyon mongs med ces bya ba ni/_/nyon mongs pa can ma yin bzhin du yang ngo /_/de dag
[\[166b.3\]]la zhes bya ba ni 'phags pa rnams la'o/_/'di snyam du skye ba'i rgyu ni sred pa yin la/_de dag la ni de med do zhes dogs na/_grub pa'i mtha' sred 'di zhes gsungs so/_/kun rmongs bzhin du zhes pa ni dper na nyon mongs pa can ma yin pa'i ma rig pa yod pa de bzhin du de dag la
[\[166b.4\]]nyon mongs pa can ma yin pa'i sred pa yang ci ste med/_tshor ba'i rkyen gyis zhes bya ba la sogs pas ni 'di nyid la gtan tshigs gzhan brjod pa'o/_/de'i phyir thar pa ga la yod ces dgongs pa'o/_/de'i phyir gal te bden pa bsgoms pas yongs su zin pa'i sems dmigs pa dang bcas
[\[166b.5\]]pa yin na de'i tshe sems de bsgom par bya ba'i don gang yang rung ba 'ga' zhig la gnas par 'gyur zhes bya ba chags par 'gyur ba'i phyir chags pa dang bral ba'i bsgom pa srid pa ma yin no/_/gzhan yang nyon mongs pa'i zhags pa dang bral bas yang dag par bsdams shing 'gag pa'i
[\[166b.6\]]sems kyang stong pa nyid bsgom pa dang 'dra na 'khor bar slar yang skye bar 'gyur te/_dmigs pa'i zhags pas bcings pa'i phyir te/_dper na de lta bu 'du shes med pa'i snyoms par 'jug pa la snyoms par zhugs pa slar skye ba bzhin no/_/des na thar pa med do/_/ngag gang zhes bya ba
[\[166b.7\]]la sogs pa ni gzhan gyi'o/_/nged kyi lung kho na mdo sde la 'jug gi/_/theg pa chen po ni ma yin no zhes bsams pa'o/_/theg chen pha rol zhes bya ba ni lan te/_'di mang pos ci zhig bya ste/_theg pa chen po yang phal cher khyed kyi mdo sde dang mtshungs pa dmigs te/_'di stong pa
[\[167a\]]
[\[167a.1\]]nyid brjod pa'i tshig mthong ba'i phyir ro/_/phal cher smos pas ni de nyid du zhes ston par byed do/_/'on te stong pa nyid ston pa'i tshig dang bral ba nged kyi mdo sde gang yang rung ba 'ga' zhig dang mi mtshungs pa'i phyir theg pa chen po 'di la nyes pa chags pa yin no/_/brjod
[\[167a.2\]]pa ni gal te zhes bya ba la sogs pa'o/_/ma gtogs gcig gis ni zhes bya bas ni stong pa nyid ston pa ma yin pa'i mdo sde ste/_de dang mi mtshungs pas zhes bya ba ni lhag ma'o/_/grub pa'i mdo mtshungs gcig gis zhes gsungs te/_stong pa nyid rjod par byed pa'i khyod kyis mdo
[\[167a.3\]]gang yang rung ba dang stong pa nyid brjod pa med pa nyid du mtshungs pa gcig gis na zhes bya ba'i don to/_/'on te 'phags pa 'od srungs chen po la sogs pa rnams kyis stong pa nyid bcom ldan 'das kyis gsungs su zin kyang bskal pa grangs med par mi rtogs par 'di ni don dam pa ma
[\[167a.4\]]yin pa nyid kyis kho bos kyang ma rtogs par zad do snyam na/_ngag gang zhes bya ba la sogs pa ste/_de dag ni skal ba dang mi ldan pa'i phyir ro/_/su zhig byed ces bya ba ni/_su yang mi byed do zhes bya ba'i don to/_/da ni su'i gnas skabs su yang stong pa nyid kyi 'bras bu gsungs pa
[\[167a.5\]]de/_rmongs pas zhes bya ba la sogs pa'o/_/stong pa nyid mthong ba'i 'bras bu gzhan 'di ni byang chub sems dpa'i gnas skabs su mthong ste/_'di ltar mchog tu thugs rje'i ros brlan te/_sdug bsngal can gyi skye bo mtha' dag pa'i sdug bsngal bar 'gyur ba'i byang chub sems dpa'
[\[167a.6\]]de/_de dag gi don nyid du 'khor ba ji srid par rtag pa dang chad pa'i mtha' gnyis las rnam par grol ba'i sems dang ldan pas bzhugs pas zhes bya bas de lta bu'i 'bras bu 'di ni stong pa nyid rtogs pas 'grub kyi gzhan du ni ma yin no zhes bya ba'i bsdus pa'i don to/_/yan
[\[167a.7\]]lag gi don brjod par bya ste/_rmongs pa ste rmongs pa'i dbang gis sdug bsngal ba dang ldan pa rnams kyi don du chags pa ste/_rtag pa'i mtha' 'dzin pas zhen pa dang /_chad pa'i mtha' 'dzin pas chos thams cad ngo bo nyid med pas skal ba dang mi ldan pas 'jig pa'o/_/chags pa
[\[167b\]]
[\[167b.1\]]dang 'jig pa de dag nyid ni mtha' yin la/_de dag las grol ba ni mtha' gnyis la chags pa dang bral ba'i phyir ro/_/de ltar zhes bya ba la sogs pa ni mjug sdud pa'o/_/nyon mongs shes bya'i sgrib pa yi/_/mun pa'i gnyen po zhes bya ba la sogs pas na rdzogs pa'i byang chub
[\[167b.2\]]kyi thun mong ma yin pa'i rgyu ston pa'o/_/'on te 'di las sdug bsngal ba skye'o snyam na/_de ni mi rigs so zhes gsungs pa ni/_dngos gang zhes bya ba la sogs pa'o/_/'di ni sdug bsngal skyed par byed pa ma yin zhes/_'on kyang sdug bsngal gyi phung po zhi bar byed pa
[\[167b.3\]]yin no/_/da ni mu stegs pa la grub pa'i bdag dgag pa'i phyir/_gal te zhes bya ba la sogs pa gsungs so/_/'di ltar/_so dang skra sen bdag ma yin/_/zhes bya ba la sogs pas de rnam par dpyad pa'o/_/chu ser ni za ba phrugs pa las byung ba'i khu ba rul
[\[167b.4\]]ba'o/_/zhag ni nang na gnas pa'i khu ba rul ba'o/_/da ni/_gal te sgra yi shes rtag na/_/zhes bya ba la sogs pas grangs can la rab tu grags pa'i bdag 'gog pa la gsungs pa'o/_/de ni 'di skad ston pas sgra dang gzugs la sogs pa'i yul lnga po blo'i me long las thos
[\[167b.5\]]pa'i phyir na bdag gis myong bar byed do zhes zer ro/_/blos zhen par bya ba'i don ni skyes bus sems pa byed do zhes bya bar lugs yin pa'i phyir ro/_/des na bdag ni rtag tu sgra'i shes pa la sogs pa'i rang bzhin can yin no zhes bya bar 'dod do/_/'di slob dpon gyis gal te
[\[167b.6\]]zhes bya ba la sogs pa gsungs pa yin no/_/rtag pa nyid kyis nam yang bya ba byed pa dang ldan par mi 'gyur ro zhes dgongs pa'o/_/'on te sgra nye ba med pa'i phyir de sems can thams cad kyi tshe 'di ltar mi 'gyur ro snyam na/_shes bya med na zhes bya ba la sogs pa'o/_/sgra
[\[167b.7\]]med na 'di med pa des na gang gi shes pa zhes bya bar brjod pa sgra la sogs pa'i shes bya med na 'dis ci zhig shes par byed pa yin/_gal te shes med shes yin na/_/zhes bya ba la sogs pas ni 'di nyid gzhung 'dzugs pa'o/_/shes bya nye bar gnas pa med par zhes bya ba ni/_
[\[168a\]]
[\[168a.1\]]gang la shes bya nye bar gnas pa yod pa ma yin pa'o/_/'on te bdag 'di'i yul 'dzin pa'i rang bzhin yin pa'i phyir na sgra nye ba med kyang de'i tshe nye bar gnas pa'i gzugs la sogs pa gang yin pa de nyid shes par byed pa yin gyi sgra ni ma yin te/_gang gi
[\[168a.2\]]phyir sems pa'i rang gi ngo bo ni rtogs pa yin no zhes bya ba lugs yin pa'i phyir ro des na nyes pa 'di med do zhe na/_de ni ma yin no/_/de tshe zhes bya ba la sogs pa gsungs te/_gal te 'di yul 'dzin pa'i rang bzhin min pa'i phyir shes pa de nyid kyi gzugs 'dzin pa yin na de'i tshe de nyid kyi
[\[168a.3\]]dus na sgra thos pa yang ci ste med/_des na mtshungs par 'dzin pa kho nar thal lo/_/gal te zhes bya ba ni gzhan gyi'o/_/de nas zhes bya ba ni lan no/_/de'i phyir bdag la sgra yongs su gcod pa'i shes pa de yang med pas na de yang bdag yin par ma grub pa'o/_/des na gcig pa dang
[\[168a.4\]]rtag pa'i yul gyi tshogs ma lus par 'dzin pa'i rang bzhin du 'dod par bya ba yin la/_de lta na yang /_sgra 'dzin rang bzhin gang yin pa/_/de gzugs 'dzin par rang bzhin du/_/ji ltar 'gyur zhes bya bar 'gyur ba 'gal ba yin no/_/'on te yang ltos pa'i dbang gis srog
[\[168a.5\]]chags gcig kho na la pha dang bu yang 'dod pa de bzhin du shes pa 'di yang rnam grangs kyi sgras 'dzin pa'i rang bzhin yang yin la gzugs 'dzin pa'i rang bzhin yang yin mod ce na/_gcig ni zhes gsungs so/_/brtags yin zhes bya ba'i tha snyad 'di brtags pa las 'gyur ba kho na'o
[\[168a.6\]]zhes bya'o/_/gzhan yang 'gro ba ni snying stobs dang rdul dang mun pa yin no zhes yon tan gsum gyi rang bzhin du 'dod de/_des na 'gro ba yon tan gsum gyi bdag nyid can yin pas na pha 'am bu zhes bya ba tha dad par yang ji ltar 'gyur te rnam par 'gyur ba tha dad na yod du chug kyang de ni snga
[\[168a.7\]]phyi khyad par med par rtag pa 'ba' zhig yin par zad do/_/de'i phyir 'di ltar zhes gsungs so/_/de'i phyir de ni zhes bya ba la sogs pa ni mjug bsdu ba'o/_/gal te 'di gar mkhan bzhin du rang bzhin du ma can yin pa'i yul yongs su gcod do zhe na/_de ni sgra 'dzin zhes bya ba la
[\[168b\]]
[\[168b.1\]]sogs pa gsungs so/_/bdag ces brjod pa'i shes pa de nyid kyis tshul gzhan dang gzhan gyi sgo nas gzugs la sogs pa 'dzin par 'dod na/_de yang mi rigs te 'di ltar 'o na ni bdag de gar mkhan bzhin du du mar gyur pa'i phyir mi rtag par 'gyur ro/_/gal te
[\[168b.2\]]tshul gzhan de nyid na zhes bya ba ni gzhan gyi'o/_/gcig nyid de ni sngon med cig ces bya ba ni grub pa'i mtha' ste/_gal te de gnyis gcig yin na de'i tshe ji ltar rang bzhin gzhan yin te 'di ni 'gal ba'i chos gnas pa yin no/_/gal te zhes bya ba ni gzhan gyi'o/_/'di ltar gzugs
[\[168b.3\]]la sogs pa 'dzin par byed pa rang bzhin gzhan zhes bya ba gang yin pa de ni 'di'i khyad par lhag ma ma yin pa'i phyir bden pa ma yin te/_brdzun pa yin la 'di'i rang bzhin ni de kho na yin pa des na bdag gcig pur 'gyur bas mi 'gal lo zhe na/_grub pa'i mtha' gsungs pa ni 'o na 'di'i
[\[168b.4\]]rang bzhin ci yin te/_gal te khyod de yod par smra ba yin na de smros shig_/gzhan gyis brjod pa 'di la smrar ci yod/_de shes pa tsam du zad do zhe na/_de ltar na zhes bya ba ni lan 'debs pa'o/_/rang nyid ni shes pa'i rang bzhin tsam du thams cad la khyad par med pa'i phyir skyes bu kun gcig
[\[168b.5\]]tu thal lo/_/gzhan yang sems dang sems med pa skyes bu dang rang bzhin de dag kyang gcig tu thal bar 'gyur te/_gang gi phyir de dag kyang yod nyid ces bya ba dngos po tsam nyid du mtshungs te/_khyad par med pa'i phyir ro/_/gzhan yang gang gi tshe bye brag ces bya ba gzugs la
[\[168b.6\]]sogs pa 'dzin pa 'di'i khyad par gang yin pa ste/_gal te mi bden pas phyin ci log tu brjod na de'i tshe 'dra ba'i lha rten nyid med par 'gyur te/_ba lang dang ba men dag gi 'dra ba nyid bzhin du khyad par gzung ba med na med pa'i phyir ro/_/khra bo dang ser skya dag kyang khyad
[\[168b.7\]]par dang ldan pa ni ma yin te/_de dag kho na ba lang gi sgras brjod par bya ba yin pa'i phyir ro/_/da ni rigs pa can gyi bdag 'gog par rtsom mo/_/de ni 'di skad ces/_bdag ni sems pa'i rang bzhin ma yin te/_/sems dang ldan par sems pa can yin no/_/zhes zer ro/_/
[\[169a\]]
[\[169a.1\]]de la brjod pa ni/_sems med pa yang zhes bya ba la sogs pa'o/_/de sems pa ma yin na de'i tshe bdag ces brjod par mi bzod do/_/de ci'i phyir zhe na/_sems nyid med phyir bum sogs bzhin/_/'di ltar gang sems pa ma yin pa de'i bdag
[\[169a.2\]]yin par 'os pa ma yin te/_dper na bum pa bzhin no/_/zhon te zhes bya ba ni pha rol gyi'o/_/mi shes rig par thal zhes bya ba ni lan no/_/'di ltar gal te sems pa dang ldan pas dus phyis 'di shes par byed pa nyid du 'gyur na/_de'i tshe sngar gyi mi shes pa'i rang bzhin gang
[\[169a.3\]]yin pa de 'jig par thal ba'i phyir na bdag gcig pa dang rtag pa nyid du mi 'gyur ro/_/ci ste zhes bya ba ni gzhan gyi'o/_/'gyur mod ces bya ba ni/_rang bzhin gcig nyid do/_/slob dpon gyi sems pa ni zhes gsungs te/_sems pa dang ldan pa de la phyis snga na med pa'i rang
[\[169a.4\]]bzhin gcig nyid ci zhig skye ste/_ci yang ma skyes so/_/sems pa dang ldan pa nyid kyang mi 'thad de/_'gyur ba med pas bogs dbyung du med pa'i phyir ro/_/de'i phyir de kho na shes pa ma yin par 'gyur ba med pas bya ba dang bral ba nam mkha' dang 'dra ba 'di la bdag tu ming
[\[169a.5\]]tsam btags par 'gyur ro/_/gal te zhes bya ba la sogs pa ni gzhan gyi'o/_/bya ba 'bras gzhi zhes bya ba la sogs pas ni grub pa'i mtha'o/_/'di ltar tshe 'di'i phung po lngas byas pa'i sbyin pa la sogs pa'i las gang yin pa de'i 'bras bu ni gzhan du 'byung ba med
[\[169a.6\]]pas bya ba dang bral ba nam mkha' dang 'dra ba'i phung po lngas dpyad pa yin no zhes bya ba 'di la ni/_re zhig 'u bu cag brtsad pa med do/_/des na bya ba 'bras gzhi zhes bya ba las rnam par smin pa dag rten tha dad par 'grub pa kho na'o/_/'on kyang las dang 'bras bu de dag cung
[\[169a.7\]]zad kyang mi byed pa'i phyir byed pa nyid ces kyang brjod do/_/de ltar yin pas yang bdag yod do zhes brjod pa ni gnas ma yin par zhen pa yin na don med ma yin nam zhes bya ba'i tha tshig go/_/gal te de ltar na tshe 'di nyid la bde ba la sogs pa'i longs spyod pa'i rgyu sbyin pa la sogs pa'i _
[\[169b\]]
[\[169b.1\]]tshogs dang ldan par mthong ba'i sems can gang yin pa de nyid sbyin pa la sogs pa'i 'bras bu phyug po la sogs pa'i chos dang ldan pa mthong ba'i phyir/_gzhan gyis byas pa gzhan gyis longs spyod par ji ltar 'gyur ro zhe na/_de yang mi bden te/_gang gi phyir gang zhig rgyu dang
[\[169b.2\]]ldan pa de nyid 'bras bu dang bcas pa yin no/_/zhes bya ba 'di ni mthong ba ni mi srid de/_mngon par zhen pa tsam yin pa'i phyir ro/_/thams cad tshe 'di nyid du bsod nams byas pas 'khor los sgyur ba la sogs par 'gyur bar thal bas skye ba brgyud par tshangs par spyad pa spyod pa
[\[169b.3\]]don med pa kho na'o/_/'o na lha sbyin la sogs pa las byed pa gang yin pa de ni 'bras bu la spyod pa yin no zhes tha snyad 'di ci ltar 'gyur zhe na/_rgyun gcig la ni zhes bya ba la sogs pa gsungs so/_/rten zhes bya ba la sogs pa ni lung nas so/_/da ni spyod pa pa la sogs pa'i bdag dgag
[\[169b.4\]]pa'i tshul gyis gnas ma bu la sogs pa'i gang zag dgag par gsungs pa ni/_'das pa dang zhes bya ba la sogs pa'o/_/bdag min zhes bya ba la sogs pa ni ma yin pa'o/_/gang gi phyir 'das pa dang ma 'ongs pa'i sems de ni med pa'i phyir te/_'gags pa dang ma thob pas dngos po
[\[169b.5\]]med pa'i phyir ro/_/'on te skyes zhes bya ba ni/_'o na ni yod pa'i phyir da ltar ba'i sems bdag yin par 'gyur ro snyam na de ni ma yin te/_de zhig na yang zhes bya ba da ltar 'byung ba'i sems de skad cig ma nyid kyis zhig par 'gyur ba na bdag med de/_bdag yin par mi 'os zhes bya ba'i don to/_/
[\[169b.6\]]gzhan yang re zhig bdag lus sam 'on te gzhan yin zhes dpyad do/_/de la dper na yan lag so sor char rnam par phye na de kho nar chu shing gi sdong po zhes bya ba yang yod pa ma yin na de bzhin du bdag kyang yin te/_bdag kyang rnam par dpyod pas btsal na/_don dam par mi srid pa'i
[\[169b.7\]]phyir ro/_/gal te zhes bya ba la sogs pa ni gzhan gyi'o/_/gal te sems can dang bdag kyang med na gang la gang gis snying rje bya zhe na/_grub pa'i mtha' 'bras bu'i don du zhes bya ba la sogs pa'o/_/'bras bu'i don zhes bya ba la/_'bras bu yang sangs rgyas nyid kyi don du khas blangs te
[\[170a\]]
[\[170a.1\]]grogs med pa'i bdag gcig pu kho nas sems can thams cad gdon par bya ba'o zhes sems can gyi don bya bar 'dod pa'i rmongs pa'o/_/brtags zhes bya ba ni bdag gis gdon par bya'o zhes rtogs pas yul du byas pa de la snying rje bya ba yin no des na bdag gis med
[\[170a.2\]]kyang phung po lnga tsam gyi sems can la dmigs pa'i snying rje bskyed do zhes grub pa yin no/_/gzhan gyis brjod pa/_gal te bdag tu gyur pa'i sems can med na 'bras bu ste/_grub par byas pa sangs rgyas nyid du yin zhe na/_lan du bden te zhes bya ba la sogs pa'o/_/'bras bu'i rmongs
[\[170a.3\]]pa zhes bya ba ni 'bras bu bsgrub par bya ba/_re zhig sdug bsngal ba can rnams la drang bar 'dod pa'i rmongs pa la ni yod pa yin la/_des ni 'bras bu bsgrub cing de las kyang 'bras bu grub pa yin pa'i phyir/_bdag med par yang 'bras bu grub pa zhes bya ba la 'thad pa ci yod/_gal te 'bras
[\[170a.4\]]bu'i rmongs pa nyid kyang mi 'thad do zhe na/_sdug bsngal zhes bya ba la sogs pa gsungs so/_/'bras bu'i rmongs pa zhes bya ba ni 'bras bu bsgrub par bya ba sangs rgyas nyid kyi yul la rmongs pa'i zhes bya ba'i don de ji skad du/_gzhan phan mkhas la rang gi ni/_/rang bzhin la gnas ma 'khrul pa/_/
[\[170a.5\]]'di ni ma 'dres chos yin te/_/dam pa rnams la rtag tu gnas/_/zhes gsungs pa yin no/_/de ni kun rdzob kyi bden pa'o/_/gal te de lta yin na ci ltar 'bras bu'i rmongs pa khas len par byed pa de bzhin du bdag tu rmongs pa yang khas blang bar bya dgos so zhe na/_sdug bsngal rgyu'i
[\[170a.6\]]zhes bya ba la sogs pa'o/_/bdag tu rmongs pa ni sdug bsngal nye bar zhi ba'i don yin na ni zhes bya ba kho na'o/_/de las kyang zhes bya ba ni sdug bsngal gyi rgyu'i nga rgyal de bdag rmongs pa las kyang bzlog pa med na de'i tshe de ni bdag med pa bsgom pa kho na mchog yin no zhes bya ba'o/_/'o na ni lus
[\[170a.7\]]nyid bdag yin par 'gyur ro zhe na/_lus rkang pa zhes bya ba la sogs pa gsungs so/_/phrag pa lus ma yin zhes bya ba la ni phrag gong lus ma yin pa'o/_/yang lus 'di la lag pa la sogs pa la phyogs kyis gnas sam bdag nyid thams cad kyis gnas zhes brjod pa ni/_gal te zhes
[\[170b\]]
[\[170b.1\]]bya ba la sogs pa'o/_/thams cad la zhes bya ba ni lag pa la sogs pa'i yan lag go/_/cha rnams zhes bya ba ni lus kyi phyogs rnams so/_/cha la zhes bya ba ni lag pa la sogs pa'o/_/gzhan yang de'i phyogs rnams la yang 'di phyogs gcig gam 'on te bdag nyid thams cad gnas zhes mtshungs
[\[170b.2\]]par thal bar 'gyur ro/_/phyogs gnyis pa la brjod pa ni/_gal te bdag nyid kun gyis zhes bya ba la sogs pa'o/_/phyi dang nang zhes bya ba la sogs pa ni mjug bsdu ba'o/_/rmongs pa yis ni zhes bya ba ni ma rig pa'i dbang gis so/_/gal te tho yor la ni dus cung zad kyis skyes bu'i blor 'gyur
[\[170b.3\]]ba ma yin nam/_lag pa la sogs pa la ni lus kyi tha snyad du yun ring por yang yod pa ma yin no zhe na/_ji srid ces bya ba la sogs pa gsungs so/_/rkyen tshogs zhes bya ba ni mya ngan dang nyi ma'i 'od zer gyis nyams pa'i mig la sogs pa tshang ba'o/_/tho yor zhes bya ba sdong po'i dum bu la sogs
[\[170b.4\]]pa'o/_/skyes bu ltar snang ba ni dbyibs kyi khyad par de dang /_skyes bu'i tha snyad la brten pa'o/_/ji srid bya ba 'dis ni tshogs pa 'ga' zhig ni dus de srid tsam yin/_'ga' zhig ni dus ring du ste/_de ltar na yang khyad par ci yod ces bya ba 'di bstan pa'o/_/de zhes bya ba ni rkyen sna tshogs
[\[170b.5\]]pa'o/_/der zhes bya ba ni lag pa la sogs pa'o/_/lus su snang zhes bya ba ni dbyibs kyi khyad par de dang de lta bu'i dbang gis lus su tha snyad byed pa'o/_/de bzhin zhes bya ba la sogs pas ni rkang pa la sogs pa'i spyod pa ston to/_/de yang zhes bya ba ni sor mo la sogs pa de yang de bzhin rang
[\[170b.6\]]gi yan lag gi tshogs tsam yin pa'i phyir/_gang zhig yin par 'gyur/_de bzhin du rang gi cha phye bas dpyad na tshigs kyang gang zhig yin par 'gyur zhes 'brel to/_/de bzhin du rang gi cha yang gang zhig yin par 'gyur zhing /_de bzhin du rdul phra rab kyang gang zhig yin par 'gyur/_de bzhin
[\[170b.7\]]du phyogs cha'i dbye ba yang so sor cha dang bral ba'i phyir na 'di thams cad nam mkha' lta bu yin te/_des na rdul phra rab tsam yang med pa yin no/_/gal te de ltar yin du zad mod/_des na yang nyes pa ci zhig yod snyam na/_de ltar zhes bya ba la sogs pa gsungs so/_/gzugs la zhes bya ba ni
[\[171a\]]
[\[171a.1\]]gang gis bdag tu mngon par zhen nas ngar 'dzin par 'gyur ba phung po lnga'i rang bzhin la'o/_/de ltar na lus dran pa nye bar gzhag pa bstan pa yin no/_/da ni tshor ba dran pa nye bar gzhag pa bstan pa'i phyir/_sdug bsngal zhes bya ba la sogs pa gsungs so/_/tshor ba'i rnam pa
[\[171a.2\]]gsum ste/_bde ba dang sdug bsngal ba dang /_bde ba yang ma yin sdug bsngal ba yang ma yin pa'o/_/de la gal te sdug bsngal zhes bya ba sdug bsngal gyi tshor ba de nyid du zhes bya ba don dam par yod na/_srid pa yin na de'i tshe rtag par 'gyur ba'i phyir de'i tshor bas rab tu dga' ba'i skye bo la ci
[\[171a.3\]]ste rab tu mi gnod de/_des na de'i tshe rgyud gcig la bde ba'i tshor ba 'gal bar 'gyur ro/_/de bzhin du sdug bsngal gyi tshor ba de kho nar yod pa la yang brjod par bya'o/_/bde ba dang sdug bsngal 'di dag ni rgyud gcig la yod pa ma yin/_des na rtog pas sgro btags pa yin no/_/'on te
[\[171a.4\]]bde bar myong bar 'gyur ba la sogs pa'i dngos po de dag gis bde ba la sogs pa yin par brjod do zhe na/_de'i tshe de la yang 'di mtshungs pa 'di bstan pa'i phyir/_zhim sogs bde na mya ngan sogs/_/gdungs pa dga' bar med dam ci/_/zhes gsungs so/_/'di ltar ga bur la
[\[171a.5\]]sogs zhim po dag kyang de kho nar bde ba yin par brjod na/_de'i mya ngan la sogs pa'i sdug bsngal des dga' ba med par 'gyur dgos te/_bde ba nyid stobs dang ldan pa'i phyir ro/_/de la ni sdug bsngal la dga' ba yod pa ma yin te/_des na bde ba sgrub par byed pa yang brdzun pa
[\[171a.6\]]nyid do/_/stobs dang ldan pas zhes bya ba ni gzhan gyi'o/_/bde ba'am sdug bsngal stobs dang ldan pa gcig gis gnyis pa zil gyis gnon pa'i phyir/_zil gyis mnan pa de myong ba ma yin no zhe na/_gal te bde ba la sogs pa nyams su myong ba'i rang bzhin ma yin na/_de'i tshe
[\[171a.7\]]de tshor ba nyid yin par ji ltar 'gyur zhes bya ba 'di ni mtha' gcig tu nges pa yin no/_/'on te bde ba gzhan gyis zil gyis gnon pa de lta na yang de lta bu'i sdug bsngal phra mo'i rang bzhin nyid ni yod do zhe na/_de'i tshe sdug bsngal 'di'i myong ba rags pa nyid bsal bar gyur na/_de lta na yang
[\[171b\]]
[\[171b.1\]]ma yin te/_'jig rten la dus gcig tu gnyis nyams su myong bar mngon par rlom pa yod pa'i phyir ro/_/'di snyam du de ni de las zhes bya ba bde ba rags pa nyid nyams su myong ba las gzhan dga' ba tsam zhes bya ba dman pa'i rang bzhin du myong ba yin te/_dus phyis kyang rags pa ni yod
[\[171b.2\]]pa ma yin te/_gzhan gyis zil gyis gnon pa'i phyir ro zhe na 'o na ni de'i phra mo nyid kyang yod pa ma yin te/_sdug bsngal de'i phra mo de nyid yang bsal ba yin te/_des na yod pa ma yin no/_/des na gcig la gcig gi tshe 'am rigs kyis rags pa dang phra ba med pa'i phyir na mi bden pa nyid do/_/'on te
[\[171b.3\]]sdug bsngal gyi rgyu dang 'gal ba bden pa'i rgyu skyes pas na bde ba skyes pas sdug bsngal ma skyes pa yin na ni/_de'i tshe tshor ba rtog pas sgro btags pa zhes bya bar grub pa yin no/_/de nyid kyi phyir na zhes bya ba la sogs pa la 'di'i zhes bya ba ni tshor ba sdug bsngal gyi'o/_/ci'i phyir zhe na/_
[\[171b.4\]]rnam brtags zhes bya ba la sogs pa gsungs so/_/'di ltar dang po kho nar ni re zhig rnal 'byor pa rnam par brtag par bya ba'i lam la mngon du phyogs par byed de/_des na rnam par brtags pa nyid bsam gtan gyi sa bon gyi zhing yin no/_/des na rnam brtags zhing las byung ba'i bsam gtan de
[\[171b.5\]]nyid kyi zas gang la yod pa'o/_/'dis ni don dam par ma yin pa'i rnam par rtog pa tha snyad du byas pa'i tshor ba la sogs pa dag don dam pa nyid ma yin no zhes bstan pa yin no/_/gal te dbang don zhes bya ba la sogs pa ni pha rol po rnams kyi'o/_/bsam pa ni 'di yin te/_yul dang dbang po dang
[\[171b.6\]]rnam par shes pa gsum 'dus pa ni reg pa yin la/_de yang don dam pa yin la des na de'i rgyu rkyen gyis byung ba'i tshor ba yang don dam pa yin te/_des na de lta ba yin zhes bya ba'o/_/'dir ni 'di rnam par dpyad de/_ci yul dang dbang po 'di dag mtha' gcig tu tha dad pas na bar dang bcas par
[\[171b.7\]]'dod dam/_'on te mtha' gcig tu tha dad pas na bar med par 'dod ces rnam par rtog pa gnyis so/_/des na 'di gnyis 'dus pa'i don ci yin/_de la gal te dbang po dang don bar dang bcas pa yin no/_/de'i tshe 'di dag gang du phrad par 'gyur te 'du ba ji ltar 'gyur/_'on te bar med na yang
[\[172a\]]
[\[172a.1\]]de lta na yang gcig nyid yin pa'i phyir gang zhig gang dang lhan cig phrad par de 'du bar 'gyur ro/_/'on te yang rags pa rnams ni 'du ba ma yin gyi/_'on kyang rdul phran rnams yin zhe na rdul phran zhes pa la sogs pa gsungs so/_/skabs med ces bya ba ni bu ga
[\[172a.2\]]med pa ste/_gzhan gyi go skabs med pa'o/_/mnyam pa zhes bya ba ni cha med pa'o/_/gang gi phyir ma zhugs pa la 'dre med cing zhes bya ba ni snga ma nyid kyi mjug sdud do/_/'di nyid la gtan tshigs gzhan yang bsags pa brjod pa ni/_cha med pa la zhes bya ba la sogs pa'o/_/yang na lus
[\[172a.3\]]can rnams la phrad pa yod du chug mod/_lus can ma yin pa rnams la go ji ltar yod ces gsungs pa ni/_rnam shes zhes bya ba la sogs pa'o/_/gal te lus can dang lus can ma yin pa rnams de ltar yin mod/_'on kyang yan lag gi mtshan nyid tshogs pa 'ba' zhig yod pa de la phrad
[\[172a.4\]]pa yod pa ma yin no zhe na/_tshogs pa la yang zhes bya ba la sogs pa gsungs so/_/de ltar zhes bya ba la sogs pa ni mjug bsdu ba'o/_/reg pa yod min na ste reg pa med par 'gyur na reg pa'i rkyen las byung ba'i tshor ba yang yod pa ma yin pas na sdug bsngal la sogs pas 'jig rten
[\[172a.5\]]la mi gnod pa'i phyir na/_'jig rten gyi sdug bsngal dang mya ngan la sogs pa spong ba'i ngal ba 'di ci'i don du yin zhes mi shes so/_/gal te tshor bar bya ba dang tshor bar byed pa yod pa ma yin nam/_des na tshor ba yang yod do zhe na/_gang tshe zhes bya ba la sogs pa gsungs so/_/gnas
[\[172a.6\]]skabs 'di zhes bya ba ni chos thams cad gdod ma nas zhi ba nyid kyis tshor bya dang tshor ba po la sogs pa dang bral ba'i gnas skabs so/_/de skad du/_tshor bya med na tshor ba ni/_/yod min des na bdag med pa/_/zhes bya ba la sogs pa gsungs so/_/gal te mthong ba gang yin pa de nyid la reg go
[\[172a.7\]]zhes bya ba ni tha snyad las reg pa yod pa yin no zhe na ma yin no/_/de ci'i phyir zhe na/_mthong ba 'am ni zhes bya ba la sogs pa gsungs so/_/lhan cig skyes pa'i phyir zhes bya ba ni sgyu ma lta bu'i sems ni tshogs pa gcig la rag las pas na/_mthong ba dang reg pa'i dngos po dang lhan cig skyes pa'i phyir
[\[172b\]]
[\[172b.1\]]ro/_/'on te lhan cig skyes pa'i phyir zhes bya ji ltar brjod de/_gang gi phyir tshul 'di'i rgyu dang 'bras bu thog ma med pa can phan tshun 'brel pas 'jug pa yin te/_des na reg pa las tshor ba nyams su myong ba'i phyir ro zhe na/_de yang yang dag pa ma yin te gang gi phyir sngar dang
[\[172b.2\]]zhes bya ba la sogs pa gsungs so/_/gang zhig sngar gyi rgyu las skyes pa de ni nyams su myong ba'i rang bzhin du 'gyur bar 'os pa ma yin gyi 'on kyang rnam par rtog pa bzhin du des phyis skyes pa'i rang bzhin gyis na dran pa'i rang bzhin yin no/_/des na phyis reg pa las skyes pa'i sngar gyi
[\[172b.3\]]reg pa zhes bya ba dran par zad kyi myong ba ni ma yin pa'i phyir tshor ba nyams su myong ba ga la yod/_gzhan yang sems kyis sems mi mthong /_/zhes bshad zin mod kyi/_'on kyang brjod pa ni rang gis zhes bya ba la sogs pa'o/_/tshor ba po 'ga' yang zhes bya ba la sogs pa ni mjug sdud do/_/
[\[172b.4\]]'di zhes bya ba ni tshor bas so/_/da ni sems dran pa nye bar gzhag pa gsungs pa zhes bya ba la sogs pas gsungs te go sla'o/_/de'i tshe shes pa gang las zhes bya ba la sogs pa ni gdod ma nas ma skyes pa'i phyir/_de skad du/_shes bya yongs su ma nges par/_/zhes bya ba la sogs
[\[172b.5\]]pa gsungs pa yin no/_/da ni chos dran pa nye bar gzhag pa de ltar zhes bya ba la sogs pa gsungs so/_/'di snyam du gal te de ltar chos thams cad gzod ma nas ma skyes pa yin na/_de'i tshe don dam pa'i bden pa 'ba' zhig yin pas ji ltar kun rdzob kyi bden par 'gyur/_des na bden
[\[172b.6\]]pa gnyis rnam par gnas pa med par 'gyur ro zhes bsams nas gzhan gyi brjod pa ni gal te de ltar zhes bya ba la sogs pa'o/_/de'ang zhes bya ba la sogs pa ni pha rol nyid kyi dogs pa bsu ba'o/_/gang kun rdzob yin pa de ni kun rdzob gzhan gyis rtogs pa yin te/_dper na smig rgyu
[\[172b.7\]]la chu'i rnam par rtog pa ni/_smig rgyu la chur snang ba'i kun rdzob kyi blo gzhan gyis rtogs pa bzhin no/_/de bzhin du mya ngan las 'das pa'i sangs rgyas la yang byang chub sems dpa' la sogs pa la gzhan gyis dmigs pa yin no/_/des na sangs rgyas kyang don dam par mya ngan las 'das par
[\[173a\]]
[\[173a.1\]]'gyur ro zhe na/_slob dpon gyis 'dis ni gzhan sems zhes bya ba la sogs pa gsungs te/_bdag gis sangs rgyas kyi shes pa mthong ngo snyam pa 'di ni gzhan rang nyid kyi de lta de ltar snang ba'i rnam par rtog pa yin la gzhan gyis gzhan dran pa tsam gyis kyang kun rdzob tu
[\[173a.2\]]yod par 'gyur ba ma yin no/_/de ste sangs rgyas nyid kyi rang gi kun rdzob kyi rang gi shes pa nyams su myong ba'i phyir kun rdzob tu yod pa yin no/_/de ltar ni ma yin te/_de ni rang gi kun rdzob min/_/gal te sangs rgyas la kun rdzob 'dod na/_de'i tshe kun rdzob pa'i shes pa yod pa'i phyir na don dam
[\[173a.3\]]par de nyid kyang ma thob par 'gyur ro/_/'o na kun rdzob ji ltar gnas snyam na/_phyis de zhes bya ba la sogs pa gsungs so/_/gang zhig rgyu'i phyir nges par bya ba gdon mi za bar 'byung ba yin pa de ni/_de'i 'bras bu yin la cig shos ni rgyu yin no zhes bya ba ni tha snyad rkyen nyid 'di pa tsam gyi mtshan nyid
[\[173a.4\]]yod na ni de'i tshe kun rdzob yod do zhes brjod la 'on te de med na ni de'i tshe kun rdzob med pa nyid do zhes brjod do/_/'on te yang 'di snyam du gal te shes pa dang shes bya de kho na ma yin pa de'i tshe de'i rtogs pa ma yin/_'di ni brtags pas yin no zhes bya ba'i tha snyad 'di ci ltar zhe na/_rtog dang zhes bya ba la
[\[173a.5\]]sogs pa gsungs so/_/phan tshun rten pa zhes bya ba ni tha snyad 'di ni btags pa yin no zhes bya ba'i don to/_/gal te de lta yin na rnam par dpyod pa gang gis khyod rnam par dpyod pa de gal te dngos por yod na de'i tshe gzhan yang de bzhin du 'gyur ro zhe na/_ci ltar zhes gsungs te/_ji
[\[173a.6\]]ltar grags pa ni ji ltar sgro btags pa log pa'i tha snyad la brten nas so/_/des na rnam par dpyod pa de yang don dam pa nyid ma yin no zhes grub pa'o/_/gzhan du gal te de ltar mi 'dod na de'i thug pa med par 'gyur ro zhes brjod pa ni/_gang gi tshe zhes bya ba la sogs pa'o/_/dpyad bya
[\[173a.7\]]dpyod par byed na zhes khong nas dbyung ngo /_/'o na rnam par dpyad par bya ba kho na nyid rnam par dpyod pa la thug pa med par ci yang ci 'gyur zhe na/_dpyad bya rnam par dpyad na zhes bya ba la sogs pa gsungs so/_/gang gi tshe de kho na rnam par dpyad pa de'i tshe ni dpyad bya tsam rnam par dpyod par
[\[173b\]]
[\[173b.1\]]'gyur na rnam par dpyad par bya ba nyid med pa'i phyir de la brten pa'i rnam par dpyod pa yang de kho nar med pa zhes bya ba de ltar 'gyur ba yin no/_/de yang mya ngan 'das par brjod/_/ces bya ba ni gdod ma nas zhi ba nyid de yang /_rgol ba gang gi ltar na rnam par dpyad par bya ba dang
[\[173b.2\]]dpyod par byed pa de kho na yin par de'i ltar na mtha' gnyis su 'dzin pa'i phyir de nyid dka' bar gnas so zhes bya ba las sngar yod shes yod na zhes bya ba la sogs pa brjod zin pa de nyid la/_gal te shes dbang las don yod byas zhes pas gtan tshigs kyi rnam pa gzhan ston pa yin te/_
[\[173b.3\]]gnyi ga yang ni med par 'gyur zhes bya ba 'di nyid gsal bar byed pa ni/_gal te bud med ces bya ba la sogs pa'o/_/gal te shes pa dang shes bya dag med na de'i tshe shes bya ci ltar shes zhes brjod pa ni sa bon zhes bya ba la sogs pa'o/_/rtogs pa ni nges pa'o/_/shes bya las skyes
[\[173b.4\]]pa'i shes pas shes par bya ba rtogs par bya ba'i don nges par byas pa gang yin na shes pa med pas go ji ltar shes/_gzhan yang myu gu yod pa tsam gyis ni sa bon rtogs par mi byed de/_'on kyang de shes pa yin na/_shes pa la ni shes pa gzhan med pa'i phyir ji ltar des shes par
[\[173b.5\]]byed de/_des na 'di ni long ba dang /_lkugs pa'i mdun sar gsal lo/_/da ni ngo bo nyid du smra ba rnams sel bar byed do/_/de ni 'di skad ces pad+ma'i sdong bu la sogs pa'i rgyu gang zhig rtogs te/_des na shes bya dang shes bya la sogs pa 'di mtha' dag ni ngo bo nyid kyis grub pa yin no
[\[173b.6\]]zhes zer ro/_/de la grub pa'i mtha' smra ba brjod pa ni/_re zhig ces bya ba la sogs pa ste go sla'o/_/'bras shes skyes bus zhes bya ba ni khyad par can gyi 'bras bu med pa'o/_/da ni dbang phyug tu smra ba'i lugs sun 'byin pas dbang phyug ces bya ba la sogs pa gsungs so/_/'di gzhan
[\[173b.7\]]gyis rnam par dpyad na gzhan med pa'i phyir sa la sogs pa'i 'byung ba nyid dbang phyug yin no zhes brjod pa ni 'byung rnams zhes bya'o/_/de lta mod ces bya ba la sogs pa ni lan no/_/'on te gzhan 'ga' zhig dbang phyug yin par 'gyur ro zhe na/_'on kyang zhes bya ba la sogs pa'o/_/re
[\[174a\]]
[\[174a.1\]]zhig snam bu la sogs pa gang yin pa de dag kyang ni du ma dang mi rtag pa dang /_g.yo ba dang bcas par mthong la/_de dag ni re zhig lha yang ma yin te/_des na de dag ni dbang phyug gi sgra brjod par mi bya ste/_dbang phyug ni de dang mtshan nyid mi mthun par 'dod
[\[174a.2\]]pa'i phyir ro/_/de bzhin du gzhan bsgom par bya ba 'dam la sogs pa dang /_de bzhin du gzhan mi gtsang ba la sogs pa dang /_sa la sogs pa gang yin pa de dag kyang dbang phyug ma yin na khyod kyi dbang phyug de gang yin pa smros shig_/de bzhin du gzhan dag dbang phyug tu mi rigs
[\[174a.3\]]so zhes brjod pa ni/_dbang phyug mkha' min zhes bya ba la sogs pa'o/_/'on te bsam du med pa 'ga' zhig dbang phyug yin par 'gyur ro zhe na/_bsam min pa'i zhes gsungs so/_/brjod pa ci zhig bya ba ni rnam par rtog pa thams cad las 'das pa'i phyir ro zhes dgongs pa'o/_/
[\[174a.4\]]gzhan yang de'i 'bras bu yang cung zad ma mthong bas na dbang phyug des sprul par 'dod pa yang gang zhig yin par mi shes so zhes brjod pa ni/_des bskyed 'dod pa'ang zhes bya ba'o/_/'on te thams cad bdag gis sprul pas na de nyid dbang phyug yin no zhe na/_de dang zhes bya ba ni grub pa'i mtha'
[\[174a.5\]]ste/_de ni gcig pu dang rtag pa yin pa'i phyir thams cad dus gcig kho nar sprul par 'gyur ro/_/sa la sogs pa'i rang bzhin dbang phyug yin du chug mod/_de lta na yang shes pa shes bya las ma yin/_shes bya snga nas thog ma med pa nas grub pa'i phyir gang zhig gang gis
[\[174a.6\]]bskyed/_'on te bde ba dang sdug bsngal byed na de yang mi rigs te/_bde ba 'am sdug bsngal ba de dag ni las las skyes pa/_des na gang zhig gang gis sprul/_/gzhan yang rgyu dbang phyug la thog ma yod pa ma yin na 'bras bu la yang thog ma ga la yod de/_des na thams cad thog ma med
[\[174a.7\]]pa can du 'gyur ro/_/rtag tu ci'i phyir zhes bya ba la sogs pa ni sun 'byin pa la gzhan yin no/_/gzhan la zhes bya ba ni lhan cig byed pa'i rgyu la'o/_/gzhan yang lhan cig byed pa'i rkyen nyid kyang 'dis byas pa des na des byas pa ma yin pa 'ga' yang med pa gnyis la/_des na 'di
[\[174b\]]
[\[174b.1\]]ga la ltos par 'gyur/_'on te 'di tshogs pa la ltos na de'i tshe de nyid rgyu yin par 'gyur gyi dbang phyug ni ma yin no/_/'on te gzhan dag brgya lam zhig na 'di skad ces dbang phyug 'dis ni tshogs pa nyid kyang mi skye ba'i dbang med de/_des na de yang 'di nyid kyis byed pa yin no zhes zer
[\[174b.2\]]ba'i dogs pa bsu ba ni/_tshogs pa mi skyed dbang med na/_/zhes bya ste mi skyed pa'i mthu med pa'o/_/'di la brjod pa ni skyed pa ma yin te/_med phyir zhes bya ba ni gang gi phyir 'di ni tshogs pa yang bskyed pa'i nus pa ma yin te/_ci'i phyir zhe na/_de med phyir te rim dang cig car gyis don
[\[174b.3\]]byed nus pa de med pa'i phyir/_des na 'di ni de la yang nus pa yang yod pa yin no/_/gzhan yang 'di 'dod pa la rag las byed dam/_'on te de la rag ma las par byed grang /_de la gal te 'di mi 'dod bzhin du gnas kyis bskyed nas byed na de'i tshe 'di gzhan gyi dbang du 'gyur ba'i phyir dbang
[\[174b.4\]]phyug ma yin no/_/'on te 'dod pas byed na/_de lta na nam yang de dbang phyug ma yin te/_'dod pa'i gzhan gyi dbang du gyur pa'i phyir ro/_/gang gi phyir de lta yin pa'i phyir na byed pa la don byed pa med pa'i phyir na dbang phyug la dbang phyug gi mtshan nyid ga la yod/_'on te rdul phra
[\[174b.5\]]rab rtag pa 'gro ba'i byed pa po yin no/_/de yang rigs pa ma yin no zhes brjod pa ni/_gang dag ces bya ba la sogs pa'o/_/gal te de lta na re zhig grangs can pas 'dod pa'i de 'gro ba byed pa po yin no snyam na/_gtso bo rtag pa zhes bya ba la sogs pa'o/_/mnyam gnas zhes bya ba
[\[174b.6\]]la sogs pa ni yon tan gsum gnas skabs mnyam par gnas pa'o/_/gang gi tshe yon tan rnams kyi gnas skabs kyi mi mnyam par gnas pa de'i tshe 'gro ba zhes bya ba skye ba dang 'jig pa dang gnas pa dang ldan pa yin no/_/de skad du/_rdul gyis skyes bu skyed byed cing /_/snying stobs
[\[174b.7\]]kyis ni 'gro ba gnas/_/mun pas skye dgu 'jig pa yin/_/zhes brjod pa yin no/_/grub pa'i mtha' brjod pa ni/_gcig la zhes bya ba la sogs pa ste/_gtso bo gcig la'o/_/de yang zhes pa ni snying stobs la sogs pa'i yon tan yang ngo /_/yon tan med na zhes bya ba ni snying stobs
[\[175a\]]
[\[175a.1\]]la sogs pa med na'o/_/gzhan yang 'gro ba yon tan gsum gyi bdag nyid yin pas gos la sogs pa yang bde ba la sogs pa skye bar 'gyur na/_de ni rigs pa ma yin te/_de ni sems pa ma yin phyir rgyu dang 'bras bu dag mi 'dra bar 'gyur ro/_/'on te yang dngos po
[\[175a.2\]]rnams bde ba la sogs pa'i rgyu'i dngos po yin pas ji ltar bde ba la sogs pa mi skye snyam na/_dngos po rnams dpyad zin min nam zhes smos te/_yan lag can dang rdul phra rab kyi dngos po dpyad zin to/_/gzhan yang grangs can la khyod kyi rgyu yang bde sogs te/_bde ba la sogs
[\[175a.3\]]pa'i rang bzhin 'gro ba'i rgyur 'dod pa yin na/_de las ni snam bu la sogs pa 'byung bar rigs pa ma yin te/_rgyu dang 'bras bu dag mi 'dra ba'i phyir ro/_/de ltar 'gyur mod skyon ci yod snyam na/_snam sogs las ni zhes gsungs te/_dngos po'i rang bzhin du ni snam bu la sogs pa
[\[175a.4\]]las 'gro ba'i bde ba la sogs pa skye bar dmigs te/_snam bu la sogs pa med na bde ba la sogs pa med pa'i phyir ro/_/gzhan yang snying stobs rdul dang mun pa 'di dag thams cad de kho nar rtag pa'am mi rtag pa zhig yin/_de la re zhig rtag pa yin na/_de mi 'thad do zhes brjod pa
[\[175a.5\]]ni/_bde sogs rtag pa nyid du yang zhes bya ba la sogs pa'o/_/de ste bde ba'i gsal ba rtag pa nyid yin na de'i tshe bde bar rig pa ci ste nyams su ma myong /_bde sogs gsal ba zhes bya ba 'dis ni/_slob dpon 'bras bu'i tshogs nyid gsal ba'i sgrar brjod par bya ba grangs can 'dod pa yin
[\[175a.6\]]no zhes bstan par dgongs pa'o/_/gal te de ltar bde bar gsal ba yin yang phra mor 'gyur ba nyid kyis mi 'dzin no snyam na/_de nyid ces bya ba la sogs pa gsungs so/_/gal te bde ba rags par 'gyur ba nyid phra mo nyid du 'gro na de'i tshe rags pa dang phra ba yang 'gyur na/_de yang ci ltar 'thad/_'on te
[\[175a.7\]]bde bar de nyid bde ba dor bas phra mor 'gyur na de'i tshe rags pa dang phra ba gnyis ka mi rtag par 'gyur te/_rang bzhin gzhan dang gzhan dag skyes pa dang zhig pa'i phyir ro/_/de bzhin du dngos po thams cad ni zhes bya ba ni snga ma'i mjug bsdu ba'o/_/'on te bde ba la sogs pa rtag par rags pa la sogs
[\[175b\]]
[\[175b.1\]]pa'i gnas skabs su 'gyur ba yin no zhe na/_rags pa bde ba las zhes bya ba la sogs pa'o/_/ci rags pa de bde ba la gnas gzhan nam/_'on te gzhan ma yin/_gzhan ma yin na ni/_bde ba nyid mi rtag par 'gyur ro/_/'di snyam du rkyen nyid 'di pa tsam du smra ba'i ltar na med pa skye
[\[175b.2\]]zhes bya ba grub pa'i mtha' yin na/_de yang rigs pa ma yin no zhes brjod pa ni/_gal te med pa zhes bya ba la sogs pa'o/_/gsal ba zhes bya ba la sogs pa ni grub pa'i mtha'o/_/gsal ba gang yin pa ni sngar gyi gnas skabs na gzhan du 'gyur ba kho na yin te/_de lta ma yin na dbus kyi gnas
[\[175b.3\]]skabs su yang dmigs par 'gyur ro/_/des na gsal ba med pa nyid skye bar ni grangs can khyod mi 'dod kyang khas blang bar bya ba yin no/_/gzhan yang gal te 'bras bu yod pa yin na/_de'i tshe rgyu'i gnas skabs na yang de yod pa des na rgyu dang 'bras bu gnyis tha mi dad pas na/_khyod la 'jig gis
[\[175b.4\]]gnod do zhes brjod pa ni/_gal te rgyu la zhes bya ba la sogs pa'o/_/ras kyi rin gyis zhes bya ba ni ras kyi rin tshad kyis so/_/bgo bar bgyis zhes bya ba ni lus kyis gyon cig pa'o/_/'jig rten rmongs pas zhes bya ba ni gzhan gyi ste/_rmongs pa'i dbang gis 'jig rten pas rgyu la 'bras
[\[175b.5\]]bu yod pa ma mthong du zad do zhe na/_lan du de nyid shes la'ang de gnas nyid/_/ces smos te/_grangs can khyed kyi ltar na rmongs pa de ni de kho na shes pa la yang gnas pa ste/_yod pa'i phyir 'bras bu yod pa skye ba ni ngo mtshar ba kho na'o/_/yang na rgyu la 'bras bu yod par rtog pa'i shes pa de 'jig
[\[175b.6\]]rten la yang yod pa des na ci ste mthong /_'on te 'jig rten gyi mthong ba tshad ma ma yin no zhe na/_'jig rten zhes gsungs so/_/gsal ba mthong ba'ang zhes bya ba ni khyod kyi chen po nyid la sogs pa 'bras bu'i tshogs mthong ba'ang tshad ma yin pa'i phyir ro/_/gtso bo la sogs pa mtha' dag tshad ma
[\[175b.7\]]can ma yin par 'gyur ro/_/des na med pa kho na'o/_/'di snyam du gal te gtso bo la sogs pa'i tshad ma dag tshad ma ma yin pa kho na yin na/_de'i tshe tshad ma des gzhal ba'i dngos po yang brdzun pas na khyod kyis stong pa nyid la yang yid brtan ci yod ces gzhan gyis brjod pa na/_gal te tshad ma
[\[176a\]]
[\[176a.1\]]zhes bya ba la sogs pa'o/_/'di la lan ni btags pa'i dngos la zhes bya ba la sogs pa'o/_/dngos po dang dngos po med pa dag gis bkag pa ni/_stong pa nyid yin no zhes mi brjod de/_don dam par na de dag gis dgag pa ni dus gsum du yang bsgrub pa dag
[\[176a.2\]]dgag pa'i ngo bor bya bar mi nus pa'i phyir ro/_/'o na ci zhe na ngo bo nyid du sgro btags pa ste/_dgos par bya ba la dgos par byed pa yin no/_/de ltar btags pa'i dngos po la zhes bya ba la rtog pas sgro btags pa'i dngos po la ma reg par de gzung bar de'i dngos po med pa ste/_dgag pa gzung
[\[176a.3\]]bar mi nus pa'i phyir ro/_/de'i phyir zhes bya ba la sogs pa ni mjug sdud pa ste/_'dir mjug bsdus pa'i sgo nas dpe ston pa ni des na zhes bya ba la sogs pa'o/_/de yod rnam par rtog pa'i zhes bya ba ni/_rmi lam du dmigs pa'i mtshan nyid kyi bu de yod pa'i zhes bya ba yod do
[\[176a.4\]]zhes bya bar rtogs pa de'i skye ba'i gegs byed pa ste/_'di med snyam pa'i rnam par rtog pa byed pa por gyur pas 'gog par byed pa yin no/_/'o na rnam par rtog pa nyid de kho nar yod par 'gyur ro snyam na/_de yang brdzun zhes gsungs so/_/des na zhes bya ba la sogs pa ni mjug
[\[176a.5\]]sdud pa'o/_/rgyu med ces bya ba ni dngos po 'di dag rgyu med bzhin du rang gi ngo bo kho nas skyes pa yin no zhes bya ba de ni mi srid do zhes rgyu med par smra ba 'gog pa'o/_/so sor zhes bya ba ni dbang phyug tu smra ba 'dod pa 'gog pa'o/_/'dus pa'i zhes bya ba ni rgol ba gzhan gyi 'dod pa 'gog
[\[176a.6\]]pa'o/_/rkyen rnams la zhes bya ba ni dbang phyug la sogs pa'i rkyen du gyur pa rnams la yang 'bras bu rnam pa 'ga' med de/_des na dbang phyug la sogs pa ni 'ga' yang yod pa ma yin no zhes gnas so/_/da ni gzhan nas zhes bya ba la sogs pa dus su 'pho ba zla ba'i lugs 'gog par
[\[176a.7\]]byed do/_/'di nyid la rgyu gzhan yang bsags pa'i phyir rmongs pas bde bar zhes bya ba la sogs pa gsungs te/_'di nyid kyang go sla'o/_/gal te de ltar na 'grib pa 'di la yod pa'i rgyu'i rjes su 'gro ba dang /_ldog pa'i rjes su byed pa gang yin pa de ni sgyu ma las khyad par du 'gyur ba yin no
[\[176b\]]
[\[176b.1\]]snyam na/_sgyu ma las zhes bya ba la sogs pa gsungs so/_/'di ni gzugs brnyan la yang mtshungs so zhes gsungs pa ni/_gzugs brnyan la yang mtshungs so/_/gzhan yang 'bras bu yod pa 'am med pa gang zhig rjes su dpag ces ston pa ni/_dngos po yod par gyur pa la zhes
[\[176b.2\]]bya ba la sogs pa ste/_rtogs par sla'o/_/'on te sngar med pa gang yin pa de nyid skye ba'o snyam na/_bye ba phrag brgya zhes bya ba la sogs pa'o/_/bsgyur du med pa ni bskyod du med pa'o/_/'on te dngos po med pa'i gnas skabs nyid phyis dngos por 'gyur ro zhe na/_ma yin te/_gnas skabs de
[\[176b.3\]]nyid dngos por ji ltar 'gyur te mi 'gyur ro/_/'on te gzhan zhig dngos por 'gyur mod snyam na/_dngos 'gyur gzhan yang zhes gsungs so/_/'di ltar dngos po med pa gang yin pa de ni re zhig dngos por 'gyur bar mi 'os so/_/dngos po yang dngos po nyid du grub zin pas de la yang dngos por
[\[176b.4\]]ci bya de gnyis las gzhan rnam pa gsum pa yang yod pa ma yin te/_des na 'ga' zhig dngos por 'gyur ba ni mi shes so/_/'on te dngos po med pa'i dus nyid na dngos po yod do zhes ni mi brjod do/_/'on kyang dngos po med pa nyid srid pa de'i tshe dngos po yod do zhes brjod do/_/'on te dngos
[\[176b.5\]]po med pa'i dus nyid na dngos po yod do/_/'on kyang dngos po med pa nyid srid pa de'i tshe dngos po med do zhes gzhan gyis smras pa ni/_med tshe zhes bya ba la sogs pa'o/_/dngos po yod par zhes bya ba la sogs pa ni lan 'debs pa ste/_sngar gyi dngos po med pa ni rtag tu nye bar gnas pa'i
[\[176b.6\]]phyir ro snyam du dgongs pa'o/_/'on te dngos po skyes pa'i dus na dngos po med pa 'jig go snyam na/_dngos po skyes par zhes gsungs so/_/'di snyam du dngos po skyes pa kho nas dngos po med par byed do zhe na/_dngos med dang ni ma bral na/_/zhes bya ba la sogs pa'o/_/'on te dngos
[\[176b.7\]]po med pa gang yin pa de nyid kyang dngos por 'gyur ro snyam na/_dngos po la yang zhes bya ba la sogs pa'o/_/rigs pa'i tshogs de mtha' dag gis skye ba bkag nas/_de ni de ltar zhes bya ba la sogs pas 'jig pa yang 'gog par byed do/_/dngos po dang dngos po med pa dag yod pa dang /_med
[\[177a\]]
[\[177a.1\]]pa nyid kyis dgag pa mi srid pa'i phyir na/_don dam par 'gag pa yang med do/_/de'i phyir zhes bya ba la sogs pa ni snga ma'i mjug sdud do/_/de skad du/_'gag pa med pa skye med pa/_/zhes bya ba la sogs pa gsungs pa yin no/_/gal te chos 'di dag thams cad
[\[177a.2\]]skye ba dang 'gag pa med pa yin na/_de'i tshe 'gro ba drug po ji ltar yin snyam na/_'gro ba rmi lam zhes bya ba la sogs pa gsungs so/_/gal te de lta yin na grol ba dang ma grol ba'i tha snyad ji ltar snyam na/_mya ngan 'das dang ma 'das pa/_/zhes gsungs so/_/de ltar stong pa'i zhes bya ba la sogs pas
[\[177a.3\]]ni yon tan skyon khyad par med pas bstan pa'o/_/da ni byis pa ma rig pas ldongs pa rnams kyi rim pa'i spyod pa ston pas/_bdag nyid ces bya ba la sogs pa gsungs so/_/tshegs chen zhes bya ba ni 'bad pa chen pos so/_/'tsho zhes bya ba ni gnas pa'o/_/bde 'gror yang dang yang 'ongs te/_/
[\[177a.4\]]yang ngan song rnams su ltung zhes 'brel to/_/gang gi phyir de ltar srid pa na 'di dag ni bzod dka' ba'i sdug bsngal gyi khur mang po'i tshogs gang yin pa dang /_der ni de nyid min zhes bya ba mi shes pa 'ba' zhig dang /_'di 'dra zhes bya ba sdug bsngal sna tshogs kyi rgyu sdug bsngal gyi 'byung gnas
[\[177a.5\]]su gyur pa dang ldan pa yin no/_/'on te 'khor ba'i sdug bsngal bskyed pa la yang dag pa'i shes pa nyid rgyu ci ste mi 'dod ce na/_der yang zhes bya ba la sogs pa gsungs te/_gang du shin tu mi bzod pa'i tshor bas gnod pa 'khor ba'i phan tshun 'gal ba'i ngal ba chen po 'di 'dra ba yod pa
[\[177a.6\]]der yang dag pa'i shes pa 'di lta bu srid pa'i rgyur 'thad pa ma yin no zhes bya ba ni gcig tu nges pa'o/_/der yang zhes bya ba la sogs pa de kho na med pa nyid gsal bar byed do/_/der yang zhes bya ba ni srid par ro/_/stobs chung zhing zhes bya ba ni gzi brjid chung ba'o/_/gson dang nad med
[\[177a.7\]]kyi byed dang /_/zhes bya ba ni/_gson du re ba dang /_nad med par re ba dang /_gzhan la ston pa la sogs pa byed pas so/_/tshe 'di myur 'da' zhes bya ba ni tshe myur du 'gro ba'o/_/skyon gzhan yang ston pa ni der yang zhes bya'o/_/rnam g.yengs goms pa zhes bya ba ni lus kyi gnas ngan len la sogs
[\[177b\]]
[\[177b.1\]]pa'i mtshan nyid de dag bzlog pa'i thabs ga la yod de mthu med do zhes bya ba'i don to/_/log pa'i lam zhes bya ba ni log pa'i lta bar ltung ba'o/_/the tshom las kyang zhes bya ba ni lam la yid gnyis za ba las so/_/rgal ba zhes bya ba ni bzlog par dka'o/_/dal ba rnyed dka' zhes bya
[\[177b.2\]]bas ni mi khom pa brgyad spang bar brjod do/_/stong pa nyid kyi cha bstan nas/_da ni snying rje'i cha ston pa la 'jug pa ni/_de ltar shin tu zhes bya ba la sogs pa'o/_/dper na 'ga' zhig ces bya ba la sogs pa ni/_srid pa'i sdug bsngal gyi rang bzhin yin yang bde bar mngon par rlom par zad do zhes ston pa'o/_/
[\[177b.3\]]de ltar dga' dang zhes bya ba la sogs pas ni/_mang du smra bas ci bya ste/_'di thams cad ni ma rig pa'i rnam par 'gyur ba yin no zhes ston pa'o/_/de ltar zhes bya ba la sogs pa smos pas ni/_smon lam 'bras bu dang bcas par byed pa'o/_/nam zhig ces bya ba la sogs pas ni/_byang chub kyi
[\[177b.4\]]sems 'bras bu dang bcas par byed pa'o/_/gal te don dam par bstan pa yang med mod kyi/_'on kyang kun rdzob tu yod pa yin no/_/de lta mod kyi de dag la bdag nam zhig stong pa nyid ston par 'gyur zhig gu zhes bya de ltar 'khor gsum mi dmigs pa'i tshul gyis sbyin pa la sogs pa'i sgo nas
[\[177b.5\]]bsod nams kyi tshogs su ji ltar 'gyur ba de ltar yang gus par rjes su bsgrubs nas nam zhig gzhan la ston par 'gyur zhig gu zhes de ltar bsod nams dang ye shes kyi tshogs kyi rnam par bstan to/_/nam zhig dmigs pa med tshul du/_/kun rdzob tu ni bsod nams kyi tshogs la gus pas dmigs
[\[177b.6\]]pa dang bcas par lta ba la/_stong nyid ston par 'gyur zhes kha cig las 'dod do/_/de'i tshe ni 'khor gsum mi dmigs pa'i tshul du kun rdzob tu sbyin pa la sogs pa'i sgo nas bsod nams dang ye shes kyi tshogs la gus par te/_'bad pas dmigs pa'i lta ba can dag sdug bsngal dang ldan par gyur pa
[\[177b.7\]]'di rnams la bdag stong pa nyid nyon mongs pa dang shes bya'i sgrib pa 'joms par byed pa ston par nam zhig 'gyur zhes bya ba yin no/_/sdug bsngal ma lus spong byed shes rab kyi/_/le'u nus pa ji bzhin rnam bkrol las/_/bsod nams sbrang ma'i rdul tsam gang thob des/_/'gro ba myur du zhi ba'i
[\[178a\]]
[\[178a.1\]]lhar gyur cig/_/shes rab le'u'i dka' 'grel rdzogs so//_//paN+Di ta mi mnyam khol po dang /_lo tsA ba dge slong blo ldan shes rab kyis bsgyur ba/_li ston rdo rje rgyal mtshan mos pa'i dbang gis 'grel pa 'di legs par bsgyur/_/
[\[178a.2\]{D3877}]@/_/byang chub sems dpa'i spyod pa la 'jug pa'i shes rab le'u dang bsngo ba'i dka' 'grel bzhugs//_@##/_/da ni sems mnyam par gzhag pa'i gang zag des go 'phang khyad par can thob par bya ba'i don du shes rab bskyed par bya ba'i phyir le'u brgyad pa gsungs te/_de la gang la brten te
[\[178a.3\]]bskyed par bya zhe na/_bsam gtan gyi le'ur zhi gnas kyi tshogs la gnas te/_zhi gnas bsgom par bya ba nyid du bsdogs pa 'di dag thams cad kyang gang gi don du bsdogs she na/_bdag dang gzhan gyi rgyud la bskyed pa'i don du bsdogs te/_gong du bsam gtan bstan pa'i le'ur/_zhi gnas rab
[\[178a.4\]]tu ldan pa'i lhag mthong gis/_/nyon mongs rnam par 'joms par shes byas nas/_/thog ma zhi gnas btsal bya zhes de skad du bsdogs pa de bas na bdag dang gzhan gyi rgyud la mya ngan las 'das pa dang /_bde ba 'dod pas de thob par bya ba'i don du shes rab bskyed par bya'o zhes bya ba'i don to/_/de
[\[178a.5\]]la mya ngan las 'das pa zhes bya ba ni bdag gi don te/_bde ba ni gzhan gyi don to/_/yang mya ngan las 'das pa ni spangs pa'o/_/bde ba ni ye shes so/_/yang na mya ngan las 'das pa ni nges par legs pa'o/_/bde ba ni mngon par mtho ba'o/_/de ltar bsam gtan dang ldan pa des mya ngan las
[\[178a.6\]]'das pa dang bde ba thob par bya ba'i don du shes rab gang bskyed par bya snyam pa la/_don dam dang ni zhes bya ba la sogs pa smos te/_'dis ni yul bden pa gnyis la dmigs pa'i shes rab de bskyed par bya'o zhes bstan te/_bshad ces bya ba ni de bzhin gshegs pas so zhes bya ba ni tshig gi
[\[178a.7\]]lhag ma'o/_/de dag gi so so'i mtshan nyid ji lta bu yin snyam pa la/_don dam zhes bya ba la sogs pa smos te/_don dam blo yi spyod yul min/_/zhes bya ba la/_blo zhes bya ba ni mtshon pa tsam du zad kyi sgra'i yul ma yin par yang shes par bya ste/_ji skad du mdo las don dam pa'i bden pa ni gang la sems
[\[178b\]]
[\[178b.1\]]rgyu ba yang med na yi ge rnams lta smos kyang ci dgos zhes 'byung ba dang /_yang lha'i bu don dam pa'i bden pa ni tha snyad thams cad las yang dag par 'das te/_ma skyes pa ma 'gags pa brjod pa dang /_brjod par bya ba dang /_bral ba shes pa dang /_shes par bya ba dang /_bral ba'o zhes gsungs pa'i
[\[178b.2\]]phyir ro/_/'on te de don dam pa de ji ltar blo'i spyod yul ma yin snyam pa la/_don dam pa ni rigs pa ji lta ba bzhin du yin la/_rigs pas dpyad na dngos po gang yang ma grub ste/_ji skad du mdo las/_blo yis rnam par gzhigs na ni/_/gzhan dbang med cing brtags pa'ang med/_/ces bya ba la sogs
[\[178b.3\]]pa gsungs pa dang /_'phags pa klu sgrub kyis kyang /_gang ci brjod pa thams cad ni/_/ngo bo nyid kyis stong rig bya/_/stong zhes bya ba de yang stong /_/'di ltar mi stong yod ma yin/_/zhes gsungs pa dang /_bden pa gnyis las kyang /_de nyid phyir na de stong min/_/zhes bya ba la sogs pa gsungs
[\[178b.4\]]pas gang ltar yang ma grub pa'i phyir rigs pas dpyad na blo dang sgras ji ltar yang yul du byar med do/_/yang na don dam pa zhes bya ba ni gzhan gyi dbang gi mtshan nyid la sgro btags pa'i spros pa rnam par chad pa tsam du zad pas/_de la ni blo dang sgras ji ltar yang yul du byar med de/_dgag pa tsam ni ci yang ma yin
[\[178b.5\]]pa'i phyir ro/_/de las bzlog pa blo dang sgra ni kun rdzob yin zhes bya ba ni 'phags pa bden pa gnyis bstan pa las/_ji skad du/_lha'i bu gal te don dam par ni don dam pa'i bden pa lus dang /_ngag dang yid kyi yul gyi ngo bor gyur na ni don dam pa'i bden pa zhes bya ba'i grangs su mi 'gro'o/_/de kun rdzob kyi bden
[\[178b.6\]]pa nyid kho nar 'gyur/_lha'i bu don dam par na don dam pa'i bden pa ni rnam pa thams cad mkhyen pa'i ye shes rnam pa thams cad kyi mchog dang ldan pa'i yul las kyang yang dag par 'das pa yin no zhes gsungs pa dang /_'phags pa blo gros mi zad pas bstan pa'i mdo las kyang /_de kun rdzob kyi
[\[178b.7\]]bden pa gang zhe na/_ji snyed 'jig rten gyi tha snyad gdags pa dang /_yi ge dang /_skad dang /_brdas bstan pa dag go zhes ji skad gsungs pa lta bu ste/_kun rdzob ni ji ltar snang bzhin yin pa'i phyir ro snyam du bsams pa'o/_/zhib tu ni dbu ma'i bstan bcos gzhan dag las shes par bya ba yin pa'i phyir
[\[179a\]]
[\[179a.1\]]'dir rgya ma bskyed do/_/da ni dngos po'i bdag nyid la log par rtog pa bsal ba'i sgo nas dngos po'i bdag nyid dpyad par bya ba mdor bstan pa'i phyir/_de la zhes bya ba smos te/_dngos po'i bdag nyid bstan ma thag pa de la rnal 'byor pa dang /_phal pa dang mthun pas phal pa
[\[179a.2\]]ste mdo sde pa la sogs pa 'jig rten pa rnams kyis go rims bzhin du gnyis med pa'i tshul dang /_gnyis kyi tshul du mthong ste/_de la rnal 'byor spyod pa bas 'jig rten phal pa'i 'dod pa sun 'byin par byed cing 'jig rten phal pa las gong mar gyur pa rnal 'byor pa'i 'dod pa de ni de las kyang gong
[\[179a.3\]]mar gyur pa dbu ma pa'i lta ba'i khyad par gyis sun 'byin par byed pas de'i phyir mtshan nyid la dpyad par bya'o zhes bya ba'i tha tshig go/_/da ni re zhig de nyid rgyas par bshad pa'i dbang du byas nas/_'on te 'jig rten phal pa'i 'dod pa ni gang /_de la rnal 'byor spyod pa pas ni ji ltar sun 'byin par byed
[\[179a.4\]]ce na/_'jig rten pa yis zhes bya ba la sogs pa smos te/_'jig rten phal pa mdo sde pa la sogs pas so/_/dngos mthong la zhes bya ba ni gzugs la sogs pa la'o/_/yang dag nyid du 'ang zhes bya ba ni ji ltar snang ba bzhin du phyi rol gyi don nyid yang dag par ro/_/sgyu ma bzhin du zhes bya
[\[179a.5\]]ba ni de ltar snang ba'o/_/ji ltar rtsod ce na/_gzugs sogs zhes bya ba smos te/_'di skad bstan te/_gzugs la sogs pa ni spros pa'i bag chags yongs su smin pa'i dbang gis mngon sum nyid du 'khrul nas de snang gi tshad mas grub pa ma yin te/_de sgrub par byed pa'i rigs pa med pa'i phyir dang /_
[\[179a.6\]]gcig dang du ma la sogs pa'i tshad mas gnod pa'i phyir/_dper na mi gtsang ba la gtsang bar 'dzin pa bzhin no zhes bstan pa yin no/_/'on te de ltar na 'phags pa don rnam par nges pa'i chos kyi rnam grangs las gzugs gang zhe na/_gzugs gang yin pa ci yang rung ste/_de thams cad 'byung ba chen
[\[179a.7\]]po bzhi dag dang /_'byung ba chen po bzhi dag rgyur byas pa'o zhes gsungs pa'i lung dang 'gal lo zhe na/_'jig rten gzud par zhes bya ba la sogs pa smos te/_'di skad du 'dul bar 'gyur ba'i skye bo dag gzud par bya ba'i ched du bstan pa yin gyi dngos su yod pa'i phyir bstan pa ni ma yin te/_des na 'gal
[\[179b\]]
[\[179b.1\]]ba med do zhes bstan pa yin no/_/ci de lta bu'i dpe mthong ngam zhe na/_sgyu ma lta bu'i zhes bya ba la sogs pa smos te/_ji skad du 'phags pa shes rab kyi pha rol tu phyin pa las/_rab 'byor 'di lta ste/_dper na de bzhin gshegs pa shin tu zhi ba zhes bya bas lung bstan par bya ba'i sems can 'ga' yang ma
[\[179b.2\]]gzigs nas sprul pa zhig sprul te/_mya ngan las 'das so/_/de nas sprul pa des sangs rgyas kyi bya ba byas te/_byang chub sems dpa' dag bla na med pa'i byang chub tu lung bstan te/_yongs su mya ngan las 'das par gyur to zhes gsungs pa'i tshul gyis gdul bya'i rgyud la bsod nams bskyed pa'i phyir sprul pa'i
[\[179b.3\]]sgyu ma lta bu bstan pa bzhin no/_/de ltar 'jig rten phal pa'i 'dod pa rnal 'byor spyod pas ji ltar sun 'byin pa'i tshul bstan nas/_da ni rnal 'byor spyod pa'i 'dod pa dbu mas ji ltar sun 'byin pa bstan pa'i phyir/_gal te sems can zhes bya ba la sogs pa smos te/_gal te sems can zhes bya ba 'di
[\[179b.4\]]dag kyang don dam par rang bzhin med pa yin na sgyu ma bzhin du shi ba'i rjes la yang mi skye bar thal bar 'gyur ba zhig na de lta ma yin te/_skye ba'i phyir don dam par yod do zhe na/_thams cad kun rdzob yin pas kun rdzob thams cad 'khor ba'i nges pa med pa'i phyir/_rkyen rnams rgyus ni zhes bya ba la sogs pa smos te/_
[\[179b.5\]]gang gi tshe gnyen po ye shes ma skyes pas rgyu las dang nyon mongs pa ma log pa'i tshe ni 'bras bu sdug bsngal gyi phung po mi ldog ste 'khor bar yang yin la/_gang gi tshe gnyen po skyes pas mi mthun pa'i phyogs las dang nyon mongs pa 'gags te 'bras bu sdug bsngal gyi phung po mi 'byung ste/_mi 'khor bar 'gyur
[\[179b.6\]]ba de'i tshe ni skye 'gag gi mtshan nyid kun rdzob yin yang 'khor ba ma yin pas nges pa med do zhes bya ba'i don to/_/yang rnal 'byor spyod pa dag na re/_gang tshe zhes bya ba la sogs pa smos te/_'di skad du khyod kyis gong du/_don dam blo yi spyod yul min/_/blo dang sgra ni kun rdzob yin/_/zhes smras pas don dam par
[\[179b.7\]]sems nyid kyang ngo bo nyid med pa yin la/_yul ni ji ltar snang ba bzhin du yod do zhes khas blangs pa yin pas de'i dam bcas pa la phan tshun 'gal ba'i skyon chags te/_ji ltar zhe na/_gang gi tshe shes pa nyid kyang don dam par med pa yin na ni yul sgyu ma lta bu de shes pa gang la snang nas ji ltar snang ba
[\[180a\]]
[\[180a.1\]]nyid du yod/_'on te yul ji ltar snang ba bzhin du yod na de'i tshe gang la snang ba'i shes pa nyid kyang yod pas shes pa don dam par med pa nyid du mi 'thad do zhe na/_nyes pa 'di ni khyod la yang mtshungs so snyam nas/_gang tshe zhes bya ba la sogs pa smos te/_khyed rnal
[\[180a.2\]]'byor spyod pa dag chos thams cad sems tsam nyid du khas len pa de'i tshe yul sgyu ma tsam yang med pa'i phyir shes pa don dam par yod par mi 'thad la gang gi tshe shes pa don dam par yod pa yin na ni/_de'i tshe yul sgyu ma tsam yang med pa mi 'thad de/_shes pa ni zhes bya ba la ltos pa yin pa'i phyir
[\[180a.3\]]khyed la de yang ma nges pa nyid du bstan pa'i phyir/_ji srid ces bya ba la sogs pa smos te/_dper na sgyu ma'i skyes bu yang rkyen tshogs pa'i dbang gis don dam par med kyang snga ma 'gags pa'i rjes la yang skye ba de bzhin du 'dir yang de dang 'dra bas skye ba'i phyir yang dag par yod ces bya ba de ni ma
[\[180a.4\]]nges pa nyid do snyam du bsams pa nyid do/_/'o na de ltar don dam par ngo bo nyid med pa yin na/_de'i tshe lo brgya 'am stong la sogs par yun ring du gnas par mi rung ba zhig na/_da ltar ni sems can zhes bya ba'i dngos po 'di yun ring du gnas pa nyid kyi phyir don dam par yod do zhe na/_de yang ma nges pa nyid du
[\[180a.5\]]bstan pa'i phyir/_rgyun ring tsam gyis zhes bya ba la sogs pa smos te/_res 'ga' sgyu ma'i skyes bu la yang sman dang sngags la sogs pa'i stobs kyis yun ring du gnas pa srid pa'i phyir des na yun ring du gnas pa nyid kyi phyir/_don dam par yod ces bya ba de yang ma nges pa'i skyon chags pa nyid
[\[180a.6\]]do snyam du bsams pa'o/_/'on te de ltar rang bzhin med pa nyid yin na/_sgyu ma'i skyes bu bzhin du srog bcad pas sdig pa mi 'byung bar thal bar 'gyur ba zhig na sems can zhes bya ba'i dngos po 'di ni srog bcad pa las sdig pa 'byung ba'i phyir don dam par yod do zhe na/_de yang ma nges pa nyid du bstan
[\[180a.7\]]pa'i phyir sgyu ma'i skyes bu zhes bya ba la sogs pa smos te/_'di snyam du sdig pa 'byung ba'i phyir don dam par yod par ni ma nges kyi 'o na ci zhe na don dam par med kyang kun rdzob tu srog yod pa'i phyir/_de bsad pa dang /_ma bsad pa'i rgyus ci rigs par phan gnod 'byung ba yin pas de bas na de bsad pa'i rgyus
[\[180b\]]
[\[180b.1\]]sdig pa 'byung ba yin zhes bsams pa'o/_/'o na de ltar sems can rnams sems yod pa nyid kyi phyir don dam par yod pa yin gyi/_gal te don dam par med pa nyid yin na ni sems nyid kyang 'byung du mi rung ste/_dper na sgyu ma'i skyes bu bzhin no zhe na/_don dam par med kyang rkyen tshogs pa'i dbang gis
[\[180b.2\]]kun rdzob tu 'byung ba mi 'gal te/_dper na sgyu ma de nyid don dam par med kyang rkyen tshogs pa'i dbang gis rta dang glang po la sogs pa 'bras bu mi 'dra ba sna tshogs 'byung ba lta bu yin pas/_de bas na khyod kyi sems dang ldan par 'byung ba'i phyir/_don dam par yod ces bya ba de yang ma nges pa nyid do
[\[180b.3\]]snyam du bsams nas/_sngags la sogs pa zhes bya ba la sogs pa smos te/_'di skad bstan to/_/sgyu ma'i rgyu rkyen sngags la sogs pa la nus pa med pa'i phyir sems dang mi ldan par 'byung ba yin gyi/_don dam par med pa'i phyir ni ma yin la sems can rnams la ni rgyu rkyen la nus pa yod pas
[\[180b.4\]]sems dang ldan par 'byung ba yin gyi don dam par yod pa'i phyir ni 'byung ba ma yin te/_de bas na ma nges pa nyid do zhes bya ba'i don to/_/'on te sems can rnams la don dam par med kyang sems 'byung na ni de'i tshe khyad par med pa de bzhin du sgyu ma la yang ci'i phyir mi 'byung zhe na/_rgyu rkyen gyi nus
[\[180b.5\]]pa mi 'dra ba'i phyir te/_de bas na sna tshogs rkyen las zhes bya ba smos te/_gal te rgyu rkyen gcig gis 'bras bu mtha' dag skyed nus pa yin na ni/_de tshe sgyu ma la yang sems byung bar 'gyur ba zhig na/_de mi srid pa'i phyir ro zhes pa'i don to/_/gzhan gyis gal te zhes bya ba la sogs pa smos
[\[180b.6\]]te/_spong lugs kyi don dam par ni mya ngan las 'das pa yin zhing bzlog nas kun rdzob ni 'khor ba nyid ma yin nam/_gang gi tshe khyed dbu ma pas ji skad bshad pa ltar don dam par ni skye 'gag thams cad dang bral ba yin zhing bzlog nas skye 'gag gi mtshan nyid thams cad ni kun rdzob yin par grub pa de lta na
[\[180b.7\]]ni/_de'i tshe sangs rgyas kyang gnyen po skye ba dang mi mthun pa'i phyogs 'gag pa'i mtshan nyid kyi kun rdzob yin pas 'khor ba nyid du thal bar 'gyur ba'i phyir byang chub kyi spyod pa don med par 'gyur ro zhe na/_nges pa med de skye 'gag phan tshun 'gag cing skyon 'di 'byung ba yin gyi/_gang gi tshe kho bo la ni shes
[\[181a\]]
[\[181a.1\]]pa don dam par med kyang sgyu ma tsam du gnas pa de la yul sgyu ma de lta bu snang ba'i phyir nyes pa med do zhes bya ba'i tha tshig go/_/gzhan gyis phan tshun 'gal ba'i nyes pa de nyid las ma grol ba nyid du bsgrub pa'i phyir/_gang tshe sems nyid ces bya ba la sogs pa smos te/_
[\[181a.2\]]de ltar yul dang sems gnyis ka sgyu ma nyid du khas len pa ni gnyi ga yang don dam par rang bzhin med pa'i phyir gang zhig gang la snang ste/_de lta bas na yul ji ltar snang ba bzhin du yod pa shin tu yang mi 'thad pas phan tshun 'gal ba'i nyes pa so na gnas la/_kho bo cag ni yul sgyu ma tsam 'di
[\[181a.3\]]med kyang rang rig pa'i sgo nas shes pa nyid du khas len pas dam bcas pa la phan tshun 'gal ba'i nyes pa mi mtshungs so zhe na/_slob dpon gyis nyes pa de nyid so na gnas par bsgrub pa'i phyir/_ral gri so ni zhes bya ba la sogs pa smos te/_ji ltar ral gri so de nyid la bcad par bya ba dang /_
[\[181a.4\]]gcod par byed pa gnyis med pa'i phyir rang gis rang mi gcod pa bzhin du shes pa'i ngo bo de yang rig bya rig byed gnyis med pa'i phyir/_rang gis rang rig pa mi 'thad de/_de bas na yul khas mi len pa'i phyir/_shes pa don dam par yod pa nyid du mi 'thad pa'i nyes pa so na gnas la/_gang
[\[181a.5\]]gi sgyu ma lta bu zhes bya ba 'dis ni ri bong gi rwa bzhin du thams cad du med pa'i don ni ma yin gyi/_snang du zin kyang don dam par med pa'i don yin pas/_de bas na yul dang shes pa gnyis ga don dam par med kyang snang tshod tsam du yod pa yin pa'i phyir yul sgyu ma lta bu de ji lta ba bzhin du yod pas
[\[181a.6\]]nyes pa so na gnas pa ma yin zhes bya ba'i don to/_/gzhan gyi shes pa gcig po de la rig bya dang /_rig byed gnyis kyi bdag nyid ma grub kyang /_rang rig pa nyid du gzhung gzugs pa'i phyir/_gal te mar me zhes bya ba la sogs pa smos te/_ji ltar mar me rang gi ngo bo la rang gsal bar
[\[181a.7\]]bya ba dang /_gsal bar byed pa gnyis ma grub kyang /_gsal bar byed pa'i rkyen nyi ma la sogs pa gzhan la ma ltos par gsal ba'i rang bzhin yin pa'i phyir/_rang gis rang gsal bar byed pa de bzhin du shes pa gsal ba yang rig par bya ba dang /_rig par byed pa gnyis med kyang /_/rig
[\[181b\]]
[\[181b.1\]]byed gzhan la mi ltos par rig pa'i rang bzhin yin pa'i phyir tshul gyis rang rig pa yin pa'i phyir/_yul sgyu ma tsam med du zin kyang /_shes pa don dam par yod pa 'gal ba med do zhe na/_slob dpon gyis dpe nyid ma grub pa'i sgo nas/_de mi 'thad par bsgrub pa'i phyir/_mar me gsal bar byed
[\[181b.2\]]ma yin zhes bya ba la sogs pa smos te/_gal te de ltar mar me de gsal ba'i rang bzhin du khas len na ni/_de'i tshe rang gis gsal bar byed pa shin tu yang mi 'thad de/_ci'i phyir zhe na/_rang gis rang gsal bar bya mi dgos pa'i phyir te/_ji ltar zhe na/_gsal ba'i rang bzhin yin pa'i phyir mun
[\[181b.3\]]pas bsgribs pa'i mtshan nyid kyi mi gsal ba med pa la/_de nyid kyi phyir rang gis rang gsal bar bya mi dgos pas rang gis rang gsal bar byed pa ma yin pa bzhin du/_'dir shes pa yang rig pa'i rang bzhin yin pa'i phyir/_ma rig pa'i cha shas med la/_de nyid kyi phyir rang gis rang rig par bya mi dgos
[\[181b.4\]]pas rang gis rang rig par byed pa ma yin te/_de bas na rig pa'i rang bzhin yin pa'i phyir/_shes pa rang gis rang rig par byed do zhes bya ba'i khyod kyi gtan tshigs 'di la 'gal ba'i skyon chags pa nyid do zhes bya ba'i don to/_/yan lag gi don brjod par bya ste/_gsal bar byed pa
[\[181b.5\]]zhes bya ba ni rang gis rang gsal bar byed pa ma yin zhes bya ba'i don te/_gsal bar bya mi dgos pa'i phyir ro/_/de nyid ci'i phyir zhe na/_'di ltar mun gyis bsgribs pa'i mtshan nyid kyi mi gsal ba med pa'i phyir te/_de gsal ba'i rang bzhin yin zhes bya ba'i tha tshig go/_/sngon po dag
[\[181b.6\]]ni mthun pa'i dpe ste/_de bzhin du bai DUr+ya bzhin no/_/shel lta bu zhes bya ba ni sngon po de nyid kyi mi mthun pa'i dpe ste/_ji ltar shel ni rang bzhin gyis sngon po ma yin pa'i phyir ro/_/sngon por byed pa'i rkyen bai DUr+ya la sogs pa la ltos pa yin la bai DUr+ya sngon po nyid ni sngon po'i rgyu la mi ltos te/_ci'i
[\[181b.7\]]phyir zhe na/_dang po nas sngon po nyid du 'dug pa yin pa'i phyir/_de lta bu'i bai DUr+ya sngon po ste/_rang la rang gi sngon por byed de/_sngon por bya mi dgos pa'i phyir rang la sngon por mi byed pa bzhin no zhes bya ba'i tha tshig go/_/yang gzhan gyis shes pa rang rig pa'i bdag nyid du bsgrub pa'i phyir/
[\[182a\]]
[\[182a.1\]]rkyen gzhan zhes bya ba la sogs pa smos te/_de ltar rang rig pa'i rang bzhin yin pa'i phyir/_rang rig par byed ces bya ba mi 'thad du zin kyang yul gzugs dang mig gi dbang po la sogs pa rkyen gzhan gyi stobs kyis shes pa de rang rig par byed do zhe na/_khyed kyi lugs
[\[182a.2\]]kyis chos thams cad sems tsam du 'dus pa yin pas/_sems las ma gtogs pa'i rkyen gzhan nyid ma grub pa'i phyir rkyen gzhan gyi stobs kyis kyang shes pa de rang rig par byed pa nyid du mi 'thad do zhes bstan pa'i phyir/_gzugs dang zhes bya ba la sogs pa smos so/_/de ltar
[\[182a.3\]]gnod par byed pa'i tshad ma'i sgo nas shes pa don dam par yod pa nyid mi 'thad par bsgrubs nas/_da ni shes pa don dam par yod pa la sgrub par byed pa'i tshad ma med par bstan pa'i phyir/_mar me zhes bya ba la sogs pa smos te/_mar me gsal bar byed pa yin par ni dbang po'i mngon sum gyi blos
[\[182a.4\]]nyams su myong ba'i phyir/_khas len par rigs na shes pa rang gis rang gsal bar byed pa mngon sum gyi tshad ma gang gis kyang ma grub pa'i phyir rtog pa dang ldan pa rnams kyis khas blang bar mi rigs so snyam du bsams pa ste/_ci'i phyir zhe na/_rtog pa dang ldan pa rnams kyis khas len pa la ni sgrub
[\[182a.5\]]par byed pa'i tshad mar khyab pa'i phyir zhes bya ba'i don to/_/'on te mngon sum ji ltar ma grub snyam pa la/_re zhig yid dang dbang po'i mngon sum gyis ni mi 'grub ste/_de gnyis kyis yul ni gzugs dang sgra la sogs pa gzugs can gyi skye mched lnga yin pa'i phyir dang /_rang rig pa'i mngon sum
[\[182a.6\]]gyis kyang mi 'grub ste/_de nyid ni bzod dpyod pa'i skabs yin pa'i phyir dang /_rnal 'byor gyi mngon sum gyis kyang mi 'grub ste/_tshu rol mthong ba rnams la rnal 'byor gyi mngon sum gyi tha snyad mi 'dogs pa'i phyir ro/_/de bas na rang gis rang gsal bar byed kyang rung mi byed kyang rung ste/_mngon sum gyi
[\[182a.7\]]tshad mas ma grub pa'i phyir dam bcas kyang mi 'grub po snyam zhes bya ba'i tha tshig go/_/gal te mngon sum gyis ma grub kyang 'bras bu'i rtags la brten nas skyes pa rjes su dpag pas 'grub po snyam na/_gal te rang rig ces bya ba la sogs pa smos te/_gal te bde ba la sogs par nyams su myong ba'i _
[\[182b\]]
[\[182b.1\]]rang rig pa med na phyis kyang dran pa skye ba'i rgyu rang rig pa zhig yod par rjes su dpag pas 'grub po snyam pa la/_don dran pa zhes bya ba la sogs pa smos te/_dran pa'i shes pa skye ba'i sgo nas rang rig pa'i shes pa don dam pa zhig sgrub mi dgos te/_gong du ji skad bshad pa'i tshul gyis rang rig pa
[\[182b.2\]]don dam pa de ni mi 'grub pa'i phyir ro snyam du bsams pa'o/_/'on te rang rig pa don dam pa de yod pa nyid du ma grub na phyis dran pa'i shes pa skye ba mi 'thad do zhe na/_don dam pa med kyang rang rig pa kun rdzob tu yod pa'i dbang gis dran pa'i shes pa skye ba'i phyir de dran no zhes gsungs so/_/'on te
[\[182b.3\]]kun rdzob tu yod pa nyid du yang mi 'thad de/_rang bzhin med par khas len pa'i phyir ro zhe na/_'di ltar zhes bya ba la sogs pa smos te/_mthong ba dang thos pa la sogs pa kun rdzob ni 'dir mi 'gog pa'i phyir dang /_'o na 'dir ci zhig 'gog snyam pa la/_'dir ni zhes bya ba la
[\[182b.4\]]sogs pa smos te/_'di ni sdug bsngal thams cad 'byung ba'i rgyu dngos por zhen pa dgag pa'i phyir/_yang dag pa'i rang bzhin 'gog go snyam du bsams pa'o/_/da ni yul bden pa gnyis la dmigs pa'i stong pa nyid kyi phyir rnal 'byor bsgom par bya bar bstan pa'i phyir/_sgyu ma lta bu
[\[182b.5\]]zhes bya ba la sogs pa dri ba'i tshig bkod de/_gzhan dag 'di snyam du stong pa nyid du shes pa ni sgrib pa spong ba'i rgyu ma yin pa'i phyir rtog pa dang ldan pa rnams kyis bsgom par mi bya ste/_dper na sgyu ma mkhan la sogs pa bzhin no snyam du sems na/_de byed pa'i zhes bya ba la sogs pa smos te/_
[\[182b.6\]]yongs su zhen pa 'byung ba'i rgyu ni gnyis te/_nang gi tshul bzhin ma yin pa yid la byed pa ma spangs pa dang /_phyi rol na rtag par bya ba'i yul nye bar gyur pa yin pa las/_sgyu ma mkhan la ni de gnyi ga dang ldan pa'i phyir re zhig ma brtags pa'i tshe zhen pa skye ba ni rigs pa yin na gang gi tshe rnal 'byor pa
[\[182b.7\]]chen po bskal pa grangs med pa gsum gyis bar du stong pa nyid la goms par byas pa ni dngos por zhen pa'i bag chags spong bas chos thams cad lag mthil du skyu ru ra'i 'bru bzhag pa bzhin du gzigs kyang zhen pa mi mnga' ba'i phyir nyon mongs pa mi 'byung bas de bas na sgrib pa spong ba'i rgyu yin pa'i phyir
[\[183a\]]
[\[183a.1\]]stong pa nyid kyi rnal 'byor bsgom par bya'o zhes bya ba'i don to/_/'o na stong pa nyid kyi rnal 'byor ji ltar bsgom par bya snyam pa la/_gang gi tshe zhes bya ba la sogs pa smos te/_re zhig gcig dang du ma dang bral ba la sogs pas spyod pa'i dus gang gi tshe gzugs la sogs
[\[183a.2\]]pa'i dngos po gang zhig med do zhes brtags shing dgag par bya ba'i dngos po yod pa cung zad kyang ma rnyed pa'i dus de'i tshe yod pa nyid du mngon par zhen pa mi 'byung la 'di ltar dgag bya ma grub pa nyid kyis bkag pa yang ma grub par shes pa'i tshe med do zhes bya bar yang mngon par mi zhen pa'i phyir med par
[\[183a.3\]]zhen pa'i rtog pa nyid kyang spong bar 'gyur ro/_/de ltar gang tshe dngos po dang dngos po med pa gnyi ga rnal 'byor pa'i blo'i mdun du mi gnas te gzung ba'i cha la mi snang ba'i dus de'i tshe/_rnam pa gzhan gsum pa ni med pa'i phyir cir yang dmigs pa med pa'i sgo nas rtog pa thams cad rab tu zhi bar 'gyur
[\[183a.4\]]ro zhes bya ba'i don to/_/'on te de ltar rtog pa mi mnga' na gdul bya rnams la sangs rgyas kyi gzugs kyi skur snang ba mi 'thad do zhe na/_rtog pa mi mnga' yang gdul bya'i bsod nams kyis yid bzhin gyi nor bu dang dpag bsam gyi shing bzhin du snang ba la 'gal ba med do snyam du bsams nas/_
[\[183a.5\]]yid bzhin nor bu zhes bya ba la sogs pa gsungs so/_/'on te de ltar rtog pa mi mnga' ba nyid yin na sems can gyi don mdzad pa 'gal lo zhe na/_sngar byang chub sems dpa'i gnas skabs kyi rtog pa'i 'phen shugs kyis sangs rgyas nyid la rtog pa mi mnga' yang sems can gyi don mdzad pa mi
[\[183a.6\]]'gal te/_dper na mkha' lding gi mchod sdong dang 'dra'o snyam nas/_mchod sdong grub pas zhes bya ba smos te/_'di dag sangs rgyas kyi sa la rtog pa med pa ston pa yin gyi sku dang ye shes nyid kyang mi mnga' bar ston pa ma yin te/_phyi'i don yod par smra ba'i dbu ma'i lugs la de dag ji ltar snang
[\[183a.7\]]ba bzhin du mi 'gal ba'i phyir dang /_rmi lam gyi don la sogs pa yang ji ltar snang ba bzhin khas len pa'i phyir/_de bas na dpe yid bzhin gyi nor bu dang /_dpag bsam gyi shing dang /_mchod sdong la sogs pa yang rtog pa med bzhin du de dang de ltar snang ba dang /_de dang de ltar don byed pa yin
[\[183b\]]
[\[183b.1\]]gyi/_de dag rang nyid kyang med pa ni ma yin pa bzhin no/_/de bas na la la dag na re 'di 'gog par smra ba'i dbu ma yin zhes zer ro zhes grag ste/_bdag gis ni de ltar ma mthong ngo /_/des ni sgrib pa spong ba'i rgyu nyid du bstan nas/_da ni thams cad mkhyen pa'i ye shes thob par byed pa'i rgyu yin pa'i
[\[183b.2\]]phyir stong pa nyid kyi rnal 'byor bsgom par bya ba nyid du bstan pa/_nyon mongs pa dang zhes bya ba la sogs pa smos so/_/da ni rang gi sde pa bye brag tu smra ba dag na re/_theg pa chen po ni sangs rgyas thob par byed pa'i lam nyid du dge slong klu sgrub la sogs pas bshad par zad
[\[183b.3\]]kyi/_sangs rgyas kyis gsungs pa ma yin pas de'i phyir bsgom par mi bya'o zhes zer ba dag gi log par rtog pa dgag pa'i phyir/_lam 'di nyid kyis zhes bya ba la sogs pa smos te/_man ngag brgyud pas zhes bya ba ni bcom ldan 'das kyis 'phags pa 'od srungs chen po la gtad/_
[\[183b.4\]]des kun dga' bo la gtad/_des sha na'i gos can la gtad/_des u pa gub ta la gtad/_des mi tsha ga la gtad ces bya ba la sogs pa gsungs so/_/da ni mtshungs pa nyid du bsgrub pa'i phyir/_khyed kyi gzhung gis zhes bya ba la sogs pa gsungs te/_de lta ma yin na nyan thos
[\[183b.5\]]pa khyed kyi gzhung gis byang chub thob par byed pa yin par sangs rgyas kyi bka' nyid du yang ji ltar 'grub ste/_mtshungs so snyam du bsams pa'o/_/de la yid ches de 'grub na/_/zhes bya ba ni pha rol po dag 'di skad du kho bo cag gzhung de la sangs rgyas kyi bka' nyid du yid ches pa'i
[\[183b.6\]]man ngag brgyud pas 'grub po snyam na/_theg pa chen po la yang yid ches kyis zhes bya ba theg pa chen po la yang sangs rgyas kyi bka' nyid du yid ches pa na man ngag brgyud pa las 'grub pa nyid du shes par gyis shig ces bya ba'i don to/_/gnyi ga 'dod pa bden na ni zhes bya ba ni/_gal
[\[183b.7\]]te pha rol po 'di snyam du sangs rgyas kyi bka' nyid rnam par gzhag pa ni khyed dang 'u bu cag gnyi gas 'dod pa yin na sangs rgyas kyi bka' nyid du bden pa yin gyi/_theg pa chen po ni kho bo cag gis mi 'dod pa'i phyir sangs rgyas kyi bka' nyid du bden pa ma yin no zhe na/_'o na ni de'i tshe rig
[\[184a\]]
[\[184a.1\]]byed rnams kyang bden par 'gyur zhes pa ni rig byed kyi tshig rnams kyang dug la sogs pa zhi bar byed pa'i nus pa dang ldan par gnyi gas 'dod pa'i phyir sangs rgyas kyi bka' nyid du thal bar 'gyur ba'i phyir/_sangs rgyas kyi bka' nyid du rnam par bzhag pa gnyi ga
[\[184a.2\]]'dod pa pa zhes bya ba nyid ni rigs par 'thad pa ma yin zhes bya ba'i don to/_/'on te sangs rgyas kyi bka' nyid du rnam par bzhag pa ni mdo sde la 'jug 'dul ba la snang /_mtshan nyid dang mi mthun med pa zhes bya ba yin na theg pa chen po ni de lta ma yin te/_ji lta zhe na/_nyan thos kyi theg
[\[184a.3\]]pa'i lung las ni bsags pa la sogs pa yod pa nyid du gsung la/_theg pa chen po las ni bkag pa'i phyir te/_de lta bas na mdo sde dang 'gal bas sangs rgyas kyi bka' ma yin no zhes bsams nas/_gal te phan tshun 'gal zhes bya ba smras so/_/'on te de ltar phan tshun mi mthun
[\[184a.4\]]pa tsam gyis sangs rgyas kyi bka' nyid du mi 'gyur na ni de'i tshe 'dul ba la sogs pa dor dgos so zhes bya ba khyed nyan thos kyi lung las kyang phan tshun mi mthun pa'i phyir sangs rgyas kyi bka' ma yin no zhes dor dgos pa nyid du thal bar 'gyur ro/_/'on te de ni sems can mos pa mi mthun pa rnams
[\[184a.5\]]dga' bar bya ba'i don du gsungs pa'i phyir na mi mthun pa yin yang sangs rgyas kyi bka' nyid du mi 'gal lo zhe na 'on te kho bo cag la yang mtshungs so snyam nas/_sems can mi mthun dga' bya'i phyir/_/gsungs pa zhes bya ba de theg pa chen po'i lung la yang mi 'dod dam ste/_de yang sems can
[\[184a.6\]]mos pa mi mthun pa rnams dran par bya ba'i don du gsungs pa yin pas/_nyan thos kyi lung dang mi mthun pa yin yang sangs rgyas kyi bka' nyid du mi 'gal lo zhes bya ba'i don to/_/da ni mjug bsdu ba'i phyir/_de ltar zhes bya ba la sogs pa smos so/_/sun 'byin pa zhes bya ba ni sangs rgyas
[\[184a.7\]]kyi bka' ma yin pa nyid du'o/_/the tshom med par zhes bya ba ni sangs rgyas kyi bka' yin nam ma yin zhes bya ba'i the tshom mo/_/da ni las dang po pa dag stong pa nyid kyi rnal 'byor bsgom pa la mi skrag par bya'o zhes bstan pa'i phyir/_sdug bsngal bskyed dngos zhes bya ba la sogs pa smos so/_/_
[\[184b\]]
[\[184b.1\]]stong nyid 'jigs pa zhi byed na/_/zhes bya ba ni sdug bsngal zhi bar byed pa'i rgyu yin na zhes bya ba'i don to/_/da ni gang 'jigs par 'gyur ba'i bdag ces bya ba ma grub pas/_stong pa nyid bsgom pa la 'jigs par mi bya'o zhes bstan pa'i phyir/_bdag ces bya ba la sogs pa smos so/_/bdag
[\[184b.2\]]ji ltar ma grub ce na/_re zhig gzugs bdag ma yin par bstan pa'i phyir/_so dang skra sen zhes bya ba la sogs pa smos te/_de dag ni bdag ma yin te/_bdag dang mtshan nyid mi mthun pa'i phyir te/_ji ltar zhe na/_so la sogs pa de dag ni mi rtag pa du ma yin pa'i phyir dang /_bdag
[\[184b.3\]]ni rtag pa gcig pu yin pa'i phyir ro/_/gal te de dag bdag bzhin du rtag pa dang gcig pu nyid du 'gyur ba 'am/_yang na ni bdag kyang mi rtag pa du ma nyid du thal bar 'gyur ba'i phyir ro/_/da ni rnam par shes pa'i phung po bdag ma yin par bstan pa'i phyir/_rnam kun du/_/rnam shes drug ni
[\[184b.4\]]bdag ma yin/_/zhes bya ba smos te/_de dag ni yul gzugs la sogs pa rnams la so sor 'dzin pa yin la bdag ni thams cad la 'dzin pa'i phyir/_de dag kyang bdag ma yin no/_/gal te yin na ni de dag kyang bdag nyid du re res kyang yul thams cad 'dzin par thal bar 'gyur ba 'am/_
[\[184b.5\]]yang na ni bdag kyang de bzhin du yul re re la 'dzin gyi/_thams cad mi 'dzin pa nyid du thal bar 'gyur ba'i phyir ro/_/da ni yid bdag ma yin par bstan pa'i phyir/_gal te yin na ni zhes bya ba la sogs pa smos te/_yid ni 'gags ma thag pa yin pas/_da ltar med pa yin la/_
[\[184b.6\]]bdag ni rtag pa yin pas da ltar spyod pa'i phyir ro/_/gal te yin na ni bdag bzhin yid kyang da ltar yod par thal bar 'gyur ba'i phyir/_yid kyi mtshan nyid nyams par 'gyur ba'am/_yang na ni yid bzhin du bdag kyang da ltar med pas bdag gi mtshan nyid nyams par gyur pa'i phyir ro/_/
[\[184b.7\]]da ni ma 'ongs pa'i sems bdag ma yin par bstan pa'i phyir/_'on te ma 'ongs zhes bya ba la sogs pa smos te/_ma 'ongs pa'i sems ma byung bas da ltar med pa yin zhing /_bdag ni rtag pas da ltar yod pa'i phyir ro/_/gal te yin na ni ma 'ongs pa'i sems bzhin bdag kyang da ltar med
[\[185a\]]
[\[185a.1\]]par thal bar 'gyur ba'am/_yang na bdag bzhin du ma 'ongs pa'i sems da ltar yod pa nyid du thal bar 'gyur ba'i phyir ro/_/da ni da ltar ba'i sems bdag ma yin par bstan pa'i phyir/_gal te bum sems zhes bya ba la sogs pa smos te/_gal te da ltar gyi
[\[185a.2\]]dus su bdag tu 'dzin pa'i sems de bdag yin no zhe na/_mi rung ste/_de ni yul can yin pa'i phyir ro/_/gal te yin na de bdag tu 'dzin pa'i sems yin par mi rung ste/_yul gyi ngo bo yin pa'i phyir te/_dper na bum pa yin na bum pa la 'dzin pa'i sems yin par mi rung ba bzhin nam
[\[185a.3\]]bum pa la 'dzin pa'i sems yin na bum pa yin par mi rung ba bzhin no/_/da ni 'das pa'i sems bdag ma yin par bstan pa'i phyir/_gal te byung sems zhes bya ba la sogs pa smos te/_'das pa'i sems ni 'gags nas med pa'i phyir dang /_bdag ni rtag pa yin pas da
[\[185a.4\]]ltar yod pa'i phyir ro/_/gal te yin na ni 'das pa'i sems bzhin du bdag kyang 'gags nas med par 'gyur ba'am/_yang na ni bdag bzhin du 'das pa'i sems kyang da ltar yod pa nyid du 'gyur bas/_de gnyis kyi so so'i mtshan nyid nyams par 'gyur ba'i phyir ro/_/de ltar rnam par
[\[185a.5\]]shes pa'i phung po bdag ma yin par bstan nas/_da ni khams bco brgyad bdag ma yin par bstan pa'i phyir/_gal te bdag mig ces bya ba la sogs pa smos te/_mig gi khams ni gzugs la yongs su 'dzin gyi sgra la sogs pa gzhan yongs su mi gcod pa'i phyir dang /_bdag ni
[\[185a.6\]]thams cad 'dzin pa'i phyir ro/_/de ltar ma yin na mig gi khams bzhin du bdag gis kyang sgra mi thos par 'gyur ba'am/_yang na ni bdag bzhin du mig gi khams kyis kyang thams cad 'dzin pa nyid du thal bar 'gyur ba'i phyir ro/_/mig gi khams ji lta ba bzhin du mtshan nyid mi mthun pa'i
[\[185a.7\]]phyir zhes bya ba sgrub par byed pa'i rigs pa dang /_so so'i mtshan nyid nyams par thal bar 'gyur/_/'gyur zhes bya ba bzlog pa gnod pa can gyi tshad mas ci rigs su sbyar bar bya'o/_/da ni tshor ba dang 'du shes dang mtshungs par ldan pa'i 'du byed kyi phung po ste/_dngos su sems las byung ba
[\[185b\]]
[\[185b.1\]]rnams bdag ma yin par bstan pa'i phyir/_de bzhin bde min zhes bya ba la sogs pa smos te/_bde ba ni bde bar nyams su myong gi sdug bsngal la sogs par nyams su mi myong ba'i phyir ro/_/tshor ba bde ba ni bdag ma yin te/_gal te yin na bdag bzhin du tshor ba bde bas kyang thams cad nyams
[\[185b.2\]]su myong bar thal bar 'gyur ba'am/_yang na tshor ba bde ba bzhin du bdag gis kyang bde ba 'ba' zhig nyams su myong bar 'gyur ba'i phyir ro/_/de bzhin du sdug bsngal la sogs pa gzhan dag la ci rigs su sbyar ro/_/da ni skabs kyi don gyi mjug bsdu ba'i phyir/_de ltar bdag tu rung ba zhes
[\[185b.3\]]bya ba la sogs pa smos so/_/da ni mu stegs grangs can pas bdag sems pa yod pa'i bdag nyid du 'dod pa dang /_bye brag gi sems pa med pa bdag nyid du 'dod pa de dag gnyi ga yang sems las ma gtogs pa nyid du khas blangs pa'i phyir bdag nyid yin par mi 'thad do zhes
[\[185b.4\]]bstan pa'i don du/_sems 'di nyid ni zhes bya ba la sogs pa smos so/_/da ni bdag grub tu zin kyang rtag pa nyid kyis na las dang 'bras bu ji ltar yang mi 'thad par bstan pa'i phyir/_lus la sogs pa zhes bya ba la sogs pa smos so/_/bdag med kyang dngos po mi rtag pa
[\[185b.5\]]la las dang 'bras bu mi 'gal bar phyi rol dang nang gi dpe gnyis kyis go rims bzhin du bstan pa'i phyir/_sa bon la ni zhes bya ba la sogs pa dang /_byis pa'i lus la zhes bya ba la sogs pa smos so/_/da ni lus la sogs pa mi rtag pa yin pa bstan pa'i phyir/_mngal na
[\[185b.6\]]zhes bya ba la sogs pa smos so/_/ji ltar mi rtag par 'gyur ba'i tshul bstan pa'i phyir/_dper na zhes bya ba la sogs pa smos so/_/de ltar ni ma grub kyi so so'i rgyud las skye zhing 'jig par bstan pa'i phyir/_de ltar sems can zhes bya ba la sogs pa smos so/_/sems can
[\[185b.7\]]med kyang snying rje bya ba mi 'gal bar bstan pa'i phyir/_gal te sems can zhes bya ba la sogs pa smos te/_dgos pa'i don du zhes bya ba ni/_tha snyad gdags pa sla ba'i phyir te/_skyes bu lha sbyin zhes bya bar tha snyad ma btags par/_gzugs dang tshor ba dang zhes bya ba la sogs pas
[\[186a\]]
[\[186a.1\]]tha snyad gdags dka' bar 'gyur ba'i phyir dang /_'jig rten pa dang mthun par bya ba'i phyir te/_'jig rten la yang gang zag ces bya ba la sogs par grags kyi gzugs la sogs pa'i chos tsam du ma grags pa'i phyir dang lung dang mthun par bya ba'i
[\[186a.2\]]phyir te/_lung las kyang skyes bu gang zag 'di ni khams drug pa zhes bya ba la sogs par gsungs kyi/_gzugs la sogs pa 'di ni zhes bya ba la sogs pa ma gsungs pa'i phyir ro/_/skyon dang yon tan tshad gzung ba'i phyir te/_skyes bu gang zag ces bya bar btags na de'i skyon la sogs
[\[186a.3\]]tshad zin par 'gyur gyi/_gzugs la sogs pa 'di ni skyon 'di tsam dang ldan no zhes brjod na de'i tshad zin par mi 'gyur ba'i phyir ro/_/ji ltar khyed la zhes bya ba ni khyed kyis sems can dang zhes bya ba la sogs par btags nas/_de snying rje skye ba bzhin du kho bo cag gi gzhung gis gong
[\[186a.4\]]du bstan pa bzhin du dgos pa rnam pa bzhi'i dbang gis sems can zhes bya bar btags nas snying rje bya bar 'gal ba med do zhes bya ba'i don to/_/de ltar ji skad du bshad pa'i tshul gyis bdag ces bya ba ma grub pa'i phyir/_stong pa nyid du bsgoms pas 'jigs pa yang med la/_de bcings
[\[186a.5\]]pa yang med cing grol bar bya ba'i phyir dge ba la brtson par bya ba ni ma yin gyi/_bdag ma grub kyang bdag tu gzung ba'i gzhi sems de bcings pa las grol bar bya ba'i phyir/_dge ba la brtson par bya'o zhes bstan pa'i don du/_ji ltar chu shing zhes bya ba la sogs pa smos so/_/'on te stong
[\[186a.6\]]pa nyid kyi rnal 'byor de ji ltar bsgom par bya zhe na/_de bsgom pa'i rim pa bstan pa'i phyir/_lus ni rkang pa byin pa min/_/zhes pa la sogs pa gsungs te/_thog mar so sor rtog pa'i shes rab kyis lta ba bzhin du gtan la phab nas de'i rjes la gtan la phab pa'i don bsgom pa ni bsgom pa'i rim
[\[186a.7\]]pa yin no/_/de ltar ma byas na nyes pa ci yod snyam pa la/_dngos po'i mtshan nyid gtan la ma phebs pa'i phyir/_de bsgom pa la 'jug par yang mi 'gyur la/_zhugs kyang the tshom za bar 'gyur zhing /_de ni sgrib pa spong ba'i gnyen por yang mi 'gyur ba'i phyir te/_'phags pa ting
[\[186b\]]
[\[186b.1\]]nge 'dzin gyi rgyal po las/_ting 'dzin de ni bsgom pa byed mod kyi/_/de ni bdag tu 'du shes 'jig mi byed/_/de ni nyon mongs phyir zhing rab 'khrugs te/_/lhag spyod 'di ni ting 'dzin sgom pa bzhin/_/zhes gsungs pa lta bu'o/_/'on te so sor rtog pa'i shes rab kyis
[\[186b.2\]]gtan la phab nas bsgom na de'i tshe cir 'gyur zhe na/_thog ma sgom pa la 'jug par 'gyur zhing /_zhugs nas the tshom mi za bar yang 'gyur la/_sgrib pa spong ba'i gnyen por 'gyur ba'i sgo nas mya ngan las 'das pa'i rgyur 'gyur ba'i yang phyir te/_ji skad du mdo sde de nyid las/_gal
[\[186b.3\]]te chos la bdag med so sor rtog_/so sor de brtags gal te sgom pa ni/_/de ni mya ngan 'das thob 'bras bu'i rgyu/_/rgyu gzhan gang yin des ni zhir mi 'gyur/_/zhes gsungs pa lta bu'o/_/gal te de lta yin na de'i tshe gang la ji ltar brtag par bya snyam pa la/_rgyal ba byams
[\[186b.4\]]pas dbus mtha' las/_phyin ci log bzhi spang ba dang /_/bden pa bzhi la 'jug bya'i phyir/_/dran pa nye bar gzhag pa bsgom pa zhes gsungs pas/_lus dang /_tshor ba dang /_sems dang chos la brtag par bya ste/_de la dang po lus la brtag pa'i dbang du byas nas lus ni
[\[186b.5\]]rkang pa zhes bya ba ni lus zhes bya ba de rkang pa la sogs pa de nyid kyi ma yin la gzhan na yang med par bstan te/_ci'i phyir zhe na/_rkang pa la sogs pa de dag ni tha dad pas/_du ma yin pa'i phyir dang /_de las logs shig na dmigs pa'i rig byar gyur pa las mi dmigs
[\[186b.6\]]pa'i phyir ro snyam du bsams pa'o/_/da ni yul zhes bya ba de yan lag rnams la cha shas kyis gnas sam bdag nyid thams cad kyis gnas brtag ste/_de la phyogs dang po'i dbang du byas nas cha shas dang bcas pa nyid du thal bar 'gyur ro zhes bstan pa'i phyir/_gal te lus 'di zhes bya ba la
[\[186b.7\]]sogs pa smos so/_/phyogs gnyis pa ltar yin na ni/_lus de nyid mang po nyid du thal bar 'gyur ro zhes bstan pa'i phyir ro/_/lus ni lag sogs zhes bya ba la sogs pa smos so/_/da ni lag pa la sogs pa'i nang dang phyi rol na yang med par bstan pa'i phyir/_lus ni lag sogs nang na gnas/_/
[\[187a\]]
[\[187a.1\]]zhes bya ba la sogs pa smos te/_cha shas med pas zhes bya ba ni lus gcig gi mtshan nyid de'o/_/cha can gyi nang du 'jug par zhes bya ba ni yan lag du ma'i nang du 'jug pa ste/_lus ni gcig yin pa'i phyir/_yan lag du ma'i nang du 'jug par mi rung ngo zhes bya ba'i
[\[187a.2\]]don to/_/'on te de ltar lus med na lus kyi blo ji ltar 'byung snyam pa la/_de bas lus med ces bya ba la sogs pa smos so/_/da ni yan lag rnams kyang ma grub par bstan pa'i phyir/_de bzhin sor mo zhes bya ba la sogs pa smos so/_/da ni rdul phra rab ma grub kyang bstan pa'i phyir/_phyogs
[\[187a.3\]]cha zhes bya ba la sogs pa smos te/_cha med par zhes bya ba ni cha shas kyis gzhigs na med ces bya ba'i don to/_/da ni rdul phra rab bsags pa ma grub par bstan pa'i phyir/_rdul rnam pa zhes bya ba la sogs pa smos so/_/de ltar lus dran pa nye bar gzhag pa bsgom pa'i thabs bstan nas/_
[\[187a.4\]]da ni bsgom pa'i phan yon bstan pa'i phyir/_de ltar brtags na zhes bya ba la sogs pa smos te/_rjes su chags pa dang khong khro ba la sogs pa'i nyon mongs pa spong bar 'gyur ro zhes bya ba'i don to/_/da ni tshor ba dran pa nye bar gzhag pa bsgom pa'i thabs kyi dbang du byas nas/_
[\[187a.5\]]sems dang zhes bya ba la sogs pa smos te/_'di ni yul myong bar byed pa mi 'thad par bstan to/_/bdag gis zhes bya ba ni rang nyams su myong bar byed pa nyid mi 'thad par bstan to/_/gzhan gyis kyang ni zhes bya ba la sogs pa ni myong bar bya ba nyid du mi 'thad par bstan to/_/de ltar tshor ba zhes
[\[187a.6\]]bya ba myong ba'i ngo bo yin la/_da ni myong bar byed pa dang /_myong bar bya ba gnyis las gnyi ga mi 'thad par bstan to/_/da ni de ltar bsgoms pa'i phan yon bstan pa'i phyir/_de ltar zhes bya ba la sogs pa smos te/_tshor ba ni sred pa skye ba'i rten byed pa'i las can yin la/_de ltar bde ba
[\[187a.7\]]la sogs pa'i tshor ba rang bzhin med par shes pas phrad pa'am bral ba'am/_rmongs pa'i sred pa mi 'byung ngo zhes bya ba'i don to/_/da ni sems dran pa nye bar gzhag pa bsgom pa'i thabs bstan pa'i phyir/_yid ni dbang po zhes bya ba la sogs pa smos te/_'dis ni dbang po la sogs pa de dag
[\[187b\]]
[\[187b.1\]]la yid ches bya ba de gsung du med pa'i phyir/_mi gnas par rang bzhin med par ston te/_sems can zhes bya ba ni sems kyi zhes bya ba'i don to/_/da ni ma skyes pas rang bzhin med par bstan pa'i phyir/_shes bya las ni zhes bya ba la sogs pa smos te/_ci'i phyir shes bya dus mnyam pa la
[\[187b.2\]]dmigs te skyer mi rung snyam pa la shes bya'i dus na zhes bya ba la sogs pa smos te/_shes bya dus mnyam pa yod pa'i dus na shes pa de yod na shes bya dus mnyam pa des shes pa de la phan ci zhig bya ste/_shes pa ma skyes pa'i dus na ni shes bya nyid kyang med pa'i phyir gang gis phan byed/_gang gi tshe shes
[\[187b.3\]]bya skyes pa'i dus de'i tshe na ni shes pa nyid kyang skyes pas phan bya mi dgos pa'i phyir ro/_/'on te gang las kyang ma skyes kyang rang bzhin gyis gnas so snyam na/_rang gis gnas pa 'gal med de/_/ci'i phyir zhe na/_rgyu med pa'i phyir te/_dper na nam mkha'i me tog bzhin/_/zhes bya ba'i don to/_/da
[\[187b.4\]]ni chos dran pa nye bar gzhag pa bsgom pa'i thabs kyi dbang du byas nas/_rkyen rnams zhes bya ba la sogs pa smos te/_rkyen so so ba las mi skye ste/_sa bon la sogs pa re re las mi 'byung ba'i phyir ro/_/'dus pa las kyang mi skye ste/_gang las mi skye ba de dag nyid 'dus pa'i phyir ro/_/'o na
[\[187b.5\]]gnyis po de las gzhan pa las skyes sam zhe na/_gzhan nas 'ong ba ma yin la/_de ltar ma skyes pa'i phyir/_gnas pa med la 'gro ba med/_/ces smos so/_/'o na 'jig rten pa rnams kyis ji ste bden par rtogs snyam pa la/_de ni 'khrul nas brtags pa'i phyir/_/sgyu ma dang ni zhes
[\[187b.6\]]bya ba la sogs pa smos so/_/da ni dngos po rnams la don dam par 'gro ba dang /_'ong ba dang bral bar bstan pa'i phyir sgyu mas sprul pa zhes bya ba la sogs pa smos so/_/da ni dngos po rnams yod pa dang /_med pa gang yang ma skyes pa'i phyir/_dngos po med pa'i mtshan nyid yin pas
[\[187b.7\]]dngos po yod pa nyid du mi 'gyur bar bstan pa'i phyir/_dngos po yod par 'gyur ba la zhes bya ba la sogs pa smos so/_/'o na gnyi ga yin no snyam pa la/_rang bzhin zhes bya ba la sogs pa smos so/_/da ni mtshan gzhi ma grub pa de'i mtshan nyid ma grub par bstan pa'i phyir/_de bzhin
[\[188a\]]
[\[188a.1\]]zhes bya ba la sogs pa smos so/_/da ni mjug bsdu ba'i phyir/_de bas zhes bya ba la sogs pa smos te/_rmi lam zhes bya ba la sogs pa ni don dam par med kyang snang ba'i phyir ro/_/snying po med ces bya ba ni brtags nas ma grub pa'i phyir ro/_/da ni de ltar brtags pa'i
[\[188a.2\]]phan yon 'jig rten gyi chos brgyad la zhen pa dang bral bar 'gyur bar bstan pa'i phyir/_de ltar zhes bya ba la sogs pa smos te/_yan lag gi don ni go sla'o/_/da ni dngos por zhen pa'i dbang gis sdug bsngal la bde bar gnas par phyin ci log pa dag la gnyen por stong pa nyid bstan
[\[188a.3\]]pa'i phyir/_rang nyid grol bar bya ba'i thabs la 'bad par bya'i zhes bstan pa ni/_/bdag nyid bde bar 'dod rnams ni/_/zhes bya ba la sogs pa smos so/_/yan lag gi don ni go sla'o/_/bstan bcos kyi ming gi don ni snga ma bzhin no/_/shes rab bstan pa zhes bya ba le'u brgyad pa'i bshad pa
[\[188a.4\]]rdzogs so//_//da ni las 'bras bu dang bcas par bya ba'i phyir dge ba'i rtsa ba bsngo ba dang /_rang gi dge ba'i bshes gnyen la drin du gzo ba'i sgo nas phyag 'tshal ba'i phyir/_le'u dgu pa gsungs te/_bdag gis byang chub spyod pa la/_/zhes bya ba nas/_ston pa bzhin du mchod byed
[\[188a.5\]]shog_/ces bya ba'i bar gyis las 'bras bu dang bcas par bya ba'i phyir dge ba'i rtsa ba bsngo ba bstan to/_/bstan pa rnyed dang zhes bya ba'i tshig gnyis kyis bstan pa yun ring du gnas par bya ba'i phyir bsngo ba bstan to/_/gang gi drin gyis dge blo 'byung /_/zhes bya ba'i tshigs su bcad pa gcig gis drin
[\[188a.6\]]gzo ba'i sgo nas rang gi dge ba'i bshes gnyen la phyag 'tshal ba bstan to/_/bstan bcos kyi ming gi don ni le'u dang por bshad pa bzhin no/_/yongs su bsngo ba zhes bya ba ste le'u dgu pa'i bshad pa rdzogs so//_//de dag gi yan lag gi don shin tu go sla ba'i phyir rnam par ma phye'o/_/
[\[188a.7\]]byang chub sems dpa'i spyod pa la 'jug pa'i rnam par bshad pa rdzogs so//_//[{D3878}]@##/_/rgya gar skad du/_bo d+hi satwa tsAr+ya a ba tA ra Shat+t+riM shata paN+Di ar+tha/_bod skad du/_byang chub sems dpa'i spyod pa la 'jug pa'i don sum cu rtsa drug bsdus pa/_sangs rgyas dang byang
[\[188b\]]
[\[188b.1\]]chub sems dpa' thams cad la phyag 'tshal lo/_/dal 'byor 'di ni shin tu rnyed par dka'/_/skyes bu don grub thob par gyur pa la/_/gal te 'di la phan pa ma bsgrubs na/_/phyis 'di yang dag 'byor par ga la 'gyur/_/ji ltar mtshan mo mun nag sprin rum na/_/glog 'gyu skad cig rab snang
[\[188b.2\]]ston pa ltar/_/de bzhin sangs rgyas mthu yis brgya lam na/_/'jig rten bsod nams blo gros thang 'ga' 'byung /_/de ltar dge ba nyam chung nyid la rtag_/sdig pa stobs chen shin tu mi bzad pa/_/de ni rdzogs pa'i byang chub sems min pa/_/dge gzhan gang gis zil gyis non par 'gyur/_/
[\[188b.3\]]bskal pa du mar rab dgongs mdzad pa yi/_/thub dbang rnams kyis 'di nyid phan par gzigs/_/'dis ni tshad med skye bo'i tshogs rnams kyi/_/bde mchog bde blag nyid du thob par byed/_/'jigs dang sdug bsngal brgya phrag gzhom 'dod cing /_/sems can mi bde bsal bar 'dod pa
[\[188b.4\]]dang /_/bde mang brgya phrag spyod par 'dod pas kyang /_/byang chub sems nyid rtag tu btang mi bya/_/byang chub sems skyes gyur na skad cig gi_/'khor ba'i btson rar bsdams pa'i nyam thag rnams/_/bde gshegs rnams kyi sras zhes brjod bya zhing /_/'jig rten lha mir bcas pas phyag
[\[188b.5\]]byar 'gyur/_/gser 'gyur rtsi yi rnam pa mchog lta bur/_/mi gtsang lus 'di blangs nas rgyal ba'i sku/_/rin chen rin thang med par sgyur bas na/_/byang chub sems zhes bya bar rab brtan bzung /_/byang chub sems de mdor bsdu na/_/rnam pa gnyis su shes bya ste/_/byang chub smon pa'i
[\[188b.6\]]sems dang ni/_/byang chub 'jug pa nyid yin no/_/'gro bar 'dod dang 'gro ba yi/_/bye brag ji ltar shes pa ltar/_/de bzhin mkhas pas 'di gnyis kyi/_/bye brag rim bzhin shes par bya/_/byang chub smon pa'i sems las ni/_/'khor tshe 'bras bu che 'byung yang /_/ji ltar 'jug pa'i
[\[188b.7\]]sems bzhin du/_/bsod nams rgyun chags 'byung ba min/_/gang nas bzung ste sems can khams/_/mtha' yas rab tu bsgral ba'i phyir/_/mi ldog pa yi sems kyis su/_/sems de yang dag blangs gyur pa/_/de nas bzung ste gnyid log gam/_/bag med gyur kyang bsod nams shugs/_/
[\[189a\]]
[\[189a.1\]]rgyun mi 'chad par du ma zhig_/nam mkha' mnyam par rab tu 'byung /_/phan par bsams pa tsam gyis kyang /_/sangs rgyas mchod las khyad 'phags na/_/sems can ma lus thams cad kyi/_/bde don brtson pa smos ci dgos/_/sdug bsngal 'dor 'dod sems
[\[189a.2\]]yod kyang /_/sdug bsngal nyid la mngon par rgyug_/bde ba 'dod kyang gti mug pas/_/rang gi bde ba dgra ltar 'joms/_/gang zhig bde bas phongs pa dang /_/sdug bsngal mang ldan de dag la/_/bde ba kun gyis tshim pa dang /_/sdug bsngal thams cad gcod byed cing /_/gti mug
[\[189a.3\]]kyang ni sel byed pa/_/de dang dge mtshungs ga la yod/_/de 'dra'i sems kyang ga la yod/_/bsod nams de 'dra 'ang ga la yod/_/gang zhig de 'dra'i rgyal sras sbyin bdag la/_/gal te ngan sems skyed par byed pa de/_/ngan sems bskyed pa'i grangs bzhin bskal par ni/_/dmyal bar gnas
[\[189a.4\]]par 'gyur zhes thub pas gsungs/_/'on te gang zhig yid rab dang byed pa/_/de yi 'bras bu de bas lhag par 'phel/_/rgyal sras rnams la do gal chen pos kyang /_/sdig pa mi 'byung dge ba ngang gis 'phel/_/rin chen sems de gzung bar bya ba'i phyir/_/de bzhin gshegs pa rnams dang
[\[189a.5\]]dam pa'i chos/_/dkon mchog dri ma med dang sangs rgyas sras/_/yon tan rgya mtsho rnams la legs par mchod/_/yon tan rgya mtsho can dag la/_/zhing rdul kun gyi grangs snyed kyi/_/phyag 'tshal dbyangs kyi yan lag ni/_/phyag 'tshal dbyangs kyi bstod pas bstod/_/byang chub snying por mchis
[\[189a.6\]]kyi bar/_/sangs rgyas rnams la skyabs su mchi/_/chos dang byang chub sems dpa' yi/_/tshogs la 'ang de bzhin skyabs su mchi/_/phyogs rnams kun na bzhugs pa yi/_/rdzogs sangs rgyas dang byang chub sems/_/thugs rje chen po mnga' rnams la/_/thal mo sbyar te gsol ba ni/_/thog ma
[\[189a.7\]]med ldan 'khor ba nas/_/tshe rabs 'di 'am gzhan dag la/_/bdag gis ma 'tshal sdig bgyis pa 'am/_/bgyid du stsal ba nyid dang ni/_/gti mug 'khrul pas bdag non te/_/rjes su yi rang gang bgyis pa/_/nongs pa de ni mthong bgyis nas/_/bsam pa thag pas mgon la bshags/_/
[\[189b\]]
[\[189b.1\]]sems can kun gyi ngan song gi_/sdug bsngal ngal so'i dge ba dang /_/sdug bsngal can dag bder gnas la/_/dga' bas rjes su yi rang ngo /_/phyogs rnams kun gyi sangs rgyas la/_/thal mo sbyar te gsol ba ni/_/sems can sdug bsngal mun 'thoms la/_/chos kyi sgron me sbar du
[\[189b.2\]]gsol/_/rgyal ba mya ngan 'das bzhed la/_/thal mo sbyar te gsol ba ni/_/'gro 'di ldongs par mi dgod cing /_/bskal pa grangs med bzhugs par gsol/_/de ltar 'di dag kun byas te/_/dge ba bdag gis bsags pa gang /_/des ni sems can thams cad kyi/_/sdug bsngal thams
[\[189b.3\]]cad bsal bar shog_/ji ltar sngon gyi bde gshegs kyis/_/byang chub thugs ni bskyed pa dang /_/byang chub sems dpa'i bslab pa la/_/de dag rim bzhin gnas pa ltar/_/de bzhin 'gro la phan don du/_/byang chub sems ni bskyed bgyi zhing /_/de bzhin du ni bslab pa la'ang /_/rim
[\[189b.4\]]pa bzhin du bslab par bgyi/_/de ltar blo dang ldan pa yis/_/rab dang byang chub sems bzung nas/_/mjug kyang rgyas par bya ba'i phyir/_/sems ni 'di ltar gzengs bstod do/_/de tshe bdag tshe 'bras bu yod/_/mi yi srid pa legs par thob/_/de ring sangs rgyas rigs su skyes/_/sangs
[\[189b.5\]]rgyas sras su da gyur to/_/byang chub sems rab brtan bzung nas/_/g.yel ba med par rtag tu yang /_/bslab las mi 'da' 'bad par bya/_/bab col brtsams pa gang yin pa'am/_/gang zhig legs par rab brtags pa/_/de ni dam bcas byas gyur kyang /_/bya ba 'am gtang zhes brtags
[\[189b.6\]]par rigs/_/sangs rgyas rnams dang de yi sras/_/shes rab chen pos gang brtags shing /_/bdag nyid kyis kyang brtags brtags pa/_/de la bshol du ci zhig yod/_/gal te de ltar dam bcas nas/_/las kyis bsgrub par ma byas na/_/sems can de dag kun bslus na/_/bdag gi 'gro ba ci
[\[189b.7\]]'drar 'gyur/_/cis rmongs dag kyang ma shes na/_/bdag gi khong na ci zhig yod/_/zhe sdang sred sogs dgra rnams ni/_/rkang lag la sogs yod min yang /_/dpa' mdzangs min yang ci zhig ltar/_/de dag gis bdag bran bzhin byas/_/bslab pa bsrung bar 'dod pa yis/_/rab tu bsgrims nas
[\[190a\]]
[\[190a.1\]]sems bsrung ste/_/sems ni bsrung bar ma byas na/_/bslab pa bsrung bar yong mi nus/_/sems bsrung 'dod pa rnams la ni/_/dran pa dang ni shes bzhin dag_/srog la bab kyang srungs shig ces/_/bdag ni de skad 'doms par byed/_/bla ma dang ni
[\[190a.2\]]'grogs pa dang /_/mkhan pos rjes su bstan pa las/_/'jigs pas skal ldan gus byed la/_/dran pa shin tu skye bar 'gyur/_/rtag par dge ba'i bshes gnyen ni/_/theg chen don la mkhas pa dang /_/byang chub sems dpa'i brtul zhugs mchog_/srog gi phyir yang mi gtong
[\[190a.3\]]ba'o/_/'di dang sangs rgyas bka' stsal gzhan/_/mdo sde bklags nas shes par bya/_/mdo sde rnams las bslab pa snang /_/de bas mdo sde bklag par bya/_/bskal pa stong du bsags pa yi/_/sbyin dang bde gshegs mchod la sogs/_/legs spyad gang yin de kun yang /_/khong
[\[190a.4\]]khro gcig gis 'joms par byed/_/zhe sdang lta bu'i sdig pa med/_/bzod pa lta bu'i dka' thub med/_/de bas bzod la nan tan du/_/sna tshogs tshul gyis bsgom par bya/_/bdag gam bdag gis bshes rnams la/_/sdug bsngal brnyas dang tshig rtsub dang /_/mi snyan pa yi mi
[\[190a.5\]]'dod 'byung /_/dgra la de las bzlog pa 'byung /_/bde ba'i rgyu ni res 'ga' 'byung /_/sdug bsngal rgyu ni shin tu mang /_/sdug bsngal med par nges 'byung med/_/de bas sems khyod brtan par gnos/_/mkhris pa la sogs sdug bsngal gyi/_/'byung gnas che la mi khro na/_/sems
[\[190a.6\]]yod rnams la ci ste khro/_/de dag kun kyang rkyen gyis bskul/_/nyes pa ji snyed thams cad dang /_/sdig pa rnam pa sna tshogs pa/_/de kun rkyen gyi stobs las byung /_/rang dbang yod pa ma yin no/_/de ltar thams cad gzhan gyi dbang /_/de yi dbang gis de dbang med/_/de ltar shes na
[\[190a.7\]]sbrul lta bu'i/_/dngos po kun la khro mi bya/_/bag med pas na bdag la 'ang bdag_/tsher ma la sogs gnod par byed/_/bud med la sogs thob bya'i phyir/_/rngam zhing zas gcod la sogs byed/_/gang tshe nyon mongs dbang gyur pas/_/bdag nyid kyang ni gsod byed pa/_/de tshe de dag gzhan
[\[190b\]]
[\[190b.1\]]lus la/_/gnod mi byed par ji lta bur/_/nyon mongs skyes pas de lta bur/_/bdag gsod la sogs zhugs pa la/_/snying rje brgya la ma skyes na'ang /_/khro bar 'gyur ba ci tha tshig_/de ltar bzod pas brtson 'grus brtsam/_/'di ltar brtson la byang chub gnas/_/rlung med g.yo ba med
[\[190b.2\]]pa bzhin/_/bsod nams brtson 'grus med mi 'byung /_/brtson gang dge la spro ba ste/_/de yi mi mthun phyogs bshad bya/_/le lo ngan la zhen pa dang /_/sgyid lug bdag nyid brnyas pa'o/_/snyom las bde ba'i ro myong nas/_/gnyid la brten pa'i sred pa dang /_/'khor ba'i sdug
[\[190b.3\]]bsngal mi skyo las/_/le lo nye bar skye bar 'gyur/_/de ltar mi mthun phyogs spangs te/_/sems can don bsgrub bya phyir du/_/mos brtan dga' dang dor ba dang /_/lhur len dbang sgyur stobs kyis ni/_/brtson 'grus spel phyir 'bad par bya/_/bdag dang gzhan gyi nyes pa ni/_/dpag med
[\[190b.4\]]bdag gis gzhom bya ste/_/nyes pa re re tsam la yang /_/gang du bskal pa rgya mtshor zad/_/nyes zad rtsom pa de la ni/_/bdag gi cung zad tsam mi blta/_/bdag dang gzhan gyi yon tan ni/_/mang po bdag gis bsgrub bya ste/_/gang du'ang yon tan re re zhig/_/bskal pa rgya mtshos lobs
[\[190b.5\]]na'ang rung /_/rdo rje rgyal mtshan cho ga yis/_/brtan par brtsam zhing bsgom par bya/_/dang por 'byor pa brtags nas ni/_/brtsam mam yang na mi brtsam bya/_/ma brtsams pa ni mchog yin te/_/brtsams nas ldog par mi bya'o/_/rtsed mo'i bde 'bras 'dod pa ltar/_/'di yis bya ba'i
[\[190b.6\]]las gang yin/_/las de la ni zhen bya ste/_/las des mi ngoms dga' bar bya/_/rjes su mi bder 'gyur ba'i las/_/rig 'gyur de ma thag tu gtang /_/de ni shin tu rdzogs nas yang /_/phyi phyir byed 'dod spang bar bya/_/'thab rnying dgra dang lhan cig tu/_/g.yul ngor ral kha lhags
[\[190b.7\]]pa bzhin/_/nyon mongs mtshon las bzur bya zhing /_/nyon mongs dgra rnams 'joms par brtag_/g.yul du ral gri lhung gyur na/_/'jigs pas myur du len pa ltar/_/de bzhin dran pa'i mtshon shor na/_/dmyal ba'i 'jigs dran myur du blang /_/ji ltar shing bal 'gro ba dang /_/
[\[191a\]]
[\[191a.1\]]'ong ba rlung gi dbang gyur pa/_/de bzhin 'byor pa mos pa yis/_/dbang du gyur pas myur du 'grub/_/de ltar brtson 'grus bskyed nas ni/_/yid ni ting nge 'dzin la bzhag_/sems ni rnam par g.yeng ba'i mi/_/nyon mongs mche ba'i phrag na gnas/_/lus dang
[\[191a.2\]]sems ni dben pa yis/_/rnam par g.yeng ba mi 'byung ngo /_/de bas 'jig rten spang bya zhing /_/rnam par rtog pa'ang yongs su dor/_/chags pa'i phyir dang rnyed sogs la/_/sred pas 'jig rten mi spangs te/_/de bas 'di dag yongs spongs la/_/mkhas pas 'di dag dpyad par bya/_/
[\[191a.3\]]bdag dang gzhan du mnyam pa ni/_/dang po nyid du 'bad de bsgom/_/bde dang sdug bsngal mnyam pas na/_/thams cad bdag bzhin bsrung bar bya/_/bdag nyid skyon bcas gzhan la yang /_/yon tan rgya mtshor shes byas nas/_/bdag 'dzin yongs su dor ba dang /_/gzhan blang bar
[\[191a.4\]]ni bsgom par bya/_/gang zhig bdag dang gzhan rnams ni/_/myur du bskyab par 'dod pa des/_/bdag dang gzhan du brje bya ba/_/gsang ba'i dam pa spyad par bya/_/de bas sgrib pa bsal ba'i phyir/_/log pa'i lam las sems blan zhing /_/yang dag dmigs la rtag tu yang /_/yid ni
[\[191a.5\]]brtan por gzung bar bya/_/de ltar de dag thams cad kyang /_/shes rab don du thub pas gsungs/_/de bas mya ngan 'das pa dang /_/bde ba 'dod pas shes rab bskyed/_/don dam dang ni kun rdzob ste/_/'di ni bden pa gnyis su gnas/_/don dam blo yi spyod yul min/_/blo dang sgra ni kun rdzob yin/_/
[\[191a.6\]]de la 'jig rten rnam gnyis mthong /_/rnal 'byor pa dang de bzhin phal/_/de la rnal 'byor 'jig rten gyis/_/'jig rten phal pa sun yang 'byin/_/gong ma gong ma'i khyad par gyis/_/rnal 'byor pa yang sun 'byin to/_/bdag gis byang chub spyod pa la/_/'jug pa rnam par bsams
[\[191a.7\]]pa yis/_/dge ba gang des 'gro ba kun/_/byang chub spyod la 'jug par shog/_/phyogs rnams kun na lus dang sems/_/sdug bsngal nad pa ji snyed pa/_/de dag bdag gi bsod nams kyis/_/bde dga' rgya mtsho thob par shog_/de dag sangs rgyas bde thob kyi/_/rab tu bde ba nyams ma
[\[191b\]]
[\[191b.1\]]gyur/_/'gro bas bla na med pa yi/_/bde ba rgyun mi 'chad thob shog_/'jig rten khams na dmyal ba dag_/gang dag ji snyed yod pa rnams/_/de dag tu ni lus can rnams/_/bde can bde bas dga' bar shog_/gser gling gi bla ma chos skyong la/_gus pa dang ldan pa'i slob ma
[\[191b.2\]]ka ma la rak+Shi dang /_dI paM ka ras gsol ba btab nas/_spyod pa la 'jug pa'i gtso bo'i don bcu gcig pa las phye ba sum cu rtsa drug gi don bsdus pa logs su bkod pa rdzogs so//_//paN+Di ta dI paM ka ra dang /_lo tsA ba tshul khrims rgyal bas bsgyur cing
[\[191b.3\]]zhus te gtan la phab pa'o//_//[{D3879}]@##/_rgya gar skad du/_bo d+hi satwa tsAr+yA ba tA ra piN+DAr+tha/_bod skad du/_byang chub sems dpa'i spyod pa la 'jug pa'i don bsdus pa/_sangs rgyas dang byang chub sems dpa' thams cad la phyag 'tshal lo/_/dal 'byor 'di ni
[\[191b.4\]]shin tu rnyed par dka'/_/skyes bu don grub thob par gyur pa la/_/gal te 'di la phan pa ma bsgrubs na/_/phyis 'di yang dag 'byor par ga la 'gyur/_/ji ltar mtshan mo mun nag sprin rum na/_/glog 'gyu skad cig rab snang ston pa ltar/_/de bzhin sangs rgyas mthu yis brgya lam na/_/
[\[191b.5\]]'jig rten bsod nams blo gros thang 'ga' 'byung /_/de ltar dge ba nyam chung nyid la rtag/_/sdig pa stobs chen shin tu mi bzad pa/_/de ni rdzogs pa'i byang chub sems min pa/_/dge gzhan gang gis zil gyis gnon par 'gyur/_/bskal pa du mar rab dgongs mdzad pa yi/_/thub
[\[191b.6\]]dbang rnams kyis 'di nyid phan par gzigs/_/'dis ni tshad med skye bo'i tshogs rnams kyi/_/bde mchog bde blag nyid du thob par byed/_/'jigs dang sdug bsngal brgya phrag gzhom 'dod cing /_/sems can mi bde bsal bar 'dod pa dang /_/bde mang brgya phrag spyod par 'dod pas kyang /_
[\[191b.7\]]byang chub sems nyid rtag tu gtang mi bya/_/rin chen sems 'di gzung bar bya ba'i phyir/_/de bzhin gshegs pa rnams dang dam pa'i chos/_/dkon mchog dri ma med dang sangs rgyas sras/_/yon tan rgya mtsho rnams la legs par mchod/_/ji ltar sngon gyi bde gshegs kyis/_/byang chub
[\[192a\]]
[\[192a.1\]]thugs ni bskyed pa na/_/byang chub sems dpa'i bslab pa la/_/de dag rim bzhin gnas pa ltar/_/de bzhin 'gro ba'i phan don du/_/byang chub sems ni bskyed bgyi zhing /_/de bzhin du ni bslab pa la'ang /_/rim pa bzhin du bslab par bgyi/_/rgyal ba'i sras kyis
[\[192a.2\]]de lta bur/_/byang chub sems rab brtan bzung nas/_/g.yel ba med par rtag tu yang /_/bslab las mi 'da' 'bad par bya/_/bslab pa bsrung bar 'dod pa yis/_/rab tu bsgrims nas sems bsrung ste/_/sems ni bsrung bar ma byas na/_/bslab pa bsrung bar yong mi nus/_/sems
[\[192a.3\]]bsrung 'dod pa rnams la ni/_/dran pa dang ni shes bzhin dag_/srog la bab kyang srungs shig ces/_/bdag ni de skad 'doms par byed/_/bla ma dang ni 'grogs pa dang /_/mkhan pos rjes su bstan pa la/_/'jigs pas skal ldan gus byed pa/_/dran pa shin tu skye bar 'gyur/_/rtag par
[\[192a.4\]]dge ba'i bshes gnyen ni/_/theg chen don la mkhas pa dang /_/byang chub sems dpa'i brtul zhugs mchog/_/srog gi phyir yang mi gtang ngo /_/bskal pa stong du bsags pa yi/_/sbyin dang bde gshegs mchod la sogs/_/legs spyad gang yin de kun yang /_/khong khro gcig gis
[\[192a.5\]]'joms par byed/_/zhe sdang lta bu'i sdig pa med/_/bzod pa lta bu'i dka' thub med/_/de bas bzod la nan tan du/_/sna tshogs tshul gyis bsgom par bya/_/de ltar bzod pas brtson 'grus brtsam/_/'di ltar brtson la byang chub gnas/_/rlung med g.yo ba med pa bzhin/_/bsod
[\[192a.6\]]nams brtson 'grus med mi 'byung /_/brtson gang dge la spro ba ste/_/de yi mi mthun phyogs spang bya/_/sgyid lug med dang dpung tshogs dang /_/lhur blang bdag nyid dbang bya ste/_/bdag dang gzhan du mnyam pa dang /_/bdag dang gzhan du brje bar gyis/_/de ltar brtson 'grus
[\[192a.7\]]bskyed nas ni/_/yid ni ting nge 'dzin la gzhag_/sems ni rnam par g.yengs pa'i mi/_/nyon mongs mche ba'i phrag na gnas/_/lus dang sems ni dben pa yis/_/rnam par g.yeng ba mi 'byung ngo /_/de bas 'jig rten spang bya zhing /_/rnam par rtog pa yongs su dor/_/chags
[\[192b\]]
[\[192b.1\]]pa'i phyir dang rnyed sogs la/_/sred pas 'jig rten mi spong ste/_/de bas 'di dag yongs spangs la/_/mkhas pas 'di dag sbyar bar bya/_/bdag nyid skyon bcas gzhan la yang /_/yon tan rgya mtshor shes byas nas/_/bdag 'dzin yongs su dor ba dang /_/gzhan blang ba ni bsgom par bya/_/
[\[192b.2\]]bdag dang gzhan du mnyam pa ni/_/dang po nyid du 'bad de sgom/_/bde dang sdug bsngal mnyam pas na/_/thams cad bdag bzhin bsrung bar bya/_/gang zhig bdag dang gzhan rnams ni/_/myur du bskyab par 'dod pa yis/_/bdag dang gzhan du brje bya ba/_/gsang ba'i dam pa spyad par bya/_/
[\[192b.3\]]de bas sgrib pa bsal ba'i phyir/_/log pa'i lam las sems blan zhing /_/yang dag dmigs la rtag tu yang /_/yid ni brtan por gzung bar bya/_/de ltar de dag thams cad kyang /_/shes rab don du thub pas gsungs/_/de bas mya ngan 'das pa dang /_/bde ba 'dod pas shes rab skyed/_/don
[\[192b.4\]]dam dang ni kun rdzob ste/_/de ni bden pa gnyis su 'dod/_/don dam blo yi spyod yul min/_/blo dang sgra ni kun rdzob yin/_/de la 'jig rten rnam gnyis mthong /_/rnal 'byor pa dang de bzhin phal/_/de la rnal 'byor 'jig rten gyis/_/'jig rten phal pa sun yang 'byin/_/gong ma gong ma'i khyad
[\[192b.5\]]par gyis/_/rnal 'byor pa yang sun 'byin to/_/bdag gis byang chub spyod pa la/_/'jug par rnam par bsams pa yis/_/dge ba gang des 'gro ba kun/_/byang chub spyod la 'jug par shog_/gser gling gi bla ma chos skyong bas gus pa dang ldan pa'i slob ma ka ma la rak+Shi ta dang /_dI paM ka ra shrI dz+nyA
[\[192b.6\]]nas gsol ba btab nas/_spyod pa la 'jug pa'i gtso bo'i don bcu gcig bsdus pa rdzogs so//_//rgya gar gyi mkhan po dI paM ka ra dang /_bod kyi lo tsA ba tshul khrims rgyal bas bsgyur ba'o//_//[{D3880}]@##/_/rgya gar skad du/_bo d+hi tsAr+yA ba tA ra tA ta par+ya pany+dzi ka bi shai Sha
[\[192b.7\]]d+yo ta ni nA ma/_bod skad du/_byang chub kyi spyod pa la 'jug pa'i dgongs pa'i 'grel pa khyad par gsal byed ces bya ba/_bla ma dang sangs rgyas byang chub sems dpa' rnams la phyag 'tshal lo/_/thog mar rgyal po 'jam dpal go cha'i sras gyur bar du gang /_/b+haM ga'i nags su 'jam dbyangs
[\[193a\]]
[\[193a.1\]]bsgrubs pa bla ma'i gdams pa thob/_/gzhug tu nam mkhar 'jam dbyangs kyis ni dngos su byin gyis brlabs/_/theg chen lam mchog zhi ba'i lha la gus pas phyag 'tshal lo/_/rgyal ba'i bstan la bdag nyid che/_/skyes bu mang po byon mod kyi/_/zhi ba'i lha yis
[\[193a.2\]]mdzad dang 'dra/_/nyams dang dgongs pa can mi rnyed/_/bdag med gnyis rtogs thugs rje can/_/'phags pas mdzad pa'i 'grel pa la/_/bcings pa ma lus dang ldan pa/_/dad pa'i rjes 'brang bdag mi 'os/_/'on kyang de lam thob 'dod pas/_/spyod 'jug bshad par rtsom pa 'di/_/
[\[193a.3\]]bla mas gnang ba rdzogs sangs rgyas/_/lam gyi rin chen thob pa'i drin/_/'grel pa mdzad pa rnams kyis kyang /_/'phags pa'i dgongs pa gsal ma byas/_/de'i phyir dgongs pa'i 'grel pa 'di/_/rnal 'byor zla bas cung zad bris/_/'di skad brgyud pa las thos te/_/lho'i phyogs su
[\[193a.4\]]dpal ldan na ga ra la mi'i rgyal po 'jam dpal go cha'i bu ru skyes/_sngon gyi sangs rgyas la bya ba byas pa/_thar pa'i cha mthun gyi dge ba'i rtsa ba thob pa/_theg pa chen po'i rigs yang dag pa sgyu rtsal thams cad la mkhas pa/_/rgyal tshab tu dbang bskur ba'i dus su rdo rje rnal 'byor ma'i sprul pa/_rgyal
[\[193a.5\]]po'i btsun mo chen mo yum gyis chu dron pos khrus byed du bcug pas/_de'i drod mi bzod pa mthong nas yum gyis 'di skad du smras te/_snyigs ma'i dus su rgyal po byas na nyon mongs pa'i dbang gis sems can sdug tu bcug la/_shi nas dmyal bar 'di bas kyang drag pa'i sdug bsngal myong bar 'gyur
[\[193a.6\]]bas rgyal srid kyis dgos pa med kyi bu khyod b+haM ga la'i yul du song /_der khyod la 'jam pa'i dbyangs kyis byin gyis rlob par 'gyur zhes so/_/de nas yum gyi bka' de spyi bor bzhag nas/_thugs drang po rta mchog ljang gu la zhon te gshegs so/_/de yang zhag du ma nyin mtshan med par 'gro ste/_bza'
[\[193a.7\]]btung la sogs pa yid la mi byed par de'i bka' gcig pu la rtse gcig par 'gro ba la/_b+haM ga la'i yul gyi mtha' mar nags tshal gyi nang na bu mo rin po che cig mthong ngo /_/bu mo des rta bzung nas de rta las babs so/_/de ni shin tu skom pas mdun du chu mthong nas btung bar brtsams so/_/bu mos
[\[193b\]]
[\[193b.1\]]'di ni dug gi chu yin pas ma 'thung cig ces smras nas de las bzlog ste bdud rtsi'i chu 'thung du bcug pa dang /_sha bsregs nas za ru bcug pas tshim par gyur la bu mo la smras te khyed gang nas 'ongs zhes so/_/des smras pa/_nags tshal chen po 'di'i dbus su yon tan dam pa'i tshogs kyis
[\[193b.2\]]brgyan pa/_thugs rje can dpal 'jam pa'i rdo rje'i ting nge 'dzin sgrub pa bdag gi bla ma bzhugs te/_de nas 'ongs zhes so/_/de thos pa tsam gyis bkren pas rin po che thob pa ltar dga' bde chen pos dbugs phyung nas smras te/_kye de bdag la ston cig_/bu mos de 'bod pa rta bzung ste
[\[193b.3\]]gshegs par gyur to/_/der phyin pas shin tu zab pa'i thugs dang ldan zhing /_lus ngag zhi ba gser gyi ri lta bu bla ma'i mchog mthong nas/_bdag nyid dang rta mchog phul nas gus pas bla ma de la phyag byas te/_'jam pa'i dbyangs kyi ting nge 'dzin gyi gdams pas bdag rjes su 'dzin
[\[193b.4\]]par 'tshal lo zhes gsol to/_/bla mas kyang de yongs su smin par mdzad pa'i rim pas gdams par mdzad do/_/de nas lo bcu gnyis der bzhugs la ting nge 'dzin gyis 'jam pa'i dbyangs mngon sum du mdzad cing /_de rjes bla mas yul dbus su 'gro bar bka' stsal pas
[\[193b.5\]]song ste/_ma ga d+hA'i rgyal po brten cing shing gi ral gri shubs dang bcas pa bzung bas rta pa'i tshul mi g.yo ba'i sde zhes pa'i ming can rgyal pos bkur ba spyod pa de nyid kyis chos kho na yid la byed cing bzhugs so/_/dus gzhan zhig na rta pa gzhan rnams kyis de'i phun sum tshogs
[\[193b.6\]]pa mi bzod pas rgyal po la smras te mi g.yo ba'i sde 'di ni shing gi ral gris khyed bsten pas 'khrugs pa'i dus su dgra la ji ltar rdeg par 'gyur/_de bas na de'i ral gri blta bar 'tshal/_de ltar yin yang drang por smra mi nus pas rta pa thams cad kyis ral gri blta bar bya'o zhes rgyal pos
[\[193b.7\]]bka' stsal pas kha cig gis ral gri bltas nas/_mi g.yo ba'i sde la yang ral gri blta'o zhes bka' stsal to/_/des gsungs pa/_bdag gi ral gri khyed kyis lta bar mi 'os zhes so/_/rgyal pos nan tan gyis yang dang yang du zhus pas mi g.yo ba na re/_cis kyang mthong bar 'dod na
[\[194a\]]
[\[194a.1\]]phyogs dben par khyed rang kho na lag pas mig gcig bkab ste blta bar gyis shig_/des bltas pas ral gri'i gzi brjid kyis rgyal po'i mig ma bkab pa ngos sa la lhung ngo /_/nus pa de mthong nas rgyal po shin tu mos par 'gyur bar dgongs la mig gi bu gar mig
[\[194a.2\]]bcug ste/_zug rngu med par byas la gtsug lag khang chen po na len drar gshegs la/_mi g.yo ba'i sde rab tu byung ste/_zhi ba dang ldan pas zhi ba'i lha zhes ming btags/_der ni sde snod gsum mnyan pa'i rjes la/_za rung nyal rung 'chag rung rgyun du 'od gsal bsgoms pas b+hu su ku zhes ting
[\[194a.3\]]nge 'dzin la gnas pa'i phyir b+hu su ku zhes ming yongs su grags so/_/de nas dus gzhan zhig na dge 'dun gyi nang du ma rungs pa 'ga' zhig gis/_'dis ni dge 'dun gyi nang du bya ba gang yang ma byas par sgom pa ltar gnas te/_ci shes brtag dgos zhes bgros la/_/dang po cho 'phrul gyi
[\[194a.4\]]dus su lo re re zhing chos 'don pa yod pas/_'di la 'chol dgos zhes bsams nas de la zhus so/_/des gsungs pa bdag gis ci yang mi shes so/_/yang nas yang du bkag kyang de dag gis zhus shing gtsug lag khang gi phyi rol dbang ldan gyi mtshams su sa phyogs yangs pa la mchod pa'i
[\[194a.5\]]rnam pa du ma bshams te/_skye bo ma lus pa bos nas seng ge'i khri shin tu mthon po bshams te spyan drangs so/_/des der bzhugs shing bsams te/_mdo sde kun las btus pa dang /_/bslab pa kun las btus pa dang /_/byang chub spyod pa la 'jug pa zhes gzhung gsum bdag gis byas
[\[194a.6\]]yod do/_/de la spyod pa la 'jug pa gdon par 'os bsams nas gsungs te drang srong gis gsungs pa'am/_de'i rjes las byung ba gang gdon don dam rtogs pa ni drang srong ngo /_/des mdzad pa gsung rab po/_/de la brten nas gzhan gyis byas pa de rjes las byung ba'o/_/'phags pa byams
[\[194a.7\]]pas de gsungs pa/_gang ni don can chos kyi tshig dang ldan/_/khams gsum nyon mongs dag par byed pa'i tshig_/zhi ba'i phan yon ston par byed pa de/_/drang srong las byung de las bzlog pa gzhan/_/zhes so/_/des gang 'chad par 'gyur ba le'u bcu pa nas/_/bdag kyang 'jam dbyangs
[\[194b\]]
[\[194b.1\]]bka' drin gyis/_/sa rab dga' ba thob bar du/_/rtag tu tshe rabs dran pa dang /_/rab tu 'byung ba 'ang thob par shog_/ces pa de yang rigs par 'gyur ro/_/de dag gis ngo mtshar skyes nas smras te/_gzhan pa 'don par zhu 'tshal zhes brjod pa dang /_des kyang spyod pa la 'jug pa 'don
[\[194b.2\]]par brtsams so/_/de la/_gang tshe dngos dang dngos min dag_/blo yi mdun du mi gnas 'gyur/_/de tshe rnam pa gzhan med par/_/dmigs pa med par rab tu zhi/_/zhes bya ba 'don pa'i skabs su de la mthong lam mngon du gyur pa dang 'phags pa 'jam dpal mdun gyi nam mkha' la snang /_de'i
[\[194b.3\]]rjes la de dang bcas pa skye bo rnams la mi snang bar gyur/_de nas de ma mthong bas 'gyod par gyur pa'i skye bo rnams kyis de'i brang khang du bltas pas/_mdo sde kun las btus pa la sogs pa gsum blangs te/_mkhas pa rnams kyi sgo nas 'jig rten du grags par byas so/_/de la bde gshegs
[\[194b.4\]]sras bcas chos kyi sku dang bcas/_/phyag 'os kun la'ang gus pas phyag 'tshal te/_/zhes bya ba la sogs pa'i mchod brjod du phyag 'tshal ba dang /_dad pa gtso bor gyur pa dang /_brjod par bya ba dang /_dgos pa dang /_'brel pa dang /_rang dga' spong ba dang /_dgos med kyi skyon spong ba ste/_
[\[194b.5\]]don bdun 'chad do/_/de la klan ka 'di yin te/_/thog mar byang chub spyod 'jug tu/_/dkon mchog gsum la phyag byed na/_/blo ldan nus na rim med cing /_/dge 'dun mos na tshogs bcas 'os/_/chos 'dod chos sku smos pa ci/_/de ni sangs rgyas dngos yin no/_/de tshe dkon mchog
[\[194b.6\]]gsum ma tshang /_/sangs rgyas chos dang dge 'dun zhes/_/byams pas kyang ni rim pas gsungs/_/dus gsum la gnas sangs rgyas kun/_/chos dang dge 'dun mchog dang bcas/_/'dis kyang 'og tu 'chad par 'gyur/_/des ni mi slu'i gdams pa can/_/bla ma mkhas pa btsal bar bya/_/bde
[\[194b.7\]]gshegs sras kyi sdom la 'jug pa rnams brjod par bya zhes 'brel te/_legs par gshegs pas bde bar gshegs pa ste/_/dper na bu mo legs bzhin no/_/srid pa'i rtse mor phyin gyur kyang /_/khyod kyi chos las log pa'i mi/_/las las byung ba'i srid pa rnams/_/ma rig ldongs pas
[\[195a\]]
[\[195a.1\]]sogs par byed/_/ces gsungs pas mu stegs kyi lam gyis 'khor bar 'khor ba kho na yin gyi bdag tu 'dzin pa ma btang bas thar pa thob pa med do/_/yang na phyir mi ldog par gshegs pas bde bar gshegs pa ste/_tshad pa shin tu sangs pa bzhin no/_/srid par lan
[\[195a.2\]]bdun 'khor ba la sogs pa ni yang dang yang du 'khor ro/_/yang na bgrod par bya ba ji snyed par gshegs pas bde bar gshegs pa ste/_tshogs ma lus pa bsags pa'i phyir te/_bum pa shin tu gang ba bzhin no/_/'gro ba'i don thams cad ni shes pa'i don to/_/dgra bcom pa rnams la ni
[\[195a.3\]]nyon mongs pa can ma yin pa'i ma rig pa yod de/_thar pa'i sa bon shin tu phra/_/de la yod pa'ang bdag gis mthong /_/rdo ba'i khams kyi nang du ni/_/gser ni mi gsal yod bzhin no/_/zhes gsungs pa'i phyir ro/_/bde ba'i don gsum bshad de/_legs par ma song mu stegs
[\[195a.4\]]rnams/_/slob pa rnams ni yang yang 'khor/_/mi slob bgrod bya kun bgrod min/_/bde gshegs gsum las khyad par 'phags/_/zhes gsungs pa'i phyir ro/_/bde bar gshegs pa'i bdag nyid ni rang bzhin te chos kyi sku'o/_/de las byung bas na sras te chos nyid mngon sum du byas
[\[195a.5\]]pas 'phags par 'gyur ba'i phyir ro/_/gang gi phyir byams pas gsungs pa/_'di thams cad ni gnyis te/_chos dang chos nyid kyis bsdus pa'i phyir ro/_/chos las byung ba 'khor ba yin la/_chos nyid las byung ba ni theg pa gsum gyis mya ngan las 'das pa'o zhes so/_/de dag gi sdom
[\[195a.6\]]pa ni rdzogs pa'i byang chub tu sems bskyed pa ste/_bsdus na smon pa dang 'jug pa rnam pa gnyis so/_/de yang lo thog rnams kyi sa bon bzhin du byang chub kyi mchog gi rgyu thun mong ma yin pa'i rgyu'o/_/de'i bslab pa gnyis te/_de la bzlog pa'i tshul khrims ni nyes spyod thams cad las log
[\[195a.7\]]pa'o/_/'jug pa'i tshul khrims ni pha rol tu phyin pa drug goms pa'o/_/de'i cho ga ni byang chub sems dpa'i sde snod kyi rgya mtsho las mang du bshad do/_/'bab stegs bzhin du gang gis der 'jug pa/_/de ni bde gshegs sras kyi sdom la 'jug pa ste/_/de yang dal 'byor rnyed par dka' ba dang /_/
[\[195b\]]
[\[195b.1\]]rnyed kyang mi rtag pa dang /_der yang sangs rgyas kyi byin gyi rlabs kyis/_bsod nams la 'jug pa dka' ba dang /_sdig pa la 'jug pa ni rang gis ngang gis te/_thog ma med nas goms pa'i phyir ro/_/de bas sdig pa stobs dang ldan pa de'i gnyen po byang chub mchog tu sems bskyed pa kho na yin pa
[\[195b.2\]]dang /_'bras bu mthong nas 'jug pas de'i phan yon dang /_lus la sogs pa dag par bya ba'i phyir sdig pa bshags pa dang /_dkon mchog gsum la mchod pa dang /_phyag 'tshal ba dang /_bsod nams la rjes su yi rang ba dang /_chos kyi 'khor lo bskor bar bskul ba dang /_mya ngan las
[\[195b.3\]]mi 'da' bar gsol ba gdab pa'i bar byang chub mchog tu sems bskyed pa'i sbyor ba byas la dkon mchog gsum la skyabs su 'gro ba dang /_smon pa'i sems bskyed sngon du 'gro ba 'jug pa'i sems bskyed nas/_de'i rjes gso ba'i phyir sems spro dga' bskyed pa dang /_sbyin pa dang /_tshul khrims
[\[195b.4\]]dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa la spyod pa dang /_de dag yongs su bsngo ba'i bar te/_de rnams kyis ni brjod bya bstan to/_/bshad par bya zhes pas ni rang dang gzhan gyi rgyud la de'i don gyi rtogs pa bskyed pa ste/_dgos pa bstan
[\[195b.5\]]to/_/ci byas nas 'chad ce na phyag 'tshal te/_phyag byas pas bsod nams 'byung /_des sdig pa'i rang bzhin gyi bgegs bzlog nas gzhung la sogs pa bar chad med par tshar ba'o/_/gang la phyag 'tshal zhe na/_bde gshegs la ste khyab 'jug dang dbang phyug chen po la sogs pa'i
[\[195b.6\]]chos dang thun mong ma yin pa/_theg pa chen po dang po nyid du ston pas bcom ldan 'das bla ma yin te/_dang po nyid du phyag byas so/_/de ji lta bu zhe na/_sras dang bcas pa yin pas sras bcas so/_/sras ni 'dir 'phags pa 'jam dpal te/_des yi dam bsgrubs pa'i phyir ro/_/yang ji
[\[195b.7\]]lta bu zhe na/_chos kyi sku dang bcas pa yin pas/_chos kyi sku dang bcas pa ste/_chos nyid ni khyab byed yin pas sku yin te/_de mngon sum du rtogs pas srid pa'i sdug bsngal zad de/_mngon sum du bya ba yin pas de la phyag byas so/_/yang ci byas na zhe na yang ni 'dus pa'i don to/_/kun
[\[196a\]]
[\[196a.1\]]ni ma lus pa ste/_phyag 'os ni phyir mi ldog pa'i dge 'dun la sogs pa'o/_/sems dang po bskyed pa nas brtsams te dge 'dun gyi bslab pa dang mthun pa la spyod pa yin pas/_dge ba'i bshes gnyen te de la phyag byas so/_/dang po nyid du rigs
[\[196a.2\]]ldan rnams 'jug pa ni dad pa ste/_rtogs pas ma yin par gsungs te gus pas so/_/dad med pa yi mi rnams la/_/dkar po'i chos ni mi 'byung ste/_/sa bon me yis tshig pa la/_/myu gu sngon po mi 'byung bzhin/_/byams pas gsungs pa/_rang byung rnams kyi don dam pa/_/'dir ni
[\[196a.3\]]dad pa nyid kyis 'gro/_/long bas brjid dang ldan pa yi/_/nyi ma'i dkyil 'khor mi mthong ngo /_/zhes so/_/dad pa yang gsum ste/_yod la yid ches rnam pa can/_/yod bzhin yon tan ldan pa dang /_/yon tan ldan yod sgrub nus la/_/'dod pa'i dad de rnam gsum mo/_/las 'bras
[\[196a.4\]]la sogs mi slu bar yod pa la yid ches pa dang /_yod pa yon tan dang ldan pas sangs rgyas la sogs pa la dang ba'i dad pa dang /_yod pa nan tan dang ldan pa bsgrub par nus pa byang chub la 'dod pa'i dad pa'o/_/'brel pa ni/_bstan bcos dang ni dgos pa'i don/_/'brel pa'i gzhi
[\[196a.5\]]ni gnyis la gnas/_/des bstan 'dus pa de yi phyir/_/dgos las logs shig ma bstan to/_/bstan bcos ni spyod 'jug ste/_dgos pa ni de'i don la mkhas pa'o/_/de gnyis kyi 'brel pa ni thabs dang thabs las byung ba'i mtshan nyid can/_brda'i stobs kyis tshig las don rtogs
[\[196a.6\]]pa'i phyir ro/_/byang chub mchog tu sems bskyed pa la sogs pa'i spyod pas sangs rgyas pa ni tha mal pa'i spyod yul du ma gyur pas/_mi mkhas gdams pa don gnyer na/_/slu ba'i dogs pa dang ldan pas/_/'ga' zhig ye shes ldan 'dod de/_/des gsungs rab tu bsgrub phyir ro/_/des
[\[196a.7\]]gsungs pa'i phyir sangs rgyas kyi gsung rab kho na gzung bya yin pas lung bzhin zhes gsungs te/_skyon mtha' dang bral ba'i skyes bu ni tshad ma ste/_des gsung ba ni lung ste de dang mi 'gal bas so/_/ji ltar sa sogs gzung bya min/_/lha yi sku ni des byas na/_/dam pa rnams kyis mchod 'os
[\[196b\]]
[\[196b.1\]]ltar/_/lung brten bdag gis blang bar rigs/_/shes pas rang dga' spang ba'o/_/de ltar na lung nyid la 'jug par bya ba'i bstan bcos la zhugs pa don med ce na/_'dir gsungs pa mdor bsdus nas te gdul bya'i dbang gis de dang der gzhung du ma las rgyas par bshad pa'i don
[\[196b.2\]]rnams/_'dir gzhung nyung bas bsdus te go sla bar bshad nas/_dgos pa med pa'i log rtogs sel to/_/tshigs bcad gnyis kyis khengs bskyung ba ste/_sngon chad ma byung zhes pa la sogs pa'o/_/bcom ldan 'das kyi gsung rab pas lhag pa'i don bdag gis brjod mi nus la/_snyan
[\[196b.3\]]dngags kyi bye brag gis gzhung gi sdeb sbyor la yang mi mkhas so/_/de bas na gzhan gyi don du kho bos ma brtsams so/_/de bas rang gi yid la bsgom pa'i phyir bla ma'i gdams pa mi brjed pa'i slad du bstan bcos 'di bris so/_/des don ni thar pa'i lam la bcom ldan 'das kyis gsungs
[\[196b.4\]]pa las lhag pa bcug na lam gol te/_'di la bsal bya ci yang med/_/gzhag par bya ba 'ang cung zad med/_/yang dag nyid la yang dag lta/_/yang dag mthong nas rnam par grol/_/zhes gsungs pa'i phyir ro/_/'di'i don ni 'jig rten las 'das pa yin pas rtogs par
[\[196b.5\]]dka' ba la snyan dngags kyi tshogs kyis go ba dka' bar gyur na bgrod par bya ba ma yin par 'gyur bas sdeb sbyor ma byas so/_/the tshom gyis ni sems g.yo na/_/gsang sngags dam pa log par 'gyur/_/zhes gsungs pas rang gi nges pa bshad de/_gzhan ni 'jig rten las 'das
[\[196b.6\]]pa'i pha rol gyi don la bdag la the tshom med do/_/de bas na rang gi shes rab dang bla ma dang lung las nges pa'i don 'byung la thar pa thob par 'dod pa rnams kyis rang gi yid la bsgom pa'i phyir bdag gis 'di byas so/_/goms pa'i mthar phyin pa don gsal bar 'gyur ba'i phyir ro/_/'dis
[\[196b.7\]]ni don gyis gzhan 'jug pa'i yan lag gsungs so/_/rang gi sems la yod pa'i khyad par gyis yid la goms par byed pa la yeng ba'i rgyu gzhung rtsom pas ci byed ce na/_smras pa/_dge ba zhes bya ba la sogs pa'o/_/thos pa tsam gyis nyon mongs pa 'joms pa ma yin
[\[197a\]]
[\[197a.1\]]mod/_/nan tan ma byas na thos pa yang brjed par 'gyur ro/_/re zhig ni rim pa ste 'dir bshad pa'i byang chub sems kyi phan yon la sogs pa yang dang yang du mngon du phyogs par byas pas dge ba ni byang chub mchog tu sems bskyed pa la sogs pa bsgom pa'i phyir/_
[\[197a.2\]]dang ba'i dad pa'i shugs ni khyad par du 'phags pa ste/_gang las chos nyid rtogs par 'gyur ro/_/de 'phel ba ni khyad par du 'phags so/_/gal te bdag dang mnyam pa'i skal ba dang ldan pa ste/_blo dman pa'o/_/yang na bdag dang 'dra ba theg pa chen po'i rigs ldan no/_/gang
[\[197a.3\]]gi phyir byams pas gsungs pa/_theg mchog la mos gang la yod/_/ma ni shes rab sangs rgyas chos bskyed phyir/_/ma ma snying rje ma ma la ni bsam gtan bde/_/gang yin de ni thub pa'i rjes skyes sras/_/zhes so/_/gang gi phyir/_yon tan mkhas la yon tan yon tan 'gyur/_/
[\[197a.4\]]yon tan med la de nyid skyon du 'gyur/_/yan lag brgyad pa'i chu ni chu bor rgyu/_/de nyid rgya mtshor btung du mi rung 'gyur/_/zhes so/_/bdag las gzhan yang gzhung 'di mthong na de'i tshe gzhan don byed pas don can du 'gyur ro/_/'di yang slob ma la slob pa ste gang gi phyir/_/mi shes skye
[\[197a.5\]]bos ci ste 'di mi bsten/_/zhes 'chad par 'gyur ro/_/chos kyi grags pas kyang gsungs pa/_skye bo phal cher phal la chags shing shes rab rtsal med pas na legs bshad rnams/_/don du mi gnyer kho nar ma zad phrag dog dri ma dag gis sdang bar yang /_/des na bdag la 'di ni gzhan
[\[197a.6\]]la phan pa yin zhes bya ba'i bsam pa 'ang med/_/sems ni yun rings legs bshad goms pa lhur len bskyed phyir 'di la dga' ba skyes/_/'di'i don ni skye bo rnams gnas ma yin pa la mngon par zhen pa dang /_shes rab 'chal ba dang /_legs bshad la don du mi gnyer ba dang /_
[\[197a.7\]]phrag dog gi dri ma dang ldan zhing legs bshad la sdang bas gzhan don 'ong ba'i bsam pa med mod kyi/_'on kyang legs bshad la goms pas gzhung 'di byas so/_/des don du slob par 'dod na skyon bzhi po de dag spangs nas bslab par bya'o zhes gzhan la ston pa'i don kho na yin no/_/gang gi
[\[197b\]]
[\[197b.1\]]phyir chos 'di seng ge'i 'o ma dang 'dra ste/_de ni gser gyi snod ma yin par blugs na/_snod kyang 'chag la de yang chud gsan par 'gyur ro/_/srid pa la skyon dang mya ngan las 'das pa la yon tan du mthong nas byang chub ni brtson 'grus las 'byung bas de bskyed pa bshad de/_
[\[197b.2\]]dal 'byor zhes bya ba la sogs pa'o/_/grang ba dang tsha ba'i dmyal bar shin tu grang ba dang tsha ba dag gis dang /_yi dgas su bkres pa dang skom pa dag gis dang /_dud 'gror phan tshun za ba dang /_gzhan gyis rdeg pa dang gti mug che ba la sogs pa dang /_kla klor blang bya dang spang bya mi
[\[197b.3\]]shes pa dang /_lha tshe ring po la ting nge 'dzin gyis brgyal ba dang /_tha mar log ltas dge ba'i rtsa ba gcod pa dang /_sangs rgyas kyis stongs pa la 'jig rten las 'das pa'i gdams ngag med pa dang /_glen lkugs 'on pa la sogs pa la gdams pa 'dzin pa la sogs pa'i nus pa
[\[197b.4\]]med pa dang /_'phags pa'i lam mngon du byed pa la mi 'os pa'i phyir/_dmyal ba yi dgas dud 'gro dang /_/kla klo tshe rings lha dang ni/_/log lta sangs rgyas kyis stongs pa/_/lkugs pa 'dir ni mi khom brgyad/_/mi khom brgyad bral dal ba dang /_/dbus su mi lus
[\[197b.5\]]dbang po tshang /_/mtshams med lnga bral gnas la gus/_/bde gshegs chos gsungs bstan pa gnas/_/bshes gnyen zas gos lus las rung /_/'byor pa rnyed dka'i dpe la yang /_/chu rgyas 'dom bdun steng dag g.yo/_/rlung bskyod gting zab rgya mtsho la/_/chu gnas shing
[\[197b.6\]]skam gnya' shing gi/_/bu ga chung zhing gcig pu'i nang /_/lo brgyar lan cig steng 'gro la/_/mi mkhas mig gcig 'gro ba bul/_/'og nas khog nang gnas pa yi/_/mgul pa chud ltar mthong bas ni/_/skyes bu'i don chen rnyed par dka'/_/gal te la sogs pa ni da ni shes
[\[197b.7\]]rab thabs la gzhol ba'i blo med na/_'di 'dra'i dal 'byor rnyed pa ga la srid/_/des bshad pa/_rgya mtsho cher g.yengs gnya' shing gi/_/bu gar rus sbal mgrin chud ltar/_/zhes so/_/dal 'byor rnyed par dka' ba yin kyang thob pas chog ce na/_smras pa ji ltar la sogs pa'o/_/dbang phyug
[\[198a\]]
[\[198a.1\]]chen po la sogs pa'i chos bsten nas bsod nams la 'jug pa yod du zin kyang /_dbyar gyi mtshan mor sprin gyis rum pa'i mun pa la glog gis yud tsam gsal bar byed pa ltar rgyal ba'i so sor rtog pa'i shes kyi mthus theg pa chen po nas bshad pa'i bsod
[\[198a.2\]]nams la 'jig rten pa'i blo 'jug pa 'ga' zhig kho nar ro/_/sems can de dag nyid la'ang sngon/_/rang gi don du'ang 'di 'dra'i sems/_/rmi lam du yang ma rmis na/_/gzhan gyi don du ga la skye/_/zhes bya ba la sogs pa dang /_sangs rgyas byon pa u dum bA ra'i me tog lta bu yin pa'i
[\[198a.3\]]phyir ro/_/de ltas ni 'chad pa'i rigs pas 'jig rten gyi dge ba dmigs bcas nyam chung ba nyid de/_sdig pa'i stobs che ste rang gi ngang gis rtag tu 'jug pa'i phyir ro/_/mi bzad pa ni dmyal ba la sogs par sdug bsngal 'byin pa'i phyir ro/_/sdig pa de byang chub kyi sems ma yin pa gang
[\[198a.4\]]gis zil gyis gnon dgos pa ni 'di lta ste/_thog ma med par 'khor ba la bdag dang bdag gi bar bzung nas sems can rnams la gnod pa dpag tu med pa byas/_de dag ni sangs rgyas kyi snying po can yin pas sems can gzhal du med pa sgrol ba'i smon lam kho nas der nus so
[\[198a.5\]]gsungs pa yang /_snying rje spangs te spyod pas skyon gang 'byung /_/de spong snying rje nyid de gzhan ma yin/_/zhes so/_/byang chub mchog tu sems bskyed pa'i cho ga ni 'chad par 'gyur te/_ji ltar sngon gyi bde gshegs kyis/_/zhes bya ba la sogs pa tshig le'ur byas pa gnyis kyis so/_/
[\[198a.6\]]byang chub sems dpa'i brtul zhugs la gnas pa mkhas pa 'os pa'i bla ma las sam de med na rang nyid mkhas pas nyin mor khrus byas te gos gtsang ma gyon nas sangs rgyas dang byang chub sems dpa'i sku gzugs yang dag par mchod la yan lag bdun pa byas te/_nus pa bzhin du
[\[198a.7\]]bla ma mchod la/_dkon mchog gsum la skyabs su 'gro ba dang /_'gro la phan phyir bdag sangs rgyas/_/zhes smon pa'i sems bskyed nas/_zhabs gnyis la btud de bla ma la lan gsum gsol ba btab nas/_dus gsum gyi de bzhin gshegs pa rnams dang /_'phags pa byang
[\[198b\]]
[\[198b.1\]]chub sems dpa' rnams la gsol ba gdab/_de dag gi yon tan mngon sum du phyogs la sems shin tu dang bar byas te/_pus mo sa la btsugs te tsog pur 'dug la/_thal mo sbyar te bla ma'i rjes zlos bya zhing blang bar bya'o/_/sdom pa ji lta bu zhe na/_brjod de/_thal mo sbyar ba ni lus kyi
[\[198b.2\]]rig byed/_bla ma'i rjes zlos ni ngag gi rig byed de/_de gnyis kyi bla ma la gus par rig par byas pa'i phyir ro/_/lus ngag gi rig byed gnyis ni 'byung ba bzhi'i rang bzhin te/_'dod na dbang po med pa dang /_/sgra med phra rab rdul rdzas brgyad/_/lus dbang ldan la rdzas dgu ste/_/dbang
[\[198b.3\]]po gzhan la rdzas bcu pa'o/_/zhes bshad pa'i phyir sa la sogs pa rgyur byas te rig byed kyi rang bzhin sems kyi chos sdom pa ni cho ga'i tha mar skye'o/_/skyes nas nyams pa'i rgyu med na byang chub kyi bar du rjes su 'brang ngo /_/de ltar shan pa la sogs pa la sdom pa ma yin pa gsod pa'i sbyor ba nas
[\[198b.4\]]brtsams te skye'o/_/mngon pa mdzod las de bshad pa/_/gnyid log g.yeng ba can na yang /_/dge ba dang ni mi dge'i rgyun/_/'byung ba chen po rgyur byas na/_/rnam par rig byed min par brjod/_/ces so/_/sems bskyed pa ni gzhan don phyir/_/yang dag rdzogs pa'i byang chub 'dod/_/
[\[198b.5\]]skyabs 'gro las byung gzhal du med/_/skad cig sems la bsod nams gang /_/gal te gzugs can de yin na/_/nam mkha' bas kyang khyad par 'phags/_/sems bskyed dus mnyam blo ldan gyis/_/nyes spyod mtha' dag las sems log_/bde dang sdug pas rtag tu dgyes/_/thugs
[\[198b.6\]]rje dge ldan gnyis 'phel zhing /_/'dir yang /_'di ni byang chub sems stobs kyis/_/sngon gyi sdig pa zad byed cing /_/bsod nams rgya mtsho sdud byed phyir/_/nyan thos rnam pas mchog tu bshad/_/ces gsungs pa'i phyir ro/_/'bras bu mthong nas skye bo 'jug pas byang chub sems kyi phan
[\[198b.7\]]yon 'chad de/_bskal pa zhes bya ba la sogs pa'o/_/bskal pa grangs med pa gsum du/_/sdug bsngal byung yang 'gyod mi byed/_/bde ba la yang 'dod pa med/_/chags dang 'jigs pa khro ba med/_/blo brtan gyur pa thub par brjod/_/de nyan thos la sogs pa'o/_/de dag gi dbang po
[\[199a\]]
[\[199a.1\]]ni de bzhin gshegs pa rnams so/_/de dag gi byang chub kyi sems 'di kho na phan pa gzigs pa/_gang dag la dus gsum dang 'jig rten gsum la mi mkhyen pa med do/_/byang chub kyi sems gang las bde ba nyid kyis ni bde ba dang ldan pa'i sems ting nge 'dzin dang ldan pa ji lta ba mkhyen pas grol zhes
[\[199a.2\]]gsungs pa'i phyir ro/_/bde ba ni zag pa med pa ste/_rab tu dga' ba'i sa la sogs par khyad par 'phel bas tshad med pa'i skye bo'i tshogs rnams thob par byed pa ni grol bar byed pa'o/_/yang na dga' ba la sogs pas 'od gsal rab tu 'phel bas skye bo rnams bde bas tshim par byed de/_'gro ba ma lus 'od gsal bas/_/bde
[\[199a.3\]]chen rdol ba la nub po/_/zhes gsungs pa'i phyir ro/_/des skra 'bal ba la sogs pa ni lam ma yin par gsal to/_/'tshang rgya bar mi 'dod na mngon par mtho ba rnams kyis kyang byang chub kyi sems brtan par bya dgos pas smras pa/_srid pa la sogs pa'o/_/sdug bsngal ni skye ba dang /_na ba dang /_rgas pa dang /_'chi ba dang /_'dod
[\[199a.4\]]pa dang bral ba dang /_mi 'dod pa dang phrad pa la sogs pa brgya phrag mang po nye bar mtshon pa'o/_/rang gi 'khor ba'i sdug bsngal las grol bar 'dod pa rnams kyang /_sbyin pa dang snyan par smra ba dang /_don spyod pa dang /_don mthun pas sems can gzhan rnams kyang bcing ba dang /_rdeg pa dang /_bsdigs pa dang /_mi mgu ba la sogs
[\[199a.5\]]pa'i sdug bsngal gzhom par 'dod pa rnams dang /_lha dang mi'i bde ba dpag tu med pa myong bar 'dod pa rnams kyis kyang nam yang byang chub kyi sems spang bar mi bya'o/_/mdo sde las kyang dge slong rnams srog gi phyir yang byang chub kyi sems gtang bar mi bya'o zhes gsungs so/_/'di ltar 'phags pa shA
[\[199a.6\]]ri'i bu la bdud kyis lag pa g.yas pa bslang bar byas pa'i tshe/_des lag pa g.yas pa bcad nas g.yon pas byin pa na g.yon pas byin pa mi len no zhes smras pas/_shA ri'i bu byang chub kyi sems gtong bar 'dod pa na sangs rgyas kyis bkag go/_/khams bdun pa yang gtang bar mi bya'o/_/skyon med cing phan yon dpag tu med pa
[\[199a.7\]]gtong bar mi rigs so/_/go 'phang mchog dang bkur sti la sogs pa 'dod pas kyang de gzung bar bya ba yin zhes smras pa/_byang chub sems zhes bya ba la sogs pa'o/_/srid pa kho na btson khang ste 'dod chags la sogs pas bcings pas so/_/der bcings pa gang yin zhing nyam thag pa de/_sangs rgyas kyi sras su brjod de/_don dam
[\[199b\]]
[\[199b.1\]]pa'i sems skyes pa'i skad cig gis 'dod chags la sogs pa thams cad kyi rang bzhin rtogs pas so/_/yang na shes rab ye shes skyes pa'i skad cig gis te/_/dbang bskur mchog ni thob pa yis/_/rdo rje yi ni slob dpon la/_/phyogs bcu'i 'jig rten khams bzhugs pa'i/_/bde
[\[199b.2\]]gshegs rnams kyis dus gsum 'dud/_/ces bya ba gsungs pa'i phyir ro/_/lha mi dang bcas pa gang yin pa de ni lha ma yin dang klu la sogs pa ste/_de dag gi phyag gi 'os su sems bskyed pa dang dus mnyam du 'gyur ro/_/gser 'gyur rtsi ltar byang chub kyi sems dngos por 'gyur
[\[199b.3\]]nus pa'i tshul du bshad de/_mi gtsang zhes bya ba la sogs pa'o/_/pha ma'i sa bon dang khrag las byung ba/_ma'i mngal du mi gtsang ba'i khu bas gsos pa/_mi gtsang ba'i rang bzhin snying po med pa'i lus byang chub kyi sems des 'gyur nus pa'i rtsi 'bigs pas 'ju ba dang /_gsod pa
[\[199b.4\]]dang bskrad pa la sogs pas sam 'od gsal du 'jug pas na rgyal po rin po che'i skur 'gyur bar byed do/_/de la rin gyi tshad med pas rin thang med pa'o/_/dngos po 'bigs pas kun tu khyab byed do/_/mdo sde las gsungs pa ji ltar gser gyi gsal byed ces bya ba'i rtsi srang gcig
[\[199b.5\]]gis lcags srang stong phrag gcig gser du 'gyur la zad par mi 'gyur ro/_/bir wa pas kyang gsungs pa/_mu zi'i lus la rtsi bsgrubs zos/_/rtsi yi rgyal po bir was smras/_/skra dkar gnyer ma rga shi med/_/'chi bdag gis ni ci zhig nus/_/zhes so/_/de bas na
[\[199b.6\]]byang chub kyi sems zhes bya ba'i rtsi'i khyad par 'di ltar brtan par gzung bar bya'o/_/skye ba phyi ma'i rgyags kyi don du rigs drug gi sdug bsngal gyis sdug pa'i skye bos rin po che 'di gzung bar 'os zhes smras te/_'gro ba'i zhes bya ba la sogs pa'o/_/dmyal ba la sogs
[\[199b.7\]]pa'i rigs kho na grong khyer te/_dngos por 'gyur ba'i gnas yin te/_las kyi 'bras bu myong ba'i phyir ro/_/de la nyon mongs pa dang las kyi dbang gis sna tshogs pa bgrod pa'i rang bzhin kun skye zhes 'bod na/_gzung bar bya'o zhes slob pa'o/_/'di la rin po che ngan
[\[200a\]]
[\[200a.1\]]pa'i dogs pa mi bya'o/_/gang gi phyir/_blo gros gzhal du med pa rnams kyis shin tu brtags pa yin no/_/yang ji lta bu zhe na/_'gro ba dag gi ded dpon gcig pur gyur pa gang yin pa des so/_/ji ltar rin po che'i yul dang dus la mkhas la yid ches
[\[200a.2\]]pa'i ded dpon tshong pa kun gyis bsten pa ltar/_rgyal ba thugs rje can la yid ches dgos so/_/mdo sder gsungs pa/_ji ltar dbang gi rgyal po zhes bya ba'i rin po che ji srid zla ba dang nyi mas gling bzhi snang bar byed pa de'i nang du rin po che dang /_nor bu dang /_mu tig dang /_byi ru dang /_
[\[200a.3\]]dung rdo la sogs pa ji snyed pa'i rin thang las khyad par du 'phags pa de bzhin du 'jig rten gyi khams ji snyed sangs rgyas kyi ye shes kyis snang bar byed pa de la/_rang sangs rgyas dang /_nyan thos dang /_lha dang mi la sogs pa'i dge ba'i rtsa ba ji snyed pa de thams cad byang chub kyi sems
[\[200a.4\]]rin po che'i rin thang gis zil gyis gnon zhes pa'o/_/gang gi phyir rang sangs rgyas kyis gang zag gi bdag med kho na rtogs la lha la sogs pas de yang ma rtogs byang chub kyi sems kyis ni bdag med gnyis rtogs so/_/don dam pa'i sems bskyed la 'dzad pa med par bshad de/_dge
[\[200a.5\]]ba zhes bya ba la sogs pa'o/_/'di las gzhan yang 'jig rten gyi dge ba dmigs bcas 'khor gsum mi dmigs pa med pa ni 'bras bu 'byin te zad la srid pa'i rgyu yin gyi byang chub kyi rgyu ma yin no/_/ji ltar chu shing 'bras bu smin pa dang zad pa 'di ni dpag bsam gyi shing las
[\[200a.6\]]khyad par du 'phags pa byang chub sems kyi ljon shing rgyun du 'jig rten gyi 'khor los sgyur ba'i rgyal srid la sogs pa/_byang chub la spyod pa'i dus su yang ster te/_'jig rten las 'das pa'i sangs rgyas kyi yon tan rnams kyang ster la 'bras bu chung yang mi 'dzad de/_nam
[\[200a.7\]]mkha' bzhin dngos po ma yin pa'i phyir ro/_/des mi zad byang chub sems kyi rgyun rim gyis khyad par du 'phags pa nyi shu rtsa gnyis pa'i bar 'phel zhing skyed par byed de/_/de yang sa gser zla ba me/_/gter dang rin chen 'byung gnas mtsho/_/rdo rje ri sman bshes
[\[200b\]]
[\[200b.1\]]gnyen dang /_/yid bzhin nor bu nyi ma glu/_/rgyal po mdzod dang lam po che/_/bzhon pa bkod ma'i chu dang ni/_/sgra snyan chu bo sprin rnams kyis/_/dper byas pa rnam pa nyi shu rtsa gnyis so/_/sems bskyed de rnams ni sangs rgyas pa'i mthar thug gi bar ro/_/sbyor ba ni 'khrul pa
[\[200b.2\]]gang yin pa de ni yun rings mi gnas te/_sgyu ma mkhan gyis sprul pa'i glang po la sogs pa bzhin dmigs pa dang bcas pa'i dge ba yang 'khrul te/_zhes rang gi mtshan nyid rang bzhin gyi gtan tshigs so/_/de ni rang bzhin gyis stong pa yin la dngos po nyid du gzung
[\[200b.3\]]bas ci ste mi 'khrul/_des ni ma grub pa'i skyon spangs so/_/'gal ba yang ma yin te mthun phyogs la yod pas so/_/gang du yun rings mi gnas pa'i tshul med pa de ma 'khrul te/_dper na nam mkha'o/_/'di ni stong pa yin pas yun rings gnas te/_yun rings
[\[200b.4\]]mi gnas pa dang 'gal bas ma nges pa ma yin no/_/'o na stong pa la 'bras bu ji ltar 'byung zhe na/_bskal pa 'jig pa'i rjes su stong pa kho na las dngos po'i bag chags kyis bskul bas/_dngos po mtha' dag skyes la/_ye shes kyis bskul bas sangs rgyas kyi chos
[\[200b.5\]]rnams skye'o/_/blo gros mi zad pa'i mdo las gsungs pa/_ji ltar chu'i thigs pa rgya mtsho chen po la lhung ba bskal pa'i mtha'i bar du mi zad pa de bzhin du byang chub tu bsngos pa'i dge ba'i rtsa ba byang chub ma thob kyi bar du mi 'dzad do zhes so/_/sdig pa 'dzad pa'i rgyu yin pa'i tshul
[\[200b.6\]]gyis sems can grol ba'i nus pa yang bshad de/_sdig pa zhes bya ba la sogs pa tshigs bcad phyed dang gnyis so/_/sems bskyed pa'i sngon du dmyal ba la sogs pa'i sdug bsngal ster bas mi bzad pa'i sdig pa byas nas kyang byang chub kyi sems gang bsten pas skad cig gis
[\[200b.7\]]sgrol zhes pa ni brten pa'i stobs bshad do/_/ji ltar dpa' bo bsten pas dgra'i 'jigs pa las thar ba yin no/_/de nyid du gsungs pa rigs kyi bu ji ltar dpa' bo la brten pa'i skyes bu dgra mtha' dag la mi 'jigs pa de bzhin du/_byang chub kyi sems kyi dpa' bo la brten
[\[201a\]]
[\[201a.1\]]pa de nyes spyod kyi dgra thams cad la mi 'jigs so zhes so/_/ci ste ni ma rangs pa'i don to/_/'bad rtsol med par bsgrub tu rung zhing phan yon che ba mi mkhas pa rnams kyis mi sten pa sdig go/_/sdig pa'i bud shing sreg par bshad de/_des zhes bya ba
[\[201a.2\]]la sogs pa'o/_/bskal pa bzhi'i mthar nyi ma bdun 'char bas mes ni ji ltar 'dod pa'i khams thams cad bsam gtan dang po dang bcas pa ma lus pa sreg par byed/_gang la ri rab la sogs pa'i thal ba yang brlag par mi 'gyur ba ltar/_byang chub kyi sems
[\[201a.3\]]kyi mes ngu 'bod la sogs pa'i sdug bsngal ster ba'i sdig pa chen po sreg par byed de/_de rnams skad cig gis 'joms pa'i phyir ro/_/de nyid du gsungs pa/_bskal par bsreg pa'i me lta bu ste nyes spyod thams cad sreg pa'i phyir ro/_/sa 'og lta bu ste mi dge ba thams cad
[\[201a.4\]]'joms par byed pa'i phyir ro zhes so/_/sa 'og gis rgod ma'i kha nas chu thams cad sreg par byed pa bzhin no/_/bdag med gnyis mthong ba'i dus su gnyen po'i stobs kyis las ngan thams cad nyams shing ji ltar 'bras bu phyung nas nyams pa bzhin te/_sbyang bya dang sbyong byed
[\[201a.5\]]mi dmigs pa'i phyir ro/_/sbyong ba ni gang la rgyur gyur pa'i nus pa 'joms byed yod pa des 'bras bu mi skyed de/_sa bon la me bzhin no/_/sdig pa'i rgyur gyur pa'i nus pa 'joms byed byang chub kyi sems te/_rang bzhin gyi gtan tshigs so/_/sems can bsad la
[\[201a.6\]]bdag gis gsod/_/ces nga rgyal skyes na las ngan 'phel lo/_/de ni 'khor gsum rang bzhin med par rtogs na 'joms pas gtan tshigs ma grub pa ma yin no/_/'gal ba yang ma yin te mthun phyogs la yod pas so/_/rgyur gyur pa'i nus pa 'joms mkhan yod kyang
[\[201a.7\]]skyed par byed na sa bon tshig pas kyang myu gu skyed par 'gyur ro/_/de ni med de ma nges pa yang ma yin no/_/mgon po byams pas mdo sde sdong po bkod pa las/_byang chub sems dpa' nor bzangs la gang byang chub sems kyi phan yon ni yon tan de dpag tu med pa gsungs te/_rigs
[\[201b\]]
[\[201b.1\]]kyi bu byang chub kyi sems ni sangs rgyas kyi chos thams cad kyi sa bon yin no zhes bya ba la sogs pa'o/_/de'i don bsdus te smras pa/_sa bon sangs rgyas chos kun gyi/_/dge ba kun skyed zhing de yin/_/sa gzhi 'jig rten rten yin pas/_/blo ldan skyob pas pha yin no/_/nor sbyin
[\[201b.2\]]bkren pa zhi byed pas/_/bsams bzhin bsgrubs pas yid bzhin no/_/bum bzangs bsams bzhin khengs pa ste/_/nus pa nyon mongs dgra 'joms pa'o/_/zhes so/_/phan yon bshad nas dbye ba bshad de/_byang chub ces bya ba la sogs pa'o/_/byang chub sems de mdor bsdu
[\[201b.3\]]na gnyis te/_'gro la phan phyir sangs rgyas bya/_/zhes smon pa'i sems gcig sbyin pa la sogs pa dang bral ba 'dod pa'i rnam pa can no/_/'jug pa ni 'gro ba la sems gnyis pa smon lam sngon du 'gro ba nyid gang sdom pa 'byung la tshogs la rab tu 'jug go/_/'phags pa
[\[201b.4\]]sdong po bkod pa las bshad pa/_bla na med pa'i byang chub tu smon pa'i sems bskyed pa'i sems can gang yin pa de ni rnyed par dka'o/_/de bas kyang rnyed par dka' ste gang zhig byang chub tu 'jug pa'o zhes so/_/mdor bsdus te shes par bya rgyas par bshad na nyi shu rtsa
[\[201b.5\]]gnyis yin pas so/_/dpe brjod pas de gsal bar byas shing bshad de/_'gro ba zhes bya ba la sogs pa'o/_/ji ltar 'ga' zhig 'dod pa'i gnas su 'gro bas sam/_'gro bar 'dod de 'gro ba ma yin zhes smon pa'i dpe'o/_/gzhan ni de thob pa'i slad du rab tu 'jug
[\[201b.6\]]cing 'gro ba bzhin no/_/de dang 'dra bar smon pa dang 'jug pa gnyis kyi dbye ba go rims bzhin du mkhas pas shes par bya'o/_/smon pa'i sems kyang ston pa'i 'bras bu chen por bshad ces smras te/_byang chub ces bya ba la sogs pa'o/_/byang chub kyi rgyu yin pa ni lta zhog_/
[\[201b.7\]]'khor ba la yang lha dang mi'i bde ba chen po de'i 'bras bur gsungs so/_/byams pa'i rnam par thar pa las kyang gsungs pa/_rdo rje rin po che chag kyang thams cad las khyad par du 'phags pa'i gser gyi rgyan zil gyis gnon la/_rdo rje rin po che'i ming yang mi spong ste/_bkren
[\[202a\]]
[\[202a.1\]]pa las kyang zlog par byed do/_/de ltar rigs kyi bu byang chub kyi sems rin po che bsgrub pa med kyang nyan thos dang rang sangs rgyas thams cad kyi yon tan zil gyis gnon la byang chub kyi sems kyi ming yang mi spong ste/_'khor ba'i bkren pa la yang zlog par
[\[202a.2\]]byed do zhes so/_/rgyal po la gdams pa'i mdo las kyang gsungs pa/_sbyin pa la sogs pa ma nus pas rtag tu smon pa'i sems bskyed par bya'o zhes so/_/'di la bsod nams rgyun mi chad par 'byung ba ma yin te/_ji ltar 'jug pa'i sems la rtag tu 'phel ba la
[\[202a.3\]]sogs pa'o/_/tshigs su bcad pa gnyis kyis bsod nams rgyun mi 'chad par bshad de/_gang nas zhes bya ba la sogs pa'o/_/dus gang nas bzung ste nam mkha' mtha' dag khyab cing gnas pa'i sems can mtha' med pa dgrol ba'i ched dang /_sdug bsngal mtha'
[\[202a.4\]]dag zhi ba'i phyir/_/phyir mi ldog pa'i sems brtan pas 'jug pa'i sems yang dag par bzung ba/_dus de nas brtsams te/_gnyid du song ba dang /_bag med pa dang /_kyang gi sgras 'gro ba dang 'dug pa la sogs pa la skad cig re rer rnam pa du ma rgyun mi 'chad par
[\[202a.5\]]bsod nams kyi rgyun nam mkha' dang mnyam par rab tu 'jug go/_/'phags pa ting nge 'dzin gyi rgyal po las gsungs pa/_gzhon nu yang dag par rdzogs pa'i byang chub ni sgrub pa gtso bor byed pa la rnyed par dka' ba ma yin no/_/sangs rgyas kyis gsungs pa'i sdom pa 'di mu
[\[202a.6\]]stegs kyi bstan pa gang la yang med do/_/rgyun mi 'chad pa'i bsod nams 'dir gar bshad ce na/_smras pa 'di ni la sogs pa ste lag bzangs kyis zhus pa'i mdo las te rigs pa dang bcas pa sangs rgyas kyis mos pa dman pa'i sems can gyi don du nyan thos dang rang
[\[202a.7\]]sangs rgyas kyi theg par gsungs so/_/de'i rigs pa tshig le'ur byas pa gnyis kyis bshad de/_sems can zhes bya ba la sogs pa'o/_/gsang sngags sam sman gyis sems can rnams kyi mgo gzer zhi bar bya'o zhes yid la byed pas gzhal du med pa'i bsod nams dang
[\[202b\]]
[\[202b.1\]]ldan par 'gyur te/_sems can la phan sems dang ldan pa'i phyir ro/_/'gro ba'i sems can re re la srid pa'i sdug bsngal mtha' yas pa bsal bar 'dod pa dang /_de bsal nas sems can re re gzhal du med pa'i yon tan dang ldan par byed par 'dod pa'i bsod nams
[\[202b.2\]]lta ci smos/_dgos pa ni 'di lta ste/_'dir tshogs mang du bsag dgos pa ltar phan yon yang dpag tu med pas/_'jigs pa'i gnas ma yin pa las 'jigs shing ldog par mi bya'o/_/gang 'di lta bur gyur pa de ni lha la sogs pa las kyang khyad par 'phags zhes 'chad de/_
[\[202b.3\]]pha'am zhes bya ba la sogs pa'o/_/byang chub sems dpa' la phan sems skye ba ltar zla ba dang chu bdag la sogs pa'i lha rnams sam/_drang srong ser skya la sogs pa rnams sam tshangs pa rnams kyi ma'am pha'i phan pa byed pa'i blo 'di lta bu gang las 'byung bar 'gyur/_byung ba dang da ltar
[\[202b.4\]]'byung ba lta zhog phyis kyang 'byung bar mi 'gyur ro/_/khyad par bshad de sems can zhes bya ba la sogs pa'o/_/pha la sogs pa de dag gi yang rang gi don du yang 'di lta bu sngar bshad pa'i sems rmi lam du yang sngar ma skyes pas spyod yul du ma gyur pa'i phyir ro/_/gzhan gyi don du
[\[202b.5\]]ga la srid/_/de bsdus shing bshad de/_gzhan dag ces bya ba la sogs pa'o/_/sems can kho na rin po che'i khyad par te/_rin chen skye ba rnyed dka' dang /_/rnyog pa med pa mthu dang ldan/_/'jig rten rgyan du 'gyur ba dang /_/'gyur ba med pa mchog yin phyir/_/zhes byams
[\[202b.6\]]pas gsungs so/_/sngar myong ba ma yin pa byang chub kyi sems ma yin pa gzhan las gal te mi skye'o/_/gang gi gzhan don gyi bsam pa dag gzhan la rang don du yang mi skye/_shin tu brtse ba'i gnas bdag yin pa'i phyir ro/_/sems can la bsngags pa brjod de/_'gro ba zhes bya ba la sogs
[\[202b.7\]]pa'o/_/sems rin po che ji lta bu lha la sogs pa'i phun sum tshogs pa skyed pa nas 'gro ba kun gyi dga' ba'i rgyu skye ba la sogs pa'i sdug bsngal nad kyi sman gyi bsod nams gang yin pa de ni ji ltar gzhal zhe na gzugs can ma yin pas gzhal mi nus so/_/dpas byin gyis zhus pa las
[\[203a\]]
[\[203a.1\]]gsungs pa/_byang chub sems kyi bsod nams gang /_/de ni gzugs can yin gyur na/_/nam mkha'i khams kun gang byas nas/_/slar yang lhag par 'gyur ba'o/_/zhes so/_/gang gi phyir phyogs bcu na 'jig rten gyi khams dpag tu med/_de
[\[203a.2\]]dag na rigs drug gi sems can dpag tu med/_de dag ni sangs rgyas kyi snying po can te/_de bas na shAkya thub pa la mya ngan med pas zan du bsams nas bye ma'i bsod snyoms phul bas stobs kyi 'khor los sgyur ba'i rgyal srid thob/_de bas sems can ma lus pa dgrol ba'i
[\[203a.3\]]bsam pa'i 'bras bu bsam gyis mi khyab/_des na de mngon par mtho ba dang nges par legs pa'i rgyu yin par gsungs so/_/gang gi phyir 'di ltar zhe na phan pa zhes bya ba la sogs pa'o/_/'gro ba bskyab pa'i slad du 'tshang rgya bar bya zhes smon pa tsam gyis bsod nams gang
[\[203a.4\]]byung ba de sangs rgyas mchod pa las kyang khyad par du 'phags so/_/de nyid du gsungs pa/_gang gA'i bye ma'i grangs dang mnyam/_/sangs rgyas zhing khams mi gang gis/_/rin chen dam pas bkang byas nas/_/'jig rten mgon po rnams la phul/_/gzhan zhig thal mo
[\[203a.5\]]sbyar byas nas/_/sems ni byang chub mchog bskyed pa'i/_/mchod pa 'di ni khyad par 'phags/_/gang la mtha' ni med pa nyid/_/ces so/_/sems can sdug bsngal thams cad dang bral bar byas la bde ba ma lus pa thob par bya ba'i phyir 'jug pa'i sems kyis brtson pas lta ci smos/_
[\[203a.6\]]rang la phan pa dang gnod pa sems can gyis rang gis shes par 'gyur gyi byang chub sems dpas ci zhig bya zhe na/_smras pa/_sdug bsngal zhes bya ba la sogs pa tshigs bcad gsum gyis lan 'chad do/_/sdug bsngal las grol bar 'dod pas srog gcod pa la sogs pas ltogs
[\[203a.7\]]pa'i sdug bsngal gsob par 'dod cing dmyal ba la sogs pa'i sdug bsngal nyid la rgyug ste/_phye ma leb mar me'i rtse la rgyug pa bzhin no/_/bde ba 'phel bar 'dod pa nyid kyis chags pa can kun gti mug gis phan pa dang gnod pa mi shes pa bzhin du dgra ltar rang gi bde ba yang
[\[203b\]]
[\[203b.1\]]'joms par byed do/_/lha'i dbang po yang 'di ltar yin na gzhan lta ci smos/_gang gi phyir de lta yin pa de bas bde ba la chags pas 'khrul pa de dag sdug bsngal brgya phrag du mas gzir ba rnams la bde ba mtha' dag gis de dang de'i gdams pa'i sgo nas tshim par mdzad pa gang yin pa dang /_
[\[203b.2\]]gal te 'dod chags dang ldan pa'i/_/skye bo 'dun pa can gyi ni/_/'dod pa de dag ma grub na/_/shing tshal zug bzhin sdug pa'o/_/zhes bya ba lta bu'i sdug bsngal gcod par byed pa gang yin pa dang /_de ltar kun du rmongs pa'i gti mug sel bar byed pa gang yin pa de dang mnyam pa'i
[\[203b.3\]]legs pa ga la yod de med do/_/dge ba'i bshes gnyen kyang de dang 'dra ba mi 'byung ste/_byams pas gsungs pa/_ji ltar thub sras phan sems kyis/_/'gro ba ma lus smin mdzad bzhugs/_/de ltar pha ma nye du rnams/_/bu dang nye du la yang min/_/de ltar mdzad pa'i bsod
[\[203b.4\]]nams gang yin pa de dang 'dra ba gzhan mi srid do/_/ci'i phyir 'di ltar brjod ce na smras pa/_phan btags zhes bya ba la sogs pa'o/_/sngar phan btags pa la gang zhig phan lan ldon par byed pa de 'ang legs so zhes bsngags pa na gzhan ni ma bcol bzhin phan 'dogs pa'i byang
[\[203b.5\]]chub sems dpa' de ji ltar smos/_de la bstod par mi nus pa nyid do/_/'jig rten du mthong ba ltos pa'i bdag nyid chen po smos te/_'gro ba zhes bya ba la sogs pa'o/_/sems can kha cig la 'tsho ba sbyin pa po yang dge ba mdzad pas skye bo rnams kyis mchod de/_'tsho ba de
[\[203b.6\]]yang nyin phyed kyang min/_'on kyang skad cig tu bzang po ma yin zhing tshod ma la sogs pa med pa brnyas pa byas pa nyid ni btsan thabs su nang du zhugs pas rdeg pa la sogs pa byas pas so/_/zhugs kyang nyin phyed 'grangs pa byin pas so/_/byang chub sems dpa'i sbyin pa
[\[203b.7\]]bshad de/_sems can zhes bya ba la sogs pa'o/_/'di tsam la ster zhes 'bum mam sa ya la sogs pa'i grangs khungs med la/_bskal pa stong la sogs par byin nas de'i rjes mi ster zhes dus kyi nges pa yang med de/_nam mkha' dang mnyam pa'i skye bo rnams ma zad kyi bar
[\[204a\]]
[\[204a.1\]]sbyin pa gang yin pa de ni 'dzad pa med do/_/sems can gtan nas zad mi srid pa'i phyir ro/_/'gro ba mtha' dag sangs rgyas par gsungs pa dang 'gal zhe na ma yin te drang don yin pa'i phyir ro/_/de dbugs ma phyin pas chos la brtson pa mi byed pa'i phyir ro/_/gang
[\[204a.2\]]gi phyir gsungs pa/_phyogs bcu'i zhing khams rnams la rdul phra rab ji snyed pa de'i grangs dang mnyam pa'i sems can ngan song du skye la/_sen mo med pas mthe bo dang sdigs mdzub kyi rtse mos blangs pa'i rdul phra rab kyi grangs dang mnyam pa'i sems can ni bde 'gror skye ste/_de
[\[204a.3\]]bas kyang nyung ba smon pa'i sems bskyed/_de bas kyang shin tu nyung ba phyir mi ldog par 'gyur zhes ji ltar sangs rgyas par 'gyur ro/_/sbyin pa'i dngos po de yang tshad dang ldan pa ma yin te/_'on kyang sems can thams cad kyis gang la gang 'dod pa'i dngos pos yi rangs shing
[\[204a.4\]]shin tu bkur te/_sbyin mkhan byang chub sems dpa' de la mchod pa gang zhig mi 'os so/_/na ra ya nas zhus pa las gsungs pa/_dngos po gang la gtong ba'i bsam pa mi skye ba de ni gzung bar mi bya'o/_/bdag nyid kyang btang zin pa'i phyir ro zhes bya ba la sogs pa'o/_/de
[\[204a.5\]]ltar gzhan la phan pa dang bde ba byed pa'i brtul zhugs can la ma dad par mi bya'o zhes smras pa/_gang zhig ces pa la sogs pa'o/_/dus thams cad du bde ba thams cad sems can la ster mkhan rgyal ba'i sras la ngan sems bskyed pa'i sems can de dmyal bar gnas par 'gyur ro
[\[204a.6\]]zhes mgon po sangs rgyas kyis gsungs so/_/dus ji srid du zhe na/_ngan sems kyi grangs ji tsam byas pa de tsam bskal par ro/_/rab tu zhi ba rnam par nges pa las gsungs pa/_byang chub sems dpa' la sdang sems ji tsam bskyed par byas pa de tsam des bskal par go bgos pa
[\[204a.7\]]dang /_dmyal ba chen por gnas par bya'o/_/'o na de bzhin gshegs pa la ngan sems kyis khrag phyung bas kyang bskal pa gcig dmyal bar gnas par bshad pa dang 'gal zhe na ma yin te/_gdul bya'i dbang gis de drang don yin gyi sgrib pa ma lus pa dang bral ba'i phyir ro/_/yid dang
[\[204b\]]
[\[204b.1\]]ba la ji ltar zhe na/_smras pa/_'on te la sogs pa'o/_/gang zhig de la yi rang bar byed pa de'i yi rangs pa'i grangs ji snyed pa grangs de bas lhag pa'i bskal par bde ba myong bar 'gyur ro/_/nges pa dang ma nges pa la 'jug pa'i phyag rgya'i mdo las gsungs pa/_phyogs bcu'i 'jig
[\[204b.2\]]rten gyi khams na gnas pa'i sems can long ba thams cad la mig sbyin pa gang yin pa de bas kyang grangs med pa'i bsod nams thob/_gang zhig theg pa chen po la mos pa'i byang chub sems dpa' yi rang bar lta'o zhes bya ba la sogs pa'o/_/'on kyang rdzu 'phrul chen po dang ldan pa de la
[\[204b.3\]]byams pa bsgoms pa la sogs pa'i mthus gzhan gyi gnod pas mi tshugs pas sdig sems la do gal chen po dgos te mi srid do/_/'jam dpal gyi rnam par thar pa las gsungs pa/_rin po che'i rgyal po yid bzhin nor bu can dang /_/gtsug tor dang ldan pa'i byang chub sems
[\[204b.4\]]dpa' chen po rnams la ngan song dang /_pha rol gyi gnod pa'i 'jigs pa med do zhes so/_/dge ba ngang gis 'phel zhes pa ni rtag tu thams cad kyis 'dod pa ma grub par byas pas de dag la dga' ba dang yi rang ba la sogs pa 'bad pa med par 'byung ngo /_/shin tu dang ba ston par byed
[\[204b.5\]]de/_gang la zhes bya ba la sogs pa'o/_/de ltar yon tan dpag tu med pa dang ldan pa byang chub kyi sems gang la skyes pa de dag gi lus la phyag 'tshal lo/_/khyad par bshad de sems can gyi bde ba la brtson pa gang la gnod pa yang bde bar 'brel pa/_ji ltar byams pa'i stobs kyi
[\[204b.6\]]skyes rabs las lnga sde'i dbang du byas te gsungs pa'o/_/byang chub sems dpa'i smon lam las kyang /_gang dag nga la kha zer ram zhes bya ba la sogs pa'o/_/yang na gzhan gyis gnod pa byas pa yang bu gces pas byas pa bzhin du bde ba'i 'brel pa can yin no/_/de ltar bde
[\[204b.7\]]ba thams cad kyi rgyu yin pas brten par 'chad de/_'jig rten dang 'jig rten las 'das pa'i bde ba'i 'byung gnas de la skyabs su mchi/_byang chub ni gnyis dang bral ba'i sems so/_/de'i slad du sems ni sangs rgya bar 'dod pa ste/_de'i phan yon ni 'bras bu bsngags pa ste de bshad
[\[205a\]]
[\[205a.1\]]pa'i gzhung la yang der brjod de nye bar gcod pas so/_/byang chub spyod pa la 'jug pa'i byang chub sems kyi phan yon gyi le'u'i dgongs pa'i 'grel pa khyad par gsal byed ces bya ba las le'u dang po'o//_//dal 'byor rnyed par dka' ba dang
[\[205a.2\]]mi rtag par shes nas byang chub sems kyi yon tan thams cad thos te/_byang chub tu sems bskyed pa'i phyir de'i yan lag tu gyur pa sangs rgyas la sogs pa la ston pa gzhan gyis 'chad mi nus pas bla na med pa yan lag bdun pa'i mchod pa 'khor gsum du rang bzhin med pa dang /_
[\[205a.3\]]byang chub tu bsngos pas bsod nams kyi tshogs bshad de/_rin chen sems zhes bya ba la sogs pa'o/_/'chad pa'i phan yon dang ldan pa'i byang chub kyi sems rin po che bskyed pa'i phyir/_de bzhin nyid du gshegs pas de bzhin gshegs pa rnams la bdag gis mchod par bgyi'o/_/
[\[205a.4\]]dam pa yang yin la chos kyang yin pas dam pa'i chos/_yang na dam pa rnams kyi chos yin pa ste/_de yid bzhin gyi nor bu lta bu sgrib pa dang bral bas dri ma med pa dang /_ma rig pa mtshan mo'i gnyid las sangs pas sangs pa ste 'dis spangs pa phun sum tshogs pa bshad do/_/yang na
[\[205a.5\]]blo rgyas pa ste pad+ma rgyas pa bzhin thams cad mkhyen pas/_ye shes phun sum tshogs pa bshad do/_/de'i sras ni 'phags pa spyan ras gzigs dang /_'jam dpal la sogs pa ste/_de dag ces pas phyir mi ldog pa'i dge 'dun bstan to/_/dang gi sgra ni 'dus pa'i don to/_/legs pa ni
[\[205a.6\]]'khor gsum du rang bzhin med pa ste/_mchod pa'am gzung ba'i bye brag go/_/de dag ji lta bu zhe na/_dgongs pas ni yon tan te/_de dag gi rgya mtsho ni yon tan rin po che'i 'byung gnas te/_de dag rnams la'o/_/da yid kyi mchod pa bshad de/_phyogs bcu'i 'jig rten du bdag gir
[\[205a.7\]]ma byas pa me tog rnams ji snyed pa/_dzA ti dang /_tsam pa ka dang /_mya ngan med pa la sogs pa dang /_dpal 'bras la sogs pa'i shing thog dang /_sman gyi bye brag dang /_nor bu dang /_mu tig dang /_byi ru la sogs pa'i rin po che dang /_yan lag brgyad pa'i chu dang /_yid du 'ong ba ni
[\[205b\]]
[\[205b.1\]]kun dang sbyor ro/_/nam mkha' rab 'byam khams kyi mthas gtugs pa/_/yongs su gzung ba med pa de dag kun/_/blo yis blangs nas thub pa skyes kyi mchog/_/sras dang bcas pa rnams la legs 'bul lo/_/zhes kun dang sbyar ro/_/rin po che'i rang bzhin ri dang de bzhin ni 'dus
[\[205b.2\]]pa'i don to/_/bshad pa las gzhan nags tshal gyi phyogs nyams dga' ba dang dben par rung ba ste rjes su mthun pa'o/_/mdzes pa'i me tog kho na rgyan te/_des spras pa'i lcug ma rnams dang /_kha dog dang dri dang ro phun sum tshogs pa'i 'bras bu rnams kyis 'dud pa sa la nye bar gyur pa'i yal ga
[\[205b.3\]]gang gi yin pa de lta bu'i ljon shing dang /_lha ni sum cu rtsa gsum pa la sogs pa ste/_sogs pa'i sgras klu'i 'jig rten la sogs pa ste/_der dri ni gla rtsi la sogs pa dang /_spos ni a ka ru la sogs pa dang /_dpag bsam gyi shing ni ba ri dz+nya da la sogs pa dang /_rin po ches spras pa'i ljon shing
[\[205b.4\]]dang /_chu las skyes pas na chu skyes pad+ma ste/_de nyid rgyan gang yin pa de dang /_ngang pa rnams kyi skad kyis yid du 'ong ba'i rdzing bu dang /_thong bas ma rmos pa dang sa bon ma btab par skyes pa'i lo thog ni 'bras la sogs pa dang /_gzhan ni ma bshad pa ste mchod par bya ba'i rgyan ni nam
[\[205b.5\]]mkha'i mthas gtugs pa de dag thams cad sus kyang bdag gir ma byas pa/_yid kyis gzung ste thub pa skyes kyi mchog dang /_byang chub sems dpa' rnams la 'bul lo/_/'di dag thams cad yon gnas dam pa dang /_bkren zhing sdug bsngal ba dag la shin tu thugs
[\[205b.6\]]rje can bdag rjes su 'dzin pa'i phyir bzhes par zhu/_'o na 'di dag brtags pa tsam yin pas yang dag pa'i mchod par ji ltar 'gyur zhe na/_'o na gnod sems brnab sems log lta rnams rtog pa ma yin nam de shin tu nyes spyod du bshad pa ci/_rang gi nor ci ste mi 'bul zhe na/_smras pa/_
[\[205b.7\]]bdag ni zhes pa la sogs pa'o/_/sngar bsod nams ma bsags pas bkren pa chen por gyur/_phun sum tshogs pa ni bsod nams kho na las 'byung na yid kyi mchod pa las gzhan bdag la cung zad kyang ma mchis so/_/de bas bdag gi bsod nams 'phel bar bya ba'i phyir/_gzhan la
[\[206a\]]
[\[206a.1\]]phan pa'i thugs dang ldan pa'i mgon po rnams kyis 'di dag rang gi mthus bzhes su gsol/_/rang gi dbang du gyur pa bdag nyid yod pa ni 'bul lo/_/thams cad kyi sgo nas ltos pa med par 'khor gsum du rang bzhin med bzhin du nyon mongs pa las rgyal bas rgyal ba
[\[206a.2\]]rnams dang de sras rnams la'o/_/kye sems dpa' mchog rnams bdag ni yongs bzhes shig_/khyed kyi 'bangs su mchi bar bgyi/_gus pas te 'tsho ba'i phyir ro/_/da byas pa'i yon tan bshad de/_khyed kyis gzung bas bdag nyid chen po brten pas 'jigs pa med cing 'khor bar
[\[206a.3\]]sems can rnams la phan par bya'i/_yang gi sgra ni 'dus pa'i don to/_/sngar byas pa'i sdig pa rnams 'gyod pa la sogs pas dag par byed pa dang /_phyin chad sdom pa'i tshul du slar mi byed par dam 'cha'o/_/da ni rim bzhin mchod pa'i khyad par bshad de/_khrus zhes bya ba la sogs pa'o/_/
[\[206a.4\]]rang rang gi gnas nas yid kyis spyan drangs pa rnams la ngal ba gso ba'i phyir lta bur rin po che 'bar ba'i ka ba yid du 'ong ba dang /_steng du mu tig gi dra ba dang dra ba phyed pa'i bla re bres pa dang /_dri ma med pa'i 'od dang ldan pa'i gser gyi sa gzhi dang /_dri zhim pa'i khrus kyi phyir byas pa'i khang
[\[206a.5\]]bzangs la yid du 'ong ba'i dri'i chu dang /_me tog gis gang ba'i bum pa rin po che las byas pa stong phrag du mas de bzhin gshegs pa rnams dang /_byang chub sems dpa' rnams la khrus bya ste glu dang rol mo sngon du 'gro bas so/_/de rjes khrus chu phyi ba bshad de/_dri ma thams cad bkrus te/_a
[\[206a.6\]]ka ru la sogs pas bdugs te reg bya 'jam par bya ba'i phyir ras bal dang bcas pa'i na bzas rgyal ba la sogs pa'i sku phyi bar bya'o/_/de rjes shin tu mngar ba'i bdug spos kyis bdug pa'i na bza' de dag la 'bul lo/_/lha'i yul nas byung ba srab cing 'jam pa kha dog sna tshogs pas mdzes pa'i
[\[206a.7\]]na bza' dang /_de dang de'i rgyan gyi mchog mgul rgyan dang /_dbu rgyan dang /_dpung rgyan dang /_phyag gdub dang /_zhabs gdub la sogs pas kun du bzang po dang /_byams pa dang /_'jam dpal dang /_'jig rten dbang phyug la sogs pa rgyal sras rnams la brgyan par bya'o/_/de rjes sku la
[\[206b\]]
[\[206b.1\]]byug pa bshad de/_stong gsum zhes bya ba la sogs pa'o/_/gling bzhi pa dang nyi zla dang /_/ri rab dang ni 'dod lha dang /_/tshangs pa'i 'jig rten stong la ni/_/stong ni spyi phud yin par 'dod/_/de stong la ni stong gnyis yin/_/de stong la ni stong gsum ste/_/gling bzhi pa sa ya brgya phrag gcig
[\[206b.2\]]tu 'gyur ro/_/de dag bro bas khyab pa'i dri mchog gnod sbyin gyi 'dam dang /_ha ri tsan+dan la sogs pas de dag byug par bya'o/_/de dag ji lta bu zhe na/_sbyangs pa ni nang gi dri ma mes dag par byas pa dang /_ro sa ni'i nor bus bdar ba dang /_tsha dang skyur mo la sogs pas phyi rol gyi dri ma legs
[\[206b.3\]]par bkrus pa'i gser gyi 'od zer bas gsal ba thub dbang gi sku rnams la'o/_/de rjes man da ra ba dang /_ma hA man da ra ba dpag bsam shing gi me tog dang /_ut+pal sngon po dang /_dbyar gyi ma li la sogs pa dri bzangs kyi me tog snying la sdug pas mchod gnas mchog thub dbang rnams la
[\[206b.4\]]mchod par bgyi/_bkod pa'i khyad par gyis yid du 'ong ba'i phreng bas kyang ngo /_/me tog gi rjes su spos bshad de/_dri'i ngad kyis phyogs khyab cing yid du 'ong ba'i dri gang gi yin pa de lta bu'i bdug spos sprin lta bu ste nam mkha' khyab pa'i phyir ro/_/des de dag la bdug par bya'o/_/bdug spos
[\[206b.5\]]kyi rjes la zhal zas bshad de/_zhal zas zan la sogs pa dang /_bza' ba ni sos gcad par bya ba dang /_btung ba ni bu ram gyi chu la sogs pa ste/_lha bshos sna tshogs pa de dag la 'bul lo/_/lha bshos kyi rjes su mar me bshad de/_gser las byas pa'i pad+ma'i phreng ba'i steng du rin po
[\[206b.6\]]che'i rang bzhin snang gsal rnams de dag la 'bul lo/_/de rjes me tog sil ma dgram par bshad de/_tsan+dan dang gur gum la sogs pa'i dris byugs pa'i sa gzhi bstar ba la/_yid du 'ong ba'i me tog sil ma dgram par bya'i/_yang dag par mchod pa rnams la rang rang gi gnas su
[\[206b.7\]]gshegs pa'i phyir bzhin du gzhal yas khang yang bstod par bshad de/_nor bu dang mu tig gi phreng ba 'phyang bas mdzes pa gang yin pa de lta bu'i gzhal yas khang kho na sprin te mang ba'i phyir ro/_/de ji lta bu zhe na/_gzi brjid can phyogs rnams kyi rgyan du gyur pa bstod pa'i rang bzhin gyi glu gang
[\[207a\]]
[\[207a.1\]]yin pa yid du 'ong ba sems can thams cad la byams pa'i bdag nyid can la dbul bar bgyi'o/_/de rjes steng bsil bar bya ba'i phyir gdugs bshad de/_rin po che las byas pa nyi ma'i drod las skyob pas gdugs shin tu mdzes pa mu tig gi phreng ba dra ba dang dra ba phyed pa mtha' mar 'phyang
[\[207a.2\]]ba/_gser gyi yu ba yid du 'ong ba 'greng ba de bzhin gshegs pa rnams la gzung bar bya'i/_mchod pa rnam pa mang po mdzad pas gnas la dad pa 'phel bar bya ba'i phyir te/_gnas ma yin pa khyab 'jug la/_b+ha la zhes bya ba lha ma yin gyi rgyal pos sa gzhi thams cad phul nas sa 'og ri
[\[207a.3\]]rab kyi khong gseng du btson thob po/_/b+ha la sbyin bdag mchod gnas khyab 'jug ste/_/sbyin rgyu sa gzhi rta yi sbyin sreg dus/_/ri rab khong du btson ni 'bras bu ste/_/rgyal ba mu stegs khyad par stos shig ang /_/lam du gshegs pa na de rjes lha la sogs pas byas pa'i mchod pa'i sprin rnams
[\[207a.4\]]rjes su 'gro bar 'gyur/_de ji lta bu glu dang rol mo dang gar gyi sprin yid du 'ong ba sems can thams cad spro ba skyed cing de ltar rgyal ba mthong nas dang ba bskyed pa'o/_/gshegs par bzhed pa rnams gshegs par byas nas gnas pa rnams kyis mchod pa bshad de/_gsung rab
[\[207a.5\]]bcu gnyis chos rin po che dang /_rgyal ba'i mchod rten rnams dang /_sangs rgyas dang byang chub sems dpa'i sku gzugs rnams la me tog sna tshogs pa dang /_rin po che sna bdun gyi phye ma'i char dang /_sogs pa'i sgras tsan+dan phye ma dang /_na bza' la sogs pa'i char rgyun mi chad par
[\[207a.6\]]gyur cig/_/mchod par bya ba la sogs pa dmigs nas mchod pa ni ma dag pas ji ltar bla na med par 'gyur ba'i thabs bshad de/_'jam dpal la sogs pas chos nyid rtogs te shes bzhin pa'i dang bas rgyal ba rnams la mchod pa ltar/_bdag gis de bzhin gshegs pa dang de sras
[\[207a.7\]]rnams la mchod par bya'o/_/bstod pa bshad de dbyangs ni/_ni ShA da la sogs pa bdun te/_de dag gi dbye ba ni ka mo da la sogs pa/_de mang bas rgya mtsho ste de dag gi yon tan mi zad pa la bstod par bya'o/_/bstod pa'i dbyangs kyi sprin ji lta ba bzhin du nges par 'byung bar gyur cig_/
[\[207b\]]
[\[207b.1\]]bstod pa'i cho ga 'di yang dam tshig gsum bkod pa'i rgyal po las shes par bya'o/_/bstod pa rdzogs nas phyag bshad de/_phyogs bcur gnas pa'i zhing khams kyi rdul phra rab kyi grangs dang mnyam pa'i phyag gis phyogs bcur 'das pa dang /_da ltar ba dang /_ma 'ongs pa'i sangs rgyas dang
[\[207b.2\]]chos dang dge 'dun la phyag 'tshal lo/_/bcom ldan 'das mya ngan las 'das pa'i pur sbyangs pa'i thab las byung bas mchod rten dang por bzhengs/_phyis gzhan du yang 'byung ngo /_/de dag kun ni steng dang 'og dang phyogs mtshams su gnas pa rnams dang /_byang chub sems dpa'i gzhi ni skyes
[\[207b.3\]]rabs la sogs par bshad pa'i skye ba'i gnas rnams dang /_mkhan po dang brtul zhugs rnams la phyag 'tshal lo/_/phyag byas nas sems bskyed pa'i thun mong ma yin pa'i rgyu skyabs su 'gro ba bshad de/_sangs rgyas dang chos dang byang chub sems dpa'i dge 'dun la skyabs su mchi zhes
[\[207b.4\]]te/_skyabs su 'gro ba ni sdom pa'i sgor gyur pa ste/_'jigs pa med pa'i lam bstan pas/_sangs rgyas la ston par khas len ston par khas ma blangs na de'i bka' la dad par mi 'gyur ro/_/sdug bsngal thams cad shin tu zhi bar mdzad pa'i don dam pa'i chos mngon sum du bya bar khas
[\[207b.5\]]len/_de rjes grub pa la 'jug pa'i phyir ro/_/phyir mi ldog pa'i byang chub sems dpa'i dge 'dun 'jigs pa med pa'i gnas su 'dren pa po brten par bya bar khas len/_de lta min na de dag gi rjes su ji ltar slob/_byams pas gsungs pa/_sangs rgyas nyid ni skyob pa ste/_/nyon mongs
[\[207b.6\]]pa yi tshogs kun dang /_/nyes spyod kun dang rga shi las/_/thabs min ngan song gnod kun dang /_/theg pa dman dang 'khor ba las/_/de phyir skyabs ni bla na med/_/ces so/_/snying po ni gtso cher gyur pa'i don te/_deng nas brtsams te byang chub ma thob kyi bar du 'khor gsum rang bzhin med par
[\[207b.7\]]bskyab par bya'o/_/skyabs su song ba'i rjes su sdig pa bshags pa bshad de/_sangs rgyas rnams ni mngon sum spyan/_/bstan pa dag kyang bsrung bar mdzad/_/thams cad de yi mngon gyur te/_/bdag ni de dag mdun na gnas/_/zhes bsams nas thal mo sbyar ba ni lus kyi rnam par rig byed/_
[\[208a\]]
[\[208a.1\]]gsal ba ni ngag gi rig byed/_de gnyis kyis sangs rgyas la sogs pa la shin tu gus par bstan to/_/ci gsol zhe na/_smras pa/_gang la thog ma med pa de ni thog ma med de 'khor ba dang skye ba 'di nyid du bya ba dang bya ba ma yin pa mi shes shing phyugs lta bu bdag gis zhes pas rang sun
[\[208a.2\]]'byin pa'o/_/byas pa ni rang gis te byed du bcug pa ni gzhan no/_/gzhan gyis byas pa la legs par byas so zhes rjes su yi rang ba ni rang nyid rang gsod pa'i phyir te/_de'i 'bras bu rang la smin pa'i phyir ro/_/gti mug gi 'khrul pas ni nyon mongs pa kun tu 'gro bas so/_/'dod chags la
[\[208a.3\]]sogs pa'i dbang gis lus ngag yid kyi sgo nas rigs pa las 'da' bar byas pas sdig pa ste/_de mthol bar bya ba'i mgo la gzhag pa'i ras la me 'bar ba na/_de myur du sgyur ba ltar 'gyod pas gdung zhing mthol bar bya'o/_/bye brag bshad de/_dkon mchog gsum bla na med pa'i yon
[\[208a.4\]]tan gyi zhing dang /_pha ma phan 'dogs pa'i zhing dang /_bla ma yon tan can dang /_bshad pa las gzhan rnams la lus la sogs pas/_gnod pa byas pa de bshags par bya'o dang sbyar ro/_/sems sgyur bar byed pas na nyes pa ste 'dod chags la sogs pa'o/_/de dag gis skyon chags pa sdig
[\[208a.5\]]can bdag gis shin tu mi bzad mnar med dmyal ba'i rgyu 'dren pas so/_/zhes bos nas bshags par bya'o/_/'gyod cing smras te/_ji ltar thabs gang gis de las thar bar myur du bskyab tu gsol/_cis myur bar 'dod ce na/_sdig pa ma zad par 'chi ru dogs pa'o/_/gzhan du na ngan
[\[208a.6\]]'gror ltung ba'i phyir ro/_/gang gi phyir 'chi bdag ni 'dis byas 'dis ma byas zhes rtog par mi byed cing yid brtan 'joms pa po mi na ba ni bdag dar la bab pa'am nad med dam stobs dang ldan pas dang /_nad pas ni de las log pas yid gcugs par mi rung ngo /_/gang gi phyir 'di las byung
[\[208a.7\]]zhes ma rig cing thog 'bab pa bzhin no/_/'o na ci ste byas she na/_smras pa/_mdza' ba ni bdag dang bdag gi ba'o/_/mi mdza' ba ni de la gnod pa'o/_/mdza' ba la phan pa dang bde ba/_mi mdza' ba la de las bzlog pa'o/_/de'i phyir gsod pa la sogs pa lan du mar byas so/_/mi rtag pa bdag gi
[\[208b\]]
[\[208b.1\]]mdza' bo la sogs pa thams cad spangs te/_'chi bar 'tshal zhes rmongs pas ma rig go/_/mi mdza' ba rnams dang mdza' ba rnams dang bdag dang de phyir bsags pa thams cad rang gi ngang gis 'jigs par 'gyur bas/_de'i slad du sdig pa mi rigs zhes mi shes pas so/_/ji ltar
[\[208b.2\]]rmi lam du mthong ba nyams te phyis blta ru med/_de la dran pa tsam 'byung ste/_de ltar gzhan yang dngos po de dang de gang myong ba de skye ba 'di nyid du mi brtan pas dran par bya ba tsam ste/_de'i ched du bdag gi bar brtags nas sdig pas ci zhig bya/_tshe 'di nyid du bdag yod bzhin du mdza'
[\[208b.3\]]ba dang mi mdza' ba du mas so/_/de dag gi ched du bdag gis byas pa'i sdig pa dmyal ba'i rgyu mi bzad pa bdag gi mdun du gnas te de dag dang 'grogs te mi 'gro'o/_/'o na khyod ji ltar rmongs she na/_smras pa/_bdag su'i yang nye du ma yin zhing bdag gi nye du yang gang yang ma yin
[\[208b.4\]]pas glo bur ba yin zhes ma dpyad pas/_bdag gi ba la rjes su chags pa dang /_de las bzlog pa la sdang bas sdig pa du ma byas so/_/ma 'jigs shig khyod tshe ring ba yin zhe na/_smras pa/_nyin mtshan du tshe rtag la nang du zhugs pa med pas bdag ci ste 'chi bar mi 'gyur/_skye
[\[208b.5\]]ba phyi ma ni lta zhog_/skye ba 'di nyid du nad kyis gzir bas nyal ba gnyen bshes kyis mtha' ma bskor ba dag gcig pu kho nas srog gcod pa'i sdug bsngal dang /_sogs pa'i sgras gdung ba dang skom pa la sogs pa bzod par bya'i/_nye du la sogs pas cung zad kyang mi myong ngo /_/
[\[208b.6\]]'o na ci ste gzhan gyi don du 'jug ce na/_ma yin te 'dir gti mug sdig pa'i rgyu yin pas de bsal bar bya ba'i rigs pa 'di dag yin gyi/_'dod chags dang zhe sdang dang gti mug pas ni gzhan don du 'jug pa'o/_/skye ba phyi ma la nye du la sogs pa'i phan pa nam yang med par bshad de/_
[\[208b.7\]]'chi bdag gi pho nyas zin pa/_zhags pas mgul pa bcings pa tho bas phyis brdung ba tsher ma dang rdo gshag mas zug pa las kyi sa gzhi ru khrid pa gcig pu la gnyen dang bshes kyis ci phan/_de tshe bsod nams gcig pus skyob pa yin te/_de ni bdag gis ma bsags so/_/gzhan gyi
[\[209a\]]
[\[209a.1\]]rkyen bshad nas rang gi rkyen 'chad de/_mi rtag pa nyams pa'i rang bzhin srog la chags pas ma 'ongs pa'i dmyal ba la sogs pa'i 'jigs pa mi shes bzhin du lang tsho dang nor dang dbang la sogs pa'i nga rgyal gyis bag med pa bdag gis/_kye mgon po rnams sdig
[\[209a.2\]]pa mang du bsags so/_/de ltar 'gyod pa cis she na smras pa/_dmyal ba'i sdug bsngal bas kyang rkang pa dang lag pa gcod pa'i sdug bsngal shin tu chung ste/_de'i slad du khrid kyang lus bskam pa dang /_kha skom pa dang mig rtsa ngan pas 'gro ba bzlog pa mthong /_'jigs su rung ba'i
[\[209a.3\]]gzugs can de dag gshin rje'i pho nya dag gis zin pa 'jigs pa chen po las byung ba'i nad kyis gzir ba bred cing bshang ba 'dor bas lus po 'khyig pa'o/_/'o na sdig pa bshags pa de'i rgyu mtshan la sogs pa smos pas ci byed ce na/_ma yin te ma spyad pas sdig pa 'byung gi spyod pa po la mi
[\[209a.4\]]'byung /_chos rnam par 'byed pa med par gang gi phyir/_nyon mongs pa rnams zhi bar mi 'gyur bas so/_/bred pas mig bgrad nas phyogs bzhir skyabs tshol te su zhig snying rje can 'jigs pa chen po 'di las bdag gi skyabs su 'gyur zhes byas nas so/_/shin tu tsha ba la sogs
[\[209a.5\]]pa dmyal ba'i gnas der phyogs rnams skyabs med par mthong nas yi mug pa'i tshe/_bdag gis ji ltar bya ste bzlog pa'i thabs med pas so/_/de bas na da lta kho na de la phan pa bya dgos zhes smras pa/_kun tu dbugs 'byin pa blo bde ba'i gnas kun nas thogs pa med pa'i nus pa can/_
[\[209a.6\]]sems can skyob pa'i don du byon pa/_sdug bsngal thams cad zhi bar byed pa/_rgyal ba rnams la de ring nyid du skyabs su 'gro bar bya zhes rten gyi stobs bshad do/_/chos dang dge 'dun bstan par bshad de sangs rgyas kyis rtogs pa'i chos srid pa'i 'jigs pa las skyob pa dang /_
[\[209a.7\]]phyir mi ldog pa'i byang chub sems dpa'i dge 'dun la de ring nyid du skyabs su mchi'o zhes skyabs kyi stobs dang /_phyin chad mi byed pa'i stobs dang /_gnyen po'i stobs dang /_rang la smod pa bzhis sdig pa zad par 'gyur bas/_skyabs su 'gro ba zlos pa'i skyon med do/_/gtso che ba'i
[\[209b\]]
[\[209b.1\]]rim pas brtan pa bshad de/_lus la sogs pa dag par bya ba'i phyir bdag ni 'jigs pas skrag nas kun du bzang po dang /_'jam dpal la bdag 'bul lo/_/bltas pa tsam gyis rgud pa sel bas na spyan ras gzigs thugs rje'i spyod pa ma 'khrul pa la nyam thag nga ros
[\[209b.2\]]'o dod 'bod/_khyed kyis sdig ldan bdag la skyab tu gsol/_sdig pa las ring du song ba ni 'phags pa ste/_stong pa nyid kyi ting nge 'dzin la gnas pas nam mkha'i snying po/_/sa'i khams kyi dag pa yin pas sa'i snying po/_/gzhan yang sa bcu pa rnams la skyabs tshol bas snying
[\[209b.3\]]nas 'o dod 'bod/_gshin rje'i pho nya dang gnod sbyin dang srin po la sogs pa gzhan sdug pas dga' ba gang mthong ba tsam gyis skrag cing 'bros pa phyag na rdo rje de la phyag 'tshal lo/_/sngar mi shes pas khyed kyi bka' las 'das te sdig pa byas/_da ni chos shes pas de'i 'bras bu dmyal
[\[209b.4\]]ba'i 'jigs pa mthong nas/_khyed la skyabs su mchi lags kyi/_/'jigs pa myur du bsal du gsol/_/chos bzhi bstan pa las gsungs pa/_/stobs dang ldan pa la brten pas/_/sdig pas zil gyis gnon pa mi nus so zhes so/_/sangs rgyas kyi gsung la 'da' bar rigs
[\[209b.5\]]pa ma yin par bshad de/_thun mong rag la khad pa'i nad la 'jigs pas kyang sman pa'i tshig la 'da' bar mi byed de/_nad 'phel ba'i dogs pas so/_/bzhi dang bzhi brgya'i nad kyis zin/_/'da' bar mi byed lta ci smos/_/dus ma yin pa'i 'chi ba brgya phrag gcig ste/_dus
[\[209b.6\]]kyi 'chi ba gcig dang bcas pa brgya rtsa gcig ste/_de yang so sor rlung dang /_mkhris pa dang /_bad kan dang /_de dag 'dus pa las byung bas bzhi dang bcas pa brgya phrag bzhi'o/_/de lta yin kyang ci zhe na/_smras pa/_gang las nad gcig 'khrugs pas kyang 'dzam bu'i gling
[\[209b.7\]]na gnas pa'i mi rnams 'chi ste/_nad gang gi gso ba'i sman mchog gang nas kyang mi rnyed do/_/'dir b+ha na shrI'i rgyal po pad+ma'i skye rabs dpe ste/_bcom ldan 'das 'di nyid 'das pa'i dus su pad+ma zhes ka shi'i rgyal por skyes te/_de'i dus su 'dzam bu'i gling gi mi thams cad nad dang
[\[210a\]]
[\[210a.1\]]bcas pas 'chi ste/_de dag kun gyis byang chub sems dpa' la gsol te/_kye rgyal po chen po sems can thams cad la phan par byed kyang /_bdag gi gnas skabs 'di lta bur gyur/_rgyal po dus de nyid du sman pa rnams la bka' stsal pa/_
[\[210a.2\]]de dag gi gso ba'i bstan bcos kun bltas la/_de'i nyin mo skyes pa'i ro hi ta'i nya'i sha las gzhan ma mthong bar rgyal po la gsol to/_/de ni de'i nyin par gyes pa chu chen po gcod pa lam ma rnyed pa rnyed par dka'o/_/de bzhin du mtha' yas pa 'dod chags la sogs pa
[\[210a.3\]]nad gcig gis kyang sems can thams cad chud gsan te/_gang la sman pa thams cad mkhyen pa las gzhan gyis mi rnyed do/_/de la la lus dang yid kyi zug rngu rnams sel nus pa/_thams cad mkhyen pa sman pa'i gsung las 'da' bar byed pas bdag shin tu gti mug smad
[\[210a.4\]]pa'i gnas shes bzhin du bka' las 'da' bar byed na bdag las gzhan rmongs pa su zhig yod ces bdag la smod pa'o/_/de bas na bag yod par 'tshal zhes smras te/_ri la sogs pa'i g.yang sa chung ba/_gang la rus pa 'chag pa'am 'chi ba tsam 'byung ba der yang bag yod par spyod na/_
[\[210a.5\]]dpag tshad stong phrag gi tshad mnar med pa la sogs pa'i g.yang sa ring bar bar gyi bskal pa'i tshe dang ldan pa la bag yod par byed pa lta ci smos/_der sdug bsngal yod kyang 'dir yun rings bde ba myong bas chog ce na/_smras pa/_de ring kho na mi 'chi byas nas bde ba la re ba mi
[\[210a.6\]]rigs te/_gang gi phyir bdag 'chi ba'i tshe gang yin pa de ni mi rtag pas nges par 'byung bar 'gyur/_dbugs 'byin pa yang med par bshad de/_'jigs par ma byed ces mi 'jigs pa sus bdag la byin/_dmyal ba'i 'jigs pa las thar ba'i thabs kyang med de/_gson pa
[\[210a.7\]]ni 'chi ba'i mtha' ma can zhes gsungs pas/_nges par 'chi bar 'gyur na bde bar 'dug pa mi rigs so/_/bde ba la re ba 'di bas kyang mi rigs par bshad de/_phreng ba dang tsan+dan la sogs pa sngar nyo ba gang yin pa de da lta med pas de'i snying po da lta ci zhig yod ce na/_de'i bde ba yang dus de nyid
[\[210b\]]
[\[210b.1\]]du nyams so/_/bde ba'i rgyu gang las mngon par zhen nas bdag gis bla ma'i bka' las 'das par byas/_de bas na bdag gis 'di kho na bsam par bya'i/_mi la sogs pa'i 'jig rten 'di spangs nas/_nye du rnams kyang gcig pu kho na las kyi 'phen pas mi shes
[\[210b.2\]]pa'i gshed du 'gro bar 'gyur bas/_da nye du la sogs pas bdag la ci de tshe phan pa med pas so/_/mi dge ba las sdug bsngal nges par 'byung zhes bsams nas phyin chad sdom par 'gyur/_de nas sngar byas pa las nges par ji ltar thar zhes bsams pas bshags pa la
[\[210b.3\]]sogs pa 'byung /_de bas nyin mtshan med par bdag gis 'di nyid bsam par rigs so/_/bsam pa'i 'bras bu bshad de/_byis pa mi shes pa gti mug gis ldongs pa bdag gis lus la sogs pas gang byas pa rang bzhin gyi kha na ma tho ba mi dge ba bcu dang /_brtul
[\[210b.4\]]zhugs can la bcas pa'i kha na ma tho ba dus ma yin pa'i kha zas la sogs pa/_de dag thams cad bshags par bya/_/sangs rgyas dang byang chub sems dpa' rnams kyi mdun du thal mo sbyar la/_'byung bar 'gyur ba'i sdug bsngal la 'jigs shing yang dang yang du phyag byas nas
[\[210b.5\]]so/_/sdig pa 'di ni bdag gis byas/_/zhes khas blangs nas bshags par bya'o/_/gzung du gsol zhes pa ni bdag gis 'chab sems med par bshags par byas pa dgongs su gsol/_phyin chad sdom pa bshad de/_rnam par smin pa mi bzad pas bzang po ma yin/_dus
[\[210b.6\]]'di nas brtsams te slar mi bya'o/_/bla ma la sogs pa la bshags pa byed na bshags pa byas pa'i rjes su des dris te de ltung bar mthong ngam/_des mthong lags zhes brjod par bya'o/_/yang bla mas phyin chad sdom mam dris pas des sdom lags zhes brjod par bya'o/_/bshags pa mang du
[\[210b.7\]]gsungs pas de'i le'u gnyis pa'i dgongs pa'i 'grel pa khyad par gsal byed ces bya ba le'u gnyis pa'o//_//rjes su yi rang ba bshad de/_rigs drug la 'khor ba'i so so skye bos byas pa'i dge bas rjes su yi rang ngan song sdug bsngal ngal so ba ni 'bras bu phyung
[\[211a\]]
[\[211a.1\]]nas dge ba zad pa yin pas dus 'ga' zhig ngan song du mi ltung bas so/_/'jig rten gyi dge ba ni srid pa'i 'bras bu can kho na'o/_/'jig rten las 'das pa ni 'dzad pa med pa'o/_/'jig rten chos rnams sangs rgyas kyi/_/chos rnams dang ni rgyang ring ngo /_/zhes
[\[211a.2\]]gsungs pas so/_/rjes su yi rang ba ni gsum ste/_sems dang bas yid kyi dang /_ba spu ldang ba dang mchi ma 'byung ba la sogs pas lus kyi dang /_legs par byas so zhes pa la sogs pas ngag gi'o/_/dge ba byas pa de dag mi shes pas sdug bsngal ba rnams bde bar gyur cig ces
[\[211a.3\]]smon lam mo/_/'jig rten las 'das pa'i dge ba la rjes su yi rang ste/_sdug bsngal las thar pa ni bdag nyid kyis gzigs pa'i lam ston pas skyob pa ste sangs rgyas so/_/de'i rgyu'i gnas skabs byang chub sems dpa' nyid dang /_'bras bu'i gnas skabs sangs rgyas te de la rjes su yi
[\[211a.4\]]rang ngo /_/byang chub sems dpa'i dge ba la rjes su yi rang ba bshad de/_nyon mongs pa 'chos pa rnams kyis sems bskyed mang bas rgya mtsho sems can thams cad la phan pa dang bde ba mdzad pa la rjes su yi rang ngo /_/chos bstan pa'i phyir gsol ba bshad de/_phyogs bcu dus gsum gyi de bzhin
[\[211a.5\]]gshegs pa rnams la gsol ba gdab ste thal mo sbyar zhing mi shes pa'i mun pas bsgribs pas sdug bsngal gyis gdungs pa rnams la chos kyi sgron gsal mdzad du gsol zhes so/_/mya ngan las mi 'da' bar gsol ba bshad de/_bya ba byas pa'i phyir mya ngan las 'da' bar bzhed pa'i rgyal
[\[211a.6\]]ba rnams la bskal pa mtha' yas par bzhugs par gsol te/_'gro ba 'di dag blang bya dang spang bya mi shes par ma gyur cig/_/ston pa po med pa'i phyir ro/_/bsngo ba bshad de/_de ltar mchod pa dang phyag dang gsum la skyabs su 'gro ba dang sdig pa bshags pa dang rjes su yi rang ba dang
[\[211a.7\]]gsol ba gdab pa ste/_yan lag bdun pa bla na med pa'i mchod pa byas la/_dge ba bdag gis gang thob pa des sems can thams cad kyi sdug bsngal zhi bar byed nus par bdag gyur cig_/thun mong du bshad cing bye brag bshad de/_des kyi sgra ni kun dang sbyar ro/_/nad pa rnams kyi sman du
[\[211b\]]
[\[211b.1\]]bdag gyur cig_/ji ltar dge bsnyen ma byang chub sems mas/_rang gi sha dron gcod cing dge slong cig nad gsor mi rung ba la drangs pas de las grol bar byas pa'o/_/nad g.yog kyang bdag gyur cig_/dus ji srid kyi nad de slar mi ldog pa de srid du'o/_/bkres pa dang skom pa'i nad la
[\[211b.2\]]bza' ba dang btung ba byin nas bdag gis sel nus par gyur cig_/bskal pa mtshon dang nad dang ni/_/mu ge dag gis mthar 'jig go/_/gang la 'jig rten tshe lo bcu pa'i dus der bza' btung med pas/_sha dang rus pa phan tshun du za ba'i dus der bdag bza' ba dang btung bar gyur cig_/
[\[211b.3\]]nor med pas bkren pa rnams la 'dzad pa med pa'i gter du bdag gyur cig_/de dag gi mdun du gnas shing rnam pa sna tshogs pa mal dang /_bza' ba dang gos dang gdan la sogs pa 'bul zhing nye bar gnas pa'o/_/rdo rje rgyal mtshan gyi mdo las gsungs pa/_dge ba'i rtsa ba 'dis bdag
[\[211b.4\]]sems can thams cad kyi skyob par gyur cig ces bya ba la sogs pa mang ba'o/_/sems bskyed pa'i cho ga la nus pa ji lta ba bzhin du sbyin par byed pa bshad pas/_bsod nams kyi tshogs thun mong ma yin pa'i yan lag yin pas bshad de/_dus 'di nas brtsams te byang chub kyi bar du 'gro
[\[211b.5\]]ba'i ris kun du bdag gi lus rnams dang /_de bzhin du ris kun du longs spyod pa'i rdzas rnams rta dang glang po shing rta la sogs pa dang /_'jig rten dang 'jig rten las 'das pa'i dge ba 'das pa dang ma 'ongs pa dang da ltar ba de'i 'bras bu la ltos pa med par sems can thams cad kyi don
[\[211b.6\]]bsgrub pa'i phyir gtang bar bya'o/_/blo gros mi zad pa'i mdo las gsungs pa/_dge ba rjes su dran pa de nas byang chub tu bsngo ba 'di ni 'das pa la mkhas pa'o zhes bya ba la sogs pa mang ba'o/_/yongs su bzung ba'i rtsa ba can srid pa'i sdug bsngal las grol bas grol zhes brjod de ser
[\[211b.7\]]sna sel ba'i phyir bshad pa zag pa dang bcas pa bdag nyid la sogs pa thams cad btang bas mya ngan las 'das pa ste/_bdag gi sems kyang mya ngan las 'da' bar 'dod de/_mya ngan las 'da' ba'i dus su gal te lus la sogs pa cis kyang gtong na de'i tshe sems can rnams la btang ba
[\[212a\]]
[\[212a.1\]]mchog yin no/_/de bas na sems can thams cad kyi don du ji ltar 'dod pa ltar bsgrub pa'i phyir bdag nyid btang bas ji ltar 'dod pa bzhin du dbyug pa la sogs pas rdeg pa dang /_tshig ngan gyis smod pa dang /_sa rdul gyis g.yogs pa dang /_'dod pa bzhin du byed
[\[212a.2\]]du 'jug/_/byis pa yin pas bdag gi lus kyis rtse ba dang /_rol pa dang /_co 'dri ba dang /_ga zha dang bdag gis kun nas lus 'bul bas/_de dag gi mnyam pa dang mi mnyam pa'i bsam pas bdag la dgos pa ci/_las thams cad kyang 'di byed du chug mi 'os pa yin te/_'on kyang
[\[212a.3\]]gang de dag la bde ba'i rgyu nyes spyod ma yin pa'o/_/gang gi phyir bdag la brten nas su la yang mi 'dod pa nam yang 'byung bar ma gyur cig_/gang dag la bdag dmigs nas blo khros pa'am ma dad par 'gyur ba de dag gi 'dod pa'i don thams cad grub pa'i blo de nyid rgyur gyur cig_/byang chub
[\[212a.4\]]sems dpa'i bzod pa mthong nas dad pa skye bas so/_/med pa'i skyon brtags nas gang dag bdag la kha zer ba dang /_gnod pa byed pa dang /_phyar kha gtong ba de dag bshad pa'i rigs pa thams cad byang chub par gyur cig_/gzhan yang mgon med pa rnams kyi mgon dang /_lam du zhugs
[\[212a.5\]]pa rnams kyi ded dpon dang /_chu bo la sogs pa brgal bar 'dod pa'i gru dang /_rags sam zam par bdag gyur cig_/mun par mar me 'dod pa rnams kyi mar me dang /_gnas mal 'dod pa la gnas mal dang /_bran 'dod pa'i bran du gyur cig_/'dod pa'i don bsgrub pa'i yid bzhin
[\[212a.6\]]nor bu dang /_lag pa nang du bcug pas ci 'dod 'ong ba'i bum pa bzang po dang /_lha mo'i gsang sngags bsgrub pa las thams cad byed pas grub pa'i rig sngags dang /_gcig pu nad thams cad zhi bar byed pa'i sman chen dang /_brtags pa'i don kun sgrub pas dpag bsam gyi shing dang /_
[\[212a.7\]]'dod pa'i don 'jo bas 'dod 'jo'i bar gyur cig_/sa dang chu dang me dang rlung 'byung ba chen po bzhi ji ltar dmyal ba dang 'dod pa dang log rtog dang sman dang shing la sogs pa'i rten du gyur pa dang /_btung ba dang khrus la sogs pa dang /_'tshed pa dang sreg pa la sogs pa dang /_brkyang ba dang
[\[212b\]]
[\[212b.1\]]bskum pa la sogs pas/_nam mkha' dang mnyam pa'i sems can rnams kyi longs spyod sna tshogs par gyur cig_/de ltar nam mkha' dang mnyam pa'i sems can gyi bdag longs spyod du gyur cig_/sems can thams cad ji srid mya ngan las 'das kyi bar zhes blo
[\[212b.2\]]gros mi zad pa'i mdo las gsungs so/_/de sems rin chen zhes pa nas brtsams te/_de dag thams cad byang chub mchog tu sems bskyed pa'i sbyor ba ste/_sangs rgyas la sogs pa la nus pa bzhin du mchod pa byas te/_lus phul la byang chub sems kyi phan yon shes nas skyabs
[\[212b.3\]]su 'gro ba byas te/_dal 'byor rnyed par dka' ba go nas sdug bsngal ba'i sems can rnams la snying rje bskyed de/_gang tshe bdag dang gzhan gnyis ka_/_sdug bsngal mi 'dod mtshungs pa la/_/bdag dang khyad par ci yod na/_/gang phyir gzhan min bdag srung byed/_/ces bdag
[\[212b.4\]]gzhan la khyad par med par rtogs te rang gzhan gyi/_sdug bsngal thar bar byed 'dod cing /_/bde ba'i mthar ni 'gro 'dod pas/_/dad pa'i rtsa ba brtan bya zhing /_/byang chub la yang blo brtan bya/_/zhes gsungs pas byang chub sems dpa'i sdom pa tshigs bcad gnyis 'don cing len
[\[212b.5\]]pa'o/_/de ji ltar la sogs pa ste/_byang chub ni bag chags dang bcas pa'i sgrib pa rnams spangs nas chos thams cad mi dmigs par rtogs pa ste/_shes rab kyi le'us brjod par bya'o/_/de la sems ni de rtogs pa'i phyir 'jug pa'o/_/de med na rang dang gzhan gyi sdug bsngal zhi
[\[212b.6\]]bar mi 'gyur ro/_/de sngon gyi sangs rgyas kyis ji ltar bskyed pa ltar/_sems bskyed nas bslab pa bsrung ba ltar rim pa bzhin ni las dang po pas nus pa'i rim pas so/_/de ltar bdag gis bskyed par bya/_/de dag nyid kyis bskyed pa bzhin no/_/ji ltar 'phags pa 'jam dpal
[\[212b.7\]]gyi sangs rgyas kyi zhing gi yon tan bkod pa'i mdo las skye rabs snga ma la spyod pa dang ldan pa'i sems bskyed pa dang /_mtha' dang bral ba 'khor ba yi/_/mu ni dang po ji srid du/_/de srid 'gro la phan don du/_/spyod pa gzhal med spyod par bya/_/mgon po'i mdun du yang dag pa'i/_/
[\[213a\]]
[\[213a.1\]]byang chub tu ni sems bskyed bya/_/bkren pa las ni grol bya'i phyir/_/'gro ba dag la snyan gsan 'bebs/_/deng nas brtsams te byang chub bar/_/ser sna dang ni nga rgyal dang /_/zhe sdang dang ni phrag dog dag_/bdag gis byed par mi 'gyur ro/_/'dod pa sdig can spangs
[\[213a.2\]]nas su/_/tshangs par spyod pa spyad par bya/_/sangs rgyas rnams kyi tshul khrims dang /_/brtul zhugs la yang bslab par bya/_/sdom pa 'di bud med la yang nyon mongs pa chung zhing 'gro ba la phan pa'i phyir byang chub 'dod pas skye'o/_/gzhan go sla'o/_/sbyor ba dang dngos gzhi dang rjes
[\[213a.3\]]thob kyis las tshang bar 'gyur te/_gnyis bshad zin rjes gso ba'i phyir sems gzengs bstod pa bshad pa'i rim pas bskyed la/_byang chub sems dang bas 'di ltar ni 'og tu 'chad pa'i rigs pas so/_/'khor ba thog ma med pa nas 'di lta bu'i rnyed pa med kyi ji ltar de ring gzung ba
[\[213a.4\]]legs par thob pa ni so sor thar pa'i sdom pa 'di ni mi kho na la skye'o/_/bsam gtan gyi sdom pa ni lha rnams la yang ngo /_/zag pa med pa'i sdom pa ni byang chub sems dpa' rnams la'o/_/skye zhes bya ba ni sems skyes pas so/_/rgyal sras ni nga rgyal khyad par can yin no/_/sangs rgyas kyi rgyun
[\[213a.5\]]dang rjes su mthun par byed pa bdag gis de ltar bya'i/_ji ltar skyon med pa ni thog ma dang bar dang tha mar dag par gyur pa la bdag gi nyes spyod kyis rnyog par mi 'gyur ba'o/_/ji ltar mig med par lam gyi phyag dar phung po las rin po che rnyed pa de bzhin du sngar gyi legs spyad las/_sangs
[\[213a.6\]]rgyas kyis byin gyis brlabs pa'i phyir phyag dar phung po lta bu 'khor ba las long ba lta bu bdag la rin po che thob pa ltar/_byang chub kyi sems ni de kho na nyid rtogs pa'o/_/'gro ba'i 'chi bdag gzhom par bya ba'i phyir/_bdud rtsi ni rgas pa dang 'chi ba bzlog pa lta bu dang /_'gro ba'i dbul ba
[\[213a.7\]]sel bar byed pa gter 'dzad pa med pa lta bu'o/_/nad zhi bar byed pa grub pa'i sman lta bu dang /_ris lngar 'khor bas dub pa'i 'gro ba ngal gso ba'i gnas ljon shing lta bu'o/_/ngan song gsum gyi 'dam las sgrol bar byed pa'i rigs thams cad kyi thun mong ba lta bu dang /_rigs dang gzugs la
[\[213b\]]
[\[213b.1\]]sogs pa ma brtags pa'i phyir ro/_/nyon mongs pa'i gdung ba sel ba'i phyir shar ba byang chub sems kyi zla ba gdung ba mtha' dag sel ba lta bu'o/_/mi shes pa kho na rab rib ste/_de kho na nyid rtogs pa la sgrib pas so/_/de dpyis 'byin nyi ma chen po ste nang gi rab rib sel bas so/_/gsung
[\[213b.2\]]rab yan lag bcu gnyis kho na 'o ma ste/_thos pa la sogs pa las byung ba'i shes rab srub sbyor gyis bsrubs pa las byung ba mar gyi snying po lta bu'o/_/bde ba la longs spyod par 'dod pas ris gcig nas gcig tu rgyu ba'i bde ba'i nye gnas lta bu mi gnas pa sems can thams cad tshim par byed
[\[213b.3\]]pa'o/_/sangs rgyas kyi bya ba byang chub kyi sems la btags te/_rgyu'i tshogs pa thams cad tshang bas 'bras bu bsgrubs par btags nas so/_/byang chub thob par nges pas 'gro ba la snyan gsan 'bebs par bshad de/_khyed kun bdag gis 'tshang rgya bar byed pa dang /_'tshang ma
[\[213b.4\]]rgyas kyi gong du lha dang mi'i bde ba la longs spyod du bcug pa yin zhes 'gro ba la bdag gis de ring snyan gsan 'bebs/_sangs rgyas thams cad kyi mdun du lhag pa'i bsam pa 'di la/_lha dang lha ma yin la sogs pa rjes su yi rang bar mdzod cig_/byang chub sems kyi cho ga gang gis yongs
[\[213b.5\]]su gzung ba ste/_'chad par byed pa'i gzhung la yang der brjod pas byang chub kyi sems yongs su gzung ba'i le'u dgongs pa'i 'grel pa khyad par gsal byed ces bya ba las le'u gsum pa'i bshad pa'o//_//sgrub pa gtso cher byed pa la byang chub 'byung bas de
[\[213b.6\]]bsgrub pa bshad de/_de ltar de ma thag par bshad pa'i byang chub kyi sems brtan par bzung nas de'i bslab pa las mi 'da' ba'i phyir/_'bad par byas te le lo med pa'i byang chub sems dpas so/_/'phags pa ga ya mgo ri bstan pa las sgrub pa gtso che bar bshad do/_/bslab pa
[\[213b.7\]]ni thabs dang shes rab kyi rang bzhin te/_de la shes rab bzhag nas/_sbyin pa'i pha rol tu phyin pa la sogs pa lnga dang /_bsdu ba'i dngos po bzhi dang /_lhag par zhing sbyang ba dang /_longs spyod che ba dang /_g.yog 'khor phun sum tshogs pa dang /_sems can smin par byed pa dang /_sprul
[\[214a\]]
[\[214a.1\]]pa la sogs pa mngon par mtho ba'i rgyu ni thabs yin no/_/shes rab ni de dag gi rang bzhin rtogs pa'i rgyu yin no/_/de la dang po tshogs lam la spyod de/_de'i mtshan nyid ni/_so sor thar pa'i sdom pa dang /_/dbang po yul la bsrung ba dang /_/zas kyi tshod shes mtshan
[\[214a.2\]]mo yi/_/snga phyir dge sbyor shes bzhin du/_/spyod lam thos bsam la sogs la/_/tshogs zhes 'jig rten lam yin no/_/sems bskyed nas spyad par bya ba bshad de/_bab col ni nyams dga' ba ste/_des gang brtsams pa legs par ma dpyad pa de brtsams kyang bya'am mi bya zhes
[\[214a.3\]]the tshom rigs so/_/'di ni de lta ma yin te mdo sde sna tshogs pa las sangs rgyas dang byang chub sems dpa' rnams/_byams pa la sogs pa shes rab chen po can gyis/_sdong po bkod pa las/_rgyal po 'am blon po nus pa ji lta ba bzhin du bdag gis kyang gang legs par dpyad
[\[214a.4\]]pa de la bshol du med do/_/gal te de ltar ma grol ba rnams dgrol ba'i slad du dbugs phyung nas dam bca' las kyis ma bsgrubs na/_de'i tshe de dag thams cad bslu bar byas la/_dmyal ba la sogs pa las gzhan bdag gi 'gro ba gang zhig ste med do/_/blo gros rgya mtshos zhus pa'i
[\[214a.5\]]mdo las/_ji ltar rgyal po 'am blon po chen pos grong rdal gyi mi rnams la nang par ston mo'i snyan gsan 'bebs te/_de'i grabs ma byas par de dag slu bar byed pa de bzhin du/_byang chub sems dpa' sems can thams cad dbugs phyung nas mang du thos pa dang byang chub kyi
[\[214a.6\]]phyogs la mngon par mi brtson na lha dang bcas pa'i 'jig rten slu bar byed ces bya ba la sogs pa'o/_/dngos po cung zad kyang sbyin par bya zhes bsams nas/_gang gis mi ster ba de skye ba phyi ma la yi dgas su 'gyur zhes lung las gsungs so/_/bla na med pa sangs rgyas kyi
[\[214a.7\]]bde ba sbyin par 'gyur zhes sangs rgyas la sogs pa'i mdun du dad pa chen pos sgra bo ches bsgrags nas/_de ma grub na 'gro ba mtha' dag tho 'tshams nas bde 'gror cig 'gro 'gyur ram/_dam pa'i chos dran pa nye bar gzhag pa'i mdo las kyang 'di bshad pa'o/_/chos bka'
[\[214b\]]
[\[214b.1\]]'du ba'i mdo las kyang byang chub sems dpa' bden pa la gtsor byed ces bya ba la sogs pa'o/_/sems bskyed pa'i thun mong ma yin pa'i nus pa bshad de/_dngos po thams cad rnam pa thams cad du mkhyen pa bcom ldan 'das kho nas las kyi tshul bsam gyis mi khyab pa mkhyen gyi gang
[\[214b.2\]]sangs rgyas rnams kyi mdun du/_byang chub tu sems bskyed pa de yongs su spangs nas kyang sngar dam bcas pa'i yul du byas pa'i sems can rnams 'khor ba'i sdug bsngal las grol bar byed pa kho na'o/_/'o na 'di 'gal zhe na/_gang gi phyir byang chub kyi sems ni byang chub kyi rgyur bshad/_
[\[214b.3\]]sa bon med na byang chub kyi ljon shing yang mi skye bas de'i 'bras bu sems can grol ba ga la srid/_de la brjod pa gang gi phyir byang chub kyi sems rnam pa gnyis te/_kun rdzob pa dang don dam pa'o/_de la/_sems bskyed pa ni gzhan don phyir/_/yang dag rdzogs pa'i byang chub 'dod/_/
[\[214b.4\]]ces 'phags pa byams pas kun rdzob pa gang gsungs pa de kho na spong ba srid de/_sems can gyi ngan spyod mthong nas ldog pa'i phyir ro/_/dper na shA ri'i bu la bdud kyis phyag g.yas pa bslang bar byas pa la de bcad de g.yon pas byin pa na/_g.yon pa mi gtsang bas byin
[\[214b.5\]]pa nga mi len zhes ma blangs pas mi rigs pa mthong na/_sems can mgu bar byed pa ni mi nus pa nyid do zhes bsams na byang chub spong ba nyid do/_/byang chub kyi sems gang ni don dam pa mthong nas bdag med gnyis rtogs pa'i rang bzhin/_rim pa lnga'i le'u bzhi pa mngon par
[\[214b.6\]]byang chub pa las bshad pa/_skal ldan slob mas legs gdams thob/_/byang chub tu ni don dam sems/_/slar yang bla ma las bskyed nas/_/thal sbyar me tog gzung byas te/_/dngos po mtha' dag dang bral ba phung po dang /_khams dang /_skye mched dang /_gzung ba dang /_
[\[214b.7\]]'dzin pas stong pa/_chos kyi bdag med dang mtshungs pas rang gi sems thog mar ma skyes pa stong pa nyid kyi rang bzhin zhes bya'o/_/de rjes yang gsungs pa/_slob dpon bka' drin thob pa dri med blo brtan dngos po rnams kyi ngo /_/dang zhing dag bral zhi ba'i rang bzhin sangs rgyas
[\[215a\]]
[\[215a.1\]]sprul pa'i khams/_/gnyis med rtog bral rtag tu bde ldan de nyid rnal 'byor gyis bsgom bya/_/bsod nams de min las grol bcom ldan rdo rje sems dpa' dngos skyer 'gyur/_/zhes bshad pa'i mtshan nyid can 'phags pa klu sgrub kyis gsungs pa spong mi nus
[\[215a.2\]]so/_/dngos po ma yin pa nam mkha' lta bu rtogs pa tsam yin pas so/_/phan yon las/_des na dge ba nyam chung nyid la rtag_/ces ni kun rdzob pa'o/_/sdig pa'i stobs mi bzad pa gang gis pham par byed pa de ni don dam pa'o/_/'khor ba'i btson ra la sogs pa'i phan yon ni
[\[215a.3\]]'di nyid kyi'o/_/dge ba gzhan kun chu shing bzhin du ni 'jig rten gyi dge ba'o/_/'di nyid dgongs nas/_sems can kun gyi ngan song gi_/sdug bsngal ngal so'i dge ba dang /_/zhes gsungs so/_/byang chub sems kyi ljon shing rtag par yang /_/'bras bu 'byin pas mi
[\[215a.4\]]zad 'phel bar 'gyur/_/zhes don dam pa'i 'o/_/bsod nams bsags pa bla ma'i gdams pa thob pa rnams kyis/_/lam 'di nyid gzung bar bya'o/_/don dam pa'i sems bskyed la dgongs nas yang gsungs pa/_ri dbang rtse nas gang rung lhung gyur na/_/bar du ltung mi 'dod kyang
[\[215a.5\]]ltung ba nyid/_/bla ma'i drin gyis phan pa'i gdams thob nas/_/grol mi 'dod kyang grol ba nyid du 'gyur/_/zhes so/_/sems can gyi skyon mthong bar re zhig sems log kyang rtogs pa mi ldog pas phyis grol bar byed pa nyid do/_/gnas skabs bshad de gang gi phyir 'dis
[\[215a.6\]]sems can thams cad sgrol bar dam bcas te/_des 'di la ltung ba chung yang shin tu lci bar 'gyur te/_gang gi phyir 'di gcig pu la ltung ba byung na sems can thams cad kyi don mi 'grub pa'o/_/gang gi phyir 'phags pa byams pas gsungs pa/_sems can khur lci mgor
[\[215a.7\]]gzhag nas/_/byang sems 'gro ba bul mi mdzes/_/rang gzhan tshogs rnams 'ching bas bcings/_/brtson 'grus brgya 'gyur byed par 'os/_/zhes so/_/de ltar brtson 'grus dang ldan pa la/_gang zhig gzhan skad cig tsam yang gegs byed na de'i ngan 'gro'i grangs mi nus te/_sems
[\[215b\]]
[\[215b.1\]]can gyi don 'byongs pa'i phyir ro/_/ngan 'gro mang ba'i rigs pa bshad de/_mi cig bsad na gsod mkhan de skye ba lnga brgyar gzhan gyis bsad nas 'chi'o/_/nam mkha' dang mnyam pa'i sems can gyi phan pa 'byongs na lta ci smos/_rab tu zhi ba rnam par nges
[\[215b.2\]]pa'i mdo las gsungs pa/_gang gcig pu 'dzam bu'i gling gi sems can thams cad bsad la nor ci yod 'phrog_/gzhan ni byang chub sems dpa'i dge ba'i sems gcig la bar chad byed na/_de la de bas kyang sdig pa mang por 'gyur zhes bya ba la sogs pa'o/_/de
[\[215b.3\]]ltar bshad pa'i rigs pas gal te de rang nyid ltung ba dang ldan par gyur na de'i tshe/_de'i stobs dang brtan par 'byung ba byang chub sems kyi stobs kyi rim pas ngan song dang rab tu dga' ba'i sa la 'dren pas mi gnyis kyis 'dzin pa'i 'do li ltar/_bar du 'khor bar
[\[215b.4\]]gnas shing sa thob pa la yun rings stug par 'gyur ro/_/gang gi phyir de lta ma yin pa de bas na/_ji ltar dam bcas pa bzhin du gus pas bdag gis bsgrub par bya'o/_/dal 'byor thob pa da ltar gal te 'bad pa ma byas na/_ngan song gcig nas gcig tu
[\[215b.5\]]'gro ba'i tshe lam ga la yod/_sangs rgyas byon kyang lam mi 'thob ste/_ngan song du gnas pa mi 'os pa'i phyir bshad de/_'khor ba thog ma med pa yin pas sems can thams cad la phan pa mdzad pa'i sangs rgyas grangs med byon cing gshegs kyang de dag gi gso
[\[215b.6\]]ba'i spyod yul du ma gyur te rang gi nyes pas so/_/bdag sngon du ji ltar yin pa gal te da lta yang bslab pa la lhod pa de ltar rang byed na de'i tshe/_yang nas yang du ngan song du nad dang 'chi ba dang /_rkang lag gcod pa dang /_mdung dang mdas phug pa dang /_sogs pa'i sgras
[\[215b.7\]]'ching ba dang /_rdeg pa la sogs pa myong bar 'gyur ro/_/tshogs pa rnyed dkar bshad de/_u dum bA ra'i me tog lta bur sangs rgyas byon pa dang /_dkon mchog gsum gnas la dad pa dang /_yul dbus su dbang po tshang ba'i mi lus thob pa dang /_lus dang sems las su
[\[216a\]]
[\[216a.1\]]rung ba nam zhig thob par 'gyur te rnyed par dka' bas so/_/nad dang bral ba'i dus dang zas dang gos rnyed pa sla ba dang /_rgyal po dang chom rkun la sogs pa'i gnod pa med pa ni nam thob par 'gyur zhes bya ba dang sbyar ro/_/thob nas kyang lhod par mi
[\[216a.2\]]bya zhes bshad de/_tshe ni skad cig gis slu ba ste/_ji ltar gzhan gyi nor brnyas pa yun rings mi gnas pa ltar lus po ste mi rtag pas gzung ba'i phyir ro/_/de bas da lta 'bad pa ma byas na slar mi lus dge ba la spyod pa 'di lta bu mi thob pa nyid do/_/gzhan
[\[216a.3\]]yang de ma thob na sdig pa kho na 'byung ste/_lha rnams la yang lha min dang rtsod pas so/_/gzhan yang gang gi tshe nus pa yod kyang dge ba mi byed pa phyis ngan song gsum gyi sdug bsngal gyis gzir ba ci byed par 'gyur/_dge ba ma byas par sdig pa bsags na rang bzhin
[\[216a.4\]]gyi kha na ma tho ba mi dge ba bcu ni ris drug la yod pa'i phyir bde 'gro'i skad kyang med de/_bskal pa sa ya brgya phrag la yang 'byung bar mi 'gyur ro/_/de bas rgyal bas gsungs te/_mi khom pa dang bral ba'i mi lus rnyed par dka'o/_/dpe bshad de/_rgya mtsho
[\[216a.5\]]chen po la khru bzhi pa gnya' shing gi bu ga gcig pu la/_rus sbal mig gcig pa'i mgul pa chud pa bzhin no/_/mdo las gsungs pa/_'dzam bu'i gling thams cad rgya mtsho chen po gcig tu gyur la/_der gnya' shing bu ga gcig yod pa na/_shar gyi rlung gis nub
[\[216a.6\]]kyi mthar dang /_nub kyi rlung gis shar gyi 'gram du bdas te/_/de bzhin du lho'i rlung gis byang dang /_byang gi rlung gis lhor bdas/_'di lta bu'i rgya mtsho la rus sbal mig gcig pa gting nas lo brgya 'das te mgul pa steng du byung nas lta'o/_/de la 'ga' zhig tu gnya' shing de mig
[\[216a.7\]]med pa'i phyogs su song ba na de mi mthong bar de'i mgul pa bu ga der chud de/_de nyid 'dir dpe'o/_cis de lta zhe na/_smras pa/_dngos gzhi'i skad cig gcig la byas pa'i sdig pa de bzhin gshegs pa la ngan sems kyis khrag phyung ba'i mtshams med byas la lha sbyin ltar mnar med du bar
[\[216b\]]
[\[216b.1\]]bskal gcig gnas par gyur na/_dus thog ma med pa nas bsags pa'i sdig pa las bde 'gror skye ba'i bdam kha ga la yod/_/las kyi rnam par smin pa phyung nas zad kyang myong ba'i las dang 'bras bu tsam myong nas byed pa po de las byung ba'i sdug bsngal de las mi grol te/_de ci'i phyir
[\[216b.2\]]zhe na/_gang gi phyir de myong zhing sdig pa gzhan sog par 'gyur ro/_/'gyod cing smras te 'di las gzhan rang slu bar byed pa med de/_ma rig pa yang 'di las gzhan ci yod 'di lta bu'i dal 'byor thob nas kyang /_gang dge ba la goms pa ste/_dge ba zhes bya ba'i nor lag tu byung
[\[216b.3\]]ba lta bu gzhan gyis 'phrog pa'o/_/dal 'byor rnyed par dka' ba 'di lta bu dang /_sdig pa'i stobs rtogs nas kyang rmongs pa'i mthus sgyid lug nas ni le lo can du gyur na de'i tshe dmyal ba la sogs par yun ring du mya ngan thob par 'gyur ro/_/ji ltar sngon du gshin rje'i pho nya
[\[216b.4\]]rnams kyis ci ste khyod kyis 'di ltar byas pa zhes brjod cing bsdigs pa dang rdeg pa la sogs pas so/_/gzhan yang dmyal ba'i mes bdag yun ring du sreg cing thal bar 'gyur/_de shin tu bzod par dka' ba ci ste/_ji ltar zhes 'gyod pa me lta bus ma bslabs pa'i sems
[\[216b.5\]]gdung bar 'gyur ro/_/las ngan zad pas phan pa de'i sa rnyed pa dka' ba ci zhig ltar dge ba'i bshes gnyen dang mjal bas rnyed par gyur na yang /_shes kyang dmyal ba de dang der khrid de/_sngon du goms pas slar yang de lta'i las bsags pas so/_/srid pa la 'gyod par byed
[\[216b.6\]]pa'i sdug bsngal bden pa bshad nas kun 'byung bshad de/_don 'di la bdag la sems med du zang sngags kyis rmongs pa ltar sus bdag rmugs pa mi shes/_bdag gi nang na su zhig yod/_nyon mongs pa yod ce na smras pa/_lag pa dang rkang pa dang mgo dang mgul pa med pa srid pa
[\[216b.7\]]nas yang srid pa la mngon par dga' ba chags pa dang bcas zhe sdang la sogs pa'i sgras nga rgyal la sogs pa bag la nyal bcu phye bas/_brgya phrag gcig dang nyi shu dpa' bo yang min la shes rab can yang ma yin de dag gis ci ste bdag bran bzhin byas/_'di dag gi gnyen po lam
[\[217a\]]
[\[217a.1\]]bsgom pa'i don du sngon du 'gro ba 'di yin no/_/yang 'di ni ngo mtshar che ste bdag rang gi sems rten la bdag la 'jigs pa'i dogs pa yang med bzhin du/_gnod par byed pa de dag de lta bu mi rigs pa byed pa rnams la yang bdag mi khro ba 'di ni gnas ma yin
[\[217a.2\]]pa la dad pa smad/_lha dang lha min rnams dgrar gyur kyang gsod nus kyi mnar med dmyal ba'i me nang du khrid par mi nus so/_/me ji lta bu zhe na smras pa/_gzhan lta zhog lha'i bzhugs gnas ri rab kyi 'ang me gang dang phrad pas thal ba yang mi dmigs par 'gyur te shin tu mi bzad pas
[\[217a.3\]]so/_/me de la nyon mongs stobs can dgra mtshams med las kyi rgyus skad cig tu 'dor ro/_/'di dag kho na lta ci ste khros pa zhe na/_smras pa/_lha la sogs pa dgra bo gzhan la tshe 'di lta bu'i ring ba 'khor ba ltar thog mtha' med de/_ji ltar bdag gi nyon mongs pa'i dgra bo rnams
[\[217a.4\]]las so/_/lha la sogs pa thams cad de'i 'dod pa bzhin du mnyes par byas na phan par byed par 'gyur gyi/_nyon mongs pa ni bsten par byas na shin tu sdug bsngal bar byed do/_/dug sbrul kho bo ma byin pas dug 'phel ba bzhin no/_/'di ltar bar med pa rgyun du sdug
[\[217a.5\]]bsngal gyi tshogs bskyed pa'i rgyu yun rings kyi dgra bo rnams bdag gi sems la 'jigs pa med cing ldog pa med par gnas pa na bdag la sems la sems yod na 'khor ba la dga' bar mi rigs so/_/slar yang smad par 'os pa nyid bshad de/_srid pa kho na btson khang ste de'i
[\[217a.6\]]srung ma ni thar du mi ster ba ste/_dmyal ba la sogs par yang gsod bya gsod mkhan gshin rje'i pho nya 'di dag nyid bdag gi yid kyi khang pa na gang chags pa'i rang bzhin dra ba der gal te gnas na dgra bo stobs ldan btsan po sten pa de tshe bdag la bde ba ga la yod/_gang gi phyir de lta
[\[217a.7\]]yin pa de bas ji srid du dgra bo de dag mngon sum nyid du bsad par ma gyur pa de srid du bdag brtson pa mi 'dor ro/_/gang gi phyir nyes pa chung ngu'i dgra la yang khro ba brtan pa nga rgyal bdo ba rnams dgra de ma bcom par gnyid du mi 'gro'o/_/gzhan yang rang gi ngang gis 'chi ba 'chi ba'i
[\[217b\]]
[\[217b.1\]]chos can sdug bsngal ba'i skye bo g.yul du btsan thabs su bsad pa'i phyir sngar 'tshe ba de ji lta bu zhe na/_g.yul gyi mtshon cha rnams kyis phog pa'i sdug bsngal khyad du bsad nas/_bsgrub bya'i don ma grub par phyir phyogs par mi byed do/_/bshad pa rnams las khyad par bshad de/_rtag tu sdug
[\[217b.2\]]bsngal ma lus byed pa nyes pa med par dgra bo gsod par brtson pa bdag la sgyid lug ni mi nus pas le lo dang /_yi chad sems rmugs pa ni sdug bsngal brgya phrag byung bar gyur kyang /_rgyu gang gis te le lo mi rigs pa kho na'o zhes bya ba'i don to/_/lam gyi bden pa bsgom pa'i don du bshad
[\[217b.3\]]de/_gang gi phyir skye ba phyi ma dag la sogs pa'i dgos pa med kyang dgra bo'i snying la sogs par phog pa'i mtshon rgyan bzhin du dga' ba'i sems kyis 'chang bar byed pa na 'gro ba mtha' dag sangs rgyas par byed pa la go bgos pa bdag la sdug bsngal rnams ci ste gnod byed yin/_'di lta
[\[217b.4\]]bu'i sdug bsngal la dang ba kho nar rigs te/_'og tu 'chad pa yang /_'gro ba'i sdug bsngal 'joms byed pa'i/_/sdug bsngal nyid la dga' bar rigs/_/zhes so/_/de nyid bshad de/_nya ba rnams kyis 'tsho ba tsam gyi don du/_nya bsad pa'i phyir grang dus su chu grang ba la 'jug
[\[217b.5\]]pa dang /_gdol pa rnams gzhan gyi nor rku ba'i phyir mtshan mo tsher ma can gyi lam la char dang rlung dang dug sbrul la sogs pa'i 'jigs pa la ma ltos par gsod par dogs pa yang rab tu 'jug pa dang /_zhing pa yang tsha grang gi sdug bsngal dang ldan pa dang /_sogs pa'i sgras rngon pa dang /_
[\[217b.6\]]'dod pa log par g.yem par tshol ba dang /_tshong pa dang bran la sogs pa las dman pa byed pa rnams sdug bsngal bzod pa na skyes bu'i don grub par 'dod pa bdag gis ci ste mi bzod/_gzhan yang phyogs bcur nam mkha' khyab pa'i 'gro ba rnams nyon mongs pa las sgrol ba'i
[\[217b.7\]]don du dam bcas nas/_gang gi tshe gzhan lta zhog bdag kyang sred pa la sogs pa las grol bar ma byas/_de'i tshe rabs kyi nus pa ma bltas par 'gro ba rnams 'tshang rgya bar bya'o zhes brjod mkhan smyon par 'gyur te/_de bas nyon mongs pa 'joms pa la phyir mi ldog par dam bca'
[\[218a\]]
[\[218a.1\]]brtan par bya ste/_sngon du rang nyid ma grol bar/_/gzhan dag dgrol bar ga la nus/_/zhes bya ba'i rigs pas rang gi nyon mongs pa 'joms pa ni dang por brtsam mo/_/de bas na sdug bsngal thams cad khyad du bsad de/_nyon mongs pa 'joms pa la
[\[218a.2\]]brtson pa brtan pas mi mthun khon du bzung nas rtag tu g.yul sprad par bya'i/_'o na nyon mongs pa rnam pa kun nas 'joms par 'dod na de'i tshe/_'joms pa la mngon par zhen pa yang gzhom dgos pas nyon mongs pa med par mi 'gyur zhe na/_smras pa rnam pa la sogs pa ste/_
[\[218a.3\]]nyon mongs pa gang nyon mongs pa 'joms pa'i rgyur gyur pa sems can rnams la rjes su chags pa la sogs pa de ni tshogs sog pa'i rgyu yin pas rang gi dbang du byas nas gzhag par bya'o/_/'di ni byed pa dka' zhe na/_smras pa rgyu ma rnams dum bu dum bur gtubs
[\[218a.4\]]kyang mgo bcad cing sha dang khrag zad kyang /_nyon mongs pa'i dgra bo rnams kyi dbang du mi 'gro'o/_/gal te rang gi yul nas phyung ba rnams stobs ldan gzhan la brten te slar 'ong bar gyur na ci bya zhe na/_smras pa/_dgra bo gzhan phyung ba na yul gzhan du gnas te/_
[\[218a.5\]]gang la nus pa thob nas slar dgra bo gzhom pa'i phyir 'ong bar 'gyur/_nyon mongs dgra'i lugs ni/_de lta ma yin pas slar 'ong ba mi srid do/_/nyon mongs pa bag la nyal gzhom pa'i phyir bshad de/_bdag gi sems las phyung ba na gar song ste gzhom par 'gyur gang
[\[218a.6\]]du gnas te bdag 'joms pa'i phyir brtson 'grus rtsom/_gnas med pa'i phyir rtsa ba nas bton pa slar ldang mi nus so/_/'on kyang blo mi gsal ba bdag la brtson 'grus med/_nyon mongs pa 'di rnams de kho na nyid mthong ba'i shes rab tsam gyis gzhom par bya ba yin no/_/kun
[\[218a.7\]]slong bshad de/_yid du 'ong ba'i yul las kyang dbang po dul ba rnams la nyon mongs pa mi skye ba'i phyir rdul phra rab tu bcad kyang mi mthong bas nyon mongs pa yul la med/_dbang po'i tshogs rnams la yang med/_chos rnam par 'byed pa'i dus su sngar bzhin du'o/_/mi dmigs
[\[218b\]]
[\[218b.1\]]pa'i phyir de gnyis kyi bar na yang med do/_/'di dag las gzhan du yang med de/_'gro ba kun gnod byed ces pas snang rung du brtags pa mi dmigs pa'i phyir ro/_/de bas na rtsa ba med pa'i phyir glo bur ba kho na yin te/_tshul bzhin ma yin pa yid la byed pa las byung ba'i phyir ro/_/de
[\[218b.2\]]lta yin kyang 'gro ba ma lus pa la gnod pa byed do/_/'o na bdag gi sems la gnas zhes pa dang 'gal zhe na/_ma yin te de ni bag la nyal la ltos te bshad/_'dir ni kun slong gi rang bzhin bshad de/_med pas sgyu ma kho na yin no/_/ji ltar glang po che med kyang sngags dang sman gyi
[\[218b.3\]]mthus glang po'i rnam pa can sgyu ma snang /_de ltar nyon mongs pa yang rten cing 'brel par 'byung bas so/_/yid 'ong la sogs brtags nas su/_/dngos po la ni 'khrul gyur pa/_/'dod chags la sogs rtog pa 'byung /_/de yang yid mi 'ong rtogs nas/_/zhes bshad pas nyon
[\[218b.4\]]mongs pa dag las snying la 'jigs pa spong /_shes rab kyi don du ni de kho na nyid rtogs pa'i phyir brtson 'grus brtsam par gyis/_dgos pa med par dmyal bar bdag nyid sdug tu bcug na ci bya/_de ltar le'u 'dis bstan pa'i don nges par byas la 'bad de ji ltar gsungs pa'i bslab pa
[\[218b.5\]]bsgrub pa'i don du'o/_/'dir gang bsdus te bstan pa mdo sde nas mang du bstan pa'i bslab pa de dag la bslab pa'i phyir bslab pa kun las btus pa las gsungs pa bzhin te/_bdag nyid dang ni longs spyod rnams/_/dus gsum gyi ni dge ba dag_/sems can kun la gtong
[\[218b.6\]]ba dang /_/bsrung ba dag pa spel ba'o/_/ji ltar sman pas gdams pa ltar mi byed na sman gyi reg pa'i nad pa la sogs pa ga la yod/_de bzhin du thams cad mkhyen pa sman pa chen pos gdams pa'i bslab pa la mi slob na/_skye ba la sogs pa'i sdug bsngal gyi nad las grol bar
[\[218b.7\]]ga la 'gyur/_bag yod pa ni bskyed pa'i sems bsrung ba la nan tan te/_de'i don ston pa'i gzhung la yang de skad bshad/_bag yod par bstan pa'i le'u'i dgongs pa'i 'grel pa khyad par gsal byed ces bya ba bzhi pa'o//_//byang chub sems dpas btang ba'i
[\[219a\]]
[\[219a.1\]]lus la yang bsrung ba dang /_dag pa dang spel bar 'tshal lo/_/gang gi phyir/_sems can rnams la longs spyod phyir/_/bdag nyid la sogs sbyin pas na/_/ma bsrungs na ni longs spyod med/_/longs ma spyad na sbyin pa ci/_/de bas na/_sems can kun gyi longs
[\[219a.2\]]spyod phyir/_/bdag nyid la sogs bsrung bar bya/_/dge ba'i bshes gnyen bsten pa dang /_/mdo rnams rtag tu blta ba'o/_/de la bslab par 'dod pas bshad pa'i nyon mongs pa'i sgyu ma las sems bsrung bar bya'o/_/bslab pa yang snang bar byed pa dang /_bkag pa mi byed
[\[219a.3\]]pa'o/_/'o na bslab pa kho na bsrung bar bya'i zhe na/_smras pa/_g.yo ba nyon mongs pas myos su bcug pa'i sems dbang du ma gyur pa ma bsrungs na bslab pa bsrung bar mi nus so/_/gang gi phyir glang po che myos pa ma thul bas kyang de lta bu'i gnod pa mi byed kyi/_gang ma bsrungs
[\[219a.4\]]pa'i sems kyis dmyal bar byed pa'o/_/'di ltar myos pa las 'chi ba kho na 'byung gi_/sems las ni skye ba phyi ma la yang sdug bsngal chen po 'byung zhes khyad par ro/_/yon tan bshad de de bzhin gshegs pa'i gsung gi lcags kyus dbang du byas nas 'chad par 'gyur
[\[219a.5\]]ba'i dran pa'i thag pas mi mthun pa'i phyogs kun la spyod pa bkag pas/_gal te sems kyi glang po che bcings na de'i tshe nyon mongs pa las 'jigs pa thams cad nub la/_mngon par mtho ba la sogs pa dge ba rnams rim gyis thob par 'gyur ro/_/'o na sems zin kyang
[\[219a.6\]]stag la sogs pa ma bcings pas 'jigs pa thams cad ji ltar nub ce na/_bshad de stag la sogs pa tshigs bcad gnyis go sla'o/_/'di rigs pa gang zhe na/_smras pa/_gang gi phyir sngar byas pa'i las ngan gyis 'phags pa 'jigs pa la sogs pa yin gyi/_gzhan
[\[219a.7\]]du na ji ltar mi cig la thog babs pa la sogs pa 'byung ba ltar/_sems can thams cad la 'byung zhing yang na kun la mi 'byung ste rgyu med pa'i phyir ro/_/las kyang sems kho na ste lus kyi las la sogs pa bskyed pa'i phyir ro/_/mdzod las/_'jig rten sna tshogs las
[\[219b\]]
[\[219b.1\]]las skyes/_/las de sems pa dang nges byas/_/sems pa yid kyi las yin te/_/des bskyed lus dang ngag gi las/_/zhes gsungs pa'i phyir ro/_/gang gi phyir gsungs pa/_sdig pa'i sems ni log pa dang /_/'gro la dgra yi 'jigs pa med/_/sems ni gang gi dbang du
[\[219b.2\]]gnas/_/de la bde ba med mi 'gyur/_/sems dul ba ni legs pa ste/_/sems ni zhi ba bde ba'i rgyu/_/zhes so/_/yang dag gsung ba ni thams cad mkhyen pa thugs rje can te/_rang la phan par 'dod pa de la yid ches bya'o/_/gzhan du na ral gri lo ma'i nags tshal la
[\[219b.3\]]sogs par mtshon cha rnams dang /_lcags bsregs pa'i sa gzhi dang /_shal ma li'i nags kyi sdong po la 'dod log gi yul bud med sus byas so/_/'di dag sems kyis byas par bshad de/_de dag thams cad sdig pa'i sems las byung bar thub pas gsungs/_de
[\[219b.4\]]bas na sems bsrung bar bya'o/_/rin po che'i sprin las gang gi phyir gsungs pa/_chos thams cad sems sngon du 'gro ba ste sems shes na de dag kyang shes par 'gyur zhes bya ba la sogs pa mang po'o/_/dge ba'i tshogs kyang sems kho nar bshad de/_dbul ba ni nor med pa
[\[219b.5\]]ste 'gro ba dag gi de bsal nas/_gal te sbyin pa'i pha rol tu phyin pa rdzogs na de'i tshe sngon gyi rgyal ba rnams la de ji ltar 'byung /_gang gi phyir 'gro ba da ltar yang dbul bas so/_/'o na ji ltar de 'byung zhe na/_smras pa/_phyi dang nang gi dngos po thams cad dang /_de'i sbyin pa'i
[\[219b.6\]]'bras bu dang /_sems can thams cad la gtong bas goms pa'i khyad par gyis ser sna la sogs pa dang bral zhing sems chags pa med par gyur pa'i tshe/_sbyin pa'i pha rol tu phyin pa rdzogs pas de yang sems yin no/_/'o na ji ltar de 'byung zhe na/_smras pa/_phyi dang nang gi
[\[219b.7\]]dngos po thams cad dang nya la sogs pa'o/_/gsod pa la sogs pa'i yul dngos po med pas srog gcod pa la sogs pa med de/_gal te tshul khrims 'dod na de'i tshe nya la sogs pa dang /_gzhan gyi nor dang /_bud med dang chang la sogs pa gar bskrad/_gang du de dag
[\[220a\]]
[\[220a.1\]]mi mthong bar 'gyur/_mi mthong bas bdag gis de dag gsod par mi 'gyur ro/_/de lta min te de bas na de dag yod kyang de las bzlog pa'i sems thob na tshul khrims kyi pha rol tu phyin par 'dod de/_de bas de sems kho na'o/_/bzod pa yin nam brjod
[\[220a.2\]]pa yang sems su bshad de sems can la sogs pa'o/_/gal te dgra bo thams cad 'joms pas khro sems med pa'i phyir gnod byed gang yang med pas bzod pa yin na de'i tshe mi nus pa kho nar 'gyur te/_skye bo ma rungs pa la nam mkha' bzhin du 'dzad pa med pas so/_/de
[\[220a.3\]]bas na khro ba la sogs pa las bzlog pa'i sems kho na gzhan gyi gnod pa bzod pa'o/_/dgra bos byed par bya ba zhe sdang 'phel ba ste/_de med na de'i tshe de dag bcom pa ltar med pa lta bu'o/_/'di mi nus pa'i don yin kyang dpes thabs la mkhas na nus par bshad de/_
[\[220a.4\]]sa zhes bya ba la sogs pa'o/_/tsher ma la sogs pa'i gnod pa bskyab pa'i don du/_sa gzhi dag par 'os te de ni mi nus te ko ba de tsam med pa'i phyir ro/_/thabs kyis nus te lham mthil tsam gyi ko bas sa gzhi thams cad bkab par 'gyur ro/_/de bzhin du phyi rol gyi dgra
[\[220a.5\]]la sogs pa bzlog par mi nus kyi/_de bas rang gi sems kho na bzlog par bya'i/_gzhan bzlog par mi nus pa dang /_dgos pa med pas so/_/dge ba la spro ba'i rang bzhin brtson 'grus kyang sems su bshad de/_sems gsal zhes bya ba la sogs pa'o/_/
[\[220a.6\]]dge ba'i phyogs la spyod pa dman pa'i sems la lus ngag dang bcas pa yin kyang 'bras bu de lta bu mi 'byung /_ji ltar sems gcig pu yin pa la yang bsam gtan la sogs pa la gsal bar 'gyur bas 'bras bu 'byung ba tshangs pa nyid la sogs pa'o/_/de bas
[\[220a.7\]]de yang sems nyid do/_/bsam gtan ni sems rtse gcig pa'i mtshan nyid can/_sems nyid du bshad de/_bzlas brjod ces pa la sogs pa'o/_/bzlas pa ni sngags dang rig pa la sogs pa bskyar ba'o/_/dka' thub ni dbang po rnams bsdams pa'o/_/de dag
[\[220b\]]
[\[220b.1\]]yun rings su goms kyang sems g.yengs pa 'am/_gnyid la sogs pas rmugs pas don med du 'gyur te bsgrub bya mi 'grub pas so/_/zhes thams cad mkhyen pa bcom ldan 'das kyis gsungs so/_/shes rab ni brjod med sems yin zhes bshad de/_sdug
[\[220b.2\]]bsngal zhes bya ba la sogs pa'o/_/ris drug gi sdug bsngal 'joms pa dang /_mya ngan las 'das pa'i bde ba myong ba'i phyir don med 'khor te/_ka shi'i me tog nam mkhar 'khor ba bzhin/_/me lnga bsten pa dang skra 'byid pa la sogs pa don med de/_gang dag gi chos kyi
[\[220b.3\]]don gyi mchog 'jig rten dang 'jig rten las 'das pa'i chos mchog gi gter sems nyid gsang ba ste/_tha mal gyi spyod yul ma yin pa de kho na nyid sems pas chos kyi sku'i rang bzhin ma goms pa'o/_/sdong po bkod pa las gsungs pa/_rang sems kho na chos kyi sprin gyis
[\[220b.4\]]rlan par byed pa'o/_/sgrib pa rnams las sbyang bar bya'o/_/brtson 'grus kyis brten par bya'o zhes bya ba la sogs pa'o/_/gang gi phyir sems can sems kyi rang bzhin yin pa de bas brtan par gzung ba ni dran pas so/_/legs par bsrung ba ni shes bzhin gyis so/_/brtul
[\[220b.5\]]zhugs gtso bor gyur pa 'di ma yin pa brtul zhugs gzhan mang pos ci zhig bya/_bka' bsdu ba'i mdo las gsungs pa/_rang gi sems byin gyis brlab cing shin tu brtan par gzung bar bya'o/_/gang gi phyir gang na sems pa der yon tan dang skyon rnams so/_/de la byang chub sems dpa' skyon
[\[220b.6\]]rnams las sems log ste/_yon tan rnams la rab tu bcug go zhes bya ba la sogs pa'o/_/dpe bshad de/_ji ltar byis pa rtsa bkrol rnams kyi nang du gang rung gi rma bsrung bar 'dod pas gnod pa'i dogs pas sems rtse gcig par rma bsrungs pa de bzhin du/_bslab pa
[\[220b.7\]]bsrung bar 'dod pas sems ni sdug bsngal gyi rgyu yin pas rma lta bu'o/_/zhe sdang la sogs pa skye bo ma rungs pa'i nang du dus thams cad du bsrung bar bya'o/_/rmas bskyed pa'i sdug bsngal chung ste/_de la 'jigs shing rma nan tan gyis bsrung na/_bsdus 'joms kyi ris 'joms pa las
[\[221a\]]
[\[221a.1\]]yun ring po sdug bsngal chen po las yun ring 'jigs shing sems can gyi rma ci ste mi bsrung /_bsdus 'joms kyi ris lus 'joms pa yin kyang de'i sdug bsngal sems kho na la'o/_/de ltar byas na yon tan ci zhe na/_smras pa/_spyod pa zhes bya ba la
[\[221a.2\]]sogs pa'o/_/mi rigs pa byed pa'i skye bo rnams la sdang bar mi bya'o/_/lang tsho rnams kyi nang du yang mi chags shing bag yod par bya'o/_/de bstan par bya zhing bshad de/_snam sbyar la sogs pa rnying pa dang /_gdan gding ba dang phyag la sogs pa'i bkur sti dang /_lus dang tshe dang
[\[221a.3\]]dge ba gzhan dag gang bdag gi don du gyur pa de dag thams cad nyams kyang bla'i sems ni nam yang nyams par mi bya'o/_/'dir dad pa skyed pa'i phyir bshad de/_sems bsrung ba la sogs pa'o/_/gtsug na rin po ches zhus pa las dran pa bshad de/_dran pa gang gis nyon mongs pa rnams
[\[221a.4\]]dang /_bdud kyi las rnams la skabs mi 'byed pa dang /_lam ma yin par mi ltung ba dang /_mi dge ba rnams la skabs mi 'byed pa zhes bya ba la sogs pa ste/_dmigs pa'i yul la ma rmugs pas so/_/shes bzhin ni rgyal ba'i yum las gsungs te/_spyod
[\[221a.5\]]pa na bdag spyod do zhes gnas pa na bdag gnas so zhes rab tu shes zhes bya ba la sogs pa'o/_/shes bzhin ni lus dang sems so sor brtags pa'o/_/'di gnyis ma bsrungs na skyon du bshad de/_nad kyis gzir ba'i mi las thams cad mi nus pa ltar/_dran pa dang shes bzhin
[\[221a.6\]]med pa'i sems kyis thos pa dang /_bsam pa la sogs pa mi nus so/_/gnyis kyi skyon so so bshad de/_ji ltar bum pa bu ga can la kha nas blugs pa'i chu 'dzag pa ltar/_shes bzhin med pa'i sems dang ldan pa la thos pa la sogs pa dran pa mi gnas so/_/skyon gzhan
[\[221a.7\]]bshad de/_mang du thos pa dad pa dang ldan pa bslab pa bsrung ba la brtson pa mang po rnams kyang lus dang sems shes bzhin med pas gdung bar 'gyur ro/_/dge ba 'phrog pas na chom rkun pas dran pa nyams pa la brten nas 'phrog pas bsod nams bsags kyang ngan 'gror 'gro_/
[\[221b\]]
[\[221b.1\]]nyon mongs pa rnams dang chom rkun rnams glags skabs tshol bar byed/_'jug pa'i lam thob na dge ba 'phrog go/_/de bas bde 'gro kho na srog ste de 'joms dge ba 'phrog pas so/_/gang gi phyir de lta yin pa de bas na yid kyi khang par 'jug pa'i sgo khar chom rkun bsrung ba'i
[\[221b.2\]]phyir dran pa bzhag par bya'o/_/gal te song na yang nye bar gzhag par bya ste/_dmyal ba la sogs pa'i sdug bsngal dran nas so/_/dran pa yang mkhan po'i gdams pa dang /_de las 'jigs pa dang /_dad pa che ba dang /_legs spyad kyi dbang dang bla ma dang lhan cig
[\[221b.3\]]'grogs pas dka' sla med pa skye'o/_/gzhan yang sangs rgyas dang byang chub sems dpa' rnam pa thams cad mkhyen pa nyid yin pas khams gsum gyi dngos po de dag gi mdun na yod de/_bdag kyang de dag gi mdun du gnas so/_/de ltar bsams shing rtag tu mi rigs
[\[221b.4\]]pa la ngo tsha ba dang /_bslab pa la gus pa dang /_de las mi 'da' ba'i 'jigs pa de dag dang ldan zhing /_de ltar bsams shing rtag tu gnas par bya'o/_/yang na sangs rgyas la sogs pa la ngo tsha ba la sogs pa'o/_/de ltar gzhan yang yon tan 'byung ste/_skad cig re
[\[221b.5\]]rer de ltar spyad na 'bad pa med par sangs rgyas rjes su dran pa yang de las skye'o/_/shes bzhin skye ba dang de brtan pa'i rgyu ni dran pa nyid bshad de/_gang tshe rnal 'byor gyi yid kyi sgor lus dang sems bsrung ba'i phyir dran pa gnas pa de'i tshe shes bzhin 'byung ste/_'byung ba yang
[\[221b.6\]]phyir mi ldog go/_/dgos pa med la spros pa spang bar bshad de/_dang por re zhig sems rtag tu bshad pa'i rim pa dang ldan pa nye bar gzhag par bya'o zhes nang du sems pa'o/_/mi dgos pa la spros pa spang ba'i phyir dbang po rnams med pa ltar dgos pa med par
[\[221b.7\]]gzugs la sogs pa sbyin pa las log par shing bzhin du gnas par bya'o/_/de nyid gsal bar byed cing bshad de/_mig cung zad phye ba 'og tu lta ba g.yeng ba spang ba'i phyir te/_des bsam gtan gyi lta ba bstan te/_g.yo ba med pa de kho na nyid bsgom pa'o/_/las
[\[222a\]]
[\[222a.1\]]dang po pa mi nus na ngal bso ba'i phyir bshad de/_lta ba zhes bya ba la sogs pa'o/_/mig dang sems ngal ba spang ba'i phyir/_res 'ga' phyogs su blta bar bya ste/_gal te gang rung de nye bar 'ong na de'i tshe de'i grib ma tsam shes nas/_legs par
[\[222a.2\]]byon nam smra zhing blta ste de dad pa mi ldog pa'i phyir ro/_/lam du yang de ltar blta zhing 'gro na 'jigs pa brtag par bshad de/_'jigs pa'i rgyu ni chom rkun pa la sogs pa ste/_de shes par bya ba'i phyir phyogs bzhi rim pas yud tsam blta ste rang bsrung ba'i phyir ro/_/
[\[222a.3\]]phyogs thams cad blta na bsdad de blta bar bya'o/_/rgyab blta na log ste blta'o/_/mdun du 'gro ba dang rgyab tu blta ba ste/_de ltar spyod lam thams cad du gang tshe gang rigs de shes bzhin byed pa'o/_/lus shes bzhin bslab pa bshad de/_spyod lam gang rung la lus
[\[222a.4\]]'di ltar gnas par 'tshal zhes klog pa la sogs pa brtsams nas/_bar du yang lus ji ltar gnas zhes brtag par bya'o/_/sems shes bzhin bshad de/_rang dang gzhan la phan pa'i chos sems pa kho na dka' ba chen po ste/_de la bcings pas rang dbang du 'gyur ba'i phyir ro/_/
[\[222a.5\]]de la bcings kyang brtag par bshad de/_rang gi dmigs yul lam gzhan du yod pa brtag ste/_gzhan las log ste de nyid la sbyar bar bya'o/_/rang gi ngang gis der rgyun btang snyoms su gzhag go/_/ji ltar brtsams pa'i bsam gtan skad cig kyang mi gtong ba de ltar gzung bar
[\[222a.6\]]bya'o/_/gang gi phyir tshul khrims ni ting nge 'dzin gyis dag par bya ba yin no/_/zla ba sgron mas zhus pa las/_ting nge 'dzin thob na tshul khrims myur du dag par 'gyur ro zhes bya ba la sogs pa'o/_/shes bzhin gtong bar bshad de/_me la sogs pa'i 'jigs pa dang dkon
[\[222a.7\]]mchog gsum gyi mchod pa la sogs pa'i dga' ston yod pas/_ting nge 'dzin mi nus na dus de srid du ci bder spyad par bya'o/_/de ltar cis she na/_sbyin pa bas tshul khrims gya nom pas de mi nus pa'i tshe dus de srid du btang snyoms byas kyang ltung ba med do/_/blo gros mi zad pa'i mdo _
[\[222b\]]
[\[222b.1\]]las/_thag ring po nas chos nyan du 'ongs pa rnams kyi don du bsam gtan las langs te/_chos kyi sbyin pa kho na bsngags pa zhes bya ba la sogs pa'o/_/de ltar yin kyang bslab pa la lhod pa mi rigs par bshad de/_gang zhig bsams nas byed par brtsams pa re zhig
[\[222b.2\]]bsam gtan la sogs pa de nyid rdzogs par bya'i/_/de la sems rtse gcig pa ste/_de spangs nas gzhan ma yin no/_/de ltar byas nas ci zhe na smras pa/_de ltar bsgrub par byas na thams cad legs/_bzlog pa na gnyis ka mi legs te/_sngar brtsams pa dang phyis khas blangs
[\[222b.3\]]pa'o/_/de ltar na shes bzhin ma yin par rab tu 'jug pa dang /_de zhugs pa 'phel bar 'gyur ro/_/gzhan yang rgyal po'i gtam la sogs pa rnam pa sna tshogs pa dang /_gar la sogs pa ngo mtshar che ba la 'dod pa byung na de gzhom par bya'o/_/gzhan yang dgos pa med par
[\[222b.4\]]'jim pa 'dril ba dang /_sen mo la sogs pas rtswa gcod pa dang /_rkang pas sa la ri mo 'bri ba dang /_sogs pa'i sgras zhal ba dang /_bzo byed pa la sogs pa bkag pa mthong nas/_de'i rnam par smin pa la 'jigs shing /_skad cig de nyid la spang bar bya'o/_/
[\[222b.5\]]tshigs bcad bdun gyis shes bzhin byed par bshad de/_gang tshe la sogs pa'o/_/dang po rang sems brtags te rigs pa gang yin pa de brtan par bya'o/_/gang gi tshe rang sems chags pa 'am sdang ba de'i tshe/_lus kyis bya ba mi bya zhing ngag tu mi brjod de/_de gnyis nyon
[\[222b.6\]]mongs par rtogs nas so/_/dbang po'i 'phro ba dang rnam rtog bsdus te gnas par bya'o/_/dgongs pa 'di ste/_'dod chags la sogs pa kun slong gang yin pa de rang gi ngang gis yal 'gro ste/_skad cig ma yin pa'i phyir ro/_/gang gi tshe rgod pa ni g.yeng ba dang /_gzhan ngag
[\[222b.7\]]gis co 'dri ba dang /_nga rgyal ni sems khengs pa dang /_rgyags pa dang /_mtshang 'bru ba ni lus kyis tho 'tshams pa dang /_'di dag gis skyor ba kyog po slu bar 'dod pa na/_gang gi tshe bdag la stod pa ni rang gi yon tan gsal bar byed pa dang /_gzhan la smod pa ni mi mgu ba dang /_gshe
[\[223a\]]
[\[223a.1\]]bcas ni khro bas rtsod pa dang /_nor gyi rnyed pa dang /_bkur sti dang /_grags pa 'dod pa dang /_g.yog 'khor dang /_rim gro 'dod pa dang /_gzhan don yal bar 'dor ba dang /_rang don don du gnyer ba dang /_'khor ni slob ma la sogs pa dang /_mi
[\[223a.2\]]rigs pa smra bar 'dod pa na mi bzod pa dang /_le lo dang /_'jigs pa dang /_spyi brtol dang /_mu cor dang /_rang gi phyogs la zhen pa'i sems byung na/_de'i tshe bya ba mi byed par shing bzhin gnas par bya'o/_/de'i gnyen po bshad de/_de ltar kun nas nyon mongs pa'i sems
[\[223a.3\]]mthong nas yang na don med pa'i bya ba rtsom pa de'i tshe/_bag yod pa'i dpa' bos gnyen po shes bzhin byed pas brtan par gzung bar bya/_u gras zhus pa'i mdo las gsungs pa/_rgod pa med par dran pa nye bar gzhag pa shes bzhin dang ldan pa'o/_/bslab pa kun las btus
[\[223a.4\]]pa las kyang /_de la bdag nyid bsrung ba ni/_/gang zhig don min spong bas so/_/de dag gang gis 'thob ce na/_/don med spros pa spangs pas so/_/de dag rtag tu dran pas 'grub/_/dran pa shin tu dad las 'byung /_/dad ni zhi ba'i bdag nyid che/_/shes te bstan pas skye bar 'gyur/_/
[\[223a.5\]]zhes so/_/tshigs bcad gsum gyi gnyen po kho na bshad de/_shin tu nges pa ni dam bca' brtan pa ste/_rab tu dad pa ni yon tan can la dang ba'o/_/brtan pa ni mi 'jigs pa'o/_/gus pas bkur sti'o/_/zhes ni lus la sogs pas byed pa'o/_/bcom ldan 'das la ngo tsha
[\[223a.6\]]ba dang 'jigs pa dang bcas/_zhi zhing ni dbang po rnams bsdams pa'o/_/sbyin pa la sogs pas gzhan dga' bar byed pa'o/_/gcig la 'dod pa gang yin pa de gzhan la mi 'dod pas/_phan tshun du 'gal ba byis pa'i 'dod pas mi skyo ba'o/_/nyon mongs pa'i dbang gis 'di dag la
[\[223a.7\]]de ltar 'byung zhes byas nas snying rje dang ldan pa'o/_/rang bzhin dang bcas pa'i kha na ma tho ba ma yin pa rnams la rtag tu rang bzhin gyi dbang du gyur pa/_sprul pa bzhin du nga rgyal med par sems bdag gis gzung bar bya'o zhes bsam par bya'o/_/yun ring mo zhig nas dal 'byor thob
[\[223b\]]
[\[223b.1\]]pa zhes skad cig re re zhing bsam par bya zhing /_'dod chags la sogs pa'i rtog pas mi g.yo bar ri rab bzhin du sems brtan par bya'o/_/sems sbyong ba kho na byang chub sems dpa'i bslab pa zhes des bsgrubs so/_/lus kyi shes bzhin bshad de/_lus bems po yin pas
[\[223b.2\]]rang gzhan gyi don mi 'grub ste/_gzhan du sems dang bral ba'i lus sha la chags pa'i bya rgod rnams kyis phan tshun du khrid pa na ci ste dgag par mi byed do/_/sems kyis zhen pa spangs pa'i phyir bshad de/_kye yid bdag med pa kho nas bdag tu gzung nas sha dang rus pa'i
[\[223b.3\]]phung po ci ste bsrung zhe na/_khyod las lus 'di tha dad yin tsa na de nyams kyang khyod la ci gnod/_tha dad pa phan gnod mi shes pa bdag gir byed na/_shing gi gzugs shin tu gtsang ma ci ste mi bzung /_'di ni mi gtsang ba'i sprul pa nyams pa'i chos yin no/_/snying po med par
[\[223b.4\]]bshad de/_shes rab kyis rang gi lus las pags pa tha dad du rtogs pa dang /_de nas rus pa'i dra ba las sha ni tha dad par rtogs shing /_rus pa rnams kyang shes rab kyis bcag ste/_de'i nang du rkang mar la blta ste/_mkhas pas bsngags par 'os pa'i snying po 'dir
[\[223b.5\]]ci yod ces brtag par bya'o/_/de ltar 'bad pas btsal kyang snying po ma mthong na/_de dus smros shig_/ci ste lus bsrung ngo /_/dgos pas bsrung bar bshad de/_khyod kyis la sogs pa go sla'o/_/dgos pa gnyis kyis 'di bsrung bar 'os pa bshad de bsod
[\[223b.6\]]nams bsag pa'i yan lag yin pa dang /_bya rgod la sogs pa'i kha zas yin pas so/_/gang gi phyir bshad pa/_gang la cung zad kyang zhen pa skye ba'i dngos po de nye bar blang bar mi bya'o/_/gang gi phyir byang chub sems dpa' lus dang srog btang bas ltos pa
[\[223b.7\]]mi rung ngo /_/de ltar shes kyang bsod nams la 'jug par mi byed na/_'di ltar khyod kyis zhes bya ba la sogs pa go sla'o/_/'dir gnas par mi 'gyur zhes byas nas/_g.yog la gos la sogs pa mi ster ba bzhin du/_lus kyang mi rtag par 'gro bar 'gyur
[\[224a\]]
[\[224a.1\]]bas de zar bcug pa ci/_'o na ji ltar rigs she na/_kye yid lus la gla tsam byin te rang gi don la 'jug par bya'o/_/gang gi phyir gla bas btab pa'i lo tog rnams/_de la kun ster ba ma yin no/_/de bas lus la gru'i blo bskyed de/_bsod nams la 'jug pa dang /_bsod
[\[224a.2\]]nams ma yin pa las bzlog pa'i rten yin pa'i phyir ro/_/sems can gyi don bsgrub pa'i phyir 'dod pa ji bzhin du byed du gzhug go/_/de ltar lus shes bzhin gyis de'i rang bzhin dang dgos pa rnam par dpyad nas bsdus shing bshad de/_de ltar bshad
[\[224a.3\]]pa'i rigs pas sems dang /_lus kyi mtshan nyid can/_bdag dbang du byas te rtag tu bzhin 'dzum pa/_khro gnyer gzhan dad pa zlog par byed pa spangs nas byung ba rnams kyis gsong por smra ba'i gong du legs par 'ongs sam zhes bya ba la
[\[224a.4\]]sogs pas gsong por smra ba'o/_/'gro ba la gnyen bshes ltar bya'o/_/bsam gtan gyi g.yeng ba dgag pa bshad de/_khri la sogs pa ste go sla'o/_/de ltar byas pas yon tan bshad de/_chu skyar la sogs pa ste de bas na rtag tu sgra med par bag yod par bya'o/_/
[\[224a.5\]]gzhan yang gzhan la bskul ba ni nyes byas bshags pa la bskul ba ste/_de la brtson pa ni gdams ngag sbyin nus pa ste/_ma bcol bar phan pa byed pa rnams te/_de dag gi ngag spyi bos blang bar bya ste/_de bas thams cad kyi slob ma nga rgyal med par thams cad las
[\[224a.6\]]slob ste/_bla ma ltar byed do/_/phrag dog mi bya bar bshad de/_legs par smras pa ni nyon mongs pa'i gnyen po gzhan gyis smras pa na'o/_/bstod pas legs par byas so zhes bya ba la sogs pa'o/_/gzhan gyi yon tan de'i lkog tu smra ste/_gzhan gyis de'i mdun du de'i
[\[224a.7\]]yon tan brjod pa na rjes su slob ste/_dga' ba bzhin du'o/_/gzhan du na 'dis mi 'dod kyis ko/_/rang gi yon tan gzhan gyis brjod pa na nga rgyal mi byed do/_/de yang kho gzhan gyi yon tan la dga' bar zhes yid la bya'o/_/gzhan gyi yon tan la phrag dog spang bar bshad de/_dman
[\[224b\]]
[\[224b.1\]]pa bar ma mchog rnams kyi gang rung brtsams pa de sdug bsngal gyi phyir ma yin te/_'on kyang dga' ba'i phyir te/_dga' ba de nor rdzas btang yang rnyed par dka'/_'dir ni 'bad pa med par bsgrubs pas ci ste spong /_de bas dga' ba'i bde ba spyad par bya/_phrag dog gi
[\[224b.2\]]yul gzhan gyis 'bad de bsgrubs pa'i yon tan rnams kyis so/_/'dir khyad par bshad de 'dir gzhan gyi yon tan la dga' bas skye ba 'di la god med de ci yang ma brlag_/skye ba phyi ma la bde ba che ste gzhan gyi yon tan la bstod pas so/_/gzhan gyi yon tan la mi bzod na 'jig
[\[224b.3\]]rten gnyi ga la skyon te/_'dir mi dga' bas sdug bsngal zhing pha rol du yang zhe sdang gis sdug bsngal che'o/_/byed par rigs pa yang bslab par bya bar bshad de/_yid ches pa'i tshig dang /_phan tshun 'brel pa dang /_don la the tshom mi 'byung ba dang /_yid du 'ong ba dang /_rnar snyan
[\[224b.4\]]pa dang /_snying rje'i rgyu mthun pa dang /_'jam pa dang /_ran pa'i tshig gis brjod par bya'o/_/ji ltar blta zhe na/_smras pa/_drang ba dang ni kyog po ma yin pa dga' bas gzhol ba'i mig gis/_skom pas chu ltar btung zhing sems can la blta bar bya'o/_/chags pa dang /_sdang ba
[\[224b.5\]]dang gti mug gis ma yin gyi/_'on kyang 'di dag nyid la sogs pa go sla ba'o/_/bslab btus las/_kun du rtsa bkrol med par 'jam/_/nyung ba yid du 'ong smras pa'i/_/skye bo skal ldan gzhol bar byed/_/tshang mar smra ba 'byung bar 'gyur/_/zhes so/_/bka' bsdu ba las/_ji ltar
[\[224b.6\]]mthong ba tsam gyis 'gro ba rnams dang bar 'gyur ba de ltar bya'o/_/gang gi phyir sems can yongs su smin par byed pa las bya ba gzhan 'di la med do zhes so/_/de ltar ma byas na/_bslab btus las/_rgyal ba'i myu gu yid gcugs par/_/ma gyur pa la smad byas nas/_/thal bas
[\[224b.7\]]bkab pa'i me bzhin du/_/dmyal la sogs par 'jig rten bsreg/_/'dir yang bya bar 'os par bshad de/_yi dam du byas pa'i sbyin pa la sogs pa dang /_mngon par zhen pa las byung ba shin tu dang bas byas pa dang /_gnyen po las byung ba nyon mongs pa'i gnyen po stong pa nyid
[\[225a\]]
[\[225a.1\]]bsgom pa la sogs pa dang /_yon tan gyi zhing sangs rgyas la sogs pa dang /_phan pa'i zhing pha ma la sogs pa dang /_sdug bsngal ba nad pa la sogs pa la phan par byas pas 'bras bu gzhal du med pa'o/_/rtag tu bya bar bshad de/_brtson pa ni le lo med
[\[225a.2\]]cing sdang ba yang rang gzhan gyi don ma bskul bar ngang gis byed pa bzhin du las thams cad la gzhan la go skabs mi 'byed pa'o/_/rim pas byed par bshad de/_gong nas gong du sbyin pa las tshul khrims dang /_de las bzod pa mchog ces bya ba la sogs pa'o/_/de bas dman pa'i ched
[\[225a.3\]]du mchog gtang bar mi bya'o/_/'o na sbyin pa'i dus su tshul khrims la gang gi phyir btang snyoms bshad pa'o zhes pa dang /_'gal zhe na/_legs spyad ni bslab pa gong ma ste/_de nyid dge ba'i chu bsrung bas rags yin te/_de ma gtogs pas gong ma gtang bar mi bya'o/_/ji ltar
[\[225a.4\]]bsam gtan gzhag ste 'ong bar 'dod pa'i skye bo rnams la chos kyi sbyin pa bla na med pa byed do/_/bsam gtan tshul khrims kyi yan lag yin pa'i phyir ro/_/'dod pa rnams tshim par ma byas na ltung ba'o/_/de ltar bshad pa'i don rtogs nas gzhan don du rtag par
[\[225a.5\]]brtson 'grus dang ldan par bya'o/_/'o na ma las 'da' ba ji ltar zhe na/_smras pa/_thugs rje can gzhan don gzigs pa la bkag pa yang gnang ngo /_/gzhan yang sems can gyi don gzigs nas/_mi tshangs par spyod pa dang /_mi gsod pa yang bshad do/_/dge slong gis
[\[225a.6\]]'bras gsol ba na/_log par ltung ba ni rkang lag la sogs pa bcad pa dang /_mgon med pa ni skyob pas stong pa dang /_brtul zhugs la gnas ni sdom pa dang ldan pa ste/_de dag la skal ba byin nas/_tshad bar mar gsol bar bya'o/_/ji ltar lus dang sems las su
[\[225a.7\]]rung ba'o/_/snam sbyar dang bla gos dang mthang gos te chos gos gsum ma gtogs pa gzhan lhag pa gtang bar bya'o/_/'o na de yang ci ste mi gtong zhe na/_smras pa/_dam pa rnams kyi chos sam/_yang na dam pa yang yin chos kyang yin/_yang na de sbyin byed pa'i lus gzhan sbyin
[\[225b\]]
[\[225b.1\]]pa'i don du gnod par mi bya/_de ltar lus la gnod par mi bya zhing lhag ma go sla'o/_/gang gi phyir de lta yin pa de'i phyir/_ma dag pa gnyen dang gnyen ma yin pa la mi mnyam pa'i snying rje'i bsam pa yod kyi bar srog gtang bar mi bya'o/_/thams cad las sems mnyam par gyur
[\[225b.2\]]pa'i tshe de gtang bar mi bya'o/_/gang gi phyir de ltar byas na 'gyod pa la sogs pa med pas nyams par mi 'gyur ro/_/mthong lam thob nas zhes bya ba'i don to/_/chos bstan pa ni gdod bshad de/_chos ni gsung rab yan lag dgu'o/_/legs par mi gnas zhes kun dang
[\[225b.3\]]sbyar ro/_/lha dang klu la sogs pas dam pa'i chos mchod par 'os pa yin pas/_de la ma bstan na de dag gis smod par 'gyur ba dang /_chos ston pa po la yang ltung ba 'byung ste/_bkag pa byed pa'i phyir ro/_/mgo g.yogs pa dang mgo dkris pa la sogs pa la chos bshad
[\[225b.4\]]par mi bya'o/_/zab ni blo dman pas rab mi rtogs pa'i phyir ro/_/rgya che ba ni rdzu 'phrul la sogs pa blor mi shong ba'i phyir ro/_/dman pa ni mos pa dman pa'o/_/mi bshad ces gong ma dang sbyar ro/_/bud med min ni dben par skyes pa med par ro/_/dman pa ni nyan thos dang rang
[\[225b.5\]]rgyal gyi theg pa dang /_mchog ni theg pa chen po ste/_gnyi ga nyon mongs pa'i gnyen po yin pas so/_/theg pa chen po'i chos kyi snod ni nyan thos kyi chos la mi sbyar ro/_/spyod pa ni bslab pa sdom pa ste/_de spangs la mdo sde dang sngags zlos pa kho nas thar pa thob po zhes 'dod pa bskyed par
[\[225b.6\]]mi bya'o/_/so shing dang mchil ma 'dor ba ni bkag pa'i phyogs su yin gyi/_chu dang longs spyod pa'i phyogs su ma yin/_gci ba la sogs pa yang mi dor te bkag pas so/_/kha bkang ba dang /_su su dang phu phu'i sgra dang bcas pa dang /_kha gdangs nas bza' bar mi bya'o/_/rkang
[\[225b.7\]]pa brkyang ste shing stan la sogs par 'dug par mi bya'o/_/dus mnyam du lag pa gnyis mnye bar mi bya'o/_/gzhan gyi bud med gcig pu dang bcas par 'gro ba dang kha cig tu nyal ba dang gdan gcig la 'dug par mi bya ste kun tu chags pa med kyang ma dad pa'i rgyu yin pas so/_/'jig rten
[\[226a\]]
[\[226a.1\]]pa ma dad par byed pa kun bstan bcos la mthong ba dang /_yul chos dris te spang bar bya'o/_/bslab btus las/_des na bsdus te sdom pa ni/_/rin chen sprin las rgyal bas gsungs/_/gang gis sems can ma dad pa/_/de ni 'bad pas spang bar bya/_/zhes so/_/
[\[226a.2\]]sdigs mdzub la sogs pa sor mo gcig gis gang yang mi la bstan par mi bya'o/_/lag pa g.yon pas kyang ma yin te ma dad pas so/_/lag pa g.yas pa thams cad kyis dad pa dang ldan zhing lam yang bstan par bya'o/_/lag pa brkyang nas don chung ba la gang yang 'bod par mi bya'o/_/brang
[\[226a.3\]]khang na gnas pa go bar bya ba'i phyir se gol la sogs pa'i sgra bya ste/_gzhan du nam bsdams pa srid do/_/'dod pa'i phyogs su mgo bzhag nas gzhogs g.yas 'og tu bcug_/rkang pa'i steng du rkang pa gzhag ste/_lag pa g.yas pa sngas su bcug ste rkang pa'i steng du lag pa g.yon pa brkyang
[\[226a.4\]]ste/_snam sbyar gyis lus g.yogs nas shes bzhin du thog mar nyal ba'i dus su nges par myur du ldang bar bya'o zhes glos 'di ltar nyal bar bya'o/_/spyod pa ni bslab pa ste/_gzhal du med pa ni grangs mi nus pa'o/_/sbyong ba ni dri ma spong ba ste/_'di ni gdon mi za bar bya'o/_/de'i don du
[\[226a.5\]]bshad de/_nyin dang la sogs pa'o/_/ltung ba bshags pa dang /_bsod nams la rjes su yi rang ba dang /_byang chub tu yongs su bsngo ba dang /_phung po gsum pa mtshan mo lan gsum nyin mo lan gsum du gdon par bya'o/_/ltung ba lhag ma ni pham pa las gzhan te des zhi bar 'gyur ro/_/
[\[226a.6\]]pham pa rnams ni slar dkon mchog gsum la skyabs su 'gro ba dang /_byang chub mchog tu sems bskyed pas so/_/gnas skabs su gang spa bar bya ba'i spyod pa la sogs pa ste/_rang nyid kyi'am gzhan don gyi dbang du gyur pas spyod na de la 'bad de bslab par bya'o/_/nyes pa med par ci ste spyod
[\[226a.7\]]ce na/_smras pa/_rgyal ba'i sras kyis gang bslab par bya ba ma yin pa de ni med do/_/bdag dang bdag gi bar mi bzung zhing bden pa gnyis rtogs nas gzhan don la 'bad pa de ltar spyod pa na gang bsod nams ma yin pa de ni med do/_/rang don rdzogs pa na gzhan don byed pa zhes brgyud pa
[\[226b\]]
[\[226b.1\]]dang /_dngos ni nus par gyur pas thog ma nas gzhan don las gzhan mi byed do/_/de ltar byas pa las byung ba'i bsod nams sems can rnams kyi don du byang chub tu bsngo'o/_/bla ma dam pa dge ba'i bshes gnyen byang chub sems dpa'i brtul zhugs 'dzin pa/_theg pa chen
[\[226b.2\]]po'i don la mkhas pa srog gi phyir yang rtag tu gtang bar mi bya'o/_/sdong po bkod pa'i le'u dpal 'byung gi rnam thar las gsungs pa/_bla ma bsten pa'i rim pa la bslab par bya'o/_/'di ni 'dir bshad pa ste gzhan ni 'dir ma bshad pa rnams so/_/gang gi phyir mdo sde zhes
[\[226b.3\]]bya ba la sogs pa'o/_/rtsa ba'i ltung ba ni sdom pa 'jig par byed pa ste/_nam mkha'i snying po'i mdo sde la blta bar bya'o/_/bslab pa kun las btus pa ni de nyid kyis mdzad pa'o/_/mdo sde kun las btus pa ni 'di nyid kyi'o/_/gnyis pa ni bslab pa kun las btus pa dang mdo
[\[226b.4\]]sde kun las btus so/_/'jig rten pa'i sems bsrung ba'i phyir yang bslab pa bshad de/_yul gang la bya ba gang bkab pa gzhan gang la ma bkag pa de 'jig rten gyi sems bsrung ba'i phyir 'dir bslab pa mthong nas bya'o/_/dran pa'i mtshan nyid ni rang gi ming kho nas bstan to/_/
[\[226b.5\]]shes bzhin gyi mtshan nyid bshad de/_lus dang la sogs pa go sla'o/_/nges par bya ba'i phyir bshad de/_lus ni yid sngon du 'gro ba yin pas lus kyi bya ba la thams cad 'dus pas lus kyis 'di dag dpyad par bya/_dper na sman dpyad klags pas nad mi ldog pa bzhin no/_/
[\[226b.6\]]shes bzhin bsrung ba'i le'u'i dgongs pa'i 'grel pa khyad par gsal byed ces bya ba las lnga pa'o//_//bdag nyid la sogs pa sbyin pa dang /_bslab pa zhes bya ba la sogs pas tshul khrims bshad/_da ni bzod pa 'chad de/_bskal pa zhes bya ba la sogs
[\[226b.7\]]pa'o/_/de kun ni de ma thag par bshad pa'i tshul khrims dang /_sbyin pa dang /_bla na med pa yan lag bdun pa'i mchod pas bde bar gshegs pa mchod pa dag_/bskal pa stong du bsags pa yang sems can la khong khro bas 'joms so/_/gsungs pa yang kye 'jam dpal khong khro
[\[227a\]]
[\[227a.1\]]khong khro zhes bya ba ni bskal pa brgya phrag stong du bsags pa'i dge ba yang 'joms par byed do/_/rang rten bcom nas gzhan yang 'joms pas zhe sdang ni khro zhes bya'o/_/zhe sdang sdig pa chen po'i rgyu yin pas/_de'i gnyen po bzod pa bsgom pa bshad de/_zhe sdang
[\[227a.2\]]zhes bya ba la sogs pa'o/_/zhe sdang nye bar mtshon pas des drangs pa'i khro ba la sogs pa yang gzung bar bya'o/_/bzod pa dang mnyam dka' thub med/_/bzod pa dka' thub dam pa bzod pa ni/_/mya ngan 'das pa mchog ces sangs rgyas gsungs/_/zhes gsungs pa'i phyir ro/_/tshul
[\[227a.3\]]ni thabs yin te 'chad par 'gyur ro/_/mthong ba'i chos kho na la zhe sdang gi skyon tshigs su bcad pa gsum gyis bshad de/_zhe sdang gi me 'bar ba'i phyir yid zhi bar mi 'gyur ba dang /_dga' ba dang de'i dbang gis lus kyi bde ba yang mi myong ba'o/_/gnyid dang brtan pa'ang mi 'thob po/_/
[\[227a.4\]]zhe sdang ni zug rngu lta bu ste/_ji ltar zug rngu mtshon cha'i khyad par snying la zug na gnyid la sogs pa mi 'byung ste/_gnad la phog pa'i phyir ro/_/de bzhin du sems la zhe sdang phog pas so/_/rnyed pa dang bkur stis rang nye du la sogs pa gang la mchod/_gang zhig de la brten nas gnas pa
[\[227a.5\]]g.yog la sogs pa de dag kyang rje dpon 'di gsod par 'dod/_zhe sdang gis yid du mi 'ong ba'i phyir ro/_/zhe sdang can de la gnyen yin yang bred par 'gyur te/_'tsho ba ster yang g.yog gis 'di mi brten skyon mang pos ci mdor na nye bar zhi ba'i rgyu 'jig rten na gang yang med/_gang
[\[227a.6\]]gis zhe sdang can bde ba dang ldan par 'gyur ro/_/skye ba 'di nyid du gsod pa la sogs pa'i sdug bsngal bskyed pas/_dgra'i blos mkhas pa gang zhen pa drag pos khro ba 'joms par byed de/_'di dang pha rol tu bde ba dang ldan par 'gyur ro/_/zhe sdang sel ba'i phyir rgyu brtags
[\[227a.7\]]shing bshad de/_mi 'dod pa byed pa dang /_bde ba'i rgyu 'dod pa 'joms pas byung ba'i yid mi bde ba de nyid zas te/_de bsten nas byung ba'i zhe sdang brtas te bdag 'joms so/_/rgyu med na 'bras bu mi 'byung bas dgra de'i zas gzhom par bya'o/_/gang gi phyir bdag gi dge ba'i srog
[\[227b\]]
[\[227b.1\]]nyams par byed pa las bya ba gzhan dgra bo de la med do/_/zhe sdang gi gnyen po bzod pa ni rnam pa gsum ste/_bka' bsdu ba'i mdo las gsungs pa/_sdug bsngal dang du len pa'i bzod pa dang /_gnod pa la ji mi snyam pa'i bzod pa dang /_chos la nges par rtogs
[\[227b.2\]]pa'i bzod pa ste/_de la dang po'i dbang du byas nas bshad de/_ci la zhes bya ba la sogs pa'o/_/rin chen sprin las gsungs pa/_gang 'di dag nang gi mya ngan dang /_smre sngags 'don pa dang /_yid mi bde ba dang /_'khrug pa de dag bzod cing dang du len zhes so/_/zla ba
[\[227b.3\]]sgron ma las kyang /_bde ba la mngon par zhen cing sdug bsngal mi 'dor bar skye bcad kyang bdag gis dga' ba ni dkrug par mi bya'o/_/gang gi phyir yid mi bde ba byas kyang 'dod pa grub par mi 'gyur dge ba ni nyams par 'gyur ro/_/chos rjes su dran pas dga' ba dang dang ba ni
[\[227b.4\]]dga' bar brjod do/_/rigs pa bshad de/_gal te zhes bya ba la sogs pa'o/_/'dod pa'i don 'dod pa 'joms pa bzlog pa'i phyir dang /_mi 'dod pa 'byung ba dgag pa gal te bcos su yod na de'i tshe de nyid byed pa yin gyi de la yid mi bde bas ci zhig bya/_bcos su
[\[227b.5\]]med na yang 'dis ci bya/_goms pas sdug bsngal mi gnod par bshad de/_sdug bsngal ni lus kyis te/_brnyas pa ni yid kyis te/_tshig rtsub pa ni gnad reg pa'i tshig gis so/_/grags pa ma yin pa 'di dag thams cad bdag dang bshes rnams kyis mi 'dod pa'o/_/
[\[227b.6\]]sdug bsngal la sogs pa byed pa dgra'i de las bzlog pa ste/_de'i sdug bsngal la sogs pa 'dod pa nyid do/_/zag bcas kyi bde ba res 'ga' rnyed pa/_sdug bsngal ni rtag tu rnyed par sla bas de nyid goms par bya'o/_/gzhan yang srid pa las thar pa ni sdug bsngal kho
[\[227b.7\]]na ste/_sdug bsngal gyis srid pa la 'gyod pa bskyed de thar pa tshol ba'i phyir ro/_/de bas na kye sems can sdug bsngal bzod pa la brtan par gyis shig go/_/gzhan yang lha mo tsaN+Di ka'i bu nam sa tshes dgu chen po la ltogs nyal byas te/_ra lu 'breg pa dang gcod pa la sogs
[\[228a\]]
[\[228a.1\]]pa byed do/_/yul kar+Na tra las skyes pa rnams rang gi ming gzhan gyi thog ma bri ba'i phyir phan tshun du khengs pas dgos pa med par sdug bsngal myong bar byed do/_/bdag ni rang dang gzhan dgrol ba'i phyir sdug bsngal bzod pa las rigs pa gang gis
[\[228a.2\]]'jigs/_lag pa dang rkang pa dang mgo ster mi nus pas she na/_smras pa/_goms pas byed par dka' ba gang yin pa de ni cung zad kyang med do/_/bsam pa gang dang gang gis ni/_/mi rnams kyi ni yid rnams sbyor/_/de dang de yi ngo bor 'gyur/_/sna tshogs nor bu ji
[\[228a.3\]]bzhin no/_/zhes gsungs pas so/_/de bas gnod pa chung ba goms pa'i rim pas gnod pa chen po yang bzod par bya'o/_/ji ltar goms pas byis pa rnams la 'khor ba sdug bsngal ba la bde ba'i blo 'byung ba ltar/_bde ba dang ldan pa'i ting nge 'dzin la gnas pa la lag
[\[228a.4\]]pa dang rkang pa la sogs pa gcod pa na yang bde ba'i 'du shes kho na skye'o/_/gnod pa chung ba la sogs goms pa'i dpe bshad de/_'dre shig pa dang /_sha sbrang dang /_sbrang bu'i gnod pa dang /_bkres pa dang skom pa la sogs pa'i tshor ba dang /_g.yan pa chen po la sogs pa'i
[\[228a.5\]]sdug bsngal goms pa don med par ci ste mi mthong /_gzhan yang bze re goms pa byar mi btub ste/_de byas na/_grang ba dang /_tsha ba dang /_char dang /_rlung dang /_lam dang /_nad dang /_'chi ba dang /_rdeg pa las byung ba'i gnod pas shin tu sdug bsngal bar 'gyur ro/_/
[\[228a.6\]]sdug bsngal la yang sems [(]pa rtan [,]brtan [)]na de las ldog pa'o/_/blo brtan na bzod mi nus pa med par bshad de/_dpa' bo 'ga' zhig g.yul du rang gi khrag mthong na lhag par dpa' bar 'gyur/_gzhan ni gzhan gyi khrag mthong yang brgyal bar 'gyur te 'jigs pas so/_/de
[\[228a.7\]]gnyis sems snying stobs dang /_de med pa las byung ste de bas sdug bsngal rnams kyis mi tshugs byos/_gnod pa khyad du bsad par bya'o/_/sdug bsngal byung yang sdug bsngal gang gi de med de bdag med pas rten cing 'brel pa las byung ba mi rtag pa tshor ba tsam du shes nas chos la rab
[\[228b\]]
[\[228b.1\]]tu dga' ba gtang bar mi bya'o/_/gang gi phyir nyon mongs pa'i dgra rnams dang g.yul 'gyed par rtsom pa yin pas der gnod pa ni gdon mi za ba'o/_/dgra bos brgyab pa snying gis len cing gang zhig dgra bo pham par byed pa da ni dpa' bo bsngags pa yin no/_/gzhan ni 'gyel ba
[\[228b.2\]]la rdeg pa ltar ro la gnod pa'o/_/sdug bsngal gyi yon tan gzhan yang lam dang rjes su mthun pa yod de/_sdug bsngal la skyo ba des nor la sogs pa'i dregs pa sel ba dang /_srid pa'i sdug bsngal dang ldan pa la snying rje skye ba dang /_sdig pa'i 'bras bu 'di yin par shes nas
[\[228b.3\]]de la 'jigs pa dang /_rgyal ba kho na sdug bsngal zad pa'i lam ston pa po yin pas/_rgyal ba la 'dod pa skye'o/_/bzod pa'i don du rigs pa bshad de/_zas kyi skyon las byung ba mkhris pa dang /_rlung dang bad kan dang 'dus pa rnams sdug bsngal chen po'i rgyu la bdag
[\[228b.4\]]mi khro ste/_de dag sems pa med pas/_bsams bzhin du sdug bsngal mi skyed de/_'on kyang rten cing 'brel par 'byung ba las shes so/_/de lta yin pas sems pa dang bcas pa la yang khro ba mi rigs te/_de dag kyang las dang po'i stobs kyis khro ste bdag gi las
[\[228b.5\]]kyis bskul ba zhes gsungs pa'i phyir ro/_/rkyen nyid kyis khro ba bshad de/_mkhris pa la sogs pa las mi 'dod pa'i gzer 'byung ba ltar yid mi bde ba la sogs pa las khro ba skye bas rgyu la brten pa ni mnyam mo/_/sems pa dang bcas pa bsams bzhin du khro bas bdag mi
[\[228b.6\]]bzod ce na/_smras pa/_skye bo gang yang khro bar bya'o zhes bsams nas khro ba ma yin la bdag skye bar bya'o zhes bsams te khro ba yang mi skye ba'o/_/'on kyang rgyu de dang de las so/_/de bas nyes pa ji snyed pa dang sdig pa sna tshogs pa rnams rkyen gyi nus pa las skye bas rang dbang
[\[228b.7\]]med pa nyid do/_/tshogs pa yang bsams bzhin du mi skyed do/_'on kyang rang gi rgyu mthar phyin pa las 'bras bu skye'o/_/gang skyes de la yang tshogs pas bdag bskyed ces sems pa med do/_/'on kyang 'di yod na 'di 'byung 'di skyes pa las 'di skye'o/_/brten nas 'byung ba ni
[\[229a\]]
[\[229a.1\]]gzung ba zhes dpyad nas gnod pa la bzod par bya'o/_/rang dbang kyang yod de ji ltar grangs can gyi gtso bo dang bdag ce na smras pa/_snying stobs dang /_rdul dang mun pa rnams mnyam pa'i gnas skabs rang bzhin gtso bor 'dod pa/_gang bdag ces
[\[229a.2\]]brtags pa de'ang bdag 'byung bar bya'o zhes bsams bzhin mi skye'o/_/gang gi phyir gtso bo la sogs pa de ma skyes par med pa nyid mo gsham gyi bu lta bu la skye bar 'dod pa ga la yod/_med pa cung zad kyang mi skye bas rnam par smin pa tsam gsal bar skye ba zhe na/_rnam
[\[229a.3\]]par smin pa 'am gsal ba yang med pa ji ltar skye/_bdag la'ang skyon 'di med pa ma yin te rtag pa la skye ba med pa'i phyir ro/_/ri bong gi rwa lta bu de la yang skyon de nyid do/_/ma skyes par ni de med na/_/de tshe skye bar 'dod pa gang /_/skyon gzhan yang 'di la yod de/_gang gi tshe
[\[229a.4\]]bdag gtso bos byin pa'i longs spyod la 'jug pa de'i tshe/_sngar ma zhugs pa rtag pa phyis 'jug pa mi rigs so/_/'jug pa ni yang yul la longs spyod byed pas ldog par mi rigs te/_yul la longs spyod pa'i rang bzhin yin pa'i phyir ro/_/rigs pa la sogs pa'i
[\[229a.5\]]bdag la yang skyon 'di ste/_grangs can la khyad par ni sems pa med pa'o/_/rtag pa ni rtag tu tshul gcig pa'o/_/sems pa dang sbyor bas sems pa dang ldan/_nam mkha' bzhin du khyab byed bya ba med pa'o/_/gang gi phyir smras pa/_'dir bdag gzhan gyis 'dod pa
[\[229a.6\]]ni/_'dod pa la sogs pa yi rten/_/rang nyid sems pa med pa'i tshul/_/rtag par kun tu khyab pa ste/_/dge dang mi dge'i byed pa po/_/las kyi 'bras la longs spyod pa/_/sems pa'i sbyor bas sems pa can/_/rang nyid kyi ni ma yin no/_/zhes so/_/de bas ci yang mi byed pa kho
[\[229a.7\]]na'o/_/gal te rnam shes dang 'bad pa'i 'brel pas byed pa por 'dod na rnam shes dang 'bad pa la sogs pa rkyen gzhan dang 'brel kyang rtag pa yin pas 'gyur ba med pa la bya ba ga la yod/_sngar bzhin byed pa'i dus su yang bya ba gang yin pa la des phan pa ci byas/_bdag
[\[229b\]]
[\[229b.1\]]de'i byed pa 'di zhes 'brel pa'i rgyu mtshan med do/_/des na rang dbang can med do/_/bsdus shing bshad de bshad pa'i rigs pas thams cad gzhan dbang ste/_rgyu gang las byung ba rgyu de yang rang gi rgyu la ltos pa can yin pas/_thog ma med pa nas chos thams cad byed pa med
[\[229b.2\]]pa'o/_/de ltar mya ngan las 'da' ba bzhin byed pa dang bral ba chos thams cad yin pa la blo ldan gar khro/_'o na de ltar rang dbang can med pas gang gis gang 'gog ce na/_rigs pa mnyam pa'i phyir bzlog pa'ang rigs pa min zhe na/_lan ni bzlog par rigs te gang gi
[\[229b.3\]]phyir bzlog pa de rten nas sdug bsngal rgyun chad par 'dod/_de bas na zhe sdang la sogs pa bzlog par rigs pa kho na'o/_/de bas dgra'am mdza' ba'am gnod pa byed pa mthong na 'di 'dra'i rkyen ni gnod pa'i tshul can 'di la yod par nges nas bde bar 'dod de/_yid mi bde ba mi
[\[229b.4\]]byed do/_/gal te rgyu med par rang dga' tsam gyis skye bo rnams kyi don grub na/_de'i tshe sdug bsngal su la mi 'byung ste/_gang gi phyir bdag gi sdug bsngal sus kyang mi 'dod do/_/gzhan gyi gnod pa la ji mi snyam pa'i bzod pa bshad de/_ma dpyad par byed pa 'di ni bag med
[\[229b.5\]]pa'o/_/rang gi lus rang nyid kyis tsher ma'i lam la sogs pa dang /_khros pas bud med la sogs pa rnyed par dka' ba thob pa'i phyir bza' btung la sogs pa spangs pas gnod par byed do/_/'gyeg pa dang /_ri'i g.yang la sogs par mchong ba dang /_mi'i nang du 'gro'am/_
[\[229b.6\]]chur 'jug pa'am/_dug dang mi 'phrod pa za ba 'am/_bza' btung ha cang mang bas rmongs pa 'ga' zhig rang gi lus nyams par byed/_gzhan gsod pa la sogs pa bsod nams ma yin pa spyod pas kyang ngo /_/gang gi tshe de ltar bshad pa'i rigs pas nyon mongs pa'i
[\[229b.7\]]shugs kyis bdag nyid sdug pa 'ang gsod na/_de'i tshe de dag gzhan gyi lus la gnod pa mi byed par ga la 'gyur/_de dag snying rje'i snod yin par bshad de/_nyon mongs pas myos par byas pa/_bshad pa'i rigs pas bdag gsod pa la 'jug pa rnams la
[\[230a\]]
[\[230a.1\]]snying rje med pa skyon 'ba' zhig pa ma yin gyi zhe sdang ji ltar skye/_snying rje'i gnas la de mi rigs so/_/bzod pa'i thabs bshad de/_gal te byis pa so so'i skye bo rnams kyi rang bzhin gzhan la gnod pa byed pa kho na yin na/_de'i tshe de dag la bdag
[\[230a.2\]]gis zhe sdang mi rigs te/_me'i rang bzhin tsha ba la sreg par byed pas so/_/gal te skyon de rang bzhin ma yin glo bur ba ste/_sems can rnams ni rang bzhin gyis nges pa yin na/_de lta na de dag la khro ba mi rigs te/_dper na dud pa ma rungs pa dang ldan pa'i nam
[\[230a.3\]]mkha' bzhin no/_/ma rungs pa ni nam mkha'i rang bzhin ma yin te/_dri ma med pa'i phyir ro/_/'on kyang du ba'i skyon yin te/_du ba ltar skyon rnams la khro bar mi rigs shing sems can la ma yin te/_rang bzhin yongs su dag pas so/_/gzhan yang gang sdug bsngal
[\[230a.4\]]gyi rgyu gtso cher gyur pa gal te/_de nas de 'phen pa po la khro na de'i tshe de'ang zhe sdang gis 'phen pa yin pas bdag zhe sdang nyid la zhe sdang bar rigs so/_/las 'bras mi slu bar bsgoms nas 'di brjod par bshad de/_skye ba gzhan du bdag gis kyang sems can kun la de ltar
[\[230a.5\]]gnod pa byas/_de bas bdag la gzhan la gnod pa byas pa'i rgyu mthun 'di 'byung bar rigs pa kho na'o/_/rigs pa gzhan bshad de/_dgra'i mtshon dang bdag gi lus 'di gnyis sdug bsngal gyi rgyu yin/_gal te rgyu nye bar sdud pa po la khro na de'i tshe rang la yang rigs
[\[230a.6\]]te/_gang gi phyir des mtshon cha dang /_bdag gi lus phyung bas gang la khro/_gnyis ka la skyon mnyam pa nyid kyi phyir ro/_/rang dang gzhan la skyon mnyam par bshad nas/_rang kho na'i skyon bshad de/_shu ba ni mi'i gzugs 'dra ba brdeg pa la sogs pa mi bzod pa bdag
[\[230a.7\]]gis gzung ba yul lnga la sred pa spong bar gyur pa ste/_dbang po lnga dang ldan pa'i lus de dag gis de la longs spyod pa'i phyir ro/_/de la gnod pa byung bas su la khro/_/lus ma bzung na gnod pa med/_/bzung ba ni bdag gis te bdag kho na skyon can no/_/gzhan yang bdag
[\[230b\]]
[\[230b.1\]]byis pa sdug bsngal mi 'dod sdug bsngal gyi rgyu ni 'dod/_rgyu yod pas 'bras bu gdon mi za bar 'byung ste/_de la longs spyod pa'i phyir ro/_/de la gnod pa 'byung bas su la khro/_/lus ma bzung na gnod pa med bzung ba ni bdag gis te/_'bras bu mi 'dod na rgyu yang
[\[230b.2\]]spang dgos/_de las zlog pa byed pas byis pa bzhin/_de bas rang gi nyes pa las byung ba'i sdug bsngal yin pa la gzhan la khro bas ci/_ral gri ni gri la sogs pa mtshon pa ste/_de dag ral gri lo ma yin pa de lta bu'i nags dang /_bya ni bya rgod la sogs pa bdag gi
[\[230b.3\]]las las byung ba ltar/_gzhan gyi mtshon cha la sogs pa yang ngo /_/de bas nga'i las kyis bskul ba bdag gis gnod pa sngar byas pas bdag la gnod pa byed pa 'byung /_de bas de dag dmyal bar 'gro bas/_bdag kho nas de dag ma brlag gam 'am gyi sgras rang sems
[\[230b.4\]]'bod pa'o/_/phan pa byed pa kho na la dga'i byed/_ces tshigs bcad gnyis kyis bshad de/_gnod byed 'di dag la brten nas bzod pa bsgoms pas skye ba snga ma la bdag gis byas pa'i sdig pa mang po cig zad/_bdag la brten nas bdag la gnod pa byas pas/_de
[\[230b.5\]]dag sdug bsngal shin tu mi bzad pa'i dmyal bar 'gro de bas bdag kho na de dag gi gnod byed yin zhes bya ba la sogs pa go sla'o/_/gnod pa'i le lan las log pa bsam pa'i yon tan gal te bdag la 'byung na des dmyal bar mi 'gro bas phan byed de dag la yon tan
[\[230b.6\]]ci byung /_bdag gis bdag bsrung bar gyur pa na'o/_/gal te de dag la gnod pa'i le lan byas par gyur na/_des kyang de dag bsrung bar mi 'gyur ro/_/bdag la gnod pa byas nas 'og tu 'gro ba'i phyir/_bdag gi spyod pa ni rdeg pa la yang brdeg par mi bya'o zhes bya ba
[\[230b.7\]]la sogs pa nyams par 'gyur/_de bas thabs med pa'i phyir de dag nyams so zhes snying rje'o/_/chos la nges par rtogs par bzod pa bshad de/_yid ces bya ba la sogs pa'o/_/sdug bsngal rnam pa gnyis ma spyad pas gnod byed yin te lus dang yid las byung ba'o/_/de
[\[231a\]]
[\[231a.1\]]la yid ni sus kyang gar yang gzhom mi nus te lus can ma yin pa'i phyir ro/_/de bas de las byung ba'i sdug bsngal ni don dam par med do/_/rtog pa las byung ba yid mi bde ba la sogs pa yod pas bshad de/_lus la mngon par zhen pas na lus
[\[231a.2\]]kyi sdug bsngal sems la gnod do/_/brnyas pa la sogs pa lus la yang mi gnod de/_bems po yin pa'i phyir ro/_/'di dag ni lus la mi gnod pas kye sems can khyod ci ste khro brnyas pa la sogs pa thos nas bdag la 'jig rten ma dad par rtogs nas mi 'dod ce na/_
[\[231a.3\]]smras pa/_'di ni dpyad par bya ba yin te/_bdag la brnyas pa la sogs pa thos nas skye bo rnams ma dad pa gang yin pa des bdag za bar 'gyur ram/_skye ba 'di'am pha rol du gang gis ma dad pa 'di bdag mi 'dod/_de bas 'dir mngon par zhen par mi bya'o/_/bdag
[\[231a.4\]]gi rnyed pa'i bar chad byed pas ma dad pa mi 'dod na/_rnyed pa mi rtag pa 'di nyid du nyams par 'gyur/_brnyas pa la sogs pa byed pa la khros pas byung ba'i sdig pa brtan par gnas par 'gyur ro/_/gnod byed la gnod pa byas pas rnyed pa na/_log 'tsho yun ring po
[\[231a.5\]]byung yang mchog ma yin te/_rnyed pa med pas de ring shi yang rung /_gang gi phyir yun ring po bsdad kyang 'chi ba'i sdug bsngal de nyid do/_/khyad med kho na gnyis kyis bshad de/_rmi lam zhes bya ba la sogs pa'o/_/ji ltar 'ga' zhig rmi lam du myong ba lo brgyar bde ba
[\[231a.6\]]la longs spyod nas sad kyang gzhan ni skad cig tu'o/_/rmi lam du dmigs pa'i bde ba myong ba gnyi ga gnyid sad na myong ba'i bde ba de 'ong nyams/_de rjes su mi 'brang 'on kyang dran pa tsam lhag ma'o/_/'chi ba'i dus su dpe de nyid yin te/_yun ring por gson pa
[\[231a.7\]]dang /_yun thung bar gson pa gnyis kyi'o/_/yun rings gson pa dang yun thung bar gson pa gnyi ga yang phyis rjes su mi 'brang ste 'on kyang dran pa tsam/_thams cad rmi lam myong ba ltar/_/song ba slar ni mthong mi 'gyur/_/zhes gsungs pa'i phyir ro/_/de bas log
[\[231b\]]
[\[231b.1\]]'tshol dgos pa med do/_/de bas na rnyed pa'i phyir dang bde ba'i phyir mi bzod pa mi rigs par bshad de/_rnyed pa mang po thob nas bde ba yun rings myong nas kyang 'chi ba'i dus su rgyags med pas lag pa stong pa dang /_'dod yon dang mi ldan pas sgren mo kho na chom rkun pas phrogs
[\[231b.2\]]pa bzhin du 'jig rten pha rol du 'gyur ro/_/gal te rnyed pas yun rings gson cing sdig pa bshags pa la sogs pas sdig pa zad cing /_sdom pa bsrung bas bsod nams kyang byed ce na/_'o na rnyed pa'i ched du de la gnod pa rnams la zhe sdang byas te/_bsod nams zad pa dang
[\[231b.3\]]sdig pa mi 'byung ngam/_de bas gang tshogs bsags pa'i phyir gson pa/_gal te legs spyad de nyid nyams na mi dge ba byed pa'i gson pas ci zhig bya/_grags pa ma yin pa sgrog mkhan la gang khyod khros pa des nyams par byed pa ste/_yon tan sbed pa dang /_skyon brjod
[\[231b.4\]]pas so/_/yang na sems can ni 'jig rten pa rnams nyams par byed de/_bdag gi grags pa ma yin pa bsgrags pas bdag la ma dad par byed pas/_grags pa ma yin pa sgrogs pa la khro zhe na/_smras pa/_de'i tshe gang gzhan gzhan rnams kyi grags pa ma yin pa brjod/_
[\[231b.5\]]de la yang khyod ci ste mi khro/_des kyang sems can rnams nyams par byed pa'i phyir ro/_/de bas na bdag med kyang de sgro btags nas gzhan la mi bzod pa mi rigs so/_/gzhan yang sems can gzhan la rag las pa'i ma dad pa gzhan gyis byas pa de'i phyir/_ma dad pa rnams las te/_
[\[231b.6\]]gzhan la thos nas mi snyan pa sgrogs pa rnams la khyod bzod ce na/_de'i tshe nyon mongs pa 'byung ba nyid gzhan yin te/_de la rag las pa la yang khyod kyis bzod pa bya bar 'os/_rigs pa mtshungs pa'i phyir ro/_/des rang sems la go bar bya'o/_/dad pas kyang sdang sems mi
[\[231b.7\]]bya'o zhes bshad de/_sku gzugs zhes bya ba la sogs pa'o/_/'joms par byed pa dang /_sun 'byin pa rnams la zhe sdang mi rigs te/_gang gi phyir sangs rgyas dang byang chub sems dpa' dang /_rang rgyal dang /_nyan thos la gnod pa mi srid de/_bdag tu 'dzin pa med pa'i
[\[232a\]]
[\[232a.1\]]phyir ro/_/dgag par nus na snying rje'i sems kyis dgag par bya'o/_/bla ma dang rang gi gnyen dang sogs pa'i sgras rus gcig pa'am nye du la sogs pa ste/_de dag la gnod pa rnams la sngar bzhin du/_nyes pa ji snyed thams cad dang /_/sdig pa rnam
[\[232a.2\]]pa sna tshogs pa/_/de kun rkyen gyi stobs las byung /_/rang dbang yod pa ma yin no/_/zhes so/_/gzhan yang sems can gyis byas pa ni lag pa dang rkang pas gang byas pa'o/_/sems can ma yin pas byas pa ni dbyug pa dang mtshon dang nad la sogs pas byas pa'o/_/
[\[232a.3\]]gnod pa ni sems can kho na la 'byung ste/_de bas gnod pa'i rgyu gnyis yin pas/_kye yid sems can kho na la gnod pa mthong nas bzod par mdzod/_gang zhig gang skye ba'i gnas yin pa de nyid las bskyed de/_dper na 'dam las pad+ma bzhin/_/rnam shes dang bcas
[\[232a.4\]]pa'i lus kyang skye ba'i gnas zhes rang bzhin gyis brtags so/_/rang bzhin la klan kas mi phan te bzod par bya'o/_/gnyis ka'i skyon bshad de/_gti mug gis bdag dang bdag gi bar bzung ste/_'ga' zhig gis bsdigs pa dang brdeg pa la sogs pa byas pas nyes
[\[232a.5\]]pa can du 'gyur/_de la rmongs pas gzhan la yang khros te/_slar brdeg pa la sogs pa byas pas so/_/de dag gi nang nyes pa med par gang brjod/_gang nyes pa can du brjod gnyi ga la skyon mtshungs pas so/_/gang gi phyir gzhan dag gis khyod la gnod pa bskyal ba/_
[\[232a.6\]]kye yid 'bras bu 'di lta bur gyur pa'i las sngar khyod kyis ci ste byas/_de lta yin kyang phan pa 'tshal zhe na/_smras pa/_sdug bsngal gyi rgyu thams cad las kyis bskyed pa yin pas/_de bzlog par bdag gis ga la nus/_gang gi phyir tshogs pa mthar phyin pas 'bras bu nyid
[\[232a.7\]]bskyed pa nyid do/_/sems can 'di dag nyon mongs pa'i dbang gis las ngan byed pa las bzlog par mi nus par shes na/_dge ba la de ltar 'bad par bya ba'i gang gi nus pa'i khyad par thob nas/_lam dam pa la 'jug par byed pa rnams phan tshun du byams sems can dang
[\[232b\]]
[\[232b.1\]]ldan par 'gyur ba rnams so/_/da byed pa'i cho ga bshad de/_khang pa gcig tshig pa na khang pa gzhan du me song zhing /_rtswa sogs gang la mched pa de phyung ste dor ba yin thams cad mi nyams pa'i phyir ro/_/de ltar bshad pa'i rigs pas sems ni dngos po gang
[\[232b.2\]]la chags pas/_zhe sdang gi mes tshig pas skad cig de dor bar bya zhes pa spangs nas so/_/de ci'i phyir zhe na/_bsod nams tshig tu dogs pas so/_/gsod par 'os pa gang yin pa gal te de lag pa tsam bcad nas btang na de'i tshe rnyed pa chen po rnyed pa ma yin nam/_de ltar
[\[232b.3\]]mi lus kyi sdug bsngal 'ching ba dang smod pa la sogs pa myong nas dmyal ba'i sdug bsngal las grol na ci ma rung zhes rtogs nas bzod par bya'o/_/gal te rdung ba dang rdeg pa la sogs pa tsam lta bzod par mi nus na/_dmyal ba'i rgyu khro ba ci ste bzlog par mi byed/_khros pa'i
[\[232b.4\]]nyes pas don med par btsan thabs su yang sos la sogs par lan stong phrag tu gcod pa dang 'tshed pa la sogs pas bdag sdug bsngal bar 'gyur ro/_/sdug bsngal myong zhing bdag gis rang gi don nam gzhan gyi don phan pa bde ba ma byas pa nyid do/_/lag pa gcod pa la sogs pa
[\[232b.5\]]'dis dmyal ba'i sdug bsngal dang mi 'dra mod/_'on kyang don chen ni 'gro ba kun gyi don byed pa sangs rgyas nyid kyis byed par 'gyur/_de bas 'gro ba'i sdug bsngal sel bar byed pa'i sdug bsngal la dga' ba kho na byed par rigs so/_/gzhan gyi yon tan thos nas phrag dog dri ma 'khru
[\[232b.6\]]bar bshad de/_yon tan lhag pa can la bstod nas gal te 'ga' zhig gi bde ba thob pa/_de'i tshe yid khyod kyis kyang de la bstod nas ci ste bde ba myong bar mi byed/_don med par phrag dog gi me 'bar bas ci ste bdag 'tshig par byed/_gang dang gang du dga' bar 'gyur/_/zhes
[\[232b.7\]]bya ba la sogs pas bde ba la zhen pa dgag ce na ma yin te nyes pa dang bcas pa dgag pa yin gyi 'di ni nyes pa med pa bde ba'i rgyu brtan pa la mkhas pa rnams kyis ma bkag par gzhan gyi yon tan 'di la phrag dog mi byed ces nas gzhan dag kyang sdud par 'gyur ro/_/bstod pa byed mkhan
[\[233a\]]
[\[233a.1\]]kho na'i bde ba de yin pas bdag gis bzod mi nus she na/_de'i tshe rang gi don du gla ba la gla rngan dang sogs pa'i sgras phan btags pa la phan lan gzhan gyi bde ba la sdang bas mi yong /_gang gi phyir des de la bde bar 'byung ngo /_/de bas mthong ba ni skye ba 'di nyid
[\[233a.2\]]kyi dang ma mthong ba ni pha rol gyi ste/_mi bzod pa la gnyi ga med par 'gyur/_gal te 'ga' zhig khyed kyi yon tan brjod na de'i tshe gzhan gyi bde ba'ang khyed 'dod/_gal te gzhan gyi yon tan brjod na de'i tshe khyod kyis de la bstod nas/_gang rang gi bde ba de'ang mi 'dod pa/_gzhan
[\[233a.3\]]yang kye yid khyod kyis ma rig pa la smod/_gang gi phyir sems can thams cad bde ba thams cad dang ldan par bdag gis bya'o zhes bya ba'i 'dod pas byang chub tu sems bskyed nas/_da ni dad pa'i gnas la sems dang bar byas la rang nyid kyis thob pa'i bde ba can sems can
[\[233a.4\]]rnams la ci ste khro/_rnyed pa la sogs pa mi 'dod pa mi rigs par bshad de/_'dod pa dang gzugs dang gzugs med pa'i khams gsum la gnas pas mchod pa'i sangs rgyas nyid sems can rnams kyi khyod 'dod la bsnyen bkur ngan ngon tsam mthong nas ci'i phyir de la gdung bar
[\[233a.5\]]byed/_rnyed pa dgongs te bshad pa/_khyod kyis gso bar bya ba khyed rang gi bu la sogs pa gang gis gso bar byed/_de khyed kho na la ster bas khyed kyi nye du gso bar byed pa gang yin pa de thos nas/_dga' bar mi byed par khro ba ci/_byang chub kho na 'dod ce na/_smras pa/_sems
[\[233a.6\]]can rnams kyi byang chub 'dod mkhan gang yin pa des de dag gi phun sum tshogs pa ci ste mi 'dod/_gzhan gyi phun sum tshogs pa la khro ba'i mi la byang chub kyi sems ga la yod/_de nyid kyi rnyed pa bdag gi ma yin zhe na/_smras pa/_gal te khyod kyis mi 'dod pa'i gang zag gis de
[\[233a.7\]]ma thob cing /_de'i yon bdag gi khyim kho nar gnas par 'gyur/_de bas de la byin pa dang ma byin pas khyed la ci/_rnam pa thams cad du khyed la de med pas mi bzod pa don med re zhig dpyod dang gang la skye bo rnams kyis mchod pa des rang gi bsod nams 'bras bu ster ba la phyogs
[\[233b\]]
[\[233b.1\]]pa de 'dor ba yin nam/_yang na dad pa can yon bdag 'dor ram/_yang na dang ba'i rgyu rang gi yon tan 'dor/_rnyed kyang mi len nam smros shig_/khyed ci la mi bzod/_bsod nams la sogs pa 'dor mi nus pa nyid do/_/khyod ni rang gi la sogs pa go sla'o/_/gzhan yang khyed
[\[233b.2\]]la dri/_gal te khyod kyi dgra bo la mi 'dod pa byung na las ngan gyi dbang gis de la khyod dga' bas slar ci/_bdag gis smon pas mi 'dod pa de byung zhe na/_ma yin te de tsam gyis rang gi rgyu med na mi srid do/_/srid du chug_/gal te dgra bo las mi 'dod pa khyed kyi smon pas 'grub na/_de'i
[\[233b.3\]]sdug bsngal khyed la dgos pa ci/_bde ba ni med do/_/gal te gzhan gyi sdug bsngal la dga' ba don yin na/_'di bas phung po gzhan ci zhig yod/_ngan song gi rgyu yin pas so/_/gang gi phyir gzhan phung ba'i sems lcags kyu 'jigs su rung ba/_nyon mongs pa'i nya pas btab pa/_
[\[233b.4\]]gang las gshin rje'i pho nya rnams kyis bslangs te/_me 'bar ba'i bum pa chen por bcug ste 'tshed par 'gyur/_de bas 'di mi legs so/_/bstod pa la sogs pa la gnod pas bde ba gang yin pa de yang ma spyad pas zhes bshad de/_skyes bu'i don ni rnam pa lnga ste/_bsod
[\[233b.5\]]nams dang /_tshe ring ba dang /_lus stobs dang /_nad med pa dang lus kyi bde ba'o/_/de dag gi nang na bstod pa la sogs pa 'di gsum gar yang mi dgos so/_/blo dang ldan pa bdag gi don rig pa'i rang don rnam pa lnga po 'di dag srid de/_'di dag gis ye shes sgrub pa'i phyir
[\[233b.6\]]ro/_/'o na yid la yang yod ce na/_smras pa/_yid kyi bde ba 'dod na chang dang cho long dang /_smad 'tshong gi bud med bsten par 'gyur/_de ni mi rigs te sdig pas so/_/de bas bstod pa la sogs pa la byis pa dga' bar byed pa yin gyi blang bya ma yin no/_/byis pa rnams kho
[\[233b.7\]]na khyod nyi ma yin khyod zla ba zhes bya ba'i ched du stod byed kyis nor shor bar byed/_brtags pa'i yon tan de dag gis bdag nga rgyal bskyed nas dgra bo phung ba'i grags pa'i don du g.yul du zhugs te bdag kyang gsod par byed/_don dam par bstod pa de dag bza' bar bya ba
[\[234a\]]
[\[234a.1\]]yin mod/_mi bden pa'i rnam rtog las byung ba/_nga'i grags pa zhes brtags pa'i bde ba yang shi na su'i yin par 'gyur/_de bas byis pa'i rtse ba 'di dag dang mnyam par bshad de/_ji ltar byis pa bye ma la khang pa byas te/_de la rtse zhing yi rangs
[\[234a.2\]]'ga' zhig gis de bshig pa na bdag gi khang pa bcom par bsams te/_brang rdung zhing ngu /_sdug bsngal chen po can du 'gyur/_de bzhin du bstod pa la sogs pa nyams pa'i don med par sdug bsngal bar bdag la snang /_'di nyid du rnam dpyod ni tshigs su bcad pa bzhis
[\[234a.3\]]bshad de/_yi ge rnams kyis bzhin sgra ni sems pa med pas des bdag la bstod ces mi srid de/_gzhan bstod pa la sogs pa mngon par dang bas zhes bya ba rtog pa dga' ba'i rgyu yin no/_/'brel pa med par bshad de/_sems can gzhan nam bdag la yang rung ste/_gzhan
[\[234a.4\]]dga' bas bdag la ci/_gang gi phyir dga' ba de de nyid kyi yin pas de'i cha shas chung ngu yang bdag la med do/_/gal te de'i bde bas blo ldan nyid kyang bde na de'i tshe gzhan la dang bas bde ba thams cad la bdag gi bde ba de yod par 'gyur/_gzhan la dang ba bskyed nas bde
[\[234a.5\]]bar gyur pa rnams la ci'i phyir bdag bde bar mi byed/_de bas rgyu mtshan gzhan med pa'i phyir/_bdag ni bstod do zhes brtags pas rang la dga' ba skyes te gzhan dga' bas dga' ba'i phyir ma yin no/_/der yang bdag la dga' bo zhes bya ba la de'i bdag dang /_de las byung
[\[234a.6\]]ba'i 'brel pa med par byis pa'i ro la 'ba' zhig pa 'di yin no/_/don dam par bstod pa la sogs pa 'di bdag gi bsrung ba dang /_srid pa'i duHkha las skyo ba nyams par byed/_yon tan gyi nga rgyal gyis gzhan gyi yon tan dag la ser sna byed pa de'i yon tan sbed pa'i phyir ro/_/
[\[234a.7\]]de dag gi phun sum tshogs pa la yang khro ba phrag dog byed do/_/de bas bdag gi bstod pa la sogs pa gzhom pa'i phyir gang nye bar gnas pa de dag ngan song du ltung ba las/_bdag bsrung ba'i tshe ched du 'jug pas mdza' bo yin gyi gnod byed ma yin no/_/gzhan yang grol bar
[\[234b\]]
[\[234b.1\]]'dod pas rnyed pa la sogs pa'i 'ching ba lta bu zhen pa'i gnas yin pas mi rigs te/_dgra bo gang zhig gis bdag bcings pa la grol bar byed pa de la bdag sdang bar ji ltar rigs/_rnyed pa la sogs pa la zhen pas srid pa'i sdug bsngal la ltung bar 'dod pa'i gang
[\[234b.2\]]sgo 'phar du gyur pa'i sangs rgyas kyi byin gyi rlabs kyi mthus 'di dag go bzhin du de la zhe sdang rigs so/_/rnyed pa la sogs pas 'joms pas bsod nams la gegs byas nas/_de lta yin kyang de la khro ba mi 'dod de/_gang gi phyir bzod pa dang mnyam pa'i dka'
[\[234b.3\]]thub med/_dge ba thams cad kyi rgyu yin pa'i phyir ro/_/kye 'bad pa med par de ni nye bar gnas so/_/gal te bdag rang gi skyon ma rig pas bzod pa mi byed na de'i tshe bdag kho nas bsod nams 'di la gegs byas/_bsod nams kyi rgyu rnyed pa 'joms pa po nye bar gnas pa'o/_/
[\[234b.4\]]rigs pa bshad de bzod pa zhes bya ba/_/gang zhig gnod pa med na mi 'byung ba/_/gnod byed gang zhig yod na bzod pa 'byung /_/gnod byed de nyid bzod pa'i rgyu yin pas/_/thabs la mkhas pa'i de gegs ji ltar yin/_/dpe bshad de/_sbyin bdag gi sbyin pa'i dus la
[\[234b.5\]]sleb pa'i 'dod mkhan gyis/_sbyin pa'i bar chad byed par ga la 'gyur/_/de bzhin du rab tu 'byung bar 'dod pas mkhan po thob pas na rab tu 'byung ba'i gegs byar mi rigs so/_/gzhan yang bsod nams ma bsags pa mang bas nor 'dod pa ni rnyed par sla'i/_gnod byed ni ma
[\[234b.6\]]yin te rgyu mtshan med par mi 'byung bas so/_/gang gi phyir gzhan la gnod pa las bzlog pa na/_bdag la sus kyang gnod pa mi byed do/_/de bas khyim du byung ba'i gter du 'bad pa med par thob pa'i dgra bo la dga' bar bya'o/_/byang chub spyod pa'i tshogs sogs pa'i
[\[234b.7\]]grogs yin pa'i phyir ro/_/de bas bzod pa 'di dag bzod pa bsgom pa dang /_'di gnod pa byed pa gnyis kyis bsgrubs pa yin te/_chos rtogs pa 'di thog mar 'di la sbyin gyi gdul bya gzhan la phyis zhes smon lam bya'o/_/ji ltar byams pa'i stobs byang chub sems
[\[235a\]]
[\[235a.1\]]dpas lnga sde la ltos nas smon lam byas pa gang gi phyir 'di sngon du 'gro ba bzod pa yin no/_/byang chub sems dpa'i bzod pa grub par gyur cig ces pa'i bsam pa gnod byed la med pas/_bsod nams bzod pa'i rgyu yin kyang mchod par
[\[235a.2\]]'os pa ma yin zhe na/_dge ba rdzogs pa'i rgyu dam pa'i chos bsam pa gang yang med pas ji ltar mchod/_gal te gnod pa'i bsam pa dgra la yod pas 'dir mchod ce na/_smras pa/_gnod pa'i bsam pa 'di la med pa na bdag gi bzod pa ga la 'grub/_dper na phan pa dang
[\[235a.3\]]bde ba byed pa'i sman pa las bzhin no/_/gang gi phyir gnod byed la zhe sdang mi byed na bzod pa 'grub bo/_/de bas de'i bsam pa ngan pa kho na la brten nas bzod pa skye'o/_/de bas de nyid bzod pa'i rgyu yin pas dam pa'i chos bzhin mchod par bya'o/_/gnod byed
[\[235a.4\]]tshogs kyi rgyu yin par lung gis grub cing bshad de/_sems can rnams dang rgyal ba rnams mgu bar byed pa'i zhing yin par thub pa sangs rgyas kyis gsungs so/_/gang gi phyir 'di thams cad mgu bar byas nas mang po zhig phun sum tshogs pa'i mthar thug sangs rgyas
[\[235a.5\]]nyid rtogs par 'gyur ro/_/ji ltar sangs rgyas dang mnyam zhe na/_smras pa/_sangs rgyas kyi chos stobs la sogs pa gnyi ga las rtogs pa mnyam pa la/_rgyal ba la mgu ba ltar sems can la mi byed pa mi rigs so/_/sems can zhe sdang la sogs pa'i dri ma dang bcas
[\[235a.6\]]pas rgyal ba dang ji ltar mnyam zhe na/_smras pa/_bsam pa'i bdag nyid che ba rang bzhin gyis 'dir ma yin te/_'on kyang byang chub ces bya ba'i 'bras bu byed pa la nus pa mnyam pa'i sgo nas so/_/de la bdag nyid chen po mnyam pas sems can dag rgyal ba rnams dang mnyam
[\[235a.7\]]mo/_/'di nyid la rigs pas bshad de/_sems can rnams la byams pa sgom pa po skye bo rnams kyis mchod pa gang de ni sems can bdag nyid che ba nyid yin te/_dper na sangs rgyas la sems dang bar byas pas bsod nams gang 'byung ba de sangs rgyas kyi bdag nyid che bar brjod
[\[235b\]]
[\[235b.1\]]pa bzhin no/_/de bas na sangs rgyas kyi chos thob pa'i rgyu yin pas rgyal ba dang mnyam par bshad/_don dam par rgyal ba dang mnyam pa gang yang med de/_gang dag gis yon tan rnams kyi cha shas la yang mtha' med pa/_de lta bu yon tan rin po che'i 'byung gnas rnams dang
[\[235b.2\]]mtshungs pa ga la srid/_gang gi phyir yon tan gyi snying po rnams kyi phung po gcig pu'i yon tan phra rab tsam yang gal te sems can gang rung cig la mthong bar gyur na/_de mchod pa la khams gsum las byung ba'i rin po che la sogs pa rnams 'os pa ma yin no/_/'khor ba
[\[235b.3\]]thog ma med pa na nyon mongs pa srin po'i shugs kyis sems can la gnod pa dpag tu med pa byas yod/_de'i lan po sems can mgu bar byed pa las gzhan thabs gang yang med do/_/de byas nas sems dri ma med pa la stobs bcu la sogs pa gsal bar snang ngo /_/cha shas 'di
[\[235b.4\]]dang rjes su mthun pa'i bya ba 'di yin pas/_de byas nas sangs rgyas la mchod par 'gyur te/_bcom ldan 'das kyis gnang ba'i cho ga byas pas so/_/gzhan yang bcos pa ma yin pa'i gnyen phan mtha' yas pa btags pa/_sangs rgyas dang byang chub sems dpa' rnams
[\[235b.5\]]phan btags pa'i lan pos sems can mgu bar byed pa ma yin pa de med de/_de dag la rang don bsgrub tu med pa'i phyir ro/_/gang gi phyir rgyal ba rnams rang gi sku'i phyag dang zhabs dang dbu la sogs pa gcod pa dang /_mnar med kyi dmyal bar 'jug pa des na sems can gdon
[\[235b.6\]]pa'i phyir sems can de dag la phan pa byas na rgyal ba rnams la phan pa byas par 'gyur/_gang gi phyir de lta yin pa des gnod pa byed pa rnams la yang dge ba kho na byed pa yin gzhan du na de bzhin gshegs pa la mnyes pa byas par mi 'gyur ro/_/bla ma la mnyes pa byed par bshad
[\[235b.7\]]de/_bdag gi rjer gyur pa rgyal ba rnams gang dag gi ched du bskul yang ltos pa med pa lta zhog_/rtswa bzhin du rang gi sku gtong ba na bdag bran yin yang rje bu rnams la ci ste nga rgyal byed/_bran du mi byed bdag la smad/_/yid du mi 'ong ba'i bu rnams lta bu gang dag bde na dga' bar 'gyur _
[\[236a\]]
[\[236a.1\]]ba dang /_gang la gnod pa byas pas mya ngan du 'jug_/chags sdang med kyang smon lam gyi mthus rgyal ba la 'di ltar 'byung /_byang chub sems dpa' rnams la ni dngos su'o/_/gzhan ni go sla'o/_/thugs rje kho na gsal bar bshad de/_ji ltar yan
[\[236a.2\]]lag thams cad la khyab cing lus 'bar ba'i mi la 'dod pa'i yon tan lnga kas kyang yid bde bar mi 'gyur ba ltar/_sems can la gnod pa 'byung na thugs rje can rnams la mnyes pa'i thabs med do/_/gang gi phyir de lta yin pa de bas na/_bdag gi skye bo rnams sdug
[\[236a.3\]]par byas la rgyal ba rnams sdug bsngal bar byas pa gang yin pa de sdig pa de ring bshags par bya ste/_bdag gis gang mi dge ba byas pa de thub pa rnams kyis bzod par gsol/_bdag bu yin pas bdag la thugs rje yod pas so/_/mos pa bstan par bshad de/_de
[\[236a.4\]]bzhin gshegs pa rnams zhes pa la sogs pa go sla'o/_/kun rdzob tu thugs rje chen po'i dbang du gyur pas 'gro ba ma lus pa bdag tu 'dzin pa 'di la the tshom med/_gzhan du na 'tshang rgya ba mi srid pas so/_/bdag dang gzhan brje ba shin tu goms pa'i phyir ro/_/de
[\[236a.5\]]bas sems can gyi ngo bor mthong ba 'di dag mgon po kho na yin pas 'dir mi mgu ba'i rigs pa med do/_/de bzhin gshegs pa rnams mnyes par byed pa ni sems can mgu bar byed pa kho na yin te/_bshad pa'i rigs pas so/_/rang don bsgrubs pa yang 'di yin te
[\[236a.6\]]sems can mgu bar byas pa'i le lan yin pa'i phyir ro/_/'jig rten gyi sdug bsngal sel ba yang 'di nyid de/_des byas pa'i gnod pa la bzod pa byas pas de dag mos pa la lam sbyar bas so/_/bsgrub bya gsum ka bsgrubs pas 'di nyid bdag gi brtul zhugs nges par shog_/
[\[236a.7\]]rigs pa gzhan bshad de/_ji ltar rgyal po'i mi gcig pu yin yang skye bo'i tshogs chen po la yang gnod pa byed/_skye bo'i tshogs mig rgyang ring ba ni phyis rgyal po'i gnod pa mthong bas gcig pu de la gnod par mi byed do/_/gang gi phyir de gcig pu kho na ma yin gyi rgyal
[\[236b\]]
[\[236b.1\]]po'i thabs de stobs ldan pa'i phyir ro/_/dpe de bzhin du gzhan lta zhog stobs med pa la yang smad par mi bya'o/_/gang gi phyir stobs med kyi gnod byed la gshin rje'i pho nya rnams dang /_snying rje dang ldan pa lha la sogs pas gnod lan byed do/_/de bas sems can rnams
[\[236b.2\]]mgu bar bya ste/_ji ltar rgyal po gtum po dam pa kun gyis ci 'dod byas pas/_mgu bar byed pa bzhin no/_/gsungs pa bas lhag pa bshad de/_rgyal po khros na nor 'phrogs pa dang tha mar gsod nus kyi dmyal bar gtong mi nus so/_/sems can rnams sdug tu bcug
[\[236b.3\]]pas dmyal bar 'gro ba'o/_/rgyal po mnyes nas nor la sogs pa'i phun sum tshogs pa kho na ster gyi sangs rgyas nyid ster mi nus so/_/gang sems can mgu bar byas pas thob pa kho na'o/_/skye ba 'di nyid kyi 'bras bu bshad de/_bzod pa dang ldan pa'i sems can dga' bar
[\[236b.4\]]'gyur ro/_/de nas grags pa 'byung ngo /_/dgra bo med pas skyid par 'gyur ro/_/skye ba gzhan du zhe sdang la sogs pa med pas dang ba 'dren pa'i lus dang /_nad med pa dang /_rgyun du dga' ba dang /_yun rings gson pa dang /_'khor los sgyur ba'i bde ba thob par 'gyur ro/_/chos
[\[236b.5\]]rnams de kho na nyid du spyod pa/_chos rnams ma skyes pa yin no zhes bzod pa ni chos la nges par rtogs pa'i bzod pa'o/_/bzod pa'i le'u'i dgongs pa'i 'grel pa khyad par gsal byed ces bya ba ste drug pa'o//_//de ltar bshad pa'i rigs pas bzod pa dang ldan
[\[236b.6\]]pa brtson 'grus rtsom ste/_ma bzod na pham par 'gyur bas so/_/gang gi phyir brtson 'grus la 'tshang rgya ba nyid gnas pa yin no/_/brtson 'grus med na bsod nams kyi tshogs mi 'byung ste/_ji ltar brkyang ba dang bskum pa la sogs pa'i g.yo ba rlung med na mi 'byung ngo /_/brtson
[\[236b.7\]]'grus kyi mtshan nyid gang zhe na smras pa/_dge ba la spro ba'o/_/mi dge ba la rang gi ngang gis 'jug pa ni le lo kho na'o/_/brtson 'grus ni dge ba sbyin pa la sogs pa dang /_thos pa la sogs pa rtsom pa'o/_/des spang bar bya ba yin pas de'i dgra bshad de/_'joms par byed
[\[237a\]]
[\[237a.1\]]pas mi mthun pa'i phyogs ni le lo ste lus la sogs pa las su mi rung ba'o/_/ngan pa rgod pa la sogs pa la zhen pa dang /_byed pa dka' ba la sogs pa sems log pa ni sgyid lug dang /_des rang la ma nus pa smod pa ni bdag nyid brnyas pa'o/_/le lo'i
[\[237a.2\]]rgyu bshad de/_snyom las kho na bde ba ste/_de la zhen pa dang gang rung bsten par 'dod pa 'di dag kyang srid pa'i sdug bsngal la skyo ba mi skye bas 'byung /_'di dag las le lo 'byung /_de la le lo'i gnyen po bshad de nyon mongs pa kho rgya bas bshor te des zin pa/_skye ba kho na
[\[237a.3\](]rgya [,]rgyu [)]yin te/_de'i nang du chud pa de bas gshin rje'i khar chud pa zhes da dung mi shes sam/_skyes nas nges par 'chi ba'i phyir ro/_/yang skyo ba'i rgyu bshad de/_rang gi sde ni rang gi rigs te/_de 'chi bdag gi rim pas khyer ba ma mthong ngam/_khyod kyang de ltar 'gyur ro/_/dper
[\[237a.4\]]na nges par gsad par bya ba'i ma he rang sde bsad kyang gti mug gis rig par mi nus pa bzhin no/_/'chi bdag gis mgul pa bteg nas bltas pa 'bros pa'i lam kun bkag pa khyod ji ltar bza' bar 'dod pa dang /_gnyid dang dga' byed nus/_gal te da lta le lo mi spong
[\[237a.5\]]na/_gang gi tshe nad dang rgas pa la sogs pa'i tshogs pa grabs su chud nas myur du 'chi ba 'ong bar 'gyur/_de'i tshe le lo spangs nas kyang ci/_'di ma 'ongs pa ma thob pa dang /_'di byed par 'dod pas brtsams te/_'di ni phyed zin pas mthar ma phyin pa kho na la glo bur du
[\[237a.6\]]'chi ba 'ong bar 'gyur/_kyi hud bcom zhes bsams shing khyod ci byed par 'gyur/_nye du dang bral ba'i mya ngan gyi shugs kyis skrangs pa'i mchi ma dang bcas pa/_dmar por gyur pa'i mig gis blta ba'i re thag chad pa'i nye du rnams dang /_gshin rje'i pho nya rnams kyis bzhin
[\[237a.7\]]la blta zhing /_rang gis byas pa'i sdig pa dran pas/_'chi bdag rang gi lag gis dug zos zhes phyis 'gyod pas gdungs pa dang /_sdug tu bcug pa'i sdug bsngal gyi skrag pa'i dmyal ba'i sgra thos nas/_bdag gi gnas skabs kyang 'di ltar 'gyur zhes skrag pa byung ba'i bshang
[\[237b\]]
[\[237b.1\]]ba yis lus la sogs pas myos par 'gyur tshe ci zhig bya/_dper na ji ltar nya gson po kho na chus gang ba'i bum pa la sogs par bzhag nas 'dod pa de'i tshe gsod/_de bzhin du bdag kyang 'chi bdag gis yin zhes shes nas mi'i yul kho nar khyod 'jigs par rigs/_sdig pa
[\[237b.2\]]byas nas dmyal ba'i sdug bsngal la 'jigs pa lta ci smos/_kye gzhon sha can chu dron pos reg kyang shin tu snyi bas rab tu tsha bar 'gyur/_lhag ma go sla'o/_/bde ba bskyed pa'i rgyu bskyed pa la brtson pa med pa de'i 'bras bu bde ba 'dod pa dang /_sdug bsngal mi bzod cing gnod pa mang
[\[237b.3\]]ba dang /_'chi bdag gis bzung bzhin du 'chi ba med pa'i rnam pa can/_de ltar 'khrul pa khyod kyi sdug bsngal can gyi kyi hud sdug bsngal dag gis bcom/_/mi khom pa brgyad spangs nas thob pa'i mi lus kho na gru yin te/_de brten nas sdug bsngal gyi rang bzhin chu bo chen
[\[237b.4\]]po sgrol cig_/brtson 'grus kyi lam du phyogs nas so/_/kye rmongs pa gnyid log pa'i dus 'di ma yin/_phyis ngan song du gru ni rnyed par dka'o/_/de ltar le lo bkag nas ngan la chags pa bkag par bshad de/_dge ba'i las la dga' ba mchog/_/ji lta bu zhe na/_
[\[237b.5\]]bde 'gro'i rgyun skyed pas dga' ba'i rgyu mtha' yas pa dor nas/_g.yeng ba ni lus dang sems khengs pa dang /_rgod pa la sogs pa'i sgras glu la sogs pa sdug bsngal gyi rgyu la/_khyod dga' ba ji ltar rigs/_kun rang sems la slob pa'o/_/sgyid lug pa la sogs pa'i
[\[237b.6\]]tshigs bcad 'di gzhan gyis bcug pa yin gyi slob dpon gyi ma yin/_sdom tshig yin zhe na/_'o na le lo'i gnyen po dang /_ngan la chags pa dang /_bdag nyid brnyas pa'i gnyen po skabs su bab pa ci ste mi 'chad/_bdag dang gzhan mnyam pa dang /_bdag dang brje ba gnyis/_
[\[237b.7\]]'dir skabs su ma bab pa ci ste 'dir bcug_/bsam gtan gyi le'u kho nar brjod par bya ba yin no/_/sgyid lug pa'i gnyen po bshad de/_bdag lta bu byis pa byang chub kyi snod du ga la rung /_dbang po rnon po dang /_brtson 'grus rtsom pa dang /_bsod nams bsag pa kho na snod du rung gi/_
[\[238a\]]
[\[238a.1\]]bdag la byang chub ga la yod/_/ces sgyid lug mi bya'o/_/don chen po las nyams pa'i rgyu yin pa'i phyir ro/_/sgyid lug pa yang don ma yin no zhes gsungs pas yang ngo /_/gang gi phyir rgyal ba bden par gsungs pa'i rang bzhin gyis 'di bshad par 'gyur ba
[\[238a.2\]]bden par gsungs so/_/de ci zhe na/_smras pa/_de dag kyang sangs rgyas shAkya thub pa dang /_rin chen gtsug tor can dang /_mar me mdzad la sogs pa sngar sbrang bu la sogs pa yin te/_gang dag gi brtson 'grus kyi stobs kyis thob par dka' ba'i bla na med pa'i byang chub thob bo/_/
[\[238a.3\]]bdag nyid brnyas pa'i gnyen po bshad de/_bdag mir skye la 'di dge 'di mi dge zhes nus pa dngos po thams cad kyi de nyid rig pa'i lam ma btang na sangs rgyas thob par ci ste mi 'gyur/_rin chen sprin las 'di mang du bshad do/_/rigs pa bshad de/_'on te lag pa dang rkang pa son
[\[238a.4\]]pa gtong bar byed pa dka' bar shes nas bdag 'jigs she na/_de ni lci ba don chen po la chung ba'i blo dang chung ba la che ba'i blo 'di bdag rmongs pa yin te ma dpyad pas khyad par mi shes so/_/lci ba la rmongs pa bshad de/_las kyi dbang gis 'khor ba na lag pa dang rkang pa 'thub
[\[238a.5\]]pas gcod pa dang /_nus pa dang mdung la sogs pas phug pa dang /_dmyal ba'i mes bsreg pa dang /_'bar ba'i sog le la sogs pas gshegs pa lan du mar bskal pa bye ba grangs mi nus pa zhes pa ni lci ba ste/_de yin kyang byang chub kyi rgyu ma yin/_byang chub kyi phyir lag
[\[238a.6\]]pa la sogs pa sbyin pa ni yang ba ste/_dus nges pa can yin pa'i phyir ro/_/chung ba la rmongs pa bshad de/_byang chub sgrub pa'i sdug bsngal 'di ni nyung ba dus nges pa sdug bsngal zhi ba'i rgyu'o/_/ji lta bu zhe na/_lus la zug pa'i zug rngu gang yin pa de'i gnod pa bsal ba'i phyir/_de
[\[238a.7\]]chung ba phyung ba la sdug bsngal gang byung ba de dang 'dra'o/_/'di ni nyung ba yun thung ba yun ring po'i sdug bsngal zhi bar byed pa'i rgyu yin no/_/de dang 'dra ba 'di yang bzod par 'os pa'o/_/'di bas kyang 'di rigs zhes bshad de/_sman pa kun kyang ltogs nyal la sogs pa'i bya
[\[238b\]]
[\[238b.1\]]ba'i sdug bsngal gyis nad sel bar byed de gzhan du na mi nus pas so/_/de bas na sdug bsngal mang po cig gzhom pa'i phyir shin tu nyung ba'i sdug bsngal bzod pa kho na'o/_/sems can thams cad bdag gi thog mtha' med pa'i sdug bsngal thams cad zhi ba'i phyir ro/_/'on
[\[238b.2\]]kyang bya ba 'di las dang po pas lag pa la sogs pa sbyin par 'os pa yin yang /_sman pa'i mchog bcom ldan 'das nad thams cad kun nas sel bar byed pas ma gnang gi_/'on kyang thugs rje chen po dang ldan pa'i phyir shin tu 'jam pa'i gso dpyad kyis/_'dod chags la sogs
[\[238b.3\]]pa'i nad chen po dang ldan pa gso bar mdzad do/_/'jam pa'i gso dpyad kho na bshad de/_ser sna la sogs pa'i gnyen po goms pa'i phyir/_lo ma dang phye la sogs pa tsam ster ba la dang po 'jug par byed/_thar pa'i grong khyer du 'dren pa po'i mgon pos so/_/de nas
[\[238b.4\]]sbyin pa chung ba la goms pas nus pa thob pa'i sbyin pa po shin tu spro ba chen pos ji ltar rang gi sha yang gtong ba de bzhin byed do/_/cis de ltar zhe na/_smras pa/_sbyin pa la goms pa'i mthar phyin pas gang gi tshe/_lo ma la gang yang mi rung ba'i blo bzhin/_mi rtag cing snying po
[\[238b.5\]]med pas rang gi sha la yang 'byung de'i sha dang rus pa la sogs pa gtong ba ci ste dka'/_de lta bu'i byang chub sems dpa' sdig pa spangs pa'i phyir/_sdug bsngal dang ldan par mi 'gyur/_sdig pa kho na la sdug bsngal zhes nges pa'o/_/rgyu 'bras mi slu ba'i chos nyid la
[\[238b.6\]]mkhas pas mi dga' bar mi 'gyur/_gang gi phyir lus kyi sdug pa kho na las 'byung la/_yid mi bde ba yid la 'byung ba yang log par rtog pa bdag dang bdag gi bar mngon par zhen pa las 'byung /_de ni bdag med gnyis rtogs pa la ring du song ngo /_/yun rings 'gor
[\[238b.7\]]ba las kyang 'jigs pa mi byed par bshad de/_'jig rten las 'das pa'i bsod nams kyi lus bde ba yang yin la/_chos rnam par 'byed pa la mkhas pas yid bde/_de bas rang gi don grub pas snying rje yod pa can/_gzhan don du 'khor bar gnas kyang sdug bsngal gang
[\[239a\]]
[\[239a.1\]]gis sdug par 'gyur te mi 'gyur ro/_/yun rings thogs pa yang med par bshad de/_sngar byas pa'i sdig pa yang zad par byed cing /_des ni dus mtha'i me bzhin sreg par byed/_ces pa la sogs pa gsungs pa'i phyir ro/_/bsod nams rgya mtsho
[\[239a.2\]]sdud byed ni/_/rgyun mi 'chad par du ma zhig_/ces bya ba la sogs pa gsungs so/_/bshad pa'i byang chub kyi sems theg pa chen po la zhon pa thabs kyi shugs chen pos nyan thos rnam pas myur bar 'gro_/nye bar bsdus shing bshad de/_de ltar bshad pa'i rigs pas bde
[\[239a.3\]]'gro nas bde 'gror 'gro zhing blo dang ldan pa su zhig sgyid lug par 'gyur/_byang chub kyi sems gzhal yas khang lta bu thob nas de la gnas te/_ji lta bu zhe na/_nyon mongs pa thams cad kyis ngal ba gang yin pa de thams cad sel ba'o/_/'dun pa la sogs pa'i tshigs bcad skabs
[\[239a.4\]]su ma bab ste/_gzhan gyis bcug par snang /_gang gi phyir le lo la sogs pa brtson 'grus kyi mi mthun phyogs bzhi nye bar bsdus nas brtson 'grus 'phel bar bya ba'i phyir/_stobs kyi dpung bzod par bya ba yin te/_de ni 'dun pa zhes bya ba'i tshigs su bcad pa la yod pa nyid/_'dir
[\[239a.5\]]ni mi mthun phyogs nye bar bsdus pa yang med la/_stobs dang 'brel pa yang med do/_/gzhan yang mdor bstan yin na rgyas bshad yod dgos pa yin te de ni med do/_/snga phyir 'brel pa bshad de/_de ltar bshad pa'i rigs pas le lo dang /_ngan la zhen pa dang /_sgyid
[\[239a.6\]]lug pa dang /_bdag nyid brnyas pa ste/_brtson 'grus kyi mi mthun phyogs spangs nas/_brtson 'grus 'phel ba'i phyir/_'bad par bya ste thabs gang gis she na/_smras pa 'dun pa zhes bya ba la sogs pa'o/_/'dun pa ni 'dod pa'o/_/nga rgyal ni sems khengs pa'o/_/
[\[239a.7\]]dga' ba ni zhen pa'o/_/dor ba dang /_lhur len dang /_dbang sgyur dang /_stobs ni kun dang sbyor ba/_de la 'dun pa bskyed pa'i phyir bshad de/_sems can thams cad dang bdag gi skyon thams cad spong ba dang /_yon tan ma lus pa bskyed pa'i phyir/_byang chub tu sems bskyed
[\[239b\]]
[\[239b.1\]]pa yin/_gang du skyon re re yang bskal pa'i rgya mtsho brtson 'grus dang ldan pas zad par byed/_skyon zad par byed par brtsams pa'i brtson 'grus de la/_cha tsam yang bdag la ma mthong na/_de bas dpag tu med pa'i sdug bsngal gyi gnas bdag gi snying ci ste mi 'gas/_nyes pa zad
[\[239b.2\]]pa'i don du 'dun pa bshad nas/_yon tan gyi don du 'dun pa bskyed par tshigs bcad gnyis kyis bshad de go sla'o/_/'dis kyang don med ces bshad de/_bdag gi zhes bya ba la sogs pa ste go sla'o/_/'chi ba la sogs pa'i 'jigs pa las 'jigs pa ma byed ces mi 'jigs
[\[239b.3\]]pa ma byin/_lus dang yid kyi sdug bsngal zad par ma byas pas bde bar yang ma byas/_de bas sdug bsngal la sogs pa don med par bshad/_skye ba snga mar chos la 'dun pa ma byas pas de ltar phongs par 'gyur zhes shes nas blo dang ldan pa su zhig chos la 'dun pa gtong zhes
[\[239b.4\]]bya ba ni chos la 'dun pa bskyed pa'o/_/phongs pa bzlog pa 'ba' zhig pa'i ma yin gyi 'jig rten dang 'jig rten las 'das pa'i dge ba thams cad kyi rtsa ba 'dun par thub pas gsungs 'dun pa de'i yang rtsa ba las dge ba dang mi dge ba rnam par smin pa'i 'bras bu ni 'jig rten phyi ma la
[\[239b.5\]]'dod pa dang /_mi 'dod pa thob pa ste/_de bsgom pa'o/_/de la re zhig mi dge ba'i rnam smin bshad de/_lus dang yid kyi sdug bsngal dang /_yid mi bde ba dang /_gsod pa la sogs pa'i 'jigs pa sna tshogs dang /_'dod pa btsal zhing ma rnyed pas 'dod pa ma grub pa dag sdig pa byed pa
[\[239b.6\]]kho na la 'byung ngo /_/dge ba'i rnam smin bshad de/_'dod pa smon pa'i rnam rtog ni yid la byed pa'o/_/'bras bu kho na yon tan de mchod pa lhag ma go sla'o/_/yang mi dge ba'i 'bras bu bshad de/_sdig pa zhes bya ba la sogs pa'o/_/sdug bsngal kho na mtshon yin te/_de'i
[\[239b.7\]]'dod pa gcod pas so/_/'jig rten las 'das pa'i dge ba'i rnam smin bshad de/_rab tu dga' ba la sogs pa'i sa thob pa kho na bde ba can gyi zhing khams su rgya che ba/_dri bzang ba/_bsil ba/_reg bya bde ba'i pad+mo'i nang du gnas pa/_rgyal ba'i chos kyi dbyangs yid du 'ong ba'i zas
[\[240a\]]
[\[240a.1\]]kyis sku'i gzi brjid bskyed par byas pa/_yongs su smin pa'i dus su de bzhin gshegs pa'i 'od zer kha phye ba'i pad+ma las 'khrungs pa/_mtshan dang dpe byad dang ldan pa'i sku de lta bu rgyal ba'i sras bcom ldan 'das 'od dpag med kyi mdun du/_mtha' gcig
[\[240a.2\]]tu dge bas skye bar 'gyur ro/_/ma'i mngal nas skye ba rnams la de las bzlog pa sdug bsngal bar shes par bya'o/_/mtha' gcig tu mi dge ba'i rnam smin bshad de/_dus kyi pho nyas 'bar ba'i tho ba la sogs pas rdeg pas thams cad pags pa bshus pa dang /_shin tu gnod pas nyam thag
[\[240a.3\]]cing smre sngags 'don pa dang /_rab tu tsha ba'i me yis bzhu ba'i zangs zhun lus la blugs par gyur pa dang /_'bar ba'i ral gri dang mdung gis bsnun pas sha'i dum bu brgyar gtubs pas/_de lta bur gyur pa nag po'i las kyis lan du me shin tu 'bar ba'i lcags kyi sa gzhir ltung ste/_de'i las
[\[240a.4\]]yun ring pos sad pa'i phyir 'dun pa'i stobs nye bar bsdus te bshad pa/_de bas na bshad pa'i rigs pa bzhin du/_rnam smin goms pa nas dge ba la 'dun pa kho na gus pas bya'o/_/da ni nga rgyal gyi stobs bshad de/_rdo rje rgyal mtshan gyi mdo las bshad pa'i cho gas rtsom pa brtan pas
[\[240a.5\]]bsgrub bya'i don du nga rgyal bsgom par bya'o/_/de la dang po nyid du 'byor pa ni sgrub par nus pa ste/_de brtags nas brtsam par bya'i mi nus na mi brtsam mo/_/dam bca' nyams pa'i phyir ma brtsams pa mchog_/brtsams nas ldog par mi rigs so/_/log pa'i nyes dmigs bshad de/_skye ba
[\[240a.6\]]zhes bya ba la sogs pa'o/_/dge ba dang mi dge ba thams cad dang /_rgyu mthun dang /_rnam par smin pa'i 'bras bu 'byin no/_/de la rgyu mthun ni rnam pa gnyis te byed pa dang myong ba'i rgyu mthun no/_/'di ni byed pa'i rgyu mthun te/_gang dam bca' nyams pas de goms pa'i bag chags kyis skye ba
[\[240a.7\]]gzhan la yang ngo gsungs pa yang /_skye ba gcig ni 'bad pa yis/_/mkhas pas dag pa sbyang bar bya/_/skye ba'i rgyun gzhan byang chub par/_/de nyid kyis ni sbyong bar 'gyur/_/zhes so/_/rgyal ba dang bla ma'i bka' las 'das pas byung ba'i sdig pa las sdug bsngal yang 'phel lo/_
[\[240b\]]
[\[240b.1\]]/gzhan ni thog mar brtsams nas bzhag pa dang /_'bras bu'i dus can ni gzhag pa'i dus su gnyis pa gang brtsams pa de yang nyams so/_/de yang ni gang gnyis pa gtong ba de yang ma bsgrubs so/_/gang las nga rgyal zhes bshad de/_gsum las so/_/de la las kyi nga rgyal bshad de/_
[\[240b.2\]]bdag ces bya ba la sogs pa'o/_/nyes pa med pa'i las sems can rnams la gang bya bar 'os pa/_de bdag nyid gcig pus bya'i/_gang gi phyir nyon mongs pa zhes bya ba la sogs pa go sla'o/_/dman pa'i las ni mi gtsang ba 'dor ba la sogs pa ste go sla'o/_/nye ba'i nyon mongs pa'i nga rgyal
[\[240b.3\]]bshad de/_shi ba la sogs pa ni dpe yin no/_/gal te bdag gi yid brtson pa med par gyur na/_de'i tshe nye ba'i nyon mongs pa chung ngus byas pa'i ltung ba yang gnod par 'gyur ro/_/zhum pas rtsol ba dor zhing dga' ba med la gnod par 'byung ba sla'o/_/langs pa ni rtsol ba dang ldan zhing dran
[\[240b.4\]]pas nye ba'i nyon mongs pa la skabs mi 'byed na/_nyon mongs pa chen po yis kyang thub par dka'o/_/de bas brtan pas ni nga rgyal gyi go cha gyon pa ste/_ltung ba rnams 'jug tu mi ster ba des gzhom par bya'o/_/gzhan du 'jig rten gsum gdul bar rtsom pa ni bzhad gad du 'gyur te/_
[\[240b.5\]]bdag ltung bas pham par byas pas so/_/de bas bdag gi nyon mongs pa la sogs pa thams cad pham par bya'o/_/gang gi phyir rgyal ba rnams kho na seng ge ste/_bdud kyi ri dgas kyi gnod pas mi tshugs pa'i phyir ro/_/de dag gi sras bdag yin pas gzhan gyis pham par ga la nus/_
[\[240b.6\]]'o na nga rgyal gyi nyon mongs pa yin pas de ji ltar blang bya yin zhe na/_smras pa skye bo gang zhes bya ba la sogs pa'o/_/de ci'i phyir zhe na/_nga rgyal can dgra bo'i dbang du mi 'gyur ba'i phyir ro/_/de dag ni nga rgyal dgra'i dbang du mi 'gyur/_de bas nga rgyal 'dir dgongs pa yin no/_/tshigs bcad
[\[240b.7\]]gnyis kyis 'jig rten gyi nga rgyal spang bar bshad de/_ngan song ni dmyal ba ste/_las zad pas de nas thar te mir skyes kyang gzhan gyi zas za'i bran zhes bya ba la sogs pa go sla'o/_/'dod pa'i nga rgyal bshad de/_gang zhig nga rgyal spang ba'i phyir/_brtson pa de kho nas nga rgyal
[\[241a\]]
[\[241a.1\]]can dang /_rnam rgyal dang /_dpa' bo yin no/_/gang zhig kun du slong ba'i nga rgyal gyis dgra bo bsad nas/_'gro ba la 'dod pa bzhin du rgyal ba'i 'bras bu ni nga rgyal med pa nyid de/_de rdzogs par byed pa'o/_/nus pa'i nga rgyal bshad de/_kun nas nyon
[\[241a.2\]]mongs pa'i tshogs kyi nang du gnas na/_stong 'gyur du sran gzugs 'gyur bar 'tshal/_nyon mongs pa'i tshogs kyis mi tshugs par bya ste/_dper na seng ge gzi brjid che ba ri dgas thams cad zil gyis gnon pa bzhin no/_/ji ltar mngar ba la sogs pa'i ro lce'i yul shin tu 'bad
[\[241a.3\]]kyang mig gis mthong mi nus te/_de gzugs kyi yul can yin pa'i phyir ro/_/de bzhin du nyam nga ba yin kyang nyon mongs pa'i dbang du mi 'gyur ro/_/blo ldan gyi las nyon mongs pa'i gnyen po yin pa'i phyir ro/_/nga rgyal gsum bshad nas dga' ba'i stobs bshad de/_las gang
[\[241a.4\]]skabs su bab pa bsam gtan nam thos pa la sogs pa/_de nyid du sems nub pa ltar de la 'dod pa bskyed de/_dper na cho long rtse ba'i 'dod pa bzhin no/_/thams cad kyi las kyi 'bras bu'i bde ba thob par 'dod pas las byed kyi/_de ltar yin yang la lar bde ba 'byung la/_la
[\[241a.5\]]lar bde ba mi 'byung ste/_tshong la sogs pa 'bras bu med pa gang gi las kho na bde ba yin la de'i 'bras bu ma yin te/_las med na ji ltar bde bar 'gyur/_yon tan kun gyi 'bras la min/_/rgyu la mngon par zhen par 'gyur/_/des khyod yang dag bsgrub pa yin/_/khyod la yon tan
[\[241a.6\]]mthar phyin to/_/zhes gsungs so/_/'dod pa'i yon tan lngas 'khor ba la yang nas yang du myos kyang tshim par mi 'gyur/_ji lta bus she na/_spu gri'i so la chags pa'i sbrang myangs na lce gcod par 'gyur ro/_/dpe de dang 'dra bar mngar yang 'gyur nas sdug bsngal chen po'i rgyur
[\[241a.7\]]'gyur ro/_/bsod nams bdud rtsi lta bus ji ltar tshim/_/ji lta bus she na mngon par mtho ba ster bas bde ba/_nges par legs pa ster bas zhi ba'o/_/de bas brtsams pa'i las 'jig pa'i dus su yang /_de la nub pa ltar byed de/_dper na sos ka'i dus su nyin phyed la nyi ma dron pos
[\[241b\]]
[\[241b.1\]]phyogs kun du chu ma mthong ba/_bsil ba'i chus gang ba'i rdzing bu la glang po che dang po nub pa bzhin no/_/dor ba'i stobs bshad de/_bsam gtan la skyo na/_btsan thabs su sems de nyid du 'jug pa ma yin te/_'on kyang bsam gtan dar cig 'dor ro/_/slar bsam gtan
[\[241b.2\]]la 'jug pa'i phyir shin tu rdzogs pa'i tshe 'ang gtong ste/_phyi mas phyi ma la sred pas so/_/snga ma la smad cing phyi ma sred pa bskyed pas bsam gtan dang po la sogs pa thob pa'i phyir ro/_/lhur len bshad de/_'dod chags dang zhe sdang la sogs pa'i gnod pa yang dag par srung zhing
[\[241b.3\]]de dag la rdeg go/_/gang gi phyir nyon mongs pa rtog pa'i rang bzhin yin pas/_de dang de'i dmigs pa stong par bsgoms te rtog med kyi ting nge 'dzin la 'jug pa na de dag med par 'gyur ro/_/dpe ni go sla'o/_/ji ltar g.yul du lag pa nas lhung ba'i ral gri 'jigs pas myur du
[\[241b.4\]]len pa ltar/_rmugs kyang dran pa kho na ral gri ste nyon mongs pas pham pa'i phyir 'khrul na dmyal ba'i 'jigs pas len to/_/ji ltar sems rmugs pa'i khrag thob nas lus la dug khyab pa ltar na/_sems la glags rnyed nas nyes pas khyab pas bag yod par bya'o/_/mar nag gis
[\[241b.5\]]bkang ba'i snod 'dzin pa'i mi zab pa 'dred pa la rgyal po gtum po'i bkas thigs pa tsam bo na khyod gsod do zhes zer ba'i ral gri thogs pa rgyal po'i mi dag gis srung ba/_bo na 'chi ba'i 'jigs pas sgrim par 'gro ba ltar/_brtul zhugs kyis dbang po rnams sdom pa'o/_/de bas
[\[241b.6\]]dug sbrul pang du zhugs pa na bdag rmugs par ma gyur cig snyam du bsams nas myur du ldang ba'i mi ltar gnyid dang le lo byung ba'i dus su langs te chos bshad pa dang /_'don pa dang /_bza' ba dang /_btung ba la sogs pa bya'o/_/de ltar byas kyang las dang po pa la nyes pa re re byung ba na yang rang
[\[241b.7\]]la smad par bya ste/_thabs gang zhig bya na gang byas pas slar 'di dag mi 'byung ba zhes bsam par bya'o/_/rang gis mi shes na de'i thabs ston pa po mkhan po'am slob dpon brten nas gnas par bya'o/_/yang na las ni man ngag go/_/ci byas nas nyon mongs pa kun slong ba'i skabs su bdag
[\[242a\]]
[\[242a.1\]]la dran pa la sogs goms par 'byung zhes so/_/dbang bsgyur ba bshad de/_de ma thag tu gsungs pa'i bag yod pa'i gtam dran cing ji ltar las byung ba'i sngon rol du kun la mthu yod pas gyur pa de bzhin brtson 'grus la goms pas lus dang
[\[242a.2\]]sems yang bar bya'o/_/de nyid kyi dpe dang phan yon bshad de/_ji ltar shing bal rlung 'gro ba dang 'ong ba'i dbang du gyur pa yang ba'i phyir te/_de bzhin du spro ba'i dbang du 'gyur te/_de ltar goms pas rdzu 'phrul yang 'byung ngo /_/brtson 'grus bstan pa'i le'u'i dgongs
[\[242a.3\]]pa'i 'grel pa khyad par gsal byed ces bya ba ste bdun pa'o//_//bzod bya thos pa btsal bar bya/_/de nas nags su gnas par bya/_/mnyam par gzhag la brtson bya zhing /_/mi sdug la sogs bsgom par bya/_/zhes gsungs pas bsam gtan bshad de/_
[\[242a.4\]]de ltar bshad pa'i rim pas spro ba 'phel bar bya ste/_ting nge 'dzin la sems brtan par bya'o/_/gang gi phyir sems rnam par g.yeng ba'i mi nyon mongs pa srin po'i mche ba'i phrag na gnas so/_/de la ting nge 'dzin gyi mi mthun phyogs g.yeng ba spang ba bshad de/_lus dang zhes bya
[\[242a.5\]]ba la sogs pa'o/_/lus kyi dben pa ni dben par gnas pa'o/_/sems kyi dben pa ni 'dod chags la sogs pa'i rtog pa spong ba'o/_/de ni stong pa nyid bsgom pa ste/_de bas 'jig rten dor nas stong pa nyid la gzhol zhing rtog pa rnams spang bar bya'o/_/de la 'jig rten mi
[\[242a.6\]]gtong ba'i rgyu spong bar bshad de/_bdag dang bdag gi bar zhen pa ni chags pa ste/_de dang rnyed pa la chags pa dang /_sogs pa'i sgras bkur sti dang grags pa la sogs pa la chags pas 'jig rten mi gtong ste/_de bas chags pa dang rnyed pa la sogs pa spong ba'i phyir/_
[\[242a.7\]]mkhas pas 'di ltar 'chad par 'gyur ba bsam par bya'o/_/zhi gnas ni sems rtse gcig pa'o/_/lhag mthong ni de kho na nyid la dmigs pa'i shes rab po/_/de gnyis dang ldan pas nyon mongs pa 'joms par byed par shes nas/_thog mar zhi gnas tshol te/_de yang 'jig rten la
[\[242b\]]
[\[242b.1\]]ltos pa med par bsam gtan la dga' bas 'grub po/_/de la chags pa spang bar bshad de/_blo dang ldan pa gang rang nyid mi rtag pa yin la/_bu dang chung ma la sogs pa mi rtag pa la chags par mi rigs rgyu mtshan gang gis/_tshe rabs stong dag tu sdug pa slar mthong bar mi 'gyur
[\[242b.2\]]te/_mi rtag pas 'joms pas so/_/dga' bar byed pas na sdug pa ste/_de yang 'dir med par bshad de/_gang gi phyir mi mthong bas dga' bar mi 'gyur/_mi dga' bas ting nge 'dzin la mi gnas/_de mthong yang tshim par mi 'gyur ro/_/sngar bzhin lhag par chags pas
[\[242b.3\]]sdug par 'gyur/_lhag mthong med pas de kho na nyid mi mthong /_sdug pa la chags pas 'khor ba la skyo ba mi skye/_yud tsam cig bral na yang de'i mya ngan gyis gdung bar 'gyur/_sdug pa dang tshogs pa 'dod pas so/_/de dang tshogs par sems pa dang /_de'i yon tan bsgoms pas
[\[242b.4\]]dgos pa med par tshe zad/_dge ba med pas so/_/mdza' bshes mi rtag pa'i ched du chos rtag pa nyams so/_/ris gcig nas gcig tu lhan cig 'brang ba'i phyir ro/_/gzhan yang byis pa rnams dang mnyam par spyod na/_nges par ngan song du 'gro ste de dang spyod pa 'dra bas so/_/gal
[\[242b.5\]]te 'phags pa'i rjes su 'brang na/_de'i tshe de mi 'dod/_spyod pa mi mthun pas so/_/de bas 'jig rten gnyis nyams pa'i rgyu des ci byed/_gzhan yang rang gi don la ltos nas skad cig gcig gis mdza' bar 'gyur/_de nyid skad cig gcig gis dgrar 'gyur te/_de'i rjes su mi 'brang na'o/_/
[\[242b.6\]]dga' ba'i gnas la yang khro ste 'khrul bas so/_/de bas 'phags pa ma yin pa rnams mgu bar dka'o/_/gzhan yang phan par bslabs na khro bar byed de mi shes pas so/_/slar bdag kyang phan pa las zlog par byed/_gal te phan pa ma yin pas de la mi nyan na/_de'i tshe khros pas ngan
[\[242b.7\]]song du 'gro ste/_phan pa la sdang bas so/_/rang las rig pa dang rigs dang nor la sogs pa mthong na phrag dog byed/_gzhan gyi phun sum tshogs pa mi bzod pas so/_/rang dang mnyam pa dang rtsod par byed do/_/rang las dman pa las nga rgyal byed/_yod pa dang med pa'i yon tan gyis bstod
[\[243a\]]
[\[243a.1\]]na khengs par byed/_de'i skyon brjod pa thos nas khong khro/_de bas byis pa la phan pa nam yang med do/_/byis pa gcig las byis pa gzhan la nges par mi dge ba 'byung ste/_thos pa la sogs pa'i sgo nas bsngags pas rang la bstod pa dang /_
[\[243a.2\]]gzhan la thos pa la sogs pa sbed cing skyon brjod pas smod pa dang 'dod pa'i yon tan brjod pas 'khor bar dga' ba'i gtam zhes bya ba la sogs pa'o/_/de ltar gzhan la yang de gnyis dang tshogs pas mi dge ba gang rung nges par 'byung /_rgyu mtshan des byis pa dang tshogs pa ni
[\[243a.3\]]don ma yin pa dang tshogs pa nyid do/_/de bas byis pa'i tshogs dang bral ba gcig pu'i bde ba spyad par bya'o zhes lus kyi dben pa'o/_/nyon mongs pa dang bral ba'i sems dang ldan pa ni sems kyi dben pa'o/_/'o na lus dang sems kyi dben pa thob pa rnams byis pa dang tshogs na ji ltar
[\[243a.4\]]byed ce na/_byis pa las ring du song nas byol te/_ji ltar de dang 'brel par mi 'gyur ro/_/gal te ma tshor bar slob na de'i tshe dga' ba'i spyod pas mgu bar bya'o/_/'dris pa'i ched du ma yin te/_'on kyang rjes su chags pa dang /_khong khro ba med cing mtha' gnyis su ma lhung ba
[\[243a.5\]]bzhin no/_/grong la rgyu na chos kyi don tsam chos gos dang bsod snyoms blangs te/_bung ba me tog la sbrang rtsi len pa ltar/_kun la sngon chad ma mthong ba bzhin 'dris pa med par spyad par bya'o/_/rnyed pa la sogs pa la chags pa spong bar bshad de/_rnyed pa ni snam sbyar la
[\[243a.6\]]sogs pa'o/_/bkur sti ni skye bo rnams kyis byas pa'o/_/mi mang po zhig gis bkur bar zhus nas/_cig car byung ba'i 'chi ba las 'jigs pa 'byung ngo /_/de ni 'di ltar spyad na mi 'byung bar bshad de/_yid bde bar rgyal ba gang dang gang du chags par 'gyur ba de dang der/_sdug
[\[243a.7\]]bsngal nyid stong 'gyur du yongs su smin par 'gyur ro/_/de bas mkhas pas rnyed pa la sogs pa la chags par mi bya'o/_/gang gi phyir 'dod pa las 'jigs pa skye'o/_/gzhan yang rnyed pa la sogs pa 'di dag mi rtag pa yin par rang gi ngang gis nyams te/_bstan pa brtag par
[\[243b\]]
[\[243b.1\]]bya'o/_/nyams pa'i rang bzhin la zhen pas ci ste/_'di ltar sngon du rnyed pa dang grags pa can mang du byung ste/_byung kyang nyams pa'i rang bzhin yin pas rnyed pa dang grags pa dang bcas pa gar song mi shes so/_/de rnyed pa dang de ma yin pa/_grags pa dang de ma yin pa/_bde ba
[\[243b.2\]]dang sdug pa bstod pa dang smad pa la mi zhen par bshad de/_bstod pa byas pas bdag ci ste dga'/_gang gi phyir bdag la gzhan smod pa'o/_/bdag la smod pas ci ste mi dga'/_gang gi phyir bdag la gzhan gyis bstod pa'o/_/smad pa mi byed pa'i phyir 'di dag mgu bar byed pa mi
[\[243b.3\]]nus par bshad de/_sems can mos pa rnam pa sna tshogs pas rgyal bas kyang mgu bar mi nus na/_bdag mi shes pas lta ci dgos/_de bas 'jig rten bsam pa btang ngo /_/gzhan yang rnyed pa med pa la bsod nams ma bsags pa zhes smod/_rnyed pa can la spyod log gis gzhan
[\[243b.4\]]gyi mgo bskor nas rnyed do zhes 'phya'o/_/gzhan du na gzhan la yon tan med dam/_kho gcig pus rnyed pa ci/_rang bzhin gyis 'grogs par dka' ba de dag dang ji ltar dga' bar 'gyur/_byis pa su dang yang mdza' bar mi 'gyur zhes sangs rgyas kyis gsungs/_gang gi phyir
[\[243b.5\]]kho rang gi don ma grub na dga' bar mi 'gyur ba'i phyir ro/_/rang gi don gyi sgo nas dga' ba gang yin pa de ni mdza' bo dang ma yin gyi/_ji ltar rang don kho na'i phyir te/_nor brlag nas gang mi dga' ba de nor gyi thog tu ma yin gyi/_'on kyang rang gi bde ba nyams pas so/_/lus la
[\[243b.6\]]sogs pa'i dben pa'i phyir nags la sogs pa dben pa'i gnas bshad de/_ljon shing la sogs pa ni smod pa mi byed la/_de dang rjes su mthun pa'i spyod pas 'bad de mgu bar byed kyang mi dgos pas/_bsam pa mi mthun pa dang bral ba 'grogs bde ba dang lhan cig tu gnas pa na
[\[243b.7\]]ma 'byung zhes smon pa'o/_/mi med pa'i lha khang ngam/_shing drung ngam/_dgon par dus 'dod pa bzhin bsdad la nam ltos pa med par chags pa'i gnas med par rgyab tu mi lta bar 'gyur zhig gu/_ri'am nags kyi phyogs sus kyang bdag gir ma byas pa ched du ma byas pas rang
[\[244a\]]
[\[244a.1\]]bzhin gyis yangs pa/_stong pa nyid bsgom pa dang rjes su mthun par rang gi dbang gis byang chub la spyod cing dmigs pa med par nam gnas par 'gyur/_rdza'i lhung bzed tsam gyi nor can/_phyag dar khrod pa yin pas chom rkun mi 'dod pa'i gos can/_
[\[244a.2\]]de bas 'jigs pa med par zhen pa med pas lus mi srung zhing nam gnas par 'gyur/_'dis kyang phyi nang la zhen pa med par bshad do/_/tshigs bcad gsum gyis dur khrod la spyod pa sman par bshad de/_rang gi lus kyi gnas dur khrod du song la sngar shi ba rnams kyi keng rus dang /_rang
[\[244a.3\]]gi lus 'jig pa'i chos can du mgo snyoms par nam byed par 'gyur/_de nyid bshad de/_bdag gi lus ni zhes bya ba la sogs pa go sla'o/_/bdag tu 'khrul pa'i gnas/_'khrul pas gcig pur brtags pa/_rdul phra rab kyi phung po'i lus dang lhan cig tu skyes pa/_rus pa'i dum bu
[\[244a.4\]]rnams kyang zhig ste so sor gyur na/_mdza' ba gzhan rnams lta smos kyang ci dgos/_de bas skyes na'ang 'chi na'ang gcig pu yin pas/_de'i sdug bsngal gyi cha bu la sogs pas mi len pas/_dge ba'i bar chad de dag gis ci bya/_lam du zhugs pas nub mo sdod pa'i phyir
[\[244a.5\]]gnas 'dzin pa ltar ris drug tu 'khor bas skye ba len pa ste/_yun rings mi gnas pas de la chags par mi bya'o/_/tshigs bcad gsum gyis gcig pur gnas pa'i yon tan bshad de/_khang pa 'dor mi nus kyang phyis btsan thabs su 'dor dgos par shes nas/_'chi na khyim de las
[\[244a.6\]]mi bzhis ji srid phyi rol du ma bton gyi bar du/_bu kyi hud ces bya ba la sogs pa 'jig rten pas mya ngan ma byas kyi bar du nags su 'gro bar bya'o/_/lus 'di la bstod kyang dga' ba med/_mi mthun pa la yang khong khro ba med/_gnyi ga la nyams te bems po yin pa'i phyir/_de
[\[244a.7\]]gnyis med pas sngon du skye ba'i dus kho nar 'chi ste/_sems pa med pas mtshungs pa'i phyir/_'chi ba'i tshe na'ang 'jig rten gyi mya ngan gyis mya ngan mi byed de/_bems po yin pa'i phyir ro/_/nye bar gyur pa'i nye du rnams de dang bral ba'i gdung bas nags su gnas pa'i yid la gnod pa
[\[244b\]]
[\[244b.1\]]mi byed de/_drung na med pa'i phyir ro/_/sangs rgyas la sogs pa rjes su dran pa dang /_sogs pa'i sgras de kho na nyid dmigs pa la sogs pa la g.yeng bar byed pa_'ang med do/_/de bas bu la sogs pa gso mi dgos pas tshegs chung ba nges par legs par skyer rung ba/_g.yeng ba thams cad
[\[244b.2\]]zhi ba nyams dga' bar rtag tu gcig pur gnas par bya'o/_/lus kyi dben pa bshad nas sems kyi dben pa bshad de/_bsam pa gzhan thams cad spangs nas rang gi sems gcig tu dmigs pa'i yid kyis sems kyi zhi gnas dang /_dul bar bya ba'i phyir 'bad par bya'o/_/
[\[244b.3\]]ting nge 'dzin gyi mi mthun pa'i phyogs yin pas rnam rtog spang bar bshad de/_'dod pa'i yon tan lnga ni phung khrol byed de/_'di dang pha rol du 'dir ni bcing gsod gcod pa yis/_ji ltar tshangs pa'i mchod sbyin gyi gzhan gyis gsod mi nus pa lha mo spun gnyis sun d+ha dang u pA
[\[244b.4\]]su b+ha'i ming can ti lo ta ma rig 'dzin ma la chags pas phan tshun du brtse ba spangs te 'thabs pas shi'o/_/si ta'i ched du ra ma Na shi'o/_/pha rol du dmyal ba la sogs par/_dmyal byas shal ma ri yi sdong /_/tsher ma sor ni bcu drug can/_/rno shing 'bar ba btsan thabs su/_/
[\[244b.5\]]'dod log spyod rnams 'dzeg par bcug_/ces bya ba la sogs pa'o/_/gzhan gyi bud med la sogs pa'i ched du gang pho nya dang pho nya mo la/_de'i skad dang des bskur ba'i nor khyer ba'i don du/_thal mo sbyar ba khyod kyi drin gyis nga dang de phrad par ji ltar 'gyur ba de ltar mdzod cig ces
[\[244b.6\]]so/_/'dod pa gang gi ched du sdig pa'am/_bkrabs pa ma yin pa sngon ci yang mi bsgom pa'o/_/'jigs pa'i gnas rgyal po'i btsun mo'i sa la sogs par rang lus phyin pa dang /_gos dang rgyan dang byug pa dang /_ga bur la sogs pa'i nor zad par byas pa/_gang zhig
[\[244b.7\]]brtan par 'khyud nas tshim par 'gyur/_dur khrod na gnas pa'i keng rus bstan nas bshad de/_rus pa de nyid 'di yin gyi gzhan ma yin te/_de nyid shi ba'i 'o/_/khyad par du da lta rang dbang du gyur pa bdag gir ma byas pa 'dod pa bzhin du 'khyud nas ci ste khyod tshim par mi byed/_de bas
[\[245a\]]
[\[245a.1\]]khyod rmongs pa yin/_'di lta bu mi rtag pa snying po med pa mi gtsang ba la chags nas 'jig rten gnyis med par byed do/_/rang gi chung ma la chags pa la ltos nas bshad de/_gsal bar blta ba'i phyir ngo tshas le lo can chung ma'i gdong shin tu chags pa'i
[\[245a.2\]]sems kyis khyos 'bang de bteg kyang chung mas ngo tsha ste 'og tu byed cing /_dur khrod du ma 'ongs kyi gong du mthong ngam mthong ba byung tshad gang gi phyir/_yul ma thur ram/_dbus su rigs kyi bu mo rnams kyi gdong pa dra bas bkab pa'o/_/gdong pa de da lta dur khrod du bya rgod kyis bsal
[\[245a.3\]]bar byas pa 'dod pa bzhin du ltos shig_/de ji lta bu zhe na gdong blta ba'i ched du khyod ngal bas mi bzod pas bzhin no/_/ma rungs pa mthong nas 'jigs shing khyod ci ste 'bros/_sus kyang mthong bar ma gyur cig ces bsams nas gzhan gyi mig zur las kyang gang bsrungs pa/_
[\[245a.4\]]de ni da lta bya rgod la sogs pas zos pa'i bar/_da kye ser sna can khyod kyis ci ste mi srung /_de ltar gdong pa bshad nas lus 'chad de/_bya rgod la sogs pa'i zas sha'i phung po ma rig pas khyod kyis phreng ba dang tsan+da la sogs pas gang dang po mchod pa/_de ni bya rgod dang de
[\[245a.5\]]las gzhan wa la sogs pas zos pas mi sdug pa mthong na ser sna can ci ste mi srung zhes pa dang sbyar ro/_/keng rus la brten nas bshad de/_mi g.yo ba shing dang 'dra ba mi sdug pa keng rus mthong nas/_gal te khyod 'jigs skrag na de'i tshe 'byung po'i rdzas 'byung ba ltar srog rlung
[\[245a.6\]]gis g.yo bar byas pa las gson pa'i dus su ci ste mi skrag ste/_shin tu skrag par rigs so/_/pags pa srab pas g.yogs kyang gang la chags pa de ma g.yogs pa ci ste mi dga'/_mi gtsang ba des dgos pa med ce na/_'o na ci'i phyir pags pa srab pas bkab pa nyed par
[\[245a.7\]]byed/_de'i tshe'ang de de bzhin yin pas spyad pa med pa'o/_/dred pa kha chu la dga' ba nye bar bsdus shing bshad de/_bza' btung rigs gcig pa kho na las bud med 'di dag las kha chu dang mi gtsang ba skye na/_de la mi gtsang ba la mi dga' na/_ma mchu 'thung ba la ji ltar dga'
[\[245b\]]
[\[245b.1\]]bar rigs/_gzhan yang shing bal gyis bkang ba reg bya 'jam pa'i sngas zlum pos mi dga' bar byed/_'on kyang bud med kyi nu ma la dga' ste/_sngas ni mi gtsang ba'i dri mi bro ba zhes spyad nas khyad par shes te de med/_'dod chags can la mi gtsang bas rmongs te/_mi
[\[245b.2\]]gtsang ba la gtsang bar 'khrul pas so/_/gal te khyod mi gtsang ba la chags pa med/_ci ste gzhan la 'khyud/_de ci lta bu zhe na/_sha kho na 'dam lta bu ste/_des byugs pa rgyus pas sbrel ba keng rus so/_/gal te mi gtsang ba la chags pa yod na rang gi mi gtsang ba
[\[245b.3\]]mang du yod kyi khyed kyi lus la kha chu dang /_snabs dang /_klad pa dang /_chu dang /_bshang ba la sogs pa de nyid kyis tshim par gyis shig_/mi gtsang ba'i spung ba gzhan bud med kyi gzugs kyis mi gtsang ba brkam pas sems par mi bya'o/_/gal te 'di dang dga'
[\[245b.4\]]bas 'di'i sha blta ba dang reg par 'dod par khyod 'dod ce na/_kye spyod cig rang bzhin gyis sems pa med pa'i sha lus bems po yin pa'i phyir ro/_/khyod kyi reg pa des mi myong bas khyod 'dod pa ci/_mdza' bo mgu bar 'dod ce na/_gang sems mgu bar 'dod pa de reg pa
[\[245b.5\]]dang blta bar yang mi nus te/_gzugs ma yin pa'i phyir ro/_/gang nus pa'i lus des mi shes te/_sems pa med pa'i phyir ro/_/dgos pa med par 'khyud nas ci zhig bya/_gzhan gyi lus mi gtsang ba'i rang bzhin khyod kyis mi shes pa ngo mtshar med de lkog tu gyur pas
[\[245b.6\]]so/_/rang gi mi gtsang ba'i rang bzhin mngon sum yin kyang ma nges pas gti mug che ba la ngo mtshar skye'o/_/bud med kyi gdong pa pad+ma lta bu la skyon bshad de/_sprin gyis ma bkag pa'i nyi ma'i 'od zer gyis kha phye ba pad+ma gsar pa spangs nas mi gtsang ba la chags pa'i sems/_mi
[\[245b.7\]]gtsang ba'i keng rus la ci ste dga' zhes ngo mtshar ro/_/sa dang sogs pa'i sgras gos la sogs pa mi gtsang bas gos pas reg tu mi 'dod/_gtsang bar 'dod pas de mi gtsang ba'i lus gang las byung ba lus de ji ltar reg par 'dod ma rig pa che bas so/_/gzhan ni bud med
[\[246a\]]
[\[246a.1\]]kyi gzugs te/_mi gtsang ba'i zhing ni ma'i mngal te de las byung ba/_pha dang ma'i dkar dmar gyi sa bon can/_mas bza' btung byas pa'i rgyu mthun gyis gso/_/phyi rol tu 'thon nas ma'i nu zhos gso/_/gal te mi gtsang ba la khyod chags pa yin na/_'o
[\[246a.2\]]na sngar ma mthong ba'i dngos po la chags pa skye ste/_mi gtsang ba kho na la khyod skyes pa ma myong ba ma yin/_gzhan yang mi gtsang ba las byung ba 'dod na/_mi gtsang srin ci ste mi 'dod/_mi gtsang ba mang ba'i bud med kyi lus kho na 'dod pa mi rigs te/_gnyi ga mtshungs pas so/_/
[\[246a.3\]]gzhan yang khyed kyis 'dir gti mug chen po/_rang gi mi gtsang ba la mi smod pa 'ba' zhig pa ma yin gyi gzhan mi gtsang ba'i bum pa rnams 'dod pas spyod med la smod/_gang gi phyir 'jig rten du ga pur la sogs pa dang /_sA lu'i 'bras dang tshod ma snying la 'dod pa khar bcug
[\[246a.4\]]ste bor na de dang 'brel pas sa yang mi gtsang bar 'dod/_de dag lta ci smos/_shin tu rmongs pa'i gal te mngon sum du gyur pa bud med kyi gzugs mi gtsang bar ma nges na de'i tshe dur khrod du bor ba/_cung zad zos pa/_sngon por gyur pa/_rul pa la sogs pa mi sdug pa 'jigs su
[\[246a.5\]]rung ba gzhan yang ltos shig_/rang bzhin gyis ma rungs pas pags pa bshus pa'i lus la 'jigs pa chen po skye ste/_de ltar shes kyang de la dga' ba ji ltar skye/_'o na tsan+dan bskus na yid du 'ong bar 'gyur zhe na/_smras pa/_dri 'di lus la bskus kyang tsan+dan kho na las
[\[246a.6\]]yin gyi lus las ma yin no/_/de bas gzhan gyi dris gzhan la chags pa ci/_gal te rang bzhin gyi dri nga bas 'dir bud med kyi gzugs la chags pa mi skye na/_legs min nam/_de ltar yon tan yod kyang 'jig rten don med srid pa ci/_lus de la gla rtsi la sogs pa'i dri
[\[246a.7\]]byugs so/_/byug pa byas kyang gtsang du mi 'gro bar bshad de/_lus rang bzhin gyis dri nga ba la tsan+dan dri zhim pas khyad par ci byung /_dri'i stobs kyis de yid du 'ong bar byung zhe na/_gzhan dris gzhan la chags pa ci/_/skra la sogs pa la 'dus byas pa yang don ma yin par
[\[246b\]]
[\[246b.1\]]tshigs bcad gnyis kyis bshad de/_gal te ma bcad pas skra dang sen mo ring ba dang /_ma bkrus pas dri ma chags pas dri ma'i 'dam dang ldan pa/_gos med pas gcer bu yi dgas kyi bzhin du rang bzhin gyis 'jigs su rung ba'i lus/_rang gsod pa'i phyir mtshon la
[\[246b.2\]]bzhin du/_ci ste de la 'bad de byi dor byed/_bdag nyid shes bzhin du rmongs par byed pa la brtson pa smyon pa rnams kyis kyi hud sa gzhi ni dkrugs so/_/'phral la byung ba bshad nas gnas skabs bshad de/_rus gong 'ba' zhig dur khrod du mthong nas khyed la yid byung skyes
[\[246b.3\]]na/_grong khyer nyid dur khrod de mtshan mo gnyid du song nas rang bzhin gyis dbye ba med par sems can la 'dir dbugs rgyu bas khyad par du g.yo ba'i rus gong gis khyab pa la ci ste dga'/_des na lus bems po yin pas g.yo ba kho na khyad par yin par bshad do/_/de ltar bshad
[\[246b.4\]]pa'i rigs pas/_bud med kyi lus mi gtsang ba yin kyang /_rin med na mi rnyed rin gyi ched du nor tshol ba la sha thang ba'i duHkha dang /_gzhan gyi bud med blangs pas dmyal ba la sogs par gnod par 'gyur/_nor spel ba'i nus pa yang byis pa'i dus su med/_de ma byas na dar
[\[246b.5\]]la bab na cis bde bar 'gyur/_der nor spel na tshe gtugs par 'gyur/_gang pha dang mes pos spel ba'i nor gyis dar la bab pa'i dus su bde ba de yang nyung ste/_skal ba dang mi ldan pa thams cad nyams pa'i phyir ro/_/rin med par mi rnyed pa dang /_dmyal ba la sogs
[\[246b.6\]]par sdug bsngal ba 'di ni mtshungs so/_/tshe rgas pa la sogs pa la longs spyod pa'i nus pa med do/_/nor spel ba la yang bde ba yod ce na/_smras pa/_smad pa 'ga' zhig shing dang rtswa la sogs pa khur 'ongs pas lus dang yid ngal te/_nyi ma nub pa nas khyim du 'ongs
[\[246b.7\]]nas/_zhag re re zhing shi ba ltar nyal te/_de la bde ba ga la yod/_rgyal po'i pho nya 'ga' zhig yul gzhan du ring du 'gro bas sha thang gi sdug pa/_lo du mar yang bu dang chung ma la sogs pa mi mthong ste/_bu smad kyi don du rgyal po bsten kyang ngo /_/mya ngan byed cing de nyid
[\[247a\]]
[\[247a.1\]]bshad de/_bde ba'i don du bdag gzhan gyi bran du byas kyang 'dod pas rmongs pa dag gis bde ba de ma thob don med gzhan gyis bya bas tshe zad par byas dge ba la ma sbyar ba smod/_bde ba 'dod pas bdag gzhan dbang du byas pa 'ga' zhig gzhan gyi don du chung
[\[247a.2\]]ma dang bcas par 'gro ba la lam du nags la sogs par chung ma bu btsas te/_de'i tshe bde ba ga la yod/_sbrum ma 'am byis pa khur ba dang lhan cig tu 'gro ba la rtag tu sdug pa kho na'o/_/'khrul pa kho na bshad de/_'ga' zhig gson pa'i don du/_gson pa the tshom za ba'i
[\[247a.3\]]g.yul du 'jug_/gzhan ni stobs ldan gang rung gis gnod pas de bzlog pa'i phyir sor mo bcad pa la sogs pa sngon du 'gro bas gzhan gyi bran du khas len te/_len pa 'don pas dkrugs pa'o/_/'di nyid du sdug bsngal bshad de/_'dod ldan zhes bya ba la sogs pa'o/_/
[\[247a.4\]]gzhan gyi bud med dam nor 'phrog pa la sogs pas so/_/lhag ma go sla'o/_/nor spel bas kyang sdug bsngal bar byed ces bshad de/_spel ba ni med pa bskyed pas kyang sdug bsngal bsags pa yang chu 'am me la sogs pa las srung bar dka'/_de bzhin du bsrung ba chom
[\[247a.5\]]rkun la sogs pas nyams sgyid lug pa'o/_/rgyu mtshan de dag gis nor ni phung khrol mtha' yas par rtog cig_/rtag tu spel ba ga la g.yeng bas nor la chags pa'i blo ldan rnams skye ba la sogs pa'i duHkha las dgrol ba'i phyir bsam gtan gyi skabs med do/_/nye bar bsdus shing
[\[247a.6\]]bshad de/_de ltar bshad pa'i rnam pa can la nyes dmigs sna tshogs pa 'khrul bas gang bde ba de yang shin tu lci ba'i khur khur zhing glang chen 'gro ba la g.yas g.yon du ltogs pas rtsa za ba lta bu'o/_/bde ba mnog chung phyugs kyis bsgrub na'ang bla ba'i don du las kyis mnar bas sngar
[\[247a.7\]]bshad pa'i dal 'byor rnyed par dka' ba 'joms so/_/gnyis kyi mya ngan bshad de/_mi rtag pas cis kyang 'jig pa bems po yin pas 'jig rten las 'das pa'i don mi nus pas chung ba de'i don du mi dge ba spyad pas/_dmyal ba la sogs par lhung bar byed pa'i lus kyi don du gso
[\[247b\]]
[\[247b.1\]]ba'i phyir 'khor ba thog ma med pa nas gang byas pa'i dub pa de'i bye ba brgya'i cha tsam gyis sangs rgyas thob par 'gyur ro/_/'o na byang chub kyi spyod pa la yang sdug bsngal mtha' yas pa yod ce na/_smras pa/_spyod pa'i sdug bsngal la ltos nas 'dod pa can gyi sdug bsngal che ste/_mi
[\[247b.2\]]'dod kyang rnam pa du ma 'byung ngo /_/byang chub sems dpa' ni 'dod bzhin du dus nges pa can gzhan don du sdug bsngal myong ba la/_gang byang chub 'byung ba 'dod pa can la de med do/_/sdug bsngal kho na 'byung ngo /_/'dod pa'i rnam par smin pa dmyal ba la sogs pa'i gnod pa/_lung las
[\[247b.3\]]thos pa dran pa'i mtshon la sogs pa'i gnod pa yongs su grags pa dper mi 'gyur ro/_/mtshon la sogs pas lan cig 'chi la 'dod pas skye ba mang por sdug bsngal lo/_/de ltar bshad pa'i rigs pas 'dod pa'i yon tan rnam pa lnga la skyo ba bskyed de/_spyod yul ji srid pa
[\[247b.4\]]brtags pa yang de srid de la dmigs pa'i rtog pa 'byung ste/_dmigs pa dang bcas pa kho na sems pa skye'i dmigs pa med pa ma yin no zhes gsungs pa'i rnam rtog kun gyis dben pa/_dmigs pa kun gyis stong pa la dga' ba brtan pa bskyed par bya'o/_/gar gnas she na/_mi
[\[247b.5\]]mthun pa'i phyogs med pas rtsod pa dang ngal ba med pa skye bo med pas dben pa/_gnod sbyin dang /_stag dang /_sbrul dang /_chom rkun la sogs pa med pas zhi ba'i nags kyi nang du'o/_/bsam gtan gyi phan yon bshad de/_skal ldan zhes bya ba la sogs pa'o/_/bsam gtan ni
[\[247b.6\]]gsum ste/_de ltar brtson 'grus spel nas zhes bya ba la sogs pa'i sbyor ba dang /_de ltar 'dod pa la skyo ba bskyed nas zhes bya ba la sogs pa dngos gzhi/_skal ldan zhes bya ba la sogs pa phan yon no/_/zla ba'i 'od zer kho na dkar ba dang bsil bas tsan+dan yin te des bsil ba/_
[\[247b.7\]]khang bzangs ltar yangs pa rtsub pa ma yin pas nyams dga' ba'i rdo leb la sogs pa skal ba dang ldan pas sgra med pa/_'jam pa nags rlung gis g.yob cing /_thag mi ring ba la 'gro 'ang byed pas 'chag pa/_bsam gtan dang po la sogs pa thob pas/_gti mug gi mun par lhung ba'i
[\[248a\]]
[\[248a.1\]]sems can la phan pa'i don du sems pa yang ngo /_/'dir ni mi mthun pa med pas rgyal srid kyi bde bas 'di khyad par du 'phags so/_/khang stong ngam shing drung ngam ri phug la sogs pa gang rung du ji srid par gnas la/_lus dang sems kyi dben pa thob nas
[\[248a.2\]]'dod pa lnga yongs su bzung ba dang /_bsrung ba'i sdug bsngal dang bral ba/_ltos pa med pa 'dod pa bzhin du spyod pa'o/_/rang gi 'dun pa bzhin spyod pa rang khyim med pa/_rgyal po 'am blon po la sogs pa dang 'brel pa/_skyon mthong bas yul la log pa/_yon tan mtha' yas pa'i
[\[248a.3\]]chos nyid la dmigs pa/_gang chog shes pa'i bde ba la longs spyod pa/_yul la zhen pas dbang pos kyang de rnyed par dka'o/_/bshad pa'i rim pas dben pa'i yon tan bsgoms pas nyon mongs pa dang nye ba'i nyon mongs pa'i rnam rtog zhi ba/_dben pa kho na la dga' ba 'ba'
[\[248a.4\]]zhig pa bsgom pa ma yin gyi/_nyan thos dang khyad med du 'gyur ba'i phyir/_'on kyang byang chub kyi sems bsgom par bya'o/_/'di ni chos nyid yin te/_rigs pa dang ldan pa la chos nyid rtogs pa'i rjes su sems can la snying rje skye bar bshad de/_bdag dang zhes bya ba la sogs pa'o/_/
[\[248a.5\]]bdag tu 'dzin pa gang yin pa srid pa'i rgyu yin pa de byang chub sems dpa'i byang chub kyi rgyu yin te/_bdag tu 'dzin pa'i gnyen po yin pa dang /_sems can thams cad yongs su 'dzin pa'i rgyu yin pas so/_/nga rgyal sngar bshad pa bzhin no/_/bdag dang gzhan mnyam pas
[\[248a.6\]]bdag bzhin du gzhan dag bsrung bar bya'o zhes thams cad bdag tu 'dzin pas bdag 'dzin chen por 'gyur ro/_/dang po ni bdag gzhan brje ba 'chad par 'gyur ba'o/_/'bad pa ni mngon pas so/_/bde ba dang sdug bsngal mnyam pa nyid ni bdag la 'di dag la khyad par med ji
[\[248a.7\]]ltar bdag la sdug bsngal gnod pa ltar 'di dag la yang ngo /_/ji ltar bdag la bde bas rjes su 'dzin pa ltar 'di dag la yang ngo /_/de bas thams cad bdag bzhin bsrung ba ni rang gi sdug bsngal gyi gnyen po bsten pa ltar gzhan dag la yang ngo /_/bdag bde bar byed pa ltar gzhan
[\[248b\]]
[\[248b.1\]]dag la yang ngo /_/'dir rigs pa ci zhe na/_smras pa/_lag pa la sogs pa'o/_/lag pa dang rkang pa la sogs pa'i dbye bas du ma yin kyang ji ltar lus gcig tu zhen nas bsrung ba ltar/_'gro ba tha dad pa yin kyang bde ba dang sdug bsngal tha dad pa'i bdag nyid ji ltar gcig sdug bsngal mi
[\[248b.2\]]'dod pa de bzhin gzhan yang ngo /_/ji ltar gcig bde ba la dga' ba ltar gzhan yang yin pas ris dang skye gnas dang rigs kyi tha dad pa thams cad gcig tu lhag par mos nas bsrung bar bya'o/_/gcig yin na gcig gi sdug bsngal gzhan la ci ste mi gnod ce na/_smras pa/_bdag gi
[\[248b.3\]]sdug bsngal gzhan gyi lus la mi gnod kyang /_de sdug bsngal yin gyi 'on kyang bdag kho nas mi bzod pa de bdag tu zhen pas so/_/gzhan du rkang pa'i sdug bsngal lag pa'i min pas des ji ltar bsrung de ltar gzhan gyi sdug bsngal bdag gis mi myong na yang de/_sdug bsngal yin gyi de nyid
[\[248b.4\]]kyis bzod mi nus pa de bdag tu zhen pas so/_/rang dang gzhan gyi dbye ba sgro btags te bsgoms pa las 'byung gi_/sdug bsngal la khyad med par bshad de/_bdag gis zhes bya ba la sogs pa'o/_/gang dang gang sdug bsngal yin pa de bdag gis gzhom par bya'i/_dper na bdag
[\[248b.5\]]gi sdug bsngal bzhin/_gzhan gyi rgyud la byung ba'ang sdug bsngal yin zhes rang bzhin gyi rtags kyi sbyor ba'o/_/sdug bsngal tsam la gzhom par byas pas khyab/_/ma grub pa med de sdug bsngal bsgrubs pa'i phyir ro/_/ma nges pa'ang ma yin te/_rang gi sdug bsngal yang gzhom par bya ba
[\[248b.6\]]ma yin par 'gyur ba'i phyir te/_khyad par med pas bzlog na gnod pa'o/_/'di nyid kyi phyir 'gal ba'ang med pa'o/_/de bzhin sbyor ba gzhan yang gang dang gang sems can yin pa de dang de rjes su gzung bya yin te/_dper na rang bzhin no/_/gzhan dag kyang sems can yin zhes rang
[\[248b.7\]]bzhin gyi rtags so/_/sems can tsam la rjes su gzung bar bya bas khyab/_'dir ma grub pa med de/_sems can mngon sum du grub pa'i phyir ro/_/ma nges pa 'ang ma yin te/_bdag kyang rjes su gzung bya ma yin par 'gyur ba'i phyir ro/_/de nyid kyi phyir 'gal ba 'ang med do/_/bdag
[\[249a\]]
[\[249a.1\]]kho na la bde ba'i mngon par zhen pa yod pas ma nges pa yin zhe na/_smras pa/_ji ltar bdag bde ba 'dod pa de ltar gzhan dag kyang 'dod pas de dag gi bde ba yang bskyed par bya ba yin no/_/dang po'i gtan tshigs kyi ma nges pa spang bar bshad de/_ji ltar
[\[249a.2\]]bdag la 'jigs pa dang sdug bsngal mi 'dod pas bzlog par bya ba yin te/_de ltar gzhan dag la yang ngo /_/dgongs pa 'di yin te/_bdag ni med pas chos 'ba' zhig pa yod de/_de dag la ni khyad med do/_/thad kar sems can dag mnyam par bsgrub pa'i phyir/_rgyun gcig
[\[249a.3\]]la 'das ma 'ongs pa mnyam par bshad de/_gzhan gyi sdug bsngal bdag la mi gnod pas/_gal te gzhan mi bsrung na dmyal bar ma 'ongs pa'i lus kyi sdug bsngal gyis da lta mi gnod pas de ji ltar bsrung /_mi dge ba las log pas so/_/de'i tshe bdag kho na yin zhe na ma yin te/_
[\[249a.4\]]rtog pa 'di ni brdzun yin te/_bdag med pa'i phyir ro/_/phung po lnga gang 'dir 'chi ba de nyid phyis skye ba ma yin no/_/'phags pa klu sgrub kyis gsungs pa/_kha ton mar me me long dang /_/rgya dang brag ca me shel dang /_/de la rten byung 'phos pa min/_/phung po mkhas pas shes par
[\[249a.5\]]bya/_/zhes so/_/gzhan yang gal te/_sdug bsngal gang gi yin pa de nyid kyis de bsrung gi gzhan gyi ma yin na de'i tshe/_rkang pa'i sdug bsngal lag pa'i ma yin pas/_rkang pa la byung ba'i gnod pa lag pas ci ste srung /_gal te 'di mi rigs kyang lus 'di bdag tu bzung bas rkang pa
[\[249a.6\]]bsrung ba la 'jug go zhe na/_'di ni legs pa ma yin te/_gang mi rigs pa de bzlog par bya ba yin/_rang yin rung gzhan yin rung nus pa bzhin du'o/_/bdag med kyang rgyun gcig yod/_lag pa la sogs pa tshogs pa'i lus bdag gis sdug bsngal zlog par byed pa yod/_/des
[\[249a.7\]]khyad par med pa zhes gtan tshigs ma grub po/_/dang po ni ma nges pa'o/_/smras pa/_rgyun zhes med la 'on kyang rgyu 'bras kyi skad cig gi rgyun yod/_de las gzhan mi dmigs pas so/_/yan lag kun las tshogs pa yang med de/_mi dmigs pa nyid kyi phyir ro/_/dper na rgyun ni phreng
[\[249b\]]
[\[249b.1\]]ba bzhin no/_/tshogs pa ni dmag bzhin no/_/sogs pa'i sgras phreng ba dang nags la sogs pa'o/_/grog mo la sogs pa snga phyi kho na yod kyi de las gzhan phreng ba med do/_/rta dang glang po la sogs pa kho na yod kyi de las gzhan dmag med do/_/de bas na brdzun yin no/_/
[\[249b.2\]]de ltar med de bdag la sogs pa med pa/_de bas sdug bsngal gang gi yin pa de med de/_su'i de bdag gir 'gyur phung po lnga tsam la dgongs te/_bdag bzhin dang bdag lus bzhin zhes pa'o/_/de bas sdug bsngal thams cad rang dang gzhan gyi rgyu las byung ba/_rig byed
[\[249b.3\]]med pas bdag med pa'o/_/khyad par med pas sdug bsngal yin pa'i phyir bsal bar bya/_rang bzhin gyi dbye ba ma byas par rgyu 'joms pa'i sgo nas spang bar bya'o/_/de bas bdag gi kho na bsal ba yin gyi gzhan gyi ma yin zhes nges pa'i rgyu ci zhig yod/_de bas sdug bsngal
[\[249b.4\]]nyid kyi phyir zhes gtan tshigs ma nges pa ma yin no/_/gal te srid pa la sdug bsngal can med na sdug bsngal bsal nas ci byed/_snying rje'i snod med pas she na/_ma yin te/_rgyang pan la sogs pa thams cad rtsod pa 'dir med pas so/_/sdug bsngal can su'ang mi 'dod do/_/bdag
[\[249b.5\]]sdug bsngal ba yin no zhes 'khrul pa kho na yod de/_de bsal ba'i phyir 'dir brtson pa'o/_/de mi 'dod pas gal te sdug bsngal bar gyur na/_thams cad bsal bar bya'i/_yang na mi sel na rang gi yang mi sel te/_gzhan gyi sdug bsngal bzhin no/_/gal
[\[249b.6\]]te snying rje bas gzhan gyi sdug bsngal gyis kyang sdug bsngal bar 'gyur/_de bas sdug bsngal thams cad spang bar bya ba'i phyir 'bad pa na de'i tshe btsan thabs su ci ste snying rje bskyed ce na/_smras pa/_'gro ba'i dmyal ba la sogs pa'i sdug bsngal bltas nas/_snying rje'i sdug bsngal ci ste
[\[249b.7\]]mang /_de nam mkha' dang mnyam pa dang thog mtha' med pa'i phyir ro/_/mang po zhig gi sdug bsngal gal te gcig gi sdug bsngal gyis med par 'gro na/_de lta bu'i sdug bsngal bskyed par bya ba yin gyi/_rang dang gzhan la snying rje can gyis so/_/'di dag mdo las ma byung snyam pa'i rtog
[\[250a\]]
[\[250a.1\]]pa bsal ba'i phyir bshad de/_des na zhes bya ba la sogs pa'o/_/de bas na me tog zla mdzes zhes bya ba'i byang chub sems dpas/_rang dang rgyal po la gnod pa shes kyang /_rang gi sdug bsngal ma bsal/_byang chub sems dpa' la gnod pa byas nas/_
[\[250a.2\]]rgyal po la dmyal ba'i sdug bsngal byung bas so/_/de ci ste zhe na/_sdug bsngal can mang po gcig gi sdug bsngal gyis sdug bsngal zad pa'i phyir ro/_/rgyal po'i dmyal ba dang /_byang chub sems dpa'i rdzu 'phrul mthong nas de dag la yang dag pa'i lta ba byung nas/_dmyal ba la
[\[250a.3\]]sogs pa'i sdug bsngal ma byung bas so/_/'di ltar 'das pa'i dus su rin chen pad+ma zla ba'i rnam par dag pa las byung ba'i rgyal po zhes de bzhin gshegs pa byon te/_des yun ring po sangs rgyas kyi phrin las mdzad nas/_mya ngan las 'das nas de'i bstan pa nub pa'i dus su/_dpa'
[\[250a.4\]]sbyin zhes pa'i rgyal po byung de'i pho brang rin chen ldan te der gnas pa thams cad lta ba log pa ste/_de dag rjes su bzung ba'i phyir byang chub sems dpa' mang po byon rab tu byung /_de dag gi bla ma me tog zla mdzes de pho brang du gnas pa rnams kyis byang chub sems dpa' rnams phrad pa kun du
[\[250a.5\]]bzang po zhes bya ba'i nags la gnas/_de la me tog zla mdzes dben par gnas pa la sems can de dag la snying rjes bsam pa 'di ltar byung /_bdag grong khyer dang grong rdal dang /_pho brang du phyin la sems can rnams dge ba'i lam la gnas par bya'o zhes tshangs pa mtshungs par spyod
[\[250a.6\]]pa rnams la yang gsungs so/_/de dag gis bkag kyang rang ngam rgyal po la gnod par shes bzhin du nags las babs te/_chos 'chad cing pho brang du sleb/_rgyal po dang blon po la sogs pa mang po btul nas lam gyi bden pa la gnas par byas shing /_rgyal po'i lam na stong gis
[\[250a.7\]]yongs su bskor ba/_btsun mo stong phrag brgyad cu dang bcas pa/_nags tshal du 'gro ba na rgyal pos mthong skye bo thams cad dang btsun mo rnams de la mos par mthong nas/_khros te phrag dog gis de bsad pa'i phyir/_bu rnams la bka' stsal to/_/de dag de gsod pa la mi
[\[250b\]]
[\[250b.1\]]dga' bar shes nas/_'khor stong dang ldan pa'i gshed ma nan+di zhes bya ba 'ong bar mthong nas bka' stsal pa/_de'i tshe rlung gis bskyod pa'i rdul byang chub sems dpa'i spyan la phog_/spyan gyi rnam 'gyur shes nas bdag gi btsun mo rnams la chags shing 'di lta bar 'dug_/mtshan
[\[250b.2\]]dang dpe byad dang ldan pas bdag pas kyang 'di gzugs bzang /_de bas skam pas 'di'i mig phyung shig_/dum bu brgya ru gtubs shig ces smras nas rgyal po nags tshal du song /_nan+di kas rna ba gnyis dang /_sna dang /_mig dang /_lag pa dang /_rkang pa la sogs pa bcad
[\[250b.3\]]pas/_de dang de las 'od zer sna tshogs pa byung ste/_khams gsum du bskor nas slar de nyid du zhugs par gyur to/_/de ltar 'o ma'i rgyun stong phrag du ma de dang de nas bab po/_/'khor lo la sogs pa yang 'phros te lus la zhugs so/_/shi nas zhag bdun lon pa'i tshe/_rgyal po
[\[250b.4\]]log ste 'ongs kyang rnam 'gyur med pa 'od zer 'phro ba de mthong nas de'i rdzu 'phrul 'jig rten pa las thos te/_'di ni nges par byang chub sems dpa' yin/_bdag rmongs pa phyugs dang 'dra bas rgyal srid la chags pas gnod pa mi byed pa/_rgyu mtshan med par brtse ba la gnod pa byas nas
[\[250b.5\]]mnar med kyi sdug bsngal bsags pa ci/_gnas gtsang ma'i lha rnams kyis kyang /_de'i yon tan dang de la gnod pa byas pa'i skyon rnams bshad pas du/_sdig pa bshags pa byas/_dkon mchog gsum la skyabs su 'gro ba byas/_skyo ba chen po bskyed nas/_phreng ba dang /_na bza'
[\[250b.6\]]dang /_tsan+dan ga pur la sogs pas de'i sku bsregs nas/_mchod rten brtsigs te/_rab gnas byas la ji srid 'tsho'i bar du thun gsum du sdig pa bshags pa la sogs pa dang /_mchod pa nus pa bzhin du byas so/_/skye bo thams cad kyang sdig pa las log cing /_yang dag
[\[250b.7\]]pa'i lta ba dang ldan par gyur ro/_/rgyal po shi nas mnar med du skyes so/_/bcom ldan 'das shAkya thub pas gsungs pa/_de'i dus su dpa' sbyin zhes pa'i rgyal po bdag yin no zhes 'phags pa ting nge 'dzin gyi rgyal po las mang du bshad do/_/gzhan gyi sdug bsngal
[\[251a\]]
[\[251a.1\]]gyis sdug bsngal can rnams la sdug bsngal mang po'ang mi gnod par bshad de/_de ltar bdag gzhan mnyam par rang gi rgyud goms par rang gi dga' ba de yang gzhan gyi duHkha dang mnyam/_sdug bsngal kho nar 'gyur/_gzhan gyi sdug bsngal zhi ba dga'
[\[251a.2\]]ba de lta bu mnar med par yang dmyal ba'i sems can gdon pa'i phyir ngang pas pad+ma'i mtsho bzhin du sdug bsngal bde ba kho nar dgongs la 'jug par 'gyur ro/_/de lta bu sdug bsngal gzhan gang gis sdug par 'gyur/_gzhan gyi bde bas thun mong ma yin pa'i bde ba de dag la
[\[251a.3\]]yang 'byung bar bshad de/_dmyal ba la sogs pa las sems can grol ba na gang la dga' ba'i rgya mtsho skye ba de nyid kyis chog_/bde ba gzhan 'og tu bcug go/_/'o na grol ba'i bde ba lhag yod ce na/_smras pa/_nyan thos la sogs pa'i thar pas sems can gyi don la mi
[\[251a.4\]]dga' bas ci bya/_sangs rgyas nyid zhar la 'byung bar 'dod pas so/_/gang gi phyir thar pa la yang 'dod pa med pa de bas gzhan don byas pa la/_rlom sems kyang med la byed pa dka' bas ngo mtshar ba'ang med de/_byas pa'i las kyi 'bras bu la re ba med de/_las gzhan don
[\[251a.5\]]la mtha' gcig tu sred pas so/_/nye bar bsdus shing bshad de/_de bas na rang gzhan la khyad med pas/_ji ltar gnod pa dang mya ngan dang sogs pa'i sgras grags pa ma yin pa las bdag bsrung ba ltar/_de ltar gzhan dag la yang bsrung ba dang snying rje bya'o/_/sems gzung
[\[251a.6\]]bas bsrung ba'i nus pa med kyang sems bskyed pa'i don du'o/_/bdag dang gzhan mnyam par bsgoms nas/_bdag dang gzhan brje ba de bas kyang dka' ba dpe'i sgo nas bshad de/_bar do las ma'i mngal du 'jug pa na pha dang ma'i sa bon dang khrag gi thig le rim pas nur nur po
[\[251a.7\]]dang /_mer mer po lus po'i bar du thob nas de la bdag tu gzung bas de'i yul bdag med kyang bdag tu 'dzin pa 'byung /_de bzhin gzhan gyi lus po yang bdag tu byas nas ci ste mi bsgom/_bsam pa gang dang gang gis ni/_/mi rnams kyi ni yid rnams sbyar/_/de dang de yi ngo bor 'gyur/_/
[\[251b\]]
[\[251b.1\]]sna tshogs nor bu ji bzhin no/_/zhes gsungs pas so/_/rang gi lus gzhan gyi yin par grub pa kho na ste/_pha ma'i 'brel pa can yin pas bdag gzhan gzhan bdag tu bsgom par bya'o/_/des skyon spang ba dang yon tan blang ba'i dgos pa bshad do/_/'o na gzhan la mthar thug med
[\[251b.2\]]la bdag ni gcig pu yin pas/_ji ltar de bdag tu bsgom zhe na/_smras pa/_gcig tu lhag par nges pa'i lus kyi yan lag nyid du/_ji ltar lag pa la sogs pa du ma yin kyang 'dod pa/_de bzhin du 'gro ba mtha' dag nga'i bdag yin zhes lhag par mos nas/_de'i yan lag skye bo
[\[251b.3\]]rnams yin zhes ci ste mi 'dod/_'o na lag pa la sogs dbye ba yis/_/zhes bya ba la sogs pa bshad zin/_slar bskyar ba ci/_de ni bden te/_sngar bdag gzhan mnyam pa'i dpe yin gyi 'dir ni bdag gzhan brje ba ste/_don gzhan la brten pas skyon med do/_/gnyis kyis khyad
[\[251b.4\]]par bshad de/_rang gi lus 'di la bdag med kyang goms pas bdag gi blo skye ba ltar gzhan dag la yang bdag gi blo goms pas ci ste mi srid/_srid kyang ci zhe na/_smras pa/_de ltar bdag tu brtags pas gzhan don byas kyang bdag gis 'di la phan btags zhes rlom sems mi skye/_
[\[251b.5\]]mang ba yin pas ngo mtshar yang mi skye dpe bshad de/_ji ltar bdag nyid zan za ru bcug nas/_'jig rten phyi ma la 'bras bu la re ba med pa bzhin/_bdag gzhan brje ba la yang ste/_'bras bu yang gtang bas so/_/de ltar mi nus pa'i skyon spangs te/_log par goms pa la sems
[\[251b.6\]]sbyar bar bshad de/_gnod pa dang mya ngan dang sogs pa'i sgras sdug bsngal gzhan las bdag bsrung ba ltar/_'gro ba la yang bsrung ba dang snying rje bsgom par bya'o/_/dpe bshad de de bas na 'phags pa spyan ras gzigs rang gi mtshan nyid spyan ras gzigs zhes bya ba/_byin gyis brlabs pa
[\[251b.7\]]gang zhig snying rlung can yin kyang bdag gi ming brjod pa de'i sdug bsngal dang /_tha mar tshogs pa'i nang du spobs pa med pa'i 'jigs pa bsal bar bya ba'i phyir te/_dgongs pa 'di yin te/_bdag bdag ma yin gyi 'on kyang 'phags pa spyan ras gzigs zhes gang gis dran pa de kho na bdag yin/_
[\[252a\]]
[\[252a.1\]]bdag gis de bsrung bar bya'o/_/des gsungs pa/_gang gis rgud tshe bdag dran na/_/de yi rgud pa bdag gis bzlog/_/rang gi thog ma'i smon lam 'di/_/bdag la 'ang 'bras bu ldan par mdzod/_/ces so/_/gzhan yang byed pa dka' bar snang ba yang ma
[\[252a.2\]]goms pas te/_gang gi phyir goms pas nus pa thob na gang yang byed par dka' ba las mi ldog gang gi phyir lag pa la sogs pa ster ba thos nas sngon du gang skrag par 'gyur/_de nyid goms pas da ni de med na mi dgar 'gyur/_de bas mang po smra mi dgos bdag dang gzhan myur du skyob
[\[252a.3\]]par 'dod pa gang yin pa des bdag dang gzhan brje ba bsgom par bya'o/_/de ji lta bu zhe na/_de'i rigs ma yin pa las gsang bar bya ba yin te/_gzhan du na 'di la ma dad pas ngan song du 'gro ba srid do/_/bdag nyid skyon bcas zhes bya ba la sogs pa gang bshad pa des bdag gzhan gyi skyon
[\[252a.4\]]dang yon tan bshad de/_bdag ces bya ba la sogs pa'o/_/bdag tu 'dzin pa gang las 'jigs pa chung ba grib ma la yi dgas su rtogs pa las kyang 'jigs par 'gyur/_sems pa dang ldan pa gang zhig bdag de la khong mi khro/_dgra bzhin du 'jigs pa'i rgyu yin no/_/bdag 'dzin
[\[252a.5\]]med na 'jigs pa med de/_dper na ro bzhin no/_/bkres skom dang nad bsal bar bya ba'i phyir/_bya la sogs pa gsod pa dang lam ma yin pa la 'gro ba su de 'dod ces pa dang sbyar ro/_/gang zhig rnyed pa la sogs pa'i don du/_'di bdag gson na bdag la rnyed pa mi 'ong bas
[\[252a.6\]]pha ma yang gsod sangs rgyas la sogs pa dkon mchog gsum gyi nor yang 'phrog_/sdig pa gang gis mnar med kyi me'i bud shing du 'gyur ro/_/blo dang ldan pa gang zhig nyes pa'i 'byung gnas bdag de 'dod/_/de la brtse ba byed pa bsrung ba lha ltar mchod/_/sdug bsngal
[\[252a.7\]]thams cad kyi rgyu yin pas dgra bzhin mi lta/_brnyas pa'i yul la phu dud byed/_rang bzhin gyi don la chags pa'i skyon dang yon tan bshad de/_gal te slong ba la ster na de'i tshe bdag ci za 'di ltar rang don la chags pa de ser snas sha zar 'gyur ro/_/gal te bdag nyid kyis dran
[\[252b\]]
[\[252b.1\]]de'i mchod par bya ba dang rjes su gzung bar bya ba la ci ster zhes gzhan don la 'bad na lha'i dbang por 'gyur ro/_/rang gi ched du gzhan la gnod pa byas na dmyal ba la sogs pa'o/_/gzhan don du bdag ngal bar byas na phun sum tshogs pa kun 'byung ngo /_/bsams pa tsam
[\[252b.2\]]gyis bdag mtho bar 'dod/_gang gis ngan song dang /_rigs ngan par skye ba dang /_glen par 'gyur ba de nyid gzhan la spo bar byas/_de mtho bar byas na bde 'gro dang /_rim gro dang bcas pa nyid thob par 'gyur ro/_/mtho bar 'dod pa ni rig pa'am nor ram gzugs
[\[252b.3\]]la sogs pas nga rgyal lo/_/rang don du btsan thabs su gzhan bkol na bran la sogs par 'gyur ro/_/rang nyid kyis gzhan don byas na rje dpon dang sogs pa'i sgras skye ba phyi mar rigs mtho ba la sogs pa'o/_/nye bar bsdus te bshad 'jig rten du sdug bsngal dang ldan pa
[\[252b.4\]]ji snyed pa de dag gi bde ba zhen pas so/_/bde ba ldan pa rnams ni gzhan bde bar smon pa ste/_sems can rnams rang bzhin gyis dag pa sangs rgyas kyi snying po can yin pas so/_/dpe bshad de/_mang po bshad ci dgos rang don la chags pa so so skye bo dang /_gzhan don
[\[252b.5\]]'ba' zhig mdzad pa shAkya thub pa'i khyad par nges la bdag gzhan brje ba la 'bad par bya'o/_/gang sangs rgya bar mi 'dod cing srid pa'i bde ba la chags pa/_des kyang rang gi bde bas gzhan gyi sdug bsngal brje bar ma byas na/_de la lha dang mi'i bde ba ga la yod/_skye ba phyi ma lta
[\[252b.6\]]zhog 'jig rten 'dir mthong ba'i don yang mi 'grub kyi/_rje dpon gyis gla mi ster na las mis las ma byas na gnyi ga'i don mi 'grub bo/_/shes bzhin du ma rig pas log pa'i spyod pa bshad de/_phan tshun du bde ba skyed pa bor nas de ji lta bu 'jig rten 'di dang /_phyi mar bde ba
[\[252b.7\]]phun sum tshogs pa'i rgyu de bzhag nas dmyal ba'i rgyu phan tshun du gnod pa byas nas/_sdug bsngal len te rmongs pas so/_/phyi dang nang du gnod pa ji srid pa dang /_sdug bsngal dang 'jigs pa ji srid pa/_de thams cad bdag tu 'dzin pa las byung gi_/de bas bdag tu 'dzin pas ci/_/
[\[253a\]]
[\[253a.1\]]dper na rang gi lag gis dug za bas so/_/'o na bdag tu 'dzin pa 'di sems can kun phyugs dang bya la yang yod de/_mda' dang rdob 'phen pa mthong nas 'bros pa'i phyir ro/_/bdag 'dzin shes pa yin pas de'i shes bya bdag kho na'o/_/'di la brjod pa
[\[253a.2\]]shes pa ni rnam pa gnyis te/_rtog bcas dang rtog med do/_/de la rtog med ni shes bya la dmigs nas skye ba'i phyir de med na mi 'byung ngo /_/bdag tu 'dzin pa ni rtog pa yin te/_yul med kyang 'byung /_gzhan du na bdag rgyal po yin zhes brtags pas rgyal por 'gyur ro/_/de
[\[253a.3\]]bas/_bdag tu 'dzin pa ma spangs na/_/sdug bsngal spong bar mi nus so/_/dper na me ma spangs na de'i drod spong mi nus so/_/nye bar bsdus shing bshad de/_de bas rang dang gzhan gyi sdug bsngal zhi bar bya ba'i phyir/_sems can thams cad la bdag gis lus bdag tu 'dzin pa'i rten
[\[253a.4\]]'bul lo/_/des bdag 'dzin bzlog_/bsod nams kyi tshogs 'byung /_dus thog ma med pa nas sems can la gnod pa byas pa'i sdig pa'ang zad do/_/gzhan dag bdag bzhin du gzung bar bya'o/_/lus phul gnas rang gi sems la gces pa'i bu bzhin du bslab par bya'o/_/kye yid
[\[253a.5\]]gzhan la gzhan la la phul bdag gzhan gyi yin zhes mnyes par gyis shig_/de bas de ring nas brtsams te/_sems can thams cad kyi don kho na khyod kyis bsam par bya'i/_gzhan ma yin te/_bdag la chags pas mi dge ba ma yin no/_/rang dga' ba'i phyir ci 'ang blta bar
[\[253a.6\]]mi bya ste/_gang gi phyir yid du 'ong ba'i yul la rjes su chags pa dang /_yid du mi 'ong ba la khong khro bar 'gyur ro/_/sus mi lta zhe na/_de dag gi ste de dag la byin pa'i phyir ro/_/sogs pa'i sgras rna ba la sogs pas sgra la sogs so/_/rang gi don du lag pa la sogs pa'i g.yo ba yang mi
[\[253a.7\]]rigs te/_gang la srog gcod pa dang ma byin par len pa dang /_'dod pa log par g.yem pa 'byung bar 'gyur ro/_/gzhan gyi dbang du gyur pa des na gzhan gyi don du nye bar 'gyur ba la/_rang gi lus las gang gang mthong ba de dang de blangs shing gzhan dag la byin/_des dngos po la sred pa dang
[\[253b\]]
[\[253b.1\]]rlom sems med par 'gyur ro/_/snying rje gzhan don lta ci smos/_de ltar goms pas skyon thams cad zad pa dang /_yon tan thams cad 'phel bar 'gyur ro/_/de phyir 'gro ba'i gnyen gyi ni/_/thabs dang snying rje mchog tu 'gyur/_/zhes gsungs so/_/da ni dman pa'i sems
[\[253b.2\]]can la sogs pa la/_rlom sems la sogs pa'i rnyog ma spang ba'i phyir bshad de/_dman pa la rlom sems dang /_mnyam pa la 'gran pa dang /_mchog la phrag dog byis pa rnams la skye ste/_rlom sems la sogs pa de nyon mongs pa'i phyogs yin kyang /_gzhan dang bdag
[\[253b.3\]]brje ba rnam par byang ba'i rgyur 'gro ste/_de bas 'chad par 'gyur ba'i rigs pas/_rnam rtog med pa ni the tshom med pas so/_/the tshom med pa sgoms shig_/phrag dog la sogs pa kho na bsgom par bshad de/_'di ni zhes bya ba la sogs pa'o/_/tshul khrims la
[\[253b.4\]]sogs pas bdag mchog tu gyur pa dang /_gzhan de dang bral bas dman par mthong na rang la phrag dog bsgoms te/_'di ni zhes bya bas bdag gzhan du gyur par bstan to/_/bdag ces bya bas gzhan bdag tu gyur pa bstan to/_/de ltar 'chad par 'gyur ba la yang ngo /_/
[\[253b.5\]]las ni khur khur ba la sogs pa'o/_/sems khral med pas legs par gnas/_che ba ni goms pa dang 'bad pas bsgrubs te/_bdag la'ang srid/_gong ma la ltos nas khyed kyang dman no/_/khyed yon tan dang ldan la yon tan med pas ci byed/_'dir yon tan gyi cha shas
[\[253b.6\]]med par yang ma grub ste/_gang gi phyir yon tan gang yang med pa'i sems can med/_'on kyang mtho dman ltos pa can yin/_gang gi phyir gang 'di dman pa dang de'ang yod la/_bdag pas kyang dman pa yod de/_gang la bdag mchog yin no zhes phrag dog dang bcas pa'o/_/
[\[253b.7\]]tshul la sogs pa khyod la med ce na/_tshul khrims 'chal pa dang /_lta ba log pa dang sogs pa'i sgras spyod pa log pa ste/_'di thams cad nyon mongs pa'i mthus 'byung gi_/bdag gi 'dod pas ma yin/_khyod snying rje can yin na nus pa bzhin du bdag gso dgos/_zug
[\[254a\]]
[\[254a.1\]]rngu 'ang bdag gis dang du blang /_'on te mi 'grib pa'i rigs pas gso bar bya ba ma yin/_bdag mtho 'di dman byas te ci'i phyir bdag la brnyas pa byed/_gal te gso mi nus kyang yon tan gzhan gyis khyod la lhag pas she na/_smras pa/_de'i yon tan
[\[254a.2\]]gyis bdag la ci/_rang gi don du kho yon tan can yin pas so/_/snying rje gzhan don yin te de kho la med par bshad de/_gang gi phyir mi dge ba byas pas ngan song kho na dug sbrul te/_de'i kha la gnas pa'i skye bo la 'di snying rje med pas so/_/der yang ma zad yon tan gyi
[\[254a.3\]]rlom pas mkhas pa rnams las rgyal bar 'dod do/_/mchog la phrag dog bshad nas mnyam pa la 'gran pa bshad de/_gzhan yang yon tan la sogs pas bdag mnyam par shes nas/_gzhan pas lhag par bya ba'i phyir/_yon tan 'phel ba la 'bad par gyis/_rnyed pa
[\[254a.4\]]la sogs pas lhag na 'di la phrogs te khyer cig_/mi ster na 'thab mo byas nas kyang bdag la rnyed pa dang bkur sti bsgrub par bya'o/_/dge ba'i mchog sba bar shugs kyis bstan te/_bdag gis de ltar brtsam par bya'i ji ltar 'jig rten kun la bdag gi yon tan gsal bar
[\[254a.5\]]'gyur/_gzhan yang 'di'i yon tan gzhan sus kyang mi thob pa'o/_/de ltar bya'i ji ltar yod pa'i skyon yang bdag gis sba ba dang /_ji ltar bdag kho na la mchod pa yod cing /_kho la ma yin/_deng bdag gis rnyed pa legs par rnyed cing /_gang bdag bkur bar 'gyur gyi
[\[254a.6\]]'di la ma yin no/_/goms pas shin tu spro ba bshad de/_shin tu dga' ba'i sems kyis yun ring po zhig nas 'di la ma rung ba byas pa rnyed pa la sogs pa las phyir phyung ba/_skyon brjod pas skye bo rnams kyis bzhad gad byas pa/_phan tshun smod pa blta bar bya'o/_/dman
[\[254a.7\]]pa la rlom sems bshad de/_de ltar dman pa cir yang mi rung bas bdag la 'gran par byed/_bstan bcos la sogs pa'i thos pa de tsam kho la yod dam/_bdag la yod pa bzhin shes rab dang /_gzugs dang /_rigs dang nor te de med do/_/de ltar bdag gi yon
[\[254b\]]
[\[254b.1\]]tan phyogs kun tu skye bo rnams kyis bsgrags pa thos nas/_spu ldang zhing dga' ba dga' ston la longs spyad par bya'o/_/gal te 'di la rnyed pa 'ga' zhig yod na bdag gis btsan thabs su phrogs te thams cad ma yin/_'on kyang 'di la 'tsho ba tsam byin te/_bdag gi bya ba byed
[\[254b.2\]]pas so/_/der ma zad 'di bde ba las kyang nyams par byas la/_bdag gis sdug bsngal la sbyar bar bya'o/_/bdag gis sdug bsngal gyi khur po 'di'i mgo la gzhag gi gang gi sngon du 'khor gsod pa dang /_'ching ba dang /_rdeg pa la sogs pas bag med pa'i phyir sdug
[\[254b.3\]]bsngal bar byas so/_/da ni drang por yid la go ba bskyed cing bshad de/_kye yid rang don shes par 'dod pas 'dod cing bskal pa grangs med khyod kyis so/_/'khor bar 'khor ba la thog ma med pas so/_/rang don du ngal ba chen po 'dis/_khyod kyis sdug bsngal kho na bsgrubs
[\[254b.4\]]so/_/ji ltar rang don la sngon du 'jug pa ltar/_da lta bdag gi tshig gis gzhan don la ma dpyad ma brtags par zhugs pa dang /_mngon du ma gyur pa la dpyad du med pas so/_/phyis 'di'i yon tan mthong bar 'gyur/_thub pa'i gsung bden pas so/_/gal te sngon du
[\[254b.5\]]gzhan gyi don khyod kyis byed par 'gyur na de'i tshe sangs rgyas kyi go 'phang thob pa ma yin pa/_'di 'dra'i gnas skabs khyod la 'byung bar mi 'gyur ro/_/sems bstan cing nye bar bsdus te/_de bas zhes bya ba la sogs pa go sla'o/_/sems can gzhan gyi don du rtog chen du 'gyur la/_rang
[\[254b.6\]]la gang mthong ba de dang de blangs shing gzhan dag la phan pa gyis/_da ni bdag gzhan brje ba ma sbyar bar phrag dog bsgoms par bshad de/_'di ni skyid nas gzhan sdug go zhes bya ba bdag la phrag dog gis/_de bzhin gzhan yang ngo /_/gnyid la sogs pa'i bde ba las phral te/_
[\[254b.7\]]gzhan don gyi sdug bsngal la sbyar bar bya'o/_/de rjes 'di'i skyon brtag par bya ste/_sdig pa lta ci smos/_rang gi yang 'di'i skyon yin no/_/gzhan gyis 'di la gnod pa byas na yang /_khyod kyi las ngan gyis 'di byung zhes brjod nas kho rang gi skyon du byed do/_/'di'i skyon chung
[\[255a\]]
[\[255a.1\]]ba'ang mi sbed cing skye bo mang po la bshags par gyis/_gang gis 'di 'jigs/_slar byed par mi 'gyur ro/_/gzhan gyi grags pa 'di bas lhag pa sgrogs la/_rang gi grags pa zil gyis gnon/_dran dman pa ltar gzhan gyi don du bkol bar gyis/_
[\[255a.2\]]bag med du ma gyur pa'i phyir ro/_/tha mal pa'i yon tan mi brtan pas glo bur ba ste/_stobs bcu la sogs pa kho na rang bzhin pa yin no/_/'gas kyang mi shes pa ni rtogs par bya ba'i yon tan kun sbas pa kho na las 'phel lo/_/mdor bsdus na 'khor ba thog ma med
[\[255a.3\]]pa nas/_bdag tu rmongs pas gzhan la gnod pa dpag med byas/_de las thar pa'i thabs sems can gyi don kho na yin no/_/de la spro ba bskyed du mi ster te/_gang byas pas gzhan gyi skyon brjod par 'gyur/_bag ma gsar pa'i tshul bzhin du/_/ngo tsha ni bya ba ma yin pa
[\[255a.4\]]las so/_/'jigs pa ni dmyal ba las so/_/bsdams pa ni dbang po rnams so/_/de ltar ni 'jug pa'i tshul khrims kyis rang gi dmigs pa la sdod/_bzlog pa'i tshul khrims mi bya'o/_/de ltar lus dbang du bya'i de las 'das na tshar bcad do/_/lus tshar bcad nas/_
[\[255a.5\]]sems la slob cing bshad de/_'on te la sogs pa'o/_/kye sems 'di mi byed ces bkag kyang byed par 'gyur na khyod nyid tshar gcod/_gang gi phyir lus bems po yin pas skyon thams cad khyod la brten nas 'byung ngo /_/kye rtsa bkrol thabs mkhas pa bdag gis mthong
[\[255a.6\]]bzhin khyod gar 'gro_/khyod kyi dregs pa thams cad gzhom par bya'i/_yid ni gang gang 'gro 'gyur ba/_/shes bya la ni de nyid sbyar/_/thams cad de yi rang bzhin phyir/_song na'ang gang du 'gro bar 'gyur/_/zhes gsungs pas so/_/khyod kyis bdag brlag par byas pa'i dus
[\[255a.7\]]gzhan yin gyi/_thabs dang mi ldan pas so/_/da dung bdag gi rang don yod ces pa'i re ba spongs shig_/gang gi phyir khyed sems can kun la byin pas/_mi dmigs pa'i lta bas mi ngal cing /_sems can gyi don la zho sha phul cig_/bag med pas gal te khyod sems can la ma byin na
[\[255b\]]
[\[255b.1\]]de'i tshe byas pa'i las kyi rnam smin myong ba'i phyir/_khyod kyis bdag dmyal ba'i srung ma rnams la byin par 'gyur/_khyod dang rjes su mthun par spyad pas/_khyod kyis byin pas yun rings ngal bar byas/_khon te dran cing rang don gyi bran khyod gzhom par bya'i/_sems la 'jam pa'i rim
[\[255b.2\]]pas slob par bshad de/_gal te bdag la dga' ba yod na/_de'i tshe phung po lnga 'di la zhen par mi bya'o/_/gal te ngan song las bsrung bar 'dod na log 'tsho la sogs pas mi skyob cing /_sems can gyi don du sbyar bar bya'o/_/bsrungs na skyon ci zhe na/_smras pa/_ji ltar la
[\[255b.3\]]sogs pa'o/_/bze re can ni shin tu snyi ba'o/_/ltung ba ni dge ba las so/_/lus 'di bde ba 'dod pas de la shin tu chags na sa gzhi thams cad kyis kyang kho'i 'dod pa gang bar mi nus so/_/ji ltar rgyal po maN+Da ta'i 'dzam bu'i gling la dbang sgyur bas kyang tshim par ma gyur pas/_
[\[255b.4\]]gling bzhi dbang thob kyang slar lha'i dbang po'i gdan phyed byin te/_des kyang ma tshim pa 'dod pa shin tu che bas ltung bar 'gyur ro/_/rnyed par dka' ba 'dod na ngal bar 'gyur la 'dod pa'i don yang mi 'grub/_gang zhig bsgrub nus pa'am mi nus pa thams cad re ba med pa de'i phun
[\[255b.5\]]sum tshogs pa zad pa med do/_/phung po lnga'i lus la rang dbang sgyur du mi 'jug ste/_gzhan du na yul lnga la 'dod pa 'phel bar 'gyur ro/_/'dod pa'i dngos po 'ang ma bzung na legs te/_de la zhen pa mi 'byung ba'i phyir ro/_/rang lus la mi zhen pa'i rgyu bshad de/_gang
[\[255b.6\]]zhig shi na mthar thug thal bar 'gyur/_rang nyid g.yo ba med cing srog rlung gis g.yo bar byed/_mi gtsang ba'i gzugs mi zad pa 'di la khyod ci'i phyir bdag tu zhen/_gal te chos la mi sbyor na de'i tshe lus 'di bems po yin pas bong ba dang khyad med pas gson nam shi nas kyang
[\[255b.7\]]'dis ci bya/_nga rgyal gyi gnas yin zhe na/_kyi hud kye nga rgyal khyod ci'i mi 'ching yul ma yin pa la 'jug_/lus la zhen pas don med/_sdug bsngal bsags pa yin gyi/_khos chags pa'am sdang ba gang mi shes te/_shing dang mtshungs pa'i phyir ro/_/bdag gis gya nom pa'i
[\[256a\]]
[\[256a.1\]]bza' btung gis gsos kyang bdag la brtse ba med/_bya rgod la sogs pas zos kyang de la sdang ba med/_de lta bu cig la chags nas ci/_gang lus la smod pa la bdag khro/_de la mchod na bdag dga'/_gal te des mi shes na bdag khong khro ba dang rjes su chags pas
[\[256a.2\]]ngal ba su'i phyir/_gang zhig gis lus 'di 'dod pa de'ang bdag gi bshes yin na bdag lta ci smos/_thams cad rang lus 'dod de/_de dag ci ste bdag gi bshes ma yin/_gal te rang gi lus 'dod pa'i rgyu mtshan gyis brtse ba yin na de'i tshe sems can gzhan dag kyang rang lus 'dod
[\[256a.3\]]pas bshes su 'gyur ba dag med pas so/_/bdag gzhan brje ba nye bar bsdus te bshad pa/_bdag la brtse ba ma spangs par sems can gyi don mi 'byung bas/_bdag gis ltos pa med par 'gro ba la phan pa'i phyir lus btang ngo /_/de nyid kyi phyir skyon du ma'i 'byung gnas yin kyang bya
[\[256a.4\]]ba byed pa'i snod bzhin du gzung bar bya'o/_/ting nge 'dzin med na nyon mongs pa 'joms mi nus pas 'jig rten gyi spyod pas don med/_mkhas pa sangs rgyas kyi rjes su 'brang gi_/de'i spyod pa la spyad pa'i phyir ro/_/bag yod pa'i gtam le'u bzhi pa nas bshad pa dran cing gnyid dang rmugs
[\[256a.5\]]pa bzlog par bya zhing ngo /_/de bas zhes nye bar bsdu ba ste/_nyon mongs pa dang shes bya'i sgrib pa gzhom pa'i phyir/_de bzhin nyid la sems yang dag par gzhag par bya ste/_lam ma yin pa rnam rtog gi dra ba las log ste/_bshad pa'i dmigs pa las bar med par
[\[256a.6\]]ro/_/bsam gtan bstan pa'i le'u'i dgongs pa'i 'grel pa khyad par gsal byed ces bya ba brgyad pa'o//_//gang las 'phags pa ma yin lha yang thams cad long ba kho nar 'gyur/_/rgya mtshor dra ba'i ku ba bzhin du ngo mtshar don yang spongs/_/zab mo 'bras
[\[256a.7\]]chen de nyid chos gter de ni med pa na/_/sdug bsngal mi 'chi bla ma'i drin gyis bdag 'jug 'gyur/_/shes rab bsam gtan med mi 'byung /_/zhi gnas mi 'byung de med kyang /_/gang la de gnyis yod pa na/_/de la srid mtsho rmig rjes bzhin/_/zhes bshad pas bsam gtan
[\[256b\]]
[\[256b.1\]]bstan nas shes rab bshad de/_yan lag la sogs pa'o/_/'dir 'chad pa'i sbyin pa la sogs pa 'dis mtshon to/_/yan lag bskyed pa'i rgyu'o/_/'di dag shes rab kyi don du thub pas gsungs so/_/stong pa nyid la dmigs pas shes pa rab yin no/_/de'i slad du ste shes
[\[256b.2\]]rab gtso che ba'i phyir ro/_/gang gi phyir sbyin pa ni bsod nams tshogs kyi yan lag yin pas 'tshang rgya ba'i rgyu'o/_/de 'ang tshul khrims kyis brgyan par gyur na/_bde 'gro dang bde ba la longs spyod pa mkho ba'i yo byad dang ldan pa bla na med pa'i ye shes kyi rgyu'o/_/bzod pa ni
[\[256b.3\]]de'i mi mthun phyogs khong khro'i gnyen po'o/_/de 'ang brtson 'grus med na mi 'byung ngo /_/bsam gtan ni ye shes tshogs kyi yan lag ste/_ting nge 'dzin dang ldan na ji lta ba bzhin du rtogs so/_/sbyin pa la sogs pa yang /_shes rab med na sangs rgyas su 'dren mi nus
[\[256b.4\]]la pha rol tu phyin pa'i ming yang mi 'thob po/_/dbu ma la yang 'jug pa nas/_mig ldan skye bo zhig gis 'dod bzhin du/_/long ba'i tshogs kun yul du ci bde bar/_/'dren pa bzhin du 'dir ni mig med rnams/_/yon tan khrid nas shes rab rgyal bar 'gro/_/zhes
[\[256b.5\]]gsungs so/_/rtog med kyi bstod pa las/_smod med dri ma med pa yi/_/khyod ni pha rol phyin kun gyi/_/skar ma rnams kyis zla tshes ltar/_/rtag tu rjes su 'gro ba'o/_/zhes so/_/yang na 'di ni bsam gtan te/_shes rab bskyed pas so/_/shes rab kyi don du ste/_zhi gnas
[\[256b.6\]]lhag mthong dang ldan pas/_/nyon mongs 'joms byed shes nas su/_/zhes bya ba la sogs pa 'dir gsungs pa'i phyir ro/_/lhag ma sngar gsungs pa bzhin no/_/gang gi phyir sbyin pa la sogs pa'i yan lag gam/_bsam gtan gyi yan lag shes rab kyi don du gsungs pa/_de'i
[\[256b.7\]]phyir shes rab bskyed par bya'o/_/de ni gnyis te rgyu dang 'bras bu'i dbye bas so/_/rgyu'ang gnyis te/_mos pa spyod pa'i sa la spyod pa dang sa la 'jug pas so/_/'bras bu ni chos thams cad stong pa nyid du rtogs pa'i mtshan ma med pa'i shes rab po/_/de ci'i phyir zhe na/_sems can rnams
[\[257a\]]
[\[257a.1\]]kyi sdug bsngal zhi bar 'dod pas te/_'di ltar log rtog bzhi ni bdag dang bdag gir 'dzin pa dang /_tshul bzhin ma yin pa yid la byed pas 'dod chags la sogs pa skye/_de las las/_de las skye ba dang nad la sogs pa'i sdug bsngal 'byung ngo /_/de ltar
[\[257a.2\]]rim pa bzhin du rten cing 'brel pa shes rab kyis bltas nas/_slar de'i phung po lnga'i bdag nyid 'bras bur gyur pa sdug bsngal te/_de 'ang bdag med pa/_sgyu ma la sogs pa lta bu don dam par rang bzhin med pa/_shes rab kyis mthong na srid pa'i yan lag ma rig pa ldog go/_/de
[\[257a.3\]]nas 'du byed dang /_rga shi'i bar ro/_/de ltar sdug bsngal gyi phung po 'di 'gog par 'gyur ro/_/de la ma rig pa dang /_sred pa dang /_nye bar len pa'i nyon mongs pa'i lam 'chad pa med pa'o/_/'du byed dang srid pa ni las kyi lam gyi'o/_/lhag ma'i yan lag rnams ni
[\[257a.4\]]sdug bsngal gyi lam gyi'o/_/de'i rim pas bshad de/_kun rdzob ni ma rig pa dang /_gti mug dang /_mi shes pa dang /_nga 'o nga rgyal dang /_log rtog dang 'khrul pa ste rnam grangs so/_/de kho na nyid sbas pas na kun rdzob po/_/sA lu ljang pa'i mdo sde las gsungs pa/_de kho na nyid ma rtogs pa
[\[257a.5\]]log par rtogs pa mi shes pa ni ma rig pa'o zhes so/_/snang ba'i phreng ba las/_mi bden don ni ston par byed/_/bden pa'i don ni sbas te gnas/_/ma rig skye dang dus mnyam du/_/mig ser nad la sogs pas bzhin/_/zhes so/_/des rtogs pa'i dngos po kun rdzob kyi bden
[\[257a.6\]]pa ste 'jig rten kho na'i kun rdzob kyi bden pa yin la kun rdzob kyang yin no/_/gang gi phyir bshad pa/_gti mug rang bzhin bsgribs pas kun rdzob ste/_/des snang gang nyid bcas pa bden pa yin/_/kun rdzob bden par de yi thub pas gsungs/_/byas pa'i tshig don yang ni kun
[\[257a.7\]]rdzob po/_/zhes so/_/de gnyis te/_bden pa dang mi bden pa'i dbye bas so/_/sngon po la sogs pa skyon med dbang pos dmigs pa yang dag pa'o/_/smig rgyu la sogs pa dang /_mu stegs kyis brtags pa la sogs pa log pa'o/_/'phags pa klu sgrub kyis/_snod med dbang po
[\[257b\]]
[\[257b.1\]]drug po yi/_/gzung byar rtogs pa 'jig rten gyis/_/de bden 'jig rten kho na las/_/lhag ma brtags pa log pa'o/_/zhes gsungs so/_/bla na med pa'i don ma byas pa ni don dam ste/_gang rtogs pas nyon mongs pa'i sgrib pa bag chags dang bcas pa 'gog pa'o/_/chos
[\[257b.2\]]thams cad rang bzhin med pa stong pa nyid dang /_de bzhin nyid bden pa'i mtha' chos kyi dbyings la sogs pa rnam grangs so/_/kun rdzob rang bzhin med pa ni don dam ste/_don dam par med pa la ma rig pas snang ba'i phyir ro/_/'di ni bden pa gnyis su 'dod/_/rim pas
[\[257b.3\]]'jig rten dang 'phags pa rnams kyi'o/_/dngos kun yang dag brdzun par mthong bas na/_/dngos snyed ngo bo gnyis ni 'dzin par 'gyur/_/yang dag mthong bas gang yin don dam ste/_/mthong ba brdzun pa kun rdzob bden par gsungs/_/zhes so/_/'o na gzhan du bden
[\[257b.4\]]pa bzhi bshad pa ma yin nam zhe na/_de'i skyon mi 'byung ste/_sdug bsngal dang /_kun 'byung dang /_lam gyi bden pa ni kun rdzob yin la/_'gog pa'i bden pa ni don dam pa yin pas gnyis kho na'o/_/de la don dam blo'i spyod yul ma yin te/_rtog bcas kyi blo ji snyed pa'i
[\[257b.5\]]yul ma yin zhing tshig gis brjod du med do/_/de lta yin kyang skal ba dang mi ldan pa'i skye bo rjes su gzung ba'i phyir dpe'i sgo nas bshad de/_ji ltar mig la rab rib yod pa rnams kyis nam mkha' la skra shad mthong /_rab rib med pas mi mthong ste med pa'i phyir ro/_/nam
[\[257b.6\]]mkha' 'ba' zhig pa mthong ngo /_/de ltar ma rig pa'i rab rib kyis bsgribs pa rnams kyis/_phung po la sogs pa'i dngos po mthong la/_sangs rgyas kyis ma gzigs so/_/ji ltar sangs rgyas kyis [(]gzigag [,]gzigs [)]pa dngos po rnams kyi de kho na nyid de rang yin no/_/gang gi phyir
[\[257b.7\]]bstan bcos rig pas gsungs pa/_rab rib kyis ni brtags pa gang /_/skra shad la sogs brdzun de nyid/_/dag pa'i mig gis ji ltar mthong /_/de ni de nyid 'dir rtogs bya/_/zhes gsungs so/_/'phags pa brgyad stong pa las kyang gsungs pa/_ji ltar chos rnams
[\[258a\]]
[\[258a.1\]]med pa de ltar yang dag par yod de/_de ltar med pas ma rig pa zhes brjod do zhes so/_/de ltar kun rdzob kyis don dam bstan pa'o/_/gang gi phyir bshad pa/_rnam rtog 'di ni rang nyid kyis/_/ma rig pa yi tshul du 'gyur/_/zhes so/_/don dam
[\[258a.2\]]pa ni rnam pa thams cad mkhyen pa'i ye shes kyi 'ang spyod yul ma yin no/_/rang bzhin dang glo bur gyi dri mas dag pa don dam pa la dmigs pa'i rdo rje lta bu'i ting nge 'dzin sangs rgyas yin la/_de la rnam pa'i cha shas kyang med do/_/rab tu dga' ba'i sa dang po nyid du don dam pa
[\[258a.3\]]mthong ba/_dngos gzhi'i ting nge 'dzin kho na mthong lam yin no/_/de nas brtsams te 'phags pa yin no/_/'di dag la thams cad du glo bur gyi dri mas dag pa med do/_/bden pa gnyis rnam par gzhag la/_de'i dbang du byas pa 'jig rten yang gnyis bshad de/_de la
[\[258a.4\]]zhes bya ba la sogs pa'o/_/'jig rten ni rnam pa gnyis te/_kun rdzob rig pa dang don dam rig pa'o/_/rang bzhin ni ma rig pa dang sred pa la sogs pa'o/_/de las byung bas phal pa'o/_/rnal 'byor ni ting nge 'dzin chos thams cad mi dmigs pa'o/_/de 'di la yod pas
[\[258a.5\]]rnal 'byor pa'o/_/de gnyis kyi nang na phal pa ni rnal 'byor pas 'joms/_de ma yin pa la der gzung bas 'khrul pas so/_/de bshad pa/_ji ltar rab rib can la dmigs pa ltar/_/rab rib med pa'i ye shes gzhom du med/_/ye shes dri ma med kyis zil gnon pa'i/_/blo
[\[258a.6\]]ni 'joms la dri ma med mi 'joms/_/zhes so/_/de bas don dam pa'i ye shes gzhom du med do/_/'on kyang phal pa'i blo kho na 'joms te 'khrul pa'i phyir ro/_/rnal 'byor pa'i dbye ba bshad de/_rnal 'byor pa 'ang zhes bya ba la sogs pa'o/_/rnal 'byor pa ye shes kyi khyad
[\[258a.7\]]par gong ma gong mas 'joms te/_ye shes kyi khyad par gyis so/_/sgrib pa de dang des bral ba'i shes rab kyis so/_/ji lta zhe na/_gnyi ga 'dod pa'i dpes te/_rnal 'byor pa dang phal pa 'dod pa'i dpes gang yin pa mdor gsungs pa/_sgyu ma dang smig rgyu la sogs pa gnyi
[\[258b\]]
[\[258b.1\]]ga la rang bzhin med par grub pa de dang chos mthun pas chos rnams rang bzhin med par bstan pas so/_/'di ltar bden par 'dod pa gzugs la sogs pa rnams rnal 'byor pa kho na la don dam pa rtogs pas rang bzhin med par grub/_sgyu ma la sogs pa ni phal pa la yang ngo /_/gnyi
[\[258b.2\]]ga la grub pas dpe yin no/_/rigs pa grub pa yang gnyis ka la grub pa'o/_/de bas tha mal pa'i blo dpes 'khrul par bstan to/_de ltar rnal 'byor pa rnams la yang ji srid bar ro/_/'on dngos po thams cad rang bzhin med pa yin na ji ltar sems can grol ba'i phyir ro/_/
[\[258b.3\]]de kho na nyid rtogs pa rnams kyang sbyin pa la sogs pa 'jug_/sbyin sogs kyang rang bzhin med pa'i phyir ro/_/smras pa/_'bras bu'i don du ma spyad pa'i phyir 'bras bu ni bsgrub par bya ba ste/_de'i don du ma spyad cing de'i rgyu la rab tu 'jug pas so/_/rang bzhin med pa yang
[\[258b.4\]]'khor gsum du mi dmigs pas 'bras bu'i rgyur gyur pa'i phyir ro/_/kun rdzob kyi bden pa thabs yin la/_don dam pa'i bden pa thabs las byung ba yin pas bden pa gnyis khas blangs/_gzhan du na dgos pa med pas de ci/_rnal 'byor pa yang dang po nyid du don dam pa mthong ba ma
[\[258b.5\]]yin gyi 'on kyang thabs goms pa'i khyad par gyis te 'gal ba med do/_/'o na dngos po gang dag rnal 'byor pas sgyu ma lta bur mthong ba de/_gal te de nyid phal pas kyang mthong na/_de'i tshe ji ltar rtsod ce na/_smras pa/_'jig rten phal pas dngos po mthong ba 'ba' zhig ma yin gyi dngos po
[\[258b.6\]]yod par don dam par brtags/_don dam pa nyid mngon par zhen na rnal 'byor pa bzhin du/_sgyu ma lta bur ma yin no/_/des rnal 'byor pa dang phal pa rtsod pa yin no/_/rnal 'byor pas bden par bkag pas so/_/ji ltar sprul pa'i glang po la sogs pa'i tshul kho na skye bos mthong la
[\[258b.7\]]sprul mkhan gyis shing la sogs pa nyid du'o/_/'o na skye bo thams cad la mngon sum gyis grub pa'i dngos po ji ltar sbas she na/_smras pa/_gzugs dang sgra la sogs pa mngon sum du gyur pa gang brjod pa de ni/_'jig rten la grags pa ste/_tshad mas don dam pa rtogs pa yin/_/tha
[\[259a\]]
[\[259a.1\]]snyad pa'i mngon sum la sogs pas grub pa'i phyir ro/_/mdzod las/_brtags dang rjes su dran pa yi/_/rtog pas rtog bral zhes byar brjod/_/ces gsungs pas/_dbang po'i rnam shes rtog pa kho na'o/_/gzhan du na/_dbang po dag gi dmigs
[\[259a.2\]]pa gang /_/de de nyid du grub pa na/_/byis pas de nyid rig par 'gyur/_/de'i tshe de nyid ye shes ci/_/zhes so/_/'o na rgyu med na grags pa yang mi 'byung ste/_grags pa ni yod pas ji ltar brdzun zhe na/_smras pa/_de ni mi gtsang ba la gtsang ba la sogs par grags pa bzhin/_
[\[259a.3\]]bud med kyi gzugs la sogs pa mi gtsang ba la/_'dod pas 'khrul pa rnams la gtsang ba'i blo 'byung ste/_de ni brdzun yin te de ma yin pa la der zhen pa'i phyir ro/_/sogs pa'i sgras mi rtag pa la sogs pa rtag pa dang /_bde ba dang /_bdag gi blo bzhin du gzugs la
[\[259a.4\]]sogs pa la yang ngo /_/'o na bcom ldan 'das kyis gsungs pa/_bram ze thams cad ces bya ba ni phung po lnga dang /_skye mched bcu gnyis dang /_khams bco brgyad do/_/yang gzhan du/_'dus byas thams cad skad cig ma/_/mi gnas bya ba ga la yod/_/ces bya ba la
[\[259a.5\]]sogs pa'o/_/sgyu ma la sogs pa'i rang bzhin yin na skad cig ma'i rang bzhin ga la grub/_rang bzhin med pas don dam par yod pa ci ste ma yin zhe na/_smras pa/_'jig rten zhes bya ba la sogs pa'o/_/dngos po la mngon par zhen pa'i skye bo rnams la/_phung po la sogs pa
[\[259a.6\]]bstan pa 'di bdag dgag pa'i phyir rim gyis stong pa nyid la gzhug pa'i phyir te/_gzhan du na skal ba med pas skrag pas ldog par 'gyur ro/_/sems can gyi bsam pa mkhyen pas thugs rjes bstan pa yin gyi/_don dam par ma yin no/_/des gsungs pa/_rgyal bas ji
[\[259a.7\]]ltar don dbang gis/_/bdag dang bdag gi ba zhes gsungs/_/phung po skye mched khams rnams kyang /_/de ltar don gyi dbang gis gsungs/_/zhes so/_/'o na skad cig ma ji ltar zhe na/_smras pa/_skad cig de bzhin nyid ma yin te/_rang bzhin med pa nyid kyi phyir ro/_/skad cig
[\[259b\]]
[\[259b.1\]]ma la sogs pa bstan pa ni gdul bya'i dbang gi'o/_/gzhan dag na re/_gal te don dam par skad cig ma yin na/_kun rdzob tu yin nam/_de ltar na 'jig rten gyi snang ba dang 'gal lo/_/dngos po rnams skad cig ma ma yin par 'jig rten la snang ba'i phyir ro/_/lan bshad
[\[259b.2\]]de/_rnal 'byor kun rdzob nyes med cing /_/snang ba dang 'gal ba'i skyon med de/_rnal 'byor pa'i kun rdzob kyis skad cig ma yin pa'i phyir ro/_/gang zag gi bdag med pa bsgom pa'i rnal 'byor pa rnams la skad cig mar snang ba'i phyir ro/_/de'ang kun rdzob yin te/_blo kun rdzob yin zhes
[\[259b.3\]]gsungs pas so/_/snang ba dang 'gal ba yang med de/_de lta bu'i snang ba 'dir 'gog pa'i phyir ro/_/'o na skad cig ma la sogs pa kun rdzob pa yin na/_ci'i phyir rnal 'byor pa kho nas mthong zhe na/_'jig rten las des de nyid mthong /_so so'i skye bo las des dbang po'i yul las 'das
[\[259b.4\]]pa mthong /_gzhan du na de ltar mi 'dod pa'i tshe/_'jig rten gyi rnal 'byor pa la gnod par 'gyur/_bud med mi gtsang bar bsgoms pa la 'jig rten gyis gtsang bar bzung ba'i phyir ro/_/de ltar lung las kyang dngos po rnams don dam par mi 'gyur ro/_/de bas sgyu ma lta bu kho
[\[259b.5\]]na'o/_/chos thams cad sgyu ma lta bu yin na/_sangs rgyas kyang khyed kyi sgyu ma lta bur 'gyur/_de'i tshe de la bkur sti dang gnod pa byas pas bsod nams dang sdig pa ji ltar 'byung zhe na/_smras pa/_ji ltar zhes bshad de/_sgyu ma dang 'dra ba'i rgyal ba las bsod nams ji ltar 'byung na/_
[\[259b.6\]]sgyu ma'i skyes bu bsad kyang mi bsad pa'i nyes pa mi 'byung ba bzhin no/_/'di'i lan ni ji ltar dngos po yod pa la ji bzhin dgongs pa 'di ste/_ji ltar dngos por smra ba la rgyal ba don dam pa las bsod nams don dam pa 'byung /_de bzhin bdag gi sgyu ma lta bu las bsod nams sgyu ma lta bu
[\[259b.7\]]bsgrubs pas 'gal ba med do/_/gzhan yang don dam yin kyang bsod nams lung las bshad pa bzhin de bzhin sgyu ma lta bu yang ngo /_/bye brag med par sgyu ma lta bur bsgrubs pa'i phyir ro/_/gal te sems can rnams sgyu ma lta bu yin na/_de'i tshe rgyu mtshan gang gis shi ba de skye bar
[\[260a\]]
[\[260a.1\]]'gyur/_sgyu ma'i skyes bu shi ba ni slar skye ba med kyi 'di dag ni skye ste/_de bas dngos po thams cad don dam par yod par grub po/_/'dir ni lan te ji srid du rkyen rnams sngags dang sman la sogs pa'i tshogs pa tshang ba yod pa/_de srid du sgyu ma'ang rgyun du yod
[\[260a.2\]]pa nyid de ltar ji srid ma rig pa dang las dang sred pa la sogs pa'i tshogs pa yod pa 'phags pa'i lam gyis ma bcos pa de srid du phung po'i rgyun skye ba dang 'chi ba'i sgyu ma yang rten cing 'brel pas yod pa'o/_/'o na sgyu ma ltar yun rings mi gnas par rigs/_ji ltar 'khor ba na yod
[\[260a.3\]]pa'i bar dang 'jug ce na/_smras pa/_rgyun rings tsam gyis ji lta bar/_/sems can bden par yod pa yin/_/yun rings gnas pa tsam gyis yang dag par ga la 'gro_/yun rings gnas pa'i rgyun tsam gyis sems can don dam par yod par ji ltar khas len/_de lta yin
[\[260a.4\]]na 'khor ba gnas pa'i bar skabs su dri za'i grong khyer gyi snang ba de yang don dam par 'gyur/_gzhan yang gang dag rgyu las byung ba la de med na ni med par 'gyur/_gzugs brnyan dang ni mtshungs pa nyid/_/gsal bar ci yi phyir mi 'dod/_/'o na ji ltar sgyu ma mkhan gyis sprul
[\[260a.5\]]pa'i skyes bu bsad pa la sogs pa byas kyang srog gcod pa med pa ltar/_skyes bu gzhan bsad kyang med par 'gyur te/_khyad med pas she na/_smras pa/_sgyu ma la sogs pa'o/_/sgyu ma'i skyes bu bsad pa na sogs pa'i sgras de'i nor 'phrog pa la sogs pa na rang bzhin med par
[\[260a.6\]]mtshungs pa yin kyang /_sprul pa la rnam shes med pas sdig pa mi skyed/_srog gcod pa'i dngos gzhi mi 'byung ste/_srog med pa'i phyir ro/_/rdeg pas sbyor ba'i sdig pa ni 'byung ba'ang yod do/_/'o na sems can la ji ltar zhe na/_smras pa/_sems kho na sgyu ma ste/_de dang ldan pa
[\[260a.7\]]la bsod nams dang bsod nams ma yin pa gnyi ga 'byung ngo /_/sems de la bde sdug skyed pas so/_/gzhan yang dngos por smra ba la/_dngos po mnyam pa yin kyang gson pa'i lus bcad pa ltar/_shing bcad pa la srog gcod mi 'byung ba ltar/_sgyu ma lta bur mnyam pa
[\[260b\]]
[\[260b.1\]]la'ang shes par bya'o/_/sems sgyu ma zhes gang gsungs pa/_de la gzhan gyis gnod par bshad de/_sngags zhes bya ba la sogs pa'o/_/nor bu dang sngags dang sman la sogs pas sems bskyed mi nus pas/_sems sgyu ma'i rang bzhin ma yin la/_sgyu ma mkhan gyi glang po la sogs pa bzhin sems byed mi
[\[260b.2\]]nus pas/_de ji ltar sgyu mar 'gyur zhe na/_bsam pa 'di ste/_sngags la sogs pa ma byas pas sems don dam par grub po zhes so/_/de la lan bshad de/_sna tshogs zhes bya ba la sogs pa'o/_/sgyu ma zhes pa'i sgra mtshungs kyang de'i rgyu rnams gcig ma yin te/_'on kyang sna tshogs pa
[\[260b.3\]]yin/_dgongs pa 'di ste/_rgyu las byung bas byas pa'i phyir sems la sogs pa sgyu ma lta bur bshad pa bsgrub bya yin la/_dpe ni sgyu ma mkhan gyis sprul pa yin/_de la sngags la sogs pas ma byas pas ji ltar bden par grub/_gal te byas pa ma yin par sgrub par nus na bden pa yin
[\[260b.4\]]te/_de ni med do/_/de nyid bshad de/_sngags la sogs pa gcig gis sems la sogs pa thams cad bskyed par mi nus te/_gang na yang ni yul lam dus so/_/de bas sgyu ma la la la sngags la sogs pa las 'byung /_la la sems la sogs pa ma rig pa la sogs pa las 'byung /_de bas
[\[260b.5\]]rgyu las byung ba'i phyir byas pa yin pas so/_/rang bzhin gyis mya ngan las 'das pa chos thams cad ces bya ba mi bzod cing gzhan gyis smras te/_gal te la sogs pa'o/_/rang bzhin gyis stong pas skye ba la sogs pa dang bral ba/_don dam par mya ngan las 'das pa gal te kun rdzob tu
[\[260b.6\]]skye ba dang 'chi ba'i rim pas 'khor bar 'khor na de'i tshe sgrib pa thams cad spangs nas mya ngan las 'das pa sangs rgyas kyang de ltar 'khor bar 'gyur/_de bas na lag pa dang rkang pa la sogs pa 'bul ba'i byang chub spyod pas ci zhig bya/_sdug bsngal thams cad zhi ba dang /_yon tan thams cad
[\[260b.7\]]thob pa'i phyir spyod pa yin mod kyi/_de ltar byas kyang des ci 'di la lan ni ji srid rkyen rnams la sogs pas lan btab tu zin kyang /_gsal bar bya ba'i phyir slar gsungs pa/_rkyen rnams zhes bya ba la sogs pa'o/_/don dam par 'khor ba med pa nyid 'khrul pas 'khor ba'i snang ba ni gti mug yod
[\[261a\]]
[\[261a.1\]]pa ji srid du'o/_/'phags pa'i lam gyis gti mug spangs nas de'ang med par 'gyur ro/_/dgongs pa 'di ste/_don dam par chos thams cad mya ngan las 'das zhes bya bar chos thams cad mi dmigs par bshad do/_/de ni 'phags pa rnams kyis dngos gzhi'i ting nge 'dzin gyi
[\[261a.2\]]spyod yul lo/_/de la chos rnams kyang med 'khor ba'i gtam lta ci smos/_gang gi don dam pa spyod yul du ma gyur pa'i sems can de'i spyod yul kun rdzob kho na ste de ni gti mug yin/_rmongs pa la skye ba dang 'chi ba la sogs pa'i duHkha myong ba yod pa nyid/_de bas srid pa dang gti mug la sogs pa rkyen
[\[261a.3\]]yod pa'i bar du/_skye ba la sogs pa'i sgyu ma 'ang mi ldog go/_/gti mug la sogs pa'i rkyen rnams 'phags pa'i lam gyis bcad pa na skye ba la sogs pa kun rdzob tu 'ang mi 'byung bas sangs rgyas kyang ni 'khor 'gyur ba zhes bya ba'i thal 'gyur ga la yod/_de ltar mdo sde pa la sogs pa'i klan ka_/
[\[261a.4\]]spangs nas/_rnal 'byor spyod pa pas bkod pa'i skyon bshad de/_gang tshe la sogs pa'o/_/gang gi tshe 'gro ba sgyu ma lta bur khas blangs nas/_gang don dam pa'i blo de ni phyi rol gyi dngos po snang zhes bya bas 'khrul par gyur pa phyi rol bzhin du de 'ang dbu ma pa la med na/_de'i tshe sgyu ma sus
[\[261a.5\]]dmigs/_gang la rang gi sems don dam par yod pa phyi rol gyi dngos por snang zhes 'khrul pa phyi rol gyi dngos po'i tshul du snang /_de la 'di med do/_/lan ni gang tshe la sogs pa'o/_/'di ni mnyam ste gang gi tshe glang po che la sogs pa'i rnam pa gzung bar bya ba'i sgyu ma sems tsam pa la med pa/_sems tsam
[\[261a.6\]]du khas blangs pas te/_de'i tshe ci dmigs phyogs nges pa la sogs pa rnam shes las tha dad pa snang ba mi rigs so/_/gang gi phyir bshad pa/_'dir ni kun brtags med pa'i phyir/_/gzhan dbang kho na yod pa ste/_/sems tsam yod par sma ba la/_/mtha' gnyis spangs pa med pa'o/_/kun du brtags
[\[261a.7\]]pa phyi rol med pas chad pa'i mtha'/_/nyon mongs gzhan gyi dbang du gyur pa'i rnam shes yod pas rtag pa'i mtha'/_/de bas rnam shes don dam par yod par 'dod pa spang bar 'tshal lo/_/gal te phyi rol med kyang 'dzin pa'i rnam pa las gzhan sems kho na'i rnam pa don dam par yod ces smra na/_de
[\[261b\]]
[\[261b.1\]]ni mi rigs te rnam shes kho na sgyu ma yin pas don dam par yod pa dbu ma la ma grub pa'i tshe/_de'i rnam pa gzhan don dam par ji ltar grub/_de ma grub na gzung bar bya ba gang zhig 'dzin pa gang gis mthong /_chos can ma grub na chos mi 'grub pa'i phyir ro/_/gzhan gyis smras te/_'o na rang rig gi shes
[\[261b.2\]]pas rang rig cing de las tha mi dad pa sgyu ma'i snang ba yang rig ste/_sngar bkod pa'i skyon med do/_/lan bshad de/_'jig rten zhes bya ba la sogs pa'o/_/gtsug na rin po ches zhus pa'i mdo las/_des sems kyi rgyun tshol te de la 'di ltar 'byung /_dmigs pa yod na sems skye'i/_'o na sems kyang
[\[261b.3\]]gzhan la dmigs pa'ang gzhan yin nam/_gang na dmigs pa gang yin pa de nyid sems te/_gal te dmigs pa'ang gzhan la sems kyang gzhan yin na sems gnyis su 'gyur/_gal te dmigs pa gang yin pa de nyid sems yin na/_de ji ltar sems nyid kyis sems mi mthong ngo /_/ral gri'i so de
[\[261b.4\]]nyid kyis so de nyid mi chod/_sor mo'i rtse mo de nyid kyis de nyid la reg par mi nus zhes bya ba la sogs pa'o/_/dgongs pa 'di ste/_'jig rten gyi snang ba ji lta bar spyad pa yin gyi/_de la ni gzung 'dzin gyi snang ba yod kyi de'ang ma rig pa las byung phan tshun du ltos pa can yin no/_/shes rab kyi pha rol tu
[\[261b.5\]]phyin pa las kyang gsungs pa/_dmigs pa dang bcas pa kho na la sems pa skye'i dmigs pa med pa la ni ma yin/_dmigs pa dang bcas pa la las skye'i dmigs pa med pa la ma yin no zhes so/_/de bas na sems kyis rang mi mthong zhes pa lung las grub pa yang ma yin la/_'jig rten gyi snang
[\[261b.6\]]bas grub pa yang ma yin zhing rigs pas kyang mi 'grub bo/_/gzhan yang blo kun rdzob rnam rtog yin te/_rnam rtog las gzhan pa'i 'khor ba 'ga' zhig kyang med do zhes gsungs pas grol bar 'dod kyang srid par lhung ba'i phyir ro/_/sems tsam pa rang rig bsgrub pa'i phyir dpe bshad de/_ji
[\[261b.7\]]ltar mar mes bum pa la sogs pa mun pa la yod pa snang bar byas shing rang yang snang bar byed pa de bzhin du rang rig kyang snang zhe na/_lan ni bum pa la sogs pa bzhin du mar me snang bar bya ba ma yin gyi/_gang gi phyir mun pas bsgribs pa yang ma yin no/_/bsgribs pa snang bar bya ba yin gyi bum pa la _
[\[262a\]]
[\[262a.1\]]sogs pa bzhin no/_/mar me ni bsgribs pa ma yin te/_mun pa la mar me med pas gang snang bar byed/_mar me la mun pa med par cis snang bar byed/_gzhan gyis smras te gzhan la ma ltos par snang ba kho na brjod de/_shel bzhin la sogs pa'o/_/ji ltar shel rang gi
[\[262a.2\]]sngon gyi sngon po ma yin pa sngon po byed pa la/_lo ma sngon po la sogs pa la ltos pa can de ltar rang bzhin gyi sngon po'i dngos po ni ma yin no/_/de ltar bum pa la sogs pa 'ga' zhig gzhan la ltos pa can yin la mar me la sogs pa ni ltos pa med par snang ba zhes brjod do/_/lan ni sngo nyid min la
[\[262a.3\]]zhes bya ba la sogs pa'o/_/dpe 'di 'ang mtshungs pa ma yin la gang gi phyir sngon po yang sngon po nyid la ma ltos pa ma yin te/_rang gi rgyu la ltos pa'i phyir ro/_/gal te mi sngo bar skyes bzhin du/_gzhan la ma ltos par rang gis rang sngon por byed na/_de ltar 'byung gi de ni med de/_sngar bzhin du
[\[262a.4\]]rang nyid kyis rang byed pa 'gal bas so/_/gang bshad pa/_rnam shes bems po'i rang bzhin las/_/bzlog par rab tu skye ba ste/_/zhes bya ba la sogs pa des kyang rang rig tu mi 'grub ste/_byas pa gzugs brnyan lta bu rang bzhin med pa'i phyir/_rang gi rang bzhin med la bems po yang ma grub pas gang las
[\[262a.5\]]log/_de ni mar me rang gis gsal bar khas blangs nas/_blo rang nyid kyis gsal bar mi rigs par bshad de/_mar me la sogs pa'o/_/mar me gsal ba'i rang bzhin lta zhog_/de lta yin kyang rang rig bsgrub pa'i don du/_dpe mi mtshungs zhes bya ba'i don to/_/gang gi phyir mar me gsal bar byed do zhes mar
[\[262a.6\]]me'i rnam pa can shes pas shes te brjod/_shes pa ni rnam pa gang gis sam gang gis shes nas brjod ces pha rol la 'dri bar 'dug_/dang po'i shes pas ma yin te/_dus der ma skyes so/_/phyis 'byung 'gyur gyis kyang ma yin te/_'di de'i tshe 'das pas so/_/dus mnyam par yang ma yin te/_des 'di la phan
[\[262a.7\]]ma btags so/_/sgyu mar gyur pa yul ma yin zhes gsungs pas/_phan ma btags pa yul ma yin pa'i phyir ro/_/rang nyid kyis kyang ma yin te/_rtsod gzhi yin pa'i phyir ro/_/de bas rang rig mi rigs zhes bshad de/_/gang tshe zhes bya ba la sogs pa'o/_/mar me bzhin du gsal ba 'am/_/bum pa
[\[262b\]]
[\[262b.1\]]bzhin du mi gsal ba'ang rung /_skye bo rnams kyi yul kho na myong bas gang gi tshe blo sus kyang mthong ba/_rang gis sam shes pa gzhan gyis mthong na smos/_blo'i kha dog dang dbyibs gang yin/_de'i tshe mo gsham gyi bu mo'i 'gying bag bzhin/_rang rig de brjod kyang 'bras bu
[\[262b.2\]]med do/_/pha rol pos smras pa/_gal te zhes bya ba la sogs so/_/gal te rnam shes la rang rig med na de'i tshe rnam shes ji ltar dran/_myong ba gsal na dran pa skye'i/_ma myong na dran pa gang nas 'byung /_lan ni gal te dran pa ni rang rig gis byed par nges na/_mes du ba ltar de'i tshe de
[\[262b.3\]]lta yin gyi/_rang rig ni ma grub pas/_de dang bya ba dang byed pa ji ltar 'grub/_bdag la ni gzhan myong ba la sogs pas so/_/'dzin pa'i shes pa las gzhan gzung ba myong ba na/_shes pa dran pa skye'o/_/gzhan myong bas gzhan dran na ha cang thal ba'i skyon yang med de 'brel pa yod pas so/_/
[\[262b.4\]]yul gyis bskyed par bya ba yin shes pa dran/_myong ba dang bcas pa'i yul dran/_yul myong ba ni shes pa nyid do/_/de lta yin kyang /_shes pa myong ba med na ji ltar dran zhe na/_smras pa/_dran 'gyur byi ba'i dug bzhin no/_/byi ba ni 'dir ba bla byugs te/_de'i dug des rmugs pa'i rmas lus la
[\[262b.5\]]sngar bkram pa dus gzhan du 'brug sgra grag pa'i dus na ldang bar 'gyur ro/_/dgongs pa 'di lta ste/_ji ltar rmugs pa'i dus su dug ma langs kyang dug gzhan du ldang ba ltar/_yul myong ba'i dus su rnam shes ma myong yang dus gzhan du dran te/_'gro zhing gyo mog la sogs pa'i rma'i rnam
[\[262b.6\]]shes bzhin no/_/sems tsam pas smras te/_rkyen la sogs pa'o/_/rkyen gzhan ni ye shes dbab pa la sogs pa dang /_gzhan gyi sems shes pa la sogs pa'i mngon shes te/_de dag dang ldan pa mthong bas rang rig yod ce na/_lan ni grub pa'i mig sman gyi cho gas mthong ba/_sa 'og
[\[262b.7\]]tu sbas pa'i rin po che'i bum pa mig sman du mi 'gro ste/_gang zhig gang la snang ba de de nyid mi 'gyur/_ye shes dbab pa la sogs pa'i rkyen dang ldan pa'i shes pas/_gzhan gyi sems bum pa la sogs pa ltar mthong yang de rang rig tu mi 'grub/_gzhan gyi sems shes pa'i mngon shes
[\[263a\]]
[\[263a.1\]]kyis mthong ba'i sems gal te mngon shes su 'gyur na/_de'i tshe rang gis rang rig pas/_rang rig grub ste de ni med do/_/'o na shes pa ma myong na don myong bar mi 'gyur/_de ma myong na don gsal bar mi 'gyur ba'i phyir ro/_/de bshad pa shes pa ni rtogs pa'i don zhes
[\[263a.2\]]so/_/de lta yin na bum pas ras kyang gsal bar byed do/_/shes pa gzhan gyis rig na thug pa med do/_/des gang bshad pa gzhan myong ba la sogs pa de mi rigs don myong ba med pas so/_/mthong ba la sogs pa'i tha snyad kyang 'jig rten du med par 'gyur ro/_/'dir lan bshad de/_
[\[263a.3\]]ji ltar la sogs pa'o/_/mthong ba la sogs pa'i tha snyad kyi don dam par med par 'gyur ba'am/_yang na kun rdzob tu med par 'gyur ro/_/de la don dam par med par 'gyur zer na 'dod pa nyid/_kun rdzob pa kun de la med pa'i phyir ro/_/gal te kun rdzob tu zer na de'i tshe ji ltar mthong ba ni
[\[263a.4\]]mig gi rnam shes la sogs pa'o/_/thos pa ni gzhan las dang lus las so/_/shes pa ni tshul gsum pa'i rtags las byung ba'i rjes dpag las so/_/de thams cad dgag pa ni ma yin gyi ma dpyad par legs par zhog_/don dam par ma yin no/_/gang gi phyir gsungs pa/_mthong dang thos
[\[263a.5\]]sogs thub pa yis/_/bden dang brdzun par ma gsungs so/_/phyogs las bzlog phyogs yod pa'i phyir/_/de gnyis don la med pa'o/_/zhes so/_/de shes pa ma rig na don mi rtogs pa la sogs pa'i skyon don dam par med do/_/gzhan gyis smras pa/_gal te tha snyad khas len na ci
[\[263a.6\]]'gog ce na/_lan bshad de/_don dam par rtogs pa ni sgro btags pa bzlog par bya ba yin/_de ci'i phyir zhe na/_sdug bsngal gyi rgyu yin pas te/_sdug bsngal gyi phung po'i rang bzhin 'khor ba'i rgyu 'jigs pa la sogs pa'i rtog pa rgyu yin pas mi bden par sgro btags pa la sogs pa
[\[263a.7\]]bzlog pa yin no/_/de bas rig pa rang rig don dam par med do/_/des gsungs pa/_rtogs bya rtogs byed rnam pa can/_/sems ni rgyal bas ma gzigs so/_/gang la rtogs bya rtogs byed yod/_/der ni byang chub med pa nyid/_/ces so/_/gang zhig sems tsam gsungs pa/_de phung po la
[\[263b\]]
[\[263b.1\]]sogs pa bzhin du rtogs par bya'o/_/gnas skabs bshad de/_sems las zhes bya ba la sogs pa'o/_/'di ltar sgyu ma ni sems las gzhan nam/_gzhan ma yin pa'am gnyis ka'i tshul lam gnyis ka'i tshul ma yin pa'am zhes mu bzhi'o/_/de la gzhan ma yin te/_sems tsam du grub
[\[263b.2\]]pa'i phyir ro/_/gzhan ma yin na de la/_gang tsho khyod la sgyu ma nyid/_/ces bya ba la sogs pas skyon bshad do/_/phan tshun du 'gal ba gnyis gcig tu mi srid pas gnyis ka'i tshul med do/_/mu bzhi pa la brten nas bshad de/_sems las zhes bya ba la sogs pa'o/_/sgyu ma sems las/_/
[\[263b.3\]]gzhan ma yin pas gzhan yin par 'gog_/gzhan ma yin pa yang ma yin pas/_de nyid yin pa yang 'gog_/gnyis ka 'gog pa 'di ni mi rigs te/_phan tshun du spangs te/_gnas pa gnyis gcig 'jug par ma byas par gzhan ldog par mi btub pas gcig tu gnas pa med do/_/
[\[263b.4\]]de bshad pa/_'jug pa dang ni ldog pa dang /_/de gnyis kho na lhan cig dang /_/de gnyis lhan cig 'gog pa ste/_/kun nas kun du mi rtogs so/_/zhes so/_/gzhan yang sgyu ma de dngos po yin na/_ji ltar sems las gzhan ma yin/_gal te gzhan ma yin na de'i tshe sems
[\[263b.5\]]kho na sgyu ma yin pas don dam par med do/_/sems 'ba' zhig pa kho na'o/_/gang tshe khyod la sgyu ma nyid/_/med na'ang de tshe ci zhig dmigs/_/zhes bya ba kho na da ni 'byung ngo /_/de ltar rnam pa bzhis sgyu ma med de/_med kyang gti mug gi gzung bya yin/_de ltar sems kyang 'dzin par
[\[263b.6\]]shes par gyis shig_/don dam par yod pa sgro btags nas rang gis rang bcom nas ci bya zhes bya ba bsdus shing bshad de/_ji ltar zhes bya ba la sogs pa'o/_/sgyu ma mkhan gyis sprul pa'i glang po che la sogs pa ltar rgyu med kyang /_ji ltar mthong bar bya bar gyur pa de bzhin du/_yid
[\[263b.7\]]mthong byed de/_don dam par med kyang yul mthong bar 'gyur ro/_/des/_gang tshe 'khrul pa yod min na/_/zhes bya ba la sogs pa gang bshad pa de bsgrubs so/_/yang don dam par yod par 'dod pa'i sems tsam pa la smras te/_gal te la sogs pa'o/_/kun nas nyon mongs pa dang
[\[264a\]]
[\[264a.1\]]rnam par byang ba'i rten sems yin pas/_sems la brten pa'i 'khor ba 'di/_/dngos po yin nam dngos med dam/_/dngos po 'ang sems sam de las gzhan/_/gal te sems kho na dngos po yin na/_de'i tshe sems las gzhan de la brten pa 'khor ba ma yin/_
[\[264a.2\]]sems kyang rang bzhin gyis 'od gsal bas rnam par byang ba'i rang bzhin te/_spang bya ma yin no/_/gal te sems las gzhan yin na de'i tshe sems las tha dad pa yod par khas blangs pas grub mtha' zhig go/_/gal te dngos med yin na de'i tshe nam mkha' bzhin du/_'khor ba brtags pa
[\[264a.3\]]don byed mi nus pa nyid du 'gyur ro/_/yang na rang bzhin med pas bdag gi grub mtha' la 'jug go_/gal te dngos po min kyang dngos por yod pa'i sems brten pas don byed nus pa yin zhe na/_smras pa/_dngos po la brten pas dngos med kyis ji ltar don byed nus/_brten par bya ba dang
[\[264a.4\]]rten par byed pa yang bya ba dang byed pa nyid de/_dngos po ma yin pa ni bya ba ma yin pas ji ltar byed/_gang gi phyir dngos po'i mtshan nyid don byed nus pa'o/_/de lta yin na sems gcig pu don dam par smra ba khyod kyi sems 'di grogs med par gcig pur 'gyur ro/_/gnyis su med
[\[264a.5\]]pa'i sems 'dod pa kho na yin zhe na/_de lta yin kyang rgol ba las mi grol zhe na/_bshad de/_gzung bar bya ba dang bral ba ni nye bar mtshon pas 'dzin pa la sogs pa dang bral ba'o/_/yang na 'dzin pa yang gzung bar bya ba la rag las/_de'ang 'dzin no/_/gang gi tshe 'gro ba mtha' dag gis
[\[264a.6\]]sems gnyis su med pa'i rang bzhin du gyur pa/_de'i tshe thams cad sangs rgyas yin par 'gyur ro/_/de bas kun nas nyon mongs pa spang ba'i phyir/_'phags pa'i lam bsgom pa don med du 'gyur ro/_/de ni ma yin te/_de bas gzung bar bya ba la sogs pa dang bral kyang /_dngos
[\[264a.7\]]por mngon par zhen pa mnyam du yod pas/_nyon mongs pa ma spangs par bshad de/_de lta zhes bya ba la sogs pa'o/_/sems tsam du yod par brtags kyang yon tan ci zhig thob/_nyon mongs pa la sogs pa'i kun slong mtshungs pas so/_/'o na khyed la yang 'di mtshungs she na/_smras pa
[\[264b\]]
[\[264b.1\]]sgyu ma zhes bya ba la sogs pa'o/_/'gro ba sgyu ma lta bur shes kyang ji ltar nyon mongs pa zlog_/gang gi tshe sgyu ma mkhan gyis sprul pa'i bud med la/_de sprul mkhan la yang chags pa skye na gang rmongs par bya ba'i phyir de sprul pa de lta ci smos/_de bas sgyu ma lta bur nges kyang srid pa'i rgyun gcod
[\[264b.2\]]par ji ltar 'gyur/_de la lan bshad de/_de byed pa ni la sogs pa'o/_/'di'i skyon ni med de/_gang gi phyir skye bo rnams la mdzes ma sprul mkhan gyi shes bya la rang bzhin du sgro btags pas nyon mongs pa 'dod chags kyi bag chags shes bya'i sgrib pa 'phags pa'i lam gyis ma spangs so/_/
[\[264b.3\]]'o na sems tsam par smra ba la'ang 'di mtshungs te/_'di ltar gnyis su med pa'i de kho na nyid yod kyang glo bur ba nyon mongs pa'i bag chags ma spangs pas/_sems can thams cad rgyal bar mi 'gyur ro zhe na/_mi mtshungs te khyod kyi rnam shes kho na yod la/_dri ma rnams dngos po ma yin
[\[264b.4\]]te/_don byed mi nus pas sgrib par mi nus pa ste/_rnam shes kho na yod pas de spang bya ma yin no/_/bdag la ni bskyed par bya ba dang skyed par byed pa gnyis rang bzhin med pa nyid/_rang bzhin du sgro btags pa ni de'i tshe/_gang gi phyir ma spangs pa de'i shes bya rang bzhin can du mthong ba de'i tshe/_
[\[264b.5\]]sgyu ma'i bud med mthong nas bag chags ma spangs pas stong pa nyid kyi bag chags stobs med de sgro btags la zhen pas so/_/ji ltar de bzlog ce na/_smras pa/_stong pa zhes bya ba la sogs pa'o/_/sgyu ma rang bzhin med pa'i bag chags 'byed pa 'gal ba'i rkyen las thog ma med pa nas goms
[\[264b.6\]]pa dngos po'i bag chags bzlog ste/_stong pa nyid dngos po'i rang bzhin yin pa dang /_gzhan ni glo bur ba yin pas so/_/stong pa nyid la mngon par zhen pa yang skyon med ce na/_smras pa/_dngos po 'am/_stong pa nyid ci 'ang med goms pas phyis stong pa nyid kyi bag chags kyang spong bar
[\[264b.7\]]'gyur ro/_/thabs ni gru lta bu yin pa'i phyir ro/_/'o na stong pa nyid kyi bag chags kyang ci'ang med ces goms pas med pa'i rtogs pa rgyun du yod pa bzlog par mi nus she na/_smras pa/_gang tshe la sogs pa'o/_/dngos por gang med ces rtog pa gang gi tshe brtags pas rang bzhin med pas mi
[\[265a\]]
[\[265a.1\]]thob/_/rab rib can la skra shad bzhin/_/de'i tshe dngos med rten dang bral bas blo'i mdun du ji ltar gnas/_dngos po la brten pa'i 'gog pa dngos po log pa na rten med pas mi gnas te/_rten med pa'i me bzhin mdun du mi snang ngo /_/de ltar rtog pa thams cad
[\[265a.2\]]'gags pas sgrib pa rnams las grol bar 'gyur ro zhes bshad de/_gang tshe la sogs pa'o/_/gang gi tshe don dam yod pa'i dngos po med pa la dngos med kyang med/_de gnyis blo'i mdun du mi snang de'i dngos po dang dngos med ma yin pa'i phung po gsum pa med pas dmigs pa med
[\[265a.3\]]pa rten med pa/_bud shing zad pa'i me bzhin du blo mya ngan las 'da'o/_/'o na bskal pa mtha' yas par 'dod pa'i gzhan gyi thabs 'tshang rgya ba nyid rtogs nas/_gzhan don ji ltar zhe na/_smras pa/_yid bzhin la sogs pa'o/_/bsams pa'i don ster ba'i rin po che dang /_bsams pa'i don kun
[\[265a.4\]]sgrub par byed pa'i dpag bsam gyi shing gis ji ltar rtog pa med kyang sems can la skal ba ji lta ba bzhin du 'dod pa'i don sgrub par byed pa de bzhin du bdud bzhi pham par byas pas rgyal ba'i sku mtshan dang dpe byad dang ldan pa snang bar 'gyur ro/_/gang las she na/_gdul bya dang smon lam las te/_
[\[265a.5\]]sangs rgyas kyi gdul bya'i dge ba'i rtsa ba yongs su smin pa dang /_bcom ldan 'das kyis 'gro ba'i don du mdzad pa'i smon lam lhun gyis grub pa las so/_/ji ltar rol mo'i 'khrul 'khor gyis/_/rlung gis bskyod tshe sgra sgrogs ltar/_/de bzhin sems can bsam pa yis/_/bskyod pas sangs
[\[265a.6\]]rgyas gsung 'byung ngo /_/de nyid bsam gtan snyoms zhugs pa/_/yid bzhin nor bu ltar zhugs kyang /_/'dod bzhin rtsig pa la sogs las/_/chos ston pa ni nges par 'byung /_/de ni shes par 'dod pa'i don/_/thams cad skye bos shes par 'gyur/_/skal ba bzhin du phan pa yang /_/
[\[265a.7\]]des ni myur du thob par 'gyur/_/zhes gsungs pa'i phyir ro/_/rgyu'i gnas skabs kho na'i mthus lhun grub tu gzhan don gyi dpe tshigs bcad gnyis kyis bshad de/_dper na zhes bya ba la sogs pa'o/_/ji ltar dug sel ba'i sman pa sngags kyi nus pa thob pa shing la sogs pa'i sdong sngags kyis
[\[265b\]]
[\[265b.1\]]bsgrubs la/_bdag med kyang 'dis dug thams cad sel bar 'gyur snyam du bsams nas shi ba/_sdong de dug sel sman pa shi nas yun rings lon kyang /_dug la sogs pa sel ba la sogs pa'i sgras gdon gyis brlams pa la sogs pa'o/_/don bshad de/_byang chub la sogs pa'o/_/byang chub
[\[265b.2\]]kyi ched du spyod pa gang yin pa de'i mthus 'khor ba na gnas kyi bar du 'gro ba'i don rgyal ba'i sdong yongs su rdzogs pa/_bsams pa'i don thams cad sgrub par byed do/_/byang chub sems dpa' mya ngan las 'das kyang ngo /_/'o na de ltar bcom ldan 'das sems pa med pa la/_byas
[\[265b.3\]]pa'i mchod pa ji ltar 'bras bu chen por bshad ce na/_smras pa/_gang zhig la sogs pa'o/_/gsung rab las gnas pa'am mya ngan las 'das pa'i rgyal ba'i mchod pa'i 'bras bu mtshungs par bshad pa'i phyir ro/_/bzhugs pa la ni gang gis mchod/_/gang yang mya ngan 'das pa mchod/_/
[\[265b.4\]]de mtshungs sems ni dang ba yis/_/bsod nams khyad par med pa nyid/_/ces gsungs pas so/_/yang ni 'dir rigs pa mi dgos par bshad de/_der 'bras lung las yin/_ston pa mya ngan las 'das na khyad par 'di yin te/_dbu ma pa'i kun rdzob tu khyed kyi don dam par ro/_/
[\[265b.5\]]'di ni ci nas kyang khas len dgos par bshad de/_dper na la sogs pa'o/_/sangs rgyas don dam pa la byas pa'i mchod pa 'bras bu ldan pa ji lta bu zhe na/_'dir lung kho na dper byed pa'o/_/stong nyid bag chags zhes gsungs pa der nyan thos la sogs pas chos thams cad stong pa mi bzod
[\[265b.6\]]pas 'phags pa'i bden pa bzhi mthong ba kho nas grol bar gsungs te/_bden pa zhes bya ba la sogs pa'o/_/sdug bsngal dang /_kun 'byung dang /_'gog pa dang /_lam gyi bden pa rnams mngon sum du byas pa kho nas thar pa thob pas stong pa nyid mthong bas ci zhig bya/_lan bshad de/_gang
[\[265b.7\]]phyir zhes bya ba la sogs pa'o/_/lung las stong pa nyid mthong ba'i lam med na/_sangs rgya ba med do zhes gsungs so/_/rgyal ba'i yum las gsungs pa'i dngos po'i 'du shes can la shes rab kyi pha rol tu phyin pa bsgom pa med do/_/ting nge 'dzin thams cad dang /_gzungs kyi sgo thams cad dang /_stobs _
[\[266a\]]
[\[266a.1\]]dang /_mi 'jigs pa dang /_so so yang dag par rig pa dang /_byams pa chen po dang /_snying rje chen po la sogs pa sangs rgyas kyi chos ma 'dres pa rnams bsgom pa'i bar du med do zhes bya ba la sogs pa'o/_/rtog med kyi bstod pa las/_thar pa'i lam ni khyod gcig ste/_/
[\[266a.2\]]gzhan ni nges par med pa'o/_/zhes so/_/'di ni theg pa chen po yin byas nas lung ma yin par bshad de/_'o na theg chen ma grub po/_/kye stong pa nyid smra ba po theg pa chen po bdag gi lung du ma grub po zhe na lan bshad de/_/khyed kyi lung 'di ji ltar grub/_/'di ni khyod dang bdag la mtshungs so/_/
[\[266a.3\]]gzhan gyis smras te/_gang phyir la sogs pa'o/_/bdag gi lung 'di khyod dang bdag gnyis ka la grub/_khyed 'dir mi rtsod pas so/_/bdag ni theg chen la rgol bas so/_/lan ni dang po khyod la 'di ma grub/_'dir ma zhugs pa'i gong du re zhig khyed kyi lung 'di ma grub pas/_gnyis
[\[266a.4\]]ka la grub ces rgyu ma grub po/_/'o na rgyud las byung ba'i sgrub byed 'di bya'i/_gang mdo sde la 'jug pa 'dul ba la snang ba/_mngon pa'i chos nyid dang mi 'gal ba ni sangs rgyas kyi bka' las gzhan ma yin/_'dir bshad de/_rkyen gang zhes bya ba la sogs pa'o/_/rkyen gang gis lung de gzung bar bya
[\[266a.5\]]ba yin/_de ni theg pa chen po la'ang gyis shig_/rkyen de 'dir yang yod pas so/_/gzhan gyis smras te/_gnyi ga'i zhes gang bshad pa/_de khyod dang bdag la ma yin gyi 'on kyang gzhan yin te/_lan ni gang yang rung ba 'ga' zhig mi 'gal ba gnyis 'dod pas bden par khas len na/_rig byed la
[\[266a.6\]]sogs pa 'ang bden par 'gyur/_sogs pa'i sgras gshag ma za ba la sogs pa'i gang zag kyang gzung bar bya bar 'gyur ro/_/de bas 'di la khyad par ma yin no/_/gal te bdag gi lung la rtsod pa med kyi theg pa chen po la de yod de 'ga' zhig gis mi 'dod pa'i phyir ro/_/rgyu mtshan
[\[266a.7\]]'dis gzung bar bya ba ma yin zhe na/_de'i rang gi lung yang khyod kyis dor bar gyis shig_/de ci'i phyir zhe na/_mu stegs spyod pa la sogs pa dang rtsod pas so/_/gzhan yang bstan pa 'di sde pa bzhi dang /_gyes pa'i sde bco brgyad kyi dbye bas tha dad pa yang rang gi sde pa dang /_sde pa gzhan rtsod pa
[\[266b\]]
[\[266b.1\]]dang bcas pas lung gzhan gyis kyang mdo sde dang /_'dul ba dang /_mngon pa yang spang bar 'os so/_/de ltar klan ka dang lan mtshungs par bshad nas/_gzhan gyis khas blangs pa la skyon gyi khyad par bshad de/_bstan rtsa la sogs pa'o/_/lung gi bdag nyid bstan pa'i rtsa ba ni dge slong nyid de/_
[\[266b.2\]]ljon shing gi rtsa ba yun rings brtan pa la sogs pa'i rgyu ltar nyon mongs pa zad pa'i dge slong yin te/_de ni stong pa nyid ma rtogs par bden pa mthong ba tsam gyis mi 'grub/_gang gi phyir 'di dag sdug bsngal la sogs pa'i bden pa dang /_nyon mongs pa dang bral ba dngos po nyid du dmigs pas mya
[\[266b.3\]]ngan las 'das pa dka'/_dmigs pa med pa'i sems dang ldan pa la de med/_gang phyir gsungs pa/_stong nyid rtogs pas grol 'gyur bas/_/de phyir lhag ma bsgom pa'o/_/zhes so/_/de la re zhig dge slong nyid mi rigs par bshad de/_nyon mongs shes pa la sogs pa'o/_/gal te
[\[266b.4\]]'phags pa'i bden pa mthong bas/_nyon mongs pa dang bral/_de bas grol na/_de'i tshe nyon mongs pa dang bral ba de ma thag par grol bar 'gyur te/_de ni ma yin/_cis she na/_smras pa/_nyon mongs pa la sogs pa'o/_/kyang gi sgra ni rgyu'i don to/_/lung las nyon mongs pa dang bral ba
[\[266b.5\]]'phags pa maud gal gyi bu dang /_'char ka la sogs pa la dge ba dang mi dge ba'i las kyi 'bras bu ster ba la nus pa nyon mongs pa med kyang mthong ngo /_/grol ba'i rigs pa bshad de/_sred pa zhig pa slar skye ba'i rgyu yin/_de su la med pa slar mi skye zhe na/_smras pa/_re zhig la sogs pa'o/_/
[\[266b.6\]]ma rig pa spangs pas/_re zhig sred pa slar skye ba'i rgyu med par nges na de ni mi rigs te/_dmigs pa dang bcas pa rnams la ma rig pa spong ba'i rigs pa med pas/_sred pa spong ba med do/_/yod kyang nyon mongs pa can ma yin pa'i sred pa yang khyed cag gi rnal 'byor pa la nyon mongs pa can ma
[\[266b.7\]]yin pa'i ma rig pa bzhin du ci ste med/_gzhan yang srid pa ni tshor ba'i rkyen can te/_bde sdug gi tshor ba ni 'di dag la yod pas/_rgyu tshogs tshang ba yod pas 'bras bu ci ste mi 'byung /_dge slong nyid dka' bar bshad nas mya ngan las 'das pa dka' ba nyid du bshad de/_dmigs pa la sogs
[\[267a\]]
[\[267a.1\]]pa'o/_/dmigs pa dang bcas pa'i sems 'phags pa'i lam la sogs pa 'ga' zhig tu chags nas gnas par 'gyur ro/_/slar yang chags pa skye srid pas/_mya ngan las 'das pa la the tshom za'o/_/de bas stong pa nyid mya ngan las 'das pa'i rgyu yin par bshad de/_stong pa nyid
[\[267a.2\]]med na dmigs pa la chags pa'i 'ching bas bcings pa'i sems skye ste/_ting nge 'dzin gyi stobs kyis yun rings mya ngan las 'das kyang skye bar 'gyur/_gar mthong zhe na 'du shes med pa'i snyoms 'jug la gnas pa'i sems dang sems las byung ba de srid du 'gog kyang /_slar skye ba bzhin no/_/
[\[267a.3\]]'gog pa la snyoms par 'jug pa 'ang shes par bya'o/_/gang gi phyir dge slong nyid mya ngan las 'das pa dka' bar gnas pa de'i phyir/_mya ngan las 'das pa'i don du stong pa nyid kho na bsgom par bya'o/_/de bas stong pa nyid kho na byang chub kyi lam zhes nges pa'o/_/ngag gang mdo sde la
[\[267a.4\]]sogs pa tshig le'ur byas pa gsum gzhan gyis bcug pa ste ma yin pa la yod pas so/_/rkyen gang gis ni la sogs pa gsungs zin pas kyang ngo /_/'o na ji ltar dmigs pa dang bcas pa nyid kyi phyir/_mi grol ba bzhin du/_stong pa nyid la 'jigs pas kyang ste/_de bas gnyis ka spangs nas
[\[267a.5\]]srid par gnas pa kho na mchog ce na/_smras pa/_don du ni yul la rmongs pas chags pa'i phyir/_skye ba la sogs pa'i duHkha'i gnod pa rnams chags pa dang stong pa nyid ma rtogs pas de thos nas 'jigs pas ma grol cing 'khor ba la gnas pa grub/_des na stong pa nyid kyi 'bras bu 'di yin te/_
[\[267a.6\]]slar log nas srid pa'i bde ba don du gnyer zhing stong pa nyid la 'jigs pas srid pa kho nar gnas so/_/des ci bsgrubs ci 'ang de med do/_/gzhan dag na re srid pa la chags pa dang /_stong pa nyid la 'jigs pa ni rtag pa dang chad pa'i mtha' gnyis te/_de gnyis spangs nas de 'ang don dam par dpyad
[\[267a.7\]]pas rtag pa'i mtha' spangs/_kun rdzob khas blangs pas chad pa'i mtha'o/_/de bas dbu ma'i lam gyis 'khor ba la gnas pa grub ste/_shes rab kyis srid pa'i skyon gyis ma gos/_snying rjes sdug bsngal ba rnams kyi don du ste/_'o na don dam par sdug bsngal ba med pas gnas nas ci bya zhe na/_smras
[\[267b\]]
[\[267b.1\]]pa/_rmongs pa de kun rdzob tu sems can dmigs pa'i phyir ro/_/de bas snying rjes gnas kyang shes rab kyis srid pa'i skyon gyis ma gos pas/_de nyid stong pa nyid 'bras bu yin pa ni rab tu mi gnas pa'i mya ngan las 'das pa stong pa nyid kyi 'bras bu yin no/_/nye bar bsdus shing bshad de/_de ltar
[\[267b.2\]]bshad pa'i rigs pas 'jigs pas srid pa kho nar gnas zhes skyon gang yin pa de ni stong pa nyid kyi phyogs su mi 'jug ste/_de bas the tshom mi za bar rang bzhin med pa bsgom par bya'o/_/stong pa nyid mthong bas ci zhig bya zhes gang gsungs pa de la/_lan ni/_nyon mongs pa la sogs pa'o/_/
[\[267b.3\]]'dod chags la sogs pa'i nyon mongs pa dang /_shes bya kho na sgrib pa ste/_de nyid mun pa ste don dam pa la bsgribs pas so/_/de spong ba'i rgyu stong pa nyid yin pas myur du thams cad mkhyen pa'i go 'phang thob par 'dod pas/_stong pa nyid ci ste mi bsgom 'bad de bsgom par bya'o/_/stong pa nyid la
[\[267b.4\]]'jigs pa gang bshad pa/_/de la lan bshad de/_dngos gang la sogs pa'o/_/dngos po gang sdug bsngal bskyed pa de la 'jigs par rigs/_stong pa nyid ni srid pa'i sdug bsngal zhi bar byed pas 'jigs pa'i gnas ma yin pa la ci ste 'jigs/_yon tan thams cad kyi rgyu la dga'
[\[267b.5\]]ba kho nar rigs so/_/gzhan yang 'jigs pa ni bdag 'dzin gyis de kho na nyid ma rig pa rnams la 'byung bar bshad de/_gal te zhes bya ba la sogs pa'o/_/'jigs pa'i rgyu gang yang rung ba las 'jigs pa lta zhog_/gal te bdag ni nga rgyal gyi yul du gyur pa gang yang rung ba yod
[\[267b.6\]]na 'byung gi_/gang gi tshe bdag ces bya ba dpyad pas tshig dang rtog pa ma yin pa gzhan med pa de'i tshe/_'jigs pa su la 'ong de'i tshe dpyad pas 'jigs pa ldog go/_/de gsungs pa/_bdag ni da ltar 'ong 'gyur med/_/bdag gi 'ang da ltar 'ong 'gyur med/_/des ni byis pa skrag par 'gyur/_/
[\[267b.7\]]mkhas la 'jigs pa zad pa'o/_/zhes so/_/de nyid dpyad par tshigs bcad gsum gyis bshad de/_so la sogs pa'o/_/bdag ma yin na ni bdag gi rkyen yul ma yin no/_/snabs ni sna las byung ba'o/_/bad kan ni lud pa'o/_/rnag ni khrag smin pa'o/_/bdag ni zhag dang zhes bya ba la
[\[268a\]]
[\[268a.1\]]sogs pa go sla'o/_/rgyus pa ni rus tshigs sbrel ba'o/_/drod ni lus kyi'o/_/rlung ni 'byung ba dang rngub pa la sogs pa'o/_/bu ga dgu ni rna bug gnyis dang /_mig gnyis dang sna bug dang /_kha dang bshang ba dang /_gci ba'i bu ga'o/_/rnam shes drug ni mig dang rna ba dang sna dang
[\[268a.2\]]lce dang lus dang yid kyi rnam shes te drug go/_/rnam kun ni so sor ram tshogs pa bdag ma yin/_'di ltar so la sogs pa tshogs pa'i bdag nyid lus dmigs pa la so sor bdag 'dzin gyi rtog pa'i yul ma yin te/_bdag ma yin pa'i phyir ro/_/tshogs pa yang de dag 'ba' zhig pa
[\[268a.3\]]ste/_de dag la de gcig pu mi srid de/_'gog par 'gyur ba'i phyir ro/_/du ma la gcig tu 'dzin pa yang ma 'khrul pa ma yin/_'khrul pa la yang de nyid med/_/de bas rtog pa tsam 'di yin no/_/shes rig gi skyes bu'i spyod yul bdag_/rigs pa bas 'dod pa de'ang mi rigs te/_gang gi
[\[268a.4\]]phyir bdag ser po bde ba dang ldan mig gcig pa la sogs pa'i bdag lus la yod pa'i phyir ro/_/sems kyi rang bzhin bdag tu smra ba grangs can la sogs pa rnam shes drug gi rang bzhin bdag tu smra ste/_de la lan bshad de/_gal te sgra'i la sogs pa'o/_/gal te sgra'i rnam shes kyi
[\[268a.5\]]bdag nyid can/_bdag yin na de rtag pa yin pas sgra'i rnam shes kyang rtag par 'gyur ro/_/de'i tshe sgra yang de yod pa dang med pa'i dus su rtag tu gzung bar bya bar 'gyur ro/_/de ltar yin mod shes pa rtag tu nye bar gnas te/_sgra ni res 'ga' ba yin pas rtag tu yod par mi gsal zhe na/_smras
[\[268a.6\]]pa/_shes bya la sogs pa'o/_/de med pa'i dus su shes par bya ba sgra med pas ci shes/_gang gi shes byas stong yang shes pa zhes brjod do/_/de gnyis bshad de/_gal te yul mi shes kyang shes pa yin na/_de'i tshe shing yang shes par 'gyur/_de ni ma yin te/_de bzhin du gzhan yang ma yin zhes
[\[268a.7\]]bshad de/_rgyu mtshan gang gis yul med pa shes pa ma yin/_des shes par bya ba ring du gyur pas shes pa yang med par nges so/_/gal te sgra'i shes pa kho na bdag yin na/_de'i tshe de 'dzin pa'i bdag nyid can yin pas gzugs 'dzin par mi 'gyur ro/_/de ni ma yin te/_gang gi phyir de nyid kyis zhes
[\[268b\]]
[\[268b.1\]]bya ba la sogs pa'o/_/gal te sgra'i rnam shes nyid gzugs shes par 'dod na de'i tshe ci ste mi thos/_gzugs 'dzin cing sgra yang 'dzin par 'gyur ro/_/sgra med pas mi 'dzin zhe na/_de bas sgra'i rnam shes kyang med de/_sgra'i rnam shes de ma yin zhes pa'i don to/_/gzhan yang sgra 'dzin pa'i
[\[268b.2\]]rnam shes gang yin pa de nyid gzugs 'dzin pa'i bdag nyid du ga la 'gyur/_cha shas med pa gcig la rang bzhin gnyis mi srid pas so/_/'o na ji ltar gcig kho na gnyis la ltos nas pha yang yin la bu yang yin pa ltar de ltar yin zhe na/_de ni rtog pas gzhag pa yin gyi gcig gnyis ka'i
[\[268b.3\]]bdag nyid ma yin no/_/'dir ni gcig don don dam par tshul gnyis pa brjod par bya ba ste/_de ni med do/_/'di las kyang don dam par 'di ma yin par bshad de/_'di ltar zhes bya ba la sogs pa'o/_/grangs can pa la 'gro ba yon tan gsum gyi bdag nyid de/_de nyid so so'am tshogs pa rang
[\[268b.4\]]rang gi rang bzhin du gnas pas/_don dam par pha ma yin la bu'ang yin/_rtag tu yon tan kho na yin/_gal te gzugs dang sgra 'dzin pa'i rnam shes gcig yin na/_de'i tshe de ltar dmigs par 'gyur/_de ni med par bshad de/_gzugs 'dzin pa'i rnam shes sgra 'dzin pa'i rang bzhin
[\[268b.5\]]dang ldan par mi dmigs so/_/de bas med par nges so/_/gal te sgra'i rnam shes de nyid gzugs 'dzin pa'i rang bzhin gyis gzugs 'dzin/_dper na gar mkhan gcig pu tshul du ma ltar 'dzin zhe na/_'dir lan de'ang mi rtag ste/_dang po'i tshul spangs nas gzhan tshul 'dzin te/_dpe bsgrub bya
[\[268b.6\]]dang mi mtshungs so/_/gal te dngos po de nyid yin la/_rang gzhan pa can yin zhe na/_smras pa/_gal te la sogs pa'o/_/bdag nyid de'am gar mkhan de nyid yin la/_rang bzhin gzhan brjod na de'i tshe 'di lta bu gcig na de sngar med pa yin no/_/de nyid du gzhan tha dad pas 'gal tshabs can
[\[268b.7\]]yin no/_/gal te shes pa nyid dang gzugs la sogs pa 'dzin pa nyid de/_de tshul gnyis pa yin la de rang gi tshul ma yin pa gzhan de kho na nyid ma yin zhe na/_smras pa/_tshul gzhan de'i yul la ltos pa can shel gyi bzhin du mi bden zhe na/_'o na de'i rang bzhin gyi tshul gang yin/_de smros dang /_
[\[269a\]]
[\[269a.1\]]smras pa/_shes pa de nyid gzhan yod ce na/_'o na skyes bu thams cad gcig tu thal te/_sgra dang gzugs kyi shes pa tha dad pa gcig par 'dod pa ltar/_skyes bu thams cad kyang gcig tu 'gyur te/_shes pa nyid du tha mi dad pa'i phyir ro/_/gzhan yang dbye ba dor nas tshul
[\[269a.2\]]gang rung gcig gis gcig tu byed na/_sems pa na skyes bu'i chos yin la/_sems pa ma yin pa ni rang bzhin la sogs pa'i chos yin/_de gnyis tha dad du 'gyur te gang gi phyir/_de gnyis ka yod pa mtshungs pa'i phyir ro/_/'dod pa kho na yin zhe na/_smras pa/_dngos po rnams kyi bye brag gang tshe
[\[269a.3\]]brdzun yin pa/_de'i tshe 'dra ba'i rten gang yin/_dngos po tha mi dad pa 'dra ba mang po yod na/_'dra ba'i sgo nas gcig tu byed pa yin te/_de ni med do/_/rigs pa pa la sogs pa'i bdag sems pa med pa 'gog pa ste/_re zhig sems pa can bshad pa'i rim pas mi rigs par bstan/_sems
[\[269a.4\]]pa med pa yang mi rigs te/_sems la med pa nyid kyi phyir ro/_/dper na bum pa la sogs pa bzhin no/_/ji ltar bum pa la sogs pa sems pa med pa khyod kyis bdag tu mi 'dod pa ltar/_las byed pa po de'i 'bras bu la longs spyod pa po'i bdag kyang sems pa med pa mi rigs te/_shing dang
[\[269a.5\]]mtshungs pa'i phyir ro/_/rang nyid sems pa can ma yin kyang blo dang sems pa dang sbyor bas sems can yin zhe na/_smras pa/_'on te la sogs pa'o/_/gal te bdag shes pa dang sbyor bas sems pa can yin par 'dod na/_'o na mi shes pa de 'jig par thal/_/brgyal ba la sogs pas sems
[\[269a.6\]]pa med pa na yang mi shes pa ste/_mi rtag par 'gyur ro/_/gal te sems pa yod pa dang med pa'i gnas skabs kyis 'gyur ba med par bdag 'dod na/_'o na sems pas 'di la khyad par ci byas/_dngos po'i rang bzhin las ma 'das pa'i phyir ro/_/de bas khyod kyis phan pa dang gnod pa mi shes pa
[\[269a.7\]]bya ba med pa/_las thams cad byed pa'i nus pa dang bral ba/_gnas skabs kyi don la ma phog pas/_nam mkha' lta bur bdag rnam par gzhag go/_/pha rol pos smras pa/_pha rol du 'gro ba'i bdag gcig pu med na/_las dang 'bras bu'i 'brel pa mi rigs te/_gang gis las byas pa de nyid kyi 'bras bu la
[\[269b\]]
[\[269b.1\]]longs spyod pas so/_/de ni 'dod ji ltar mi 'gyur zhe na/_las byas nas byed pa po zhig na 'bras bu su la smin/_des bdag med na byas pa nyams shing ma byas pa 'byung ba dang /_dran pa dang de nyid 'di yin zhes bya ba'i mngon shes dang /_dang po'i the tshom la nges pa dang /_rang nyid kyis gzhag
[\[269b.2\]]pa len pa dang /_myong ba'i don la ngo mtshar med pa dang /_rgyu 'bras rgyun 'dzin pa dang /_de rtogs pa'i tshad ma dang /_bcings pa dang grol ba la sogs pa med par 'gyur ro/_/de ni mi rigs par lan 'debs pa pos bshad de/_bya ba la sogs pa'o/_/bdag tu smra ba khyod dang /_bdag med par smra
[\[269b.3\]]ba gnyis ka la las 'dir 'bras bur skye ba phyi mar 'byung bas phung po tha dad pas lus gang gis dge ba dang mi dge ba'i las byas pa de las lus gzhan gyi 'bras bu la longs spyod pas bya ba dang 'bras bu rten tha dad par gnyis ka la grub/_de la bdag ni las byed pa dang /_longs spyod pa la byed pa med
[\[269b.4\]]de/_de la byed pa dang bral ba dang /_sems pa med pas rtsod pa don med de/_gang gi phyir bdag khas blangs pa de mi nus pa'i phyir ro/_/byas pa don med la brjod de/_rgyu dang ldan pa ni las byed pa po ste/_de nyid 'bras bu dang ldan par mthong ba mi srid/_gang gi phyir 'jig rten du 'chi ba'ang
[\[269b.5\]]gzhan yin la skye ba'ang gzhan yin/_de bas bya ba dang byed pa nyid du rab tu 'jug pa'i rgyun gcig tu sgro btags te/_de la brten nas byed pa po gang yin pa longs spyod pa po'ang de yin zhes ston pas bstan to/_/bshad pa yang /_gang phyir rgyun ni gang nyid du/_/las kyi bag chags rnam gzhag
[\[269b.6\]]pa/_/de nyid du ni 'bras smin byed/_/ras bal la ni dmar po bzhin/_/zhes so/_/ras bal gyi sa bon tshos kyi khu bas yang dang yang du byugs pa'i myu gu nas brtsams te/_'bras bu'i bar dmar po kho nar skye ba ltar/_tha dad yin kyang sems kyi rgyun gang gis las byas pa de nyid du 'bras bu smin par
[\[269b.7\]]byas pa'i klan ka gang yang mi 'byung ngo /_/lang kar gshegs pa las gang gsungs pa/_gang zag rgyun dang phung po rnams/_/phra rab rdul dang rkyen dag dang /_/gtso bo dbang phyug byed pa po/_/sems tsam nyid du bdag gis bshad/_/ces bya ba de'ang gang zag la sogs pa la mngon par zhen pa
[\[270a\]]
[\[270a.1\]]spang ba'i phyir te/_des sems don dam par mi grub/_grub kyang nga rgyal gyi yul ma yin par bshad de 'das la sogs pa'o/_/sems ni rnam pa gsum ste/_'das pa dang ma 'ongs pa dang da ltar ba'o/_/de la 'das pa dang ma 'ongs pa 'gags pa dang ma skyes pa'i phyir/_nga
[\[270a.2\]]rgyal gyi yul ma yin te/_gang gi phyir da ltar med pa'o/_/da ltar ba bdag tu 'gyur/_'on te skye sems bdag yin na/_de'ang bdag ma yin te/_gang gi phyir skad cig gnyis pa la de zhig na bdag med do/_/de bas sems la dmigs pa'ang bdag ma yin no/_/nye bar bsdus
[\[270a.3\]]shing bshad de dper na la sogs pa'o/_/chu shing gshags pa ltar bdag kyang mo gsham gyi bu bzhin du bden pa ma yin rnam par dpyad pas btsal kyang ma rnyed pa'o/_/pha rol pos smras te/_gal te la sogs pa'o/_/gal te bdag gam gang zag thams cad du med na gang la snying rje
[\[270a.4\]]zhe na/_chos yang dag par sdud pa'i mdo las gsungs pa/_'phags pa spyan ras gzigs kyis te/_byang chub sems dpas chos mang po la mi bslab kyi 'on kyang snying rje kho na las te dper na 'khor los sgyur ba'i rgyal po'i 'khor lo gang du 'gro ba der dpung thams cad 'gro ba ltar/_snying rje
[\[270a.5\]]gang la yod pa der sangs rgyas kyi chos thams cad do zhes so/_/de ni sems can med na mi 'byung bar bshad de/_'bras bu ni skyes bu'i don te/_de'i phyir 'dod pa rmongs pa ni kun rdzob tu brtags pa'i sems can la zhes bya ba'i don to/_/shes rab kyis dpyad pas sems can med kyang
[\[270a.6\]]kun rdzob tu phung po la sogs pa yod pa nyid do/_/'o na sems can med na su'i 'bras zhes bshad de/_sems la sogs pa'o/_/sems can med na gcig rtag pa med pa dang /_gzugs la sogs pa 'jig pa'i rang bzhin yin pas 'bras bu su'i yang ma yin par 'gyur/_de ni bden te
[\[270a.7\]]don dam par 'bras bu su'i yang ma yin te rmongs pas 'dod/_sangs rgya ba la 'bad pa'i rmongs pa ste/_bdag kho na 'tshang rgya ba yin zhes gcig tu lhag par nges pas so/_/'o na rmongs pa thams cad du spangs pa ma yin nam ji ltar len zhe na/_smras pa/_sdug bsngal la sogs pa'o/_/
[\[270b\]]
[\[270b.1\]]rmongs pa gnyis te srid pa la 'jug pa'i rgyu dang /_ldog pa'i rgyu'o/_/de la sems can thams cad kyi skye ba la sogs pa'i sdug bsngal zhi ba'i ched du don dam pa rtogs pa'i phyir gti mug gang yin pa de ni mi 'gog go/_/'o na 'bras bu'i rmongs pa bzhin du bdag kyang yod du chug_/ci ste 'gog ce na/_
[\[270b.2\]]smras pa/_sdug bsngal la sogs pa'o/_/bdag tu rmongs pa yod na nga rgyal zad par mi 'gyur/_bdag tu 'khrul pas nga rgyal 'phel ba nyid/_des gsungs pa/_gang zhig bdag mthong de yis 'dir/_/bdag la brtse ba rtag par 'gyur/_/brtse bas bde la sred par 'gyur/_/sred pas
[\[270b.3\]]skyon rnams sbed par 'gyur/_/yon tan mthong bas yongs su sred/_/de yi rgyu dag nye bar len/_/des ni bdag tu zhen yod par/_/de srid 'khor bar 'khor ba'o/_/yon tan mthong ba ni gzugs dang lnga tshor ba la sogs pa'o/_/yongs su sred na ni bdag la sred pas so/_/de
[\[270b.4\]]bas bdag mthong ba kho na las nga rgyal bzlog par mi nus par 'gyur ro/_/de bas gang zag dang chos kyi bdag med bsgom pa mchog yin no/_/bdag med mngon sum du mthong na 'jig tshogs kyi lta ba ldog la 'dod chags la sogs pa yang ldog ste yul ma mthong bas so/_/lus
[\[270b.5\]]rjes su dran pa bstan pa'i phyir lus kyi yan lag can nga rgyal gyi yul yin zhe na/_smras pa/_lus la sogs pa'o/_/dpyad pas lus gcig pu ni med do/_/de bshad pa/_de dang de yi yan lag tu/_/cha shas kho na snang ba la/_/de dag dang ldan cha med pa/_/gzhan ni gang yang mi snang
[\[270b.6\]]ngo /_/zhes so/_/lag pa la sogs pa lus ma yin te/_phyogs gcig bcad kyang lus nyams pas 'chi bar 'gyur ro/_/de ni ma yin rkang pa la sogs pa yan lag so so yin/_de dag la yan lag can gcig dpyad pas med do/_/gal te lag pa la sogs pa re re lus ma yin
[\[270b.7\]]gyi 'on kyang yan lag thams cad la khyab pa/_yan lag can yan lag kun la yod ce na/_smras pa/_'di la zhes bya ba la sogs pa'o/_/phyogs gcig gis khyab bam thams cad kyis de la gal te yan lag gang rung gis yan lag gang rung la khyab par 'dod na/_de ni ma yin
[\[271a\]]
[\[271a.1\]]te yan lag rnams la yan lag can gyi cha gnas pas/_yan lag can rang dgar gnas de mi shes so/_/phyogs gnyis pa la gal te bdag nyid kun gyi lag pa la sogs pa la lus yan lag can gyis khyab na/_de'i tshe lag pa la sogs pa ji snyed
[\[271a.2\]]pa lus kyang de tsam du 'gyur ro/_/de bas nang na ma yin te/_shes rig gi skyes bu sngar bkag pa'i phyir ro/_/sha la sogs pa bcad pas lus nang du ma yin no/_/de ltar yan lag can bkag pas/_phyi rol du mngon sum la sogs pa'i spyod yul kyang lus ma yin no/_/
[\[271a.3\]]lag pa la sogs par lus ji ltar rnam par gzhag_/gal te lag pa la sogs pa las gzhan yin zhe na/_smras pa/_lag pa la sogs pa las tha dad pa lus med de/_snang rung ma dmigs pa'i phyir ro/_/de ltar lag pa la sogs pa'i rang bzhin nam/_de la brten pa'am/_
[\[271a.4\]]de dang 'brel pa'am/_de'i nang na gnas pa'am/_de las tha dad pa med pas/_ji ltar yod de mi dmigs pa'i phyir med pa nyid do/_/de bas de'i phyir dpyad pas lus med de/_ma rig pa'i dbang gis kun rdzob kyi tha snyad du lag pa la sogs pa la lus kyi blo 'byung ngo /_/gzhan
[\[271a.5\]]du ci ste med ce na/_smras pa/_lag pa dang rkang pa la sogs pa'i dbyibs su bkod pa'i khyad par gyis 'khrul pas lag pa la sogs pa kho na las te/_mtho yor la mir 'dzin pa'i blo bzhin te/_langs pa'i dbyibs dang ldan pa'i phyir ro/_/ci ste gti mug gis lus
[\[271a.6\]]kyi blo 'byung zhe na/_smras pa/_ji srid la sogs pa'o/_/sngar mer mer po la sogs pa'i gnas skabs su'ang med la/_phyis thal ba la sogs pa'i gnas skabs su'ang med/_'on kyang sa la sogs pa khams drug tshogs pa'i rkyen tshogs pa ji srid du/_de srid lus la mi la sogs
[\[271a.7\]]pa'i blo 'byung dgongs pa 'di ste/_tshogs pa de dang de yod pas/_/rang bzhin med kyang 'khrul pas skyes bu la sogs pa'i rtog pa 'byung ngo /_/de ltar lag pa la sogs pa la de tshogs pa yod pa'i bar du lus kyi snang ba 'byung ngo /_/de ltar lag pa la sogs pa yang brtags pa kho nar bshad de/
[\[271b\]]
[\[271b.1\]]de bzhin la sogs pa'o/_/lus bzhin du lag pa dang rkang pa la sogs pa'ang med de/_sor mo'i phung po yin pas de las gzhan rkang pa'ang med do/_/sor mo'i phung po'ang dngos po ma yin te/_tshigs kyi tshogs yin pa'i phyir ro/_/tshigs kyang dngos po ma yin te/_/rang gi cha
[\[271b.2\]]shas phye bas so/_/tshigs kyi cha shas kyang dngos po ma yin te/_rdul phra rab tu phye bas so/_/rdul phra rab kyang re re nas dngos po ma yin te/_shar dang nub dang lho dang byang dang /_'og dang steng gi phyogs dang 'brel pas tha dad par 'gyur ba'i phyir ro/_/de bshad pa/_
[\[271b.3\]]drug gi cig car sbyar ba na/_/phra rab rdul cha drug tu 'gyur/_/drug po dag ni go gcig na/_/gong bu'ang rdul phran tsam du 'gyur/_/zhes so/_/rdul phra rab kyi cha shas de yang sngar bzhin du drug tu phye bas dngos po ma yin te/_cha shas med pa'i phyir ro/_/rgyu mtshan des nam
[\[271b.4\]]mkha' stong pa nyid kho na ste/_rdul phra rab med do/_/de ltar dngos po brdzun pa la sgro btags nas 'dod chags la sogs pa skye bar bshad de/_de ltar la sogs pa'o/_/bshad pa'i rim pas rmi lam lta bu'i gzugs la yid du 'ong bar brtags nas su chags/_yid du
[\[271b.5\]]mi 'ong ba la su sdang /_gzugs tsam la sra bar brtags nas su rmongs/_de ltar sgra la sogs pa yang ngo /_/dpyod ldan ni mkhas pa'o/_/'du shes med na bud med la sogs pa'i rtog pa yang mi rigs par bshad de/_gang tshe la sogs pa'o/_/gang gi tshe bshad pa'i
[\[271b.6\]]rigs pas lus med pa de'i tshe/_chags pa dang chags pa 'dod chags kyi yul gang yin pa de med do/_/de ltar lus rjes su dran pa bshad nas/_tshor ba bshad de/_sdug bsngal zhes bya ba la sogs pa'o/_/tshor ba ni gsum ste/_bde ba dang /_sdug pa dang /_bde sdug ma
[\[271b.7\]]yin pa'o/_/de la don dam par sdug bsngal yod na de'i tshe rab tu dga' ba rnams la ci ste mi gnod/_bde ba yang don dam par yod na de'i tshe mya ngan la sogs pa gdung ba rnams la sogs pa'i sgras 'jigs pa la sogs pas gdung ba rnams la zhim sogs ni lce'i yul btung ba la
[\[272a\]]
[\[272a.1\]]sogs pa ste/_sogs pa'i sgras phreng ba dang tsan+dan la sogs pa bde ba'i rgyu yin na ci ste dga' bar mi byed/_dngos po'i rang bzhin nam yang mi ldog pas so/_/de bas bde ba dang sdug pa'i yul brtags pa kho na'o/_/sdug bsngal yod pa yang bde ba
[\[272a.2\]]stobs dang ldan pas zil gyis gnon pa'i phyir mi myong zhe na/_de ni mi rigs te/_mi gsal bas myong ba'i bdag nyid can ma yin na tshor ba'i rang bzhin ji ltar yin/_myong bas tshor bar bshad pa'i phyir ro/_/rig kyang tshor ba yin na ha cang thal bar 'gyur ro/_/sdug bsngal thams
[\[272a.3\]]cad du med pa ma yin te/_'on kyang phra mo yod/_de'i tshe dga' ba'i gnas skabs su 'jug pa'i bde ba stobs can gyis sdug bsngal gyi rags pa bsal ba yin nam/_sdug bsngal phra mo yang de'i tshe mi myong bas dris te phra mo gang yin/_kun slong bde ba las gzhan dga' ba tsam 'dod na
[\[272a.4\]]lan bshad de/_de yang sdug bsngal gyi phra mo ma yin/_dga' ba tsam ni bde ba'i rigs yin pas so/_/des sdug bsngal phra ba ni bde ba la med pa nyid do/_/rgyu med pas 'ga' zhig tu ma dmigs she na/_smras pa/_gal te zhes bya ba la sogs pa'o/_/sdug bsngal dang 'gal ba
[\[272a.5\]]bde ba'i rgyu reg bya mngon phyogs pa'i tshe sdug bsngal mi skye zhes brjod na/_de'i tshe tshor bar rtogs pas mngon par zhen pa nyid yin zhe na bya bar grub pa ma yin nam/_gzhan du na gang la gcig gi bde ba de nyid du gzhan gyi sdug bsngal lo/_/sngar gang thos kyang sdug bsngal skye/_/de
[\[272a.6\]]dus gzhan du mthong nas dga' ba skye/_de bas tshor ba dang de'i rgyu brtags pa kho na'o/_/bshad pa yang /_sbrul gyis rma bya bde bar 'gyur/_/dug ni bcud len de goms la/_/rnga mo'i kha la gnod pa yi/_/gnod par byed pa'i tsher ma ni/_/khyad par rnga mo'i kha la bde/_/tsher ma khyad par
[\[272a.7\]]bde ba'i rgyu/_/zhes so/_/rgyu bshad de/_de nyid la sogs pa'o/_/gang gi phyir tshor ba mngon par zhen pa'i rang bzhin yin/_de phyir de la mngon par zhen pa'i gnyen po rnam dpyad tshor ba rjes su dran pa bsgom pa yin/_'di bas tshor ba mngon par zhen pa bshad de/_rnam brtags la sogs
[\[272b\]]
[\[272b.1\]]pa'o/_/gang gi phyir rtog pa'i zhing las byung ba'i bsam gtan 'dod pa dang /_mi dge ba dang bral ba rtog pa dang bcas pa dpyod pa dang bcas pa dben pa las skyes pa'i dga' ba dang bde ba la sogs pa'o/_/rtog pa las byung ba'i dga' ba dang bde ba rnal 'byor pa'i zas yin
[\[272b.2\]]rtog pa nyid du grub po/_/de ltar tshor ba'i rgyu khas blangs te/_mngon par zhen pa tsam du tshor ba bshad nas/_da ni rgyu med pas tshor ba dngos po ma yin par bshad de/_gal te la sogs pa'o/_/reg pa'i rkyen gyis tshor ba ste yul dang dbang po rnam shes gsum tshogs pa ni
[\[272b.3\]]reg pa'o/_/de yang ma grub pas tshor ba ga la yod de/_'di ltar dbang po dang don dam par bcas la reg pa 'byung ngam/_'on te bar med la/_de la de gnyis bar dang bcas pa yin na de'i tshe 'di gnyis tshogs pa ga la yod/_tshogs pa las byung ba'i reg pa bar bcas ga la
[\[272b.4\]]yod/_gal te bar med gnyis yin na/_de'i tshe yang thams cad du phan tshun du zhugs pas su dang su phrad/_gcig pur gyur pa'i phyir ro/_/'o na rdul phra rab ni phrad par 'gyur zhe na/_smras pa/_rdul phran la sogs pa'o/_/rdul phran gcig gcig gi nang du mi 'jug_/bu ga
[\[272b.5\]]med pa dang mnyam pas mthon dman med pa'i phyir ro/_/'o na 'jug pa med kyang phrad pa tsam yod ce na/_smras pa/_thams cad du 'jug pa med pas ma 'dres shing ma 'dres pas phrad pa med do/_/shin tu chung ba la yang cha yod pas cha med pa la gzugs med pas/_med pa nyid la
[\[272b.6\]]phrad pa ga la yod/_'di ni khyed la yang tshad mas grub pa ma yin par bshad de/_phrad pa yod na cha med pa mi 'grub/_gal te mthong nas bstan par gyis/_gsum pa bshad de/_rnam shes la sogs pa'o/_/rnam shes gzugs can ma yin pas de la phrad pa shin tu'ang
[\[272b.7\]]med do/_/de ltar gsum la phrad pa bkag nas de tshogs pa yang dngos po ma yin par bshad de/_tshogs pa yang dngos po ma yin pas ri bong gi rwa bzhin tshogs pa med do/_/de bzhin sor mo'i tshogs yin phyir la sogs pas sngar ji ltar bshad pa bzhin no/_/nye bar bsdus
[\[273a\]]
[\[273a.1\]]shing bshad de/_de bas bshad pa'i rim pas reg pa med pa na tshor ba ga la srid de/_rgyu med pa na 'bras bu mi 'byung ba'i phyir ro/_/de bas bde ba dang sdug pa'i rgyu thob pa dang spang ba'i phyir reg pa ni nam mkha' bza' ba ltar rigs pa ma yin no/_/sdug bsngal zad pa'i phyir zhe na/_
[\[273a.2\]]smras pa/_bdag med pa dang /_tshor ba rang bzhin med pas gnod byed brtags pa yin pa'i phyir gang gis gang la gnod par 'gyur/_da ni de'i rkyen can sred pa yang mi rigs par bshad de/_gang tshe la sogs pa'o/_/gang gis tshor ba po bdag med la tshor ba yang med pa de'i tshe rang gi rgyu med
[\[273a.3\]]pa'i gnas skabs mthong na pha'i mya ngan gyis skye sred pa ci ste khyod ldog par mi 'gyur/_khyod mi 'byung ba kho nar rigs so/_/gal te tshor ba po dang tshor ba mang na 'o na dngos po rnams la mthong ba la sogs pa'i tha snyad cis she na/_smras pa/_mthong ba la sogs pa'o/_/mig gi rnam shes kyis
[\[273a.4\]]mthong ba dang /_lus kyi dbang po'i rnam shes kyis reg pa ste/_'o na sems nyid tshor ba po don dam par yod ce na/_smras pa/_don dam par yod pa des ma yin gyi 'on kyang rmi lam dang sgyu ma lta bu bag chags las byung ba'i sems kyis so/_/'o na bde ba la sogs pa'i tshor ba sems las
[\[273a.5\]]gzhan sems kyis ci ste mi mthong /_lan ni sems dang lhan cig skyes pa'i phyir sngon gyi bag chags las sems dang lhan cig tu tshor ba skye ste/_lhan cig tu skye ba kho nas mthong ba yin don dam par tshor ba mthong ba med do/_/lhan cig tu skyes pas mthong ba ma yin gyi 'on kyang yul gyi
[\[273a.6\]]rnam pa can de las byung ba'i shes pas de 'dzin zhe na/_'dir lan ni tshigs bcad gnyis kyis te/_sngar zhes bya ba la sogs pa'o/_/dngos po snga ma phyis 'byung ba'i shes pas dran pa yin gyi myong ba ma yin te/_shes pa'i dus su de 'gags pa'i phyir ro/_/'gags pa de
[\[273a.7\]]rang gi tshul gyis kyang tshor ba ma yin no/_/rang rig sngar bkag pa'i phyir/_rang gi bdag nyid kyang rang gis mi rig pa'o/_/'o na gzhan gyis rig gam ma yin te/_gzhan dag gis kyang myong ba yin/_de yang rang rig ma yin pas de dang mtshungs pa'i phyir ro/_/gang gis
[\[273b\]]
[\[273b.1\]]tshor ba tshor te tshor ba po yang med do/_/de bas mtshan nyid kyis stong pas don dam par tshor ba med do/_/mngon par zhen pa las gzhan de bas su la yang bde ba dang sdug pa dang rang gi med de/_rjes su 'gro ba cig med pas de ltar bdag med pa'i tshogs 'di la tshor ba 'di yis su la
[\[273b.2\]]gnod/_gang la yang ma yin no/_/chos yang dag par sdud pa'i mdo las/_tshor ba myong bas bshad pa ste/_/'di ni su yis myong bar byed/_/tshor bya tshor byed tshor ba ni/_/tha dad 'gyur ba med pas so/_/mkhas pa rnams kyis tshor ba la/_/de ltar dran pa nyer gzhag bya/_/zhes bya
[\[273b.3\]]ba la sogs pa'o/_/tshor ba rjes su dran pa bshad nas sems rjes su dran pa bshad de/_yid la sogs pa'o/_/re zhig mig la sogs pa'i dbang po rnams la'ang yid gnas pa ma yin gzugs la sogs pa'i yul la'ang ma yin/_gzugs yul dang dbang po'i bar du'ang ma
[\[273b.4\]]yin/_lus kyi nang ngam phyi'i yan lag rnams la'ang ma yin/_bshad pa rnams las gzhan phyogs su'ang dpyad pas ma mthong ngo /_/sems gang lus kyi phyi nang du med pas lus las dngos po gzhan du yang med/_phyi nang 'dres pa la'ang mi gnas/_tha dad du yang med de don dam par
[\[273b.5\]]med do/_/de bas sems can rnams rang bzhin gyis mya ngan las 'das pa rnams so/_/yid dpyad nas mig gi rnam shes la sogs pa dpyad cing bshad de/_shes bya zhes bya ba la sogs pa'o/_/mig la sogs pa'i tshogs pa brten nas gzugs la sogs pa 'dzin pa skye
[\[273b.6\]]zhes gzhan rig rtogs nas smras pa/_shes bya las sngar ram/_dus mnyam pa'am yang na phyis te/_de la gzung bya las sngar shes bya ma skyes par gal te shes pa ma yin na/_de'i tshe gang dmigs nas de skye/_gal te shes bya dang dus mnyam pa'i shes pa yin na de'i tshe ci dmigs nas de
[\[273b.7\]]'byung /_dus mnyam pa rgyu ma yin pa'i phyir ro/_/rgyu ma yin pa spyod yul ma yin no/_/gal te shes pa dang po de 'gags nas phyis shes pa de skye na/_de'i tshe shes pa ga la skye/_dmigs bya 'gags pa'i phyir ro/_/de bas don dam par tshogs pa las kyang mi 'grub bo/_/de ltar sems
[\[274a\]]
[\[274a.1\]]rjes su dran pa bshad nas chos rjes su dran pa gsungs pa'i rim pas bshad de/_de ltar chos la sogs pa'o/_/de bzhin du chos thams cad dang dngos po rnams rang gi rgyu'i sngon nam/_lhan cig gam phyis skye ba'ang skyon 'di nyid do/_/skye ba med pas 'gag pa
[\[274a.2\]]yang mi rigs so/_/de ltar chos rjes su dran pa nye bar gzhag pas chos thams cad la ma chags pa'i shes pa skye'o/_/de ltar kun rdzob kyi bden pa mi rigs pas bden pa gnyis med ces pha rol pos smras te/_gal te la sogs pa'o/_/gal te don dam par chos thams cad ma skyes ma 'gags na
[\[274a.3\]]kun rdzob med pas tha snyad mi 'grub po/_/don dam pa'i bden pa gcig pu kho na grub pas bden pa gnyis med de/_bsod nams sogs pa la sogs pa med par 'gyur ro/_/gal te rgyud gzhan gyi blos rnam par gzhag pa'i kun rdzob yod na/_don dam pa'i bden pa 'ba' zhig pa ma yin gyi kun
[\[274a.4\]]rdzob kyang gzhan gyi rtog pa'i blos rnam par gzhag na/_sems can mya ngan las ga la 'da'/_stong pa yang rtog pas yul du byed pas kun rdzob par 'gyur ro/_/don dam pa rtogs nas spros pa thams cad mi dmigs pas/_sems can gang mya ngan las 'das/_de yang blos dmigs
[\[274a.5\]]pas mya ngan las 'das par 'gro/_blo kun rdzob brjod pas mya ngan las 'das pa'ang kun rdzob par 'gyur ro/_/lan bshad de/_'di ni la sogs pa'o/_/mya ngan las 'das pa las gzhan 'chad pa pos de'i blo'i yul du byas pas/_de'i rnam rtog 'di yin/_des mya ngan las 'das
[\[274a.6\]]pa la kun rdzob mi rigs de ni mya ngan las 'das pa kho na'o/_/gang gi phyir rang gi kun rdzob kyis de med pa nyid do/_/de la rang gi rtog pa thams cad 'gags pa'i phyir ro/_/gzhan gyi kun rdzob kyis kyang ji ltar zhe na/_smras pa/_phyis de la sogs pa'o/_/'di yod na 'di 'byung
[\[274a.7\]]zhes rten cing 'brel pas rnal 'byor pa la gzhan gyi rtog pa snang /_rtsa ba'i ting nge 'dzin gyi dngos gzhi'i rjes su gzhan gyi rtog pa nges pas rnal 'byor pa la kun rdzob yod do/_/rdo rje lta bu'i ting nge 'dzin sangs rgyas rnams kyi chos kyi sku/_chos thams cad mi dmigs pa'o/_/de
[\[274b\]]
[\[274b.1\]]las longs spyod rdzogs pa'i sku mngon shes drug thams cad mkhyen pa nyid de/_me long lta bu'i ye shes te ye shes kyi me long la/_'das pa ma 'ongs pa da ltar ba thag nye ba dang ring ba 'chad pa'i rigs par dngos po thams cad snang ba'i phyir ro/_/'o na 'das ma 'ongs med pas
[\[274b.2\]]ji ltar snang zhe na/_brjod de ji ltar thag ring ba dus ring ba yang de ltar te/_ris drug gi 'khor lo thog ma dang tha ma med pa gang gi phyir bshad pa/_sangs rgyas ngo mtshar bsod nams shes rab 'byung gnas yin phyir phyogs dang rang bzhin gyis/_/ring ba gzigs ltar dus rings
[\[274b.3\]]'das la sogs pa ci ste mi gzigs so/_/de gnyis rigs pa mtshungs pas ris drug 'khor lo thog mtha' bar ma dang bral ba/_/gzigs te de ltar 'gro ba thog med dang ni ston pa thams cad mkhyen par grub/_/ces so/_/des bshad pa/_gal te 'khor ba thog mtha' med pa yin
[\[274b.4\]]na/_de'i tshe de mi shes pas thams cad mkhyen pa ji ltar grub ces bya ba ni med de/_ris drug gi 'khor lo la thog ma med cing tha ma yang med de/_'on kyang mngon sum gyis gzigs/_de bas/_thams cad mkhyen la 'gro ba dag_/ma lus da ltar ba bzhin snang /_/tha mal lta ba la
[\[274b.5\]]ltos nas/_/ring ba gsum ni bshad pa yin/_/longs spyod rdzogs pa la gdul bya dang smon lam gyi dbang gis sprul pa'i sku dang /_mnyam pa nyid kyi ye shes la sogs pa yang ngo /_/de bas don dam par skye ba la sogs pa med kyang kun rdzob yod par mi 'gal lo/_/'o na rnal
[\[274b.6\]]'byor pas gzhan gyi sems shes pa'i mngon shes kyis gzhan gyi rnam rtog shes kyi brtags pa'i dngos po ji ltar shes she na/_smras pa/_rtog pa'i blo dang des brtags pa'i shes bya 'di gnyis phan tshun ltos pa can yin pas/_rtog pa'i yul kyang shes so/_/'o na kun rdzob dpyod
[\[274b.7\]]pa'i rten gang yin/_kun rdzob kyang ma yin te bkag pas so/_/don dam kyang ma yin te/_de la spyod pa mi srid pas she na/_smras pa/_ji ltar 'jig rten la grags pa'i dngos po dang dpyod pa la brten nas 'jig rten gyi dpyod pa thams cad 'dir skye bo la go bar bya ba'i phyir brjod do/_/'o na
[\[275a\]]
[\[275a.1\]]dpyod pa yang dpyad par bya ba ltar brtags pa yin pas dpyad par bya bar 'gyur zhe na ma yin te/_ji ltar grags pa zhes bya bas lan zin to/_/de lta yin na skyon yang bshad de/_gang gi tshe legs par dpyad pa'i dpyod pas dpyod par byed na de'i thug pa med par
[\[275a.2\]]'gyur ro/_/de ci'i phyir dpyod pa'i don du/_gzung ba yang dpyad dgos pa'i phyir ro/_/dpyad par bya ba la thug med du ci ste med ce na smras pa/_dpyad par bya ba'i yul dpyad zin pa la dpyad pa'i rten med de/_gang la brten nas slar dpyod pa na thug med du 'gyur ba de stong par byas pa'i phyir ro/_/
[\[275a.3\]]dpyad par bya ba dpyod pas bya ba byas par 'gyur ba'i phyir ro/_/de bas rten pas skyod pa mi skye'o/_/rnam rtog med pa'i phyir 'jug pa dang ldog pa med pas chags pa'ang ma yin/_chags pa dang bral ba yang ma yin pa de ni mya ngan las 'das par brjod par bya ba dang bral bas rab tu zhi ba'i phyir ro/_/
[\[275a.4\]]brtags pa'i yul la dpyod pa bden te don dam par ma yin zhes bshad/_dngos por smra ba gang la dpyad par bya ba dang dpyod pa gnyi ga bden/_don dam par yod kun rdzob ma yin pa de nyid ni shin tu dka' bar gnas/_de nyid bshad de/_gal te tshad ma'i shes pa'i mthus gzhal bya'i don rnam
[\[275a.5\]]par bzhag na/_shes pa yod pa cis nyes te rang rig med pas tshad ma gzhan tshol na thug pa med pa'i phyir ro/_/'on te pha rol la brtags nas bshad de/_gal te shes par bya ba'i dbang gis shes pa rnam par bzhag na/_shes par bya ba yod par cis shes/_shes pa dang shes bya phan tshun
[\[275a.6\]]gyi dbang gis gal te gnyis yod par brjod/_shes bya'i dbang gis shes pa dang /_shes pa'i dbang gis shes bya yod par 'dod na de'i tshe phan tshun du brten pa'i phyir shes pa dang shes bya gnyi ga med par 'gyur ro/_/'dir dpe bshad de/_bu med par pha med na bu skyed pa la ltos pa can de yin
[\[275a.7\]]pas/_'o na bu ga las 'byung ste pha med pa'i phyir ro/_/de bas bu med pas pha med do/_/gang gi phyir phas bu skyed de yang bu med na pha ma yin pas phan tshun du brten pas gnyi ga med pa nyid do/_/don la yang sbyar te/_de bzhin pha dang bu ltar shes pa dang shes bya gnyi ga med de/_shes bya
[\[275b\]]
[\[275b.1\]]shes na shes par brjod de/_shes pas dpyad par bya ba shes bya yin/_ji srid du shes pa ma grub de srid du shes bya'o/_/'o na shes pa ni shes bya las byung /_myu gu las sa bon bzhin du shes pa de las shes bya grub par 'gyur zhes smras te/_g.yul sa'i bu gar gnas pa'i sa bon las myu gu
[\[275b.2\]]skye la/_myu gus sa bon rtogs pa ltar shes bya las skyes pa'i shes pas shes bya yod par ci ste mi rtogs/_lan bshad de/_dpe 'di mi mtshungs te/_bya ba myu gu las sa bon yod par rtogs pa gang /_de ni myu gu las tha dad pa'i shes pa las so/_/rgyu 'bras kyi 'brel pa sngar
[\[275b.3\]]rtogs pas de med na mi 'byung ba'i myu gu mthong nas sa bon rjes su dpog par byed do/_/shes pa yod par cis shes te rang rig med pa dang shes pa gzhan gyis shes na ha cang thal bar 'gyur ro/_/gang gi phyir shes bya des rtogs/_rang gis ma nges pa'i rtags kyi bsgrub bya mi
[\[275b.4\]]rtogs pa'i phyir ro/_/de bas tha snyad 'di kun rdzob pa kho na yin no/_/da ni rang bzhin du smra ba'i 'dod pa bshad de/_rgyang phan pa'i 'dod pa rgyu thams cad la ltos pa med pa las dngos po rnams skye/_rgyu med pa'i rgyu mtshan yang smras te/_pad+ma'i ge sar la sogs pa/_/ngo mtshar ba ni su
[\[275b.5\]]yis byas/_/rma bya'i mdongs la sogs pa yang /_/ngo mtshar ba ni su yis byas/_/ji ltar tsher ma la sogs pa'i/_/rnon po la sogs rgyu med pa/_/res 'ga' 'byung bas de bzhin du/_/sdug bsngal la sogs rgyu med do/_/'di ltar smra ba rnams la 'jig rten gyis rtogs pa'i
[\[275b.6\]]rgyu'i nus pas gnod pa bshad de/_re zhig la sogs pa'o/_/skye bo thams cad kyis mngon sum gyis ni mi dmigs pa de'i khyad par yin pa'i phyir/_mngon sum dang mi dmigs pa dag gis thams cad rnam pa du ma rgyu dang ldan pa/_'gro ba sna tshogs par mthong /_gang yod na 'bras bu
[\[275b.7\]]'byung gi med na mi 'byung ba de/_de'i rgyu yin no zhes nges par byed do/_/pad+ma dang sdong bu dang sogs pa'i sgras 'dab ma dang 'bras bu dang ge sar la sogs pa'i dbye ba rgyu'i khyad par las skye ste/_gzhan du na thams cad las skye bar 'gyur ro/_/de bas rgyu nges pa can las 'bras bu nges pa can skye'o/_/
[\[276a\]]
[\[276a.1\]]rgyu'i khyad par 'di grub na 'bras bu'i khyad par 'byung gi_/rgyu'i khyad par 'di gang las 'byung zhe na/_lan ni sngar gyi rgyu dbye nyid las so/_/skyed par byed pa'i rgyu'i khyad par las so/_/rgyu de la yang khyad par 'di gang las she na/_'dir rgyu snga ma'i khyad par las zhes brjod
[\[276a.2\]]par bya'o/_/ha cang thal ba'i skyon yang med de/_'khor ba thog mtha' med par 'dod pa'i phyir ro/_/rgyu 'bras kyi rjes 'gro dang ldog par grub ste/_gzhan las ma skyes der mi gnas/_/yul gzhan las kyang 'ongs pa min/_/gang yod pa na 'bras bu 'byung /_/de yi min na su yang min/_/zhes
[\[276a.3\]]byas nas so/_/de bas 'bras bu la 'khrul pa'ang med de/_rgyu gang dang gang las 'bras bu'i khyad par la nges pa'i rgyu yin/_snga ma skyed par byed pa'i rgyu nus pa las so/_/rang gi rgyu nyid kyis de lta bu'i rang bzhin can du de skyed/_gang gis gnod pa med na de lta bu'i 'bras bu skyed do/_/
[\[276a.4\]]gzhan yang rgyang pan pas 'di dngos po rnams kyi/_rgyu med ces smras rgyu mtshan dang bcas na/_/rang gi dam bca' rang gis 'jig par byed/_/gal te gtan tshigs de la mi brjod na/_/dam bca' 'ba' zhig brjod pas dgos pa med/_/rgyu 'bras grub pas 'jig rten pha rol dang thar pa
[\[276a.5\]]yang grub po/_/rgyang pan pa bsal nas dbang phyug rgyur smra ba bsal bar bshad de/_dbang phyug la sogs pa'o/_/rigs pa pa la sogs pa na re/_bcom ldan 'das de yod 'gro ba sna tshogs pa sprul pa la mkhas pa/_rtag tu nus pa ma nyams pa/_thog mar gyur pa rtag pa thams cad mkhyen pa
[\[276a.6\]]dbang phyug ste/_des 'gro ba rgyu dang bcas pa'o/_/lus dang khams dang /_ri dang rgya mtsho la sogs pa byed pa dang /_gnas pa dang 'jig pa'i rgyu dbang phyug chen po'o/_/lan byed pa pos ni re zhig dbang phyug gang yin smros/_'bras bu ni sa gzhi dang sa bon la sogs pa bya ba las tha dad pa de'i
[\[276a.7\]]rjes 'gro dang ldog pa la rjes su 'jug pa ni ltar snang ngo /_/de bshad pa/_gang yod na ni gang zhig 'byung /_/de min de yi rgyu nyid du/_/rtog par byed pa thams cad la/_/rgyu rnams thug pa med par 'gyur/_/zhes so/_/gal te sa la sogs pa 'byung ba rnams dbang phyug yin na de lta mod/_de'i rjes
[\[276b\]]
[\[276b.1\]]'gro mthong bas ming tsam la ngal bas ci bya/_don la khyad med pas so/_/du ma rang bzhin sna tshogs pa mi rtag pa 'jig pa'i ngo bo/_/g.yo ba med pas sems pa ma yin pas bya ba dang bral ba/_mchod par bya ba lha ma yin pa/_de bas bsgom par bya ba mi gtsang ba bshang ba la'ang sa la sogs pa yod
[\[276b.2\]]pas sogs pa'i sgras chu dang me dang rlung 'dzin no/_/de dag dbang phyug ma yin te/_de yi mtshan nyid med pas so/_/de ni rtag pa dang gcig pu yin no/_/sa la sogs pa ma yin na nam mkha' yin zhe na/_smras pa/_dbang phyug nam mkha' ma yin g.yo ba med pa'i phyir ro/_/rang
[\[276b.3\]]bzhin med pas bya ba dang bral bas so/_/'o na bdag yin mod ce na/_ma yin te sngar bkag zin pa'i phyir/_tha mal pas bsam par bya ba ma yin pa dbang phyug yin na/_bsam par bya ba'i lam las 'das pa'i bya ba nyid kyang bsam par bya ba ma yin pas/_de brjod pa mi
[\[276b.4\]]rigs pas brjod pas ci zhig bya/_gal te de mtshon pa bkag na yang de'i bya ba skye ba thams cad kyis shes pas bsam par bya ba yin zhe na/_smras pa/_des bskyed par 'dod pa gang yin/_gal te bdag yin na de rtag pa yin pas/_de ji ltar bskyed/_sa chu me rlung nam
[\[276b.5\]]mkha' dus phyogs yid sogs pa'i sgras 'dzin to/_/de dag kyang rtag pa yin pas des mi skyed do/_/dbang phyug ces bya ba'i bdag nyid kyang des mi skyed de/_rtag pa nyid kyi phyir ro/_/shes pa yang des mi skyed de/_shes bya las 'byung ba dang /_'khor ba thog ma med pa nas
[\[276b.6\]]shes bya la dmigs nas skye bas de las mi skye'o/_/bde ba dang sdug bsngal 'di las mi 'byung ste/_dge ba dang mi dge ba las so/_/de la yang de'i bya ba med do/_/da ni dbang phyug chen pos ci byas/_de ni thun mong gi skyon bshad de/_'gro ba'i
[\[276b.7\]]rgyu rtag pa'am mi rtag pa'ang de la rtag pa yin na rgyu la thog ma med pas/_'bras bu thog ma ga la 'byung /_des skyed cig_/rtag tu 'jug pas thog ma med pas des dbang phyug gis byas par mi 'grub po/_/rtag tu nus shing gnas pa rgyu yod na 'bras bu yang rtag tu 'byung ngo /_/ci ste 'bras
[\[277a\]]
[\[277a.1\]]bu thams cad rtag tu mi byed bskal pa'i dus su yang yod/_de ltar gnas pa dang bsdus pa yang brjod par bya'o/_/rkyen med pas mi byed ce na/_ma yin te de ni gzhan la ltos pa ma yin/_nus pa'i phyir dang rtag pa la rkyen gyis khyad par skyed mi nus pas so/_/khyad par
[\[277a.2\]]de las tha mi dad pa skye na/_de yang skye bar 'gyur ro/_/tha dad pa na khyad par kho na las 'bras bu skye bas/_de rgyu ma yin par 'gyur ro/_/de'i khyad par yin na de dang cis 'brel/_'brel pa gsum pas so zhe na/_de yang de dag la cis 'brel zhes 'brel pa bsams na thug pa med
[\[277a.3\]]par 'gyur ro/_/rkyen la ltos pa yod kyang de'i tshe tshogs pa yang des byed pas med pa mi srid de dbang phyug gis ma byas pa med pa mi srid pa'i phyir ro/_/des na byed pa po rtag pa ci la ltos/_nyer len gyi rgyu lhan cig byed pa'i rkyen tshad ma'i rgyu ste gsum las dbang phyug tshad ma'i rgyu yin pas
[\[277a.4\]]rkyen la ltos pa mi 'gal zhe na/_smras pa/_gal te tshogs pa la ltos na dbang phyug rgyur mi 'gyur/_de'i tshe thag pa la sogs pa'i tshogs pa las 'bras bu 'byung ba'i phyir ro/_/de las mi 'byung bas so/_/gzhan yang tshogs pa yod pa ni mi skyed par mi nus pa dang /_tshogs pa med
[\[277a.5\]]na byed mi nus pa'i phyir ro/_/gzhan yang tshogs pa yod nas byed kyang /_rang nyid 'dod bzhin du skyed dam mi 'dod bzhin du skyed/_de la gal te dbang phyug mi 'dod bzhin du byed na/_de'i tshe gzhan dbang du 'gyur ro/_/gal te 'dod bzhin du bskyed na de'i tshe 'dod pa'i dbang du 'gyur ro/_/
[\[277a.6\]]de ltar gzhan la ltos nas skyed pas dbang phyug tu mi 'gyur ro/_/des 'gro ba sna tshogs pa dbang phyug gi bya ba ma yin par grub po/_/de ltar rdul phran rtag pa'i rang bzhin rdul phran gnyis pa la sogs pa'i rim pas sa gzhi dang /_ri la sogs pa yin zhe na/_smras pa/_spyod pa la sogs
[\[277a.7\]]pa gang dag 'gro ba sna tshogs pa'i rgyu rdul phra rab rtag par smra/_de sngar cha rdul du phye bas zhes bya ba la sogs pas bkag pa yin no/_/de bas rdul phran rtag pa'i rang bzhin kyang 'gro ba ma yin no/_/da ni rang bzhin yongs su gyur pa'i tshul dgag par bshad de/_bstan pa dang g.yo ba'i rgyu gtso bo yin par grangs
[\[277b\]]
[\[277b.1\]]can gyis 'dod do/_/de'ang gang zhe na/_snying stobs rdul dang mun pa zhes yon tan gsum mnyam par gnas pa gtso bo zhes brjod do/_/snying stobs la sogs pa mi mnyam na 'gro bar brjod do/_/gang gi tshe skyes bu yul la longs spyod par 'dod pas de'i tshe gtso bo skyes bu dang 'byor ro/_/slar
[\[277b.2\]]yang sgra la sogs pa nyid du yongs su 'gyur ro/_/rim pa ni gtso bo las blo ste/_de las nga rgyal de las phyogs bcu drug dbang po lnga ste/_rna ba/_reg pa/_mig_/lce/_sna'o/_/las kyi dbang po lnga ni ngag dang /_lag pa dang /_rkang pa dang /_bshang lam dang /_dbang po'o/_/yid ces pa
[\[277b.3\]]dang bcu gcig go/_/de tsam lnga ste sgra dang /_reg pa dang /_gzugs dang /_ro dang dri'o/_/sgra la sogs pa lnga las nam mkha' dang /_rlung me chu sa rnams so/_/gtso bo ni rgyu nyid yin la 'bras bu min no/_/blo dang nga rgyal dang sgra la sogs pa lnga ni 'bras bu'ang yin la rgyu'ang yin no/_/dbang
[\[277b.4\]]po bcu gcig dang /_nam mkha' la sogs pa 'bras bu kho na yin te rgyu ma yin no/_/skyes bu ni 'bras bu'ang min la rgyu'ang ma yin no/_/gang gi phyir bshad pa/_bya ba'i rang bzhin 'gyur ba med/_/che sogs rang bzhin 'gyur ba bdun/_/rnam 'gyur rnam pa bcu drug ste/_/
[\[277b.5\]]skyes bu gtso min 'gyur ba min/_/zhes so/_/de ni rten med pa'i ri mo ltar shes nas lan 'debs pa pos bshad de/_gcig la sogs pa'o/_/gtso bo gcig pu la snying stobs rdul mun pa'i dbye bas rang bzhin gsum mi rigs pas gtso bo med do/_/de bas de'i 'bras bu
[\[277b.6\]]thams cad kyang med do/_/re zhig yon tan ni yod ce na/_smras pa/_de ltar gtso bo bzhin du snying stobs la sogs pa'i yon tan yang med do/_/gang gi phyir de dag re re yon tan gsum pa yin/_'gro ba yon tan gsum gyi rang bzhin zhes grub mtha' yin pas so/_/re re yang yon
[\[277b.7\]]tan gsum pa yin pas rang bzhin gcig pa ma yin pas so/_/snying stobs la sogs pa yon tan med na/_dpyad pas des bskyed pa'i sgra la sogs pa yang gnas pa ring du 'gyur ro/_/rgyu med 'bras bu mi srid pas so/_/gang bshad pa/_/rtag tu bde sogs sems pa min/_/'di ni gsal bar
[\[278a\]]
[\[278a.1\]]yang dag mthong /_/dad dang gdung bkren pa la sogs/_/tshul du 'dir ni dmigs pas so/_/de'ang mi rigs par bshad de/_sems pa med pa bems po gos la sogs pa la/_bde ba la sogs pa sems kyi rang bzhin de'i bdag nyid du mi srid/_gang gi phyir
[\[278a.2\]]snying stobs rdul mun pa kho na bde ba dang sdug bsngal de rmongs pa'o/_/yon tan de dag sems byung yin pas gos la sogs par med/_/ji ltar de la bde ba la sogs pa 'byung /_bde ba la sogs pa'i rang bzhin yin pas gos la sogs pa bde ba la sogs pa'i ngo bo ma yin 'on
[\[278a.3\]]kyang bde ba la sogs pa de las skye bas she na/_smras pa/_bde ba la sogs pa de'i rgyu gos la sogs pa'i dngos po rnams kyang dpyad de/_de dag yan lag can yang ma yin/_rdul phran gyi rang bzhin yang ma yin/_yon tan gsum pa yang ma yin par dpyad pa'i phyir ro/_/snang ba
[\[278a.4\]]rnams kyang rang bzhin med pa'i phyir ro/_/gsal ba bde ba la sogs pa'i rang bzhin yin na/_gos la sogs pa kho na bde ba la sogs pas bskyed par 'gyur zhes bshad de/_khyod kyi la sogs pa'o/_/de ltar yin kyang de la gos la sogs pa dang /_sogs pa'i sgras tsan+dan la sogs
[\[278a.5\]]pa de las 'byung ba med do/_/gos sogs la bde sogs kyang 'byung ste/_gos sogs la bde sogs kyang med/_de'i rjes 'gro dang ldog pa'i rjes su 'brang bas bde ba la sogs pa ni de'i 'bras bu yin no/_/snying stobs la sogs pa'i yon tan gyi bdag nyid yin pas/_gang bde ba la sogs
[\[278a.6\]]pa rtag par 'dod pa de'ang rtag pa ma yin par bshad de/_bde ba dang sdug bsngal ba dang rmongs pa rtag pa nam yang mi dmigs so/_/yon tan rnams med pa'i phyir ro/_/gal te bde ba la sogs pa rtag pa yin na de'i tshe rtag tu dmigs par 'gyur zhes bshad de/_bde sogs la sogs pa'o/_/
[\[278a.7\]]de'i rang bzhin ma spangs pa'i phyir ro/_/gal te mi gsal ba'i tshul gyis nub pas mi mthong zhe na/_smras pa/_bde ba la sogs pa gsal ba nyid lan cig tu gyur na rtag pa yin pas bde ba myong ba rtag tu ci ste mi 'gyur/_gal te de nyid gsal bar gyur la mi dmigs pa'i tshe/_phra bar 'gro
[\[278b\]]
[\[278b.1\]]ste nyin mo skar ma bzhin no/_/de ni mi bden te gang gi phyir rags pa'i rang bzhin kho na phra zhing mi gsal bar ga la 'gyur/_rtag pa'i phyir ro/_/gcig la tshul du mi rigs so/_/rags pa gsal ba'i dngos po dor nas phra ba mi gsal ba'i tshul du gyur na/_'o na rags pa dang phra ba mi
[\[278b.2\]]rtag pa'i tshul du 'gyur/_skye ba dang 'gags pas so/_/mi rtag pas ci ste zhe na/_smras pa/_de tsam nyi shu lnga thams cad rags pa dang /_phra ba bzhin du mi rtag par ci ste mi 'dod/_gzhan yang rags pa 'di bde ba la sogs pa las tha dad dam mi dad/_gal te tha dad na de'i tshe de log na
[\[278b.3\]]sngar bzhin du bde ba myong bar 'gyur/_gos log na bum pa mi dmigs pa med pa bzhin no/_/gal te tha mi dad na de la bshad de/_rags pa bde ba las gzhan ma yin na/_de'i tshe bde ba kho na yin pas bde ba la gsal bar mi rtag pa nyid/_rags pa log nas bde ba yang ldog pa'i phyir
[\[278b.4\]]ro/_/gal te thams cad du 'gag na bde ba slar mi skye ba nyid/_gtan nas med pa nam mkha' ltar skye ba mi rigs pas so/_/gal te med pa 'ga' yang mi skye na gang rnam pa thams cad du med pa de mi skye/_dper na nam mkha'i me tog bzhin no/_/gzhan yang ni de lta ste/_ci'i phyir med
[\[278b.5\]]pas so zhes 'dod na 'dir bshad de/_sngar mi gsal ba'i gnas skabs su gsal ba med/_phyis gsal bar skye ba khyod mi 'dod kyang gnas/_gzhan du na/_sngar yang dmigs par 'gyur ro/_/skyon gzhan yang yod de/_'bras bu rgyu la yod pa na zan za ba yang mi gtsang ba za
[\[278b.6\]]bar 'gyur/_zan gyi 'bras bu mi gtsang ba zan gyi gnas skabs su yang yod pas so/_/gzhan yang ras bal gyi sa bon la skye bar 'gyur ba'i gos yod pas/_gos kyi rin gyis ras bal gyi sa bon nyos la gyon cig_/gal te mun pa'i ngo bo mi rigs pas rgyu la 'bras bu
[\[278b.7\]]'jig rten gyis ma mthong zhe na/_'o na de nyid shes kyi de mthong bar 'gyur/_de ni med de/_grangs de nyid shes pa'i yang 'jig rten bzhin du 'di ni tha snyad yod/_de'ang zan za ba mthong gos 'dod kyang ras bal gyi sa bon mi nyo'o/_/rgyu la 'bras bu yod pa gang gis rtogs/_/shes
[\[279a\]]
[\[279a.1\]]pa de tha snyad pa'i skye bo la yang yod pas/_de nyid shes pa bzhin du 'jig rten pas ci ste mi mthong /_'jig rten gyis mthong ba tshad ma ma yin zhe na/_lan 'debs pa pos gal te 'jig rten tshang ma ma yin na de'i tshe/_des gsal bar mthong ba yang bden pa ma yin
[\[279a.2\]]'di ni dbu ma pas 'dod pa nyid do/_/pha rol pos 'di smras te/_gal te tshad ma don dam par tshad ma ma yin na/_des gzhal ba brdzun par mi 'gyur ram des ci ste zhe na/_don dam par rang bzhin med pa stong pa nyid tshad ma nges pa gang yin pa de'ang med par 'gyur ro/_/lan bshad
[\[279a.3\]]de/_rtog pas brtags pa'i dngos po ma brtags pas de dngos med 'dzin pa ma yin/_sa phyogs la brtags pa'i bum pa med par rtogs so/_/'jig rten la grags pa'i dpyad pas/_der bum pa'i gzugs gang yang med do/_/de bas brtags pa'i dngos po ma grub pas med
[\[279a.4\]]pa'o/_/de phyir brdzun pa'i dngos po gang yin pa de med pa gsal bar brdzun/_de ltar dngos dang dngos min brtags pa yin pas/_rang bzhin med pa kho na gnas par 'gyur ro/_/de nyid gsal bar byed de de bas rmi lam du gnas pa'i bu skyes nas 'chi na de med rmi ba'i rtog pas
[\[279a.5\]]bu de yod par rtog pa 'gog par byed do/_/yod pa'i rtog pa 'gog par byed kyang de brdzun yin bu de rmi lam du ma skyes pa dang /_ma 'gags pa'i phyir ro/_/yang na bu bden la rmi lam du shi ba la 'di sbyar bar bya'o/_/de ltar chos rnams skye ba dang 'gag pa'o/_/'di tshad ma ma yin kyang rang
[\[279a.6\]]bzhin med pa la skyon med do/_/de ltar rgyu med pa dang rgyu mi mnyam pa bsal nas nye bar bsdus te/_gang gi phyir rang bzhin las 'bras bu mi 'byung /_de bas de ma thag pa'i dpyad pas 'ga' 'ang rgyu med yod ma yin/_skyes bu dang dus la sogs pas byas pa yang med par shes par bya'o/_/
[\[279a.7\]]des rgyu med pa la ma yin par grub po/_/'o na rang bzhin dang dbang phyug dang gtso bo la sogs pa las mi skye na yang /_'dod pa'i rgyu las don dam par skye bas ji ltar rang bzhin med ce na/_'dir rang las ma yin gzhan las min/_gnyis las ma yin zhes mtha' gsum bsgrub par bshad de/_
[\[279b\]]
[\[279b.1\]]so so la sogs pa'o/_/de la rang ngam gzhan so so re re la ma yin/_gnyis 'dus pa la yang ma yin/_rkyen rnams las skye ba'i tshul du gnas pa ma yin no/_/de la re zhig rang las dngos po mi skye ste/_skye ba'i sngon du dngos po med pa'i phyir gang las skye/_skyes na'ang rdzogs pa'i phyir ci
[\[279b.2\]]skye/_gzhan yang kho na las skye na skyes pa nyid slar skye bar 'gyur te/_de ni mi rigs byas pa byed pa mi srid pas so/_/yang na sa bon la sa bon kho na 'byung gi myu gu nam yang mi skye'o/_/sa bon dang myu gu ngo bo gcig pa yang ma yin no/_/rang gi dngos po bskyed na gang yang skye bar mi
[\[279b.3\]]'gyur/_phan tshun du brten pa'i phyir ro/_/rang bzhin yod na skye/_skyes nas rang bzhin no/_/gzhan las ma yin te/_sA lu'i sa bon las sran ma'i myu gu skye bar thal lo/_/gzhan nyid du khyad med pas thams cad las thams cad skye bar 'gyur ro/_/bskyed bya dang skyed byed kyi nus pa nges pa
[\[279b.4\]]can yin pas skyon med ce na/_ma yin te/_'bras bu ma skyes pa'i tshe su'i nus pa/_'bras bu skyes nas rgyu med pas su la nus pa/_dus mi mnyam pas bskyed bya dang /_skyed byed kyi nges pa yang med do/_/rgyun gcig gis nges pa'ang mi rigs te rgyun med pa kho nas so/_/gnyi ga la
[\[279b.5\]]yang ma yin te/_so so la bkod pa'i skyon rnams 'dir 'byung bar thal bas so/_/so sor mi nus na bsdus kyang mi nus pas so/_/long ba brgya tham pas yang mi mthong bas so/_/bye ma gcig gis snum 'byin mi nus pa ltar mang po bsdus kyang mi nus pa bzhin no/_/dngos po rnams
[\[279b.6\]]'jig rten 'das pa las da ltar ba/_da ltar ba las/_ma 'ongs par 'gro zhes dus gsum smra ba rtogs nas bshad de/_dus dang phyogs gzhan las cung zad kyang byung ba ma yin la/_da ltar ba la mi gnas de las ma 'ongs par yang mi 'gro_/gang gi phyir de lta yin na 'dus
[\[279b.7\]]byas kyang rtag par 'gyur te/_rtag tu yod pa'i phyir da ltar ba kho na'o/_/rang bzhin rtag tu yod pa dang dngos po rtag par mi 'dod de/_dngos po rang bzhin las gzhan min/_/dbang phyug spyod 'dis gsal ba yin/_/thams cad yod par smra ba'i bsdus pa yin no/_/de ltar dus gsum
[\[280a\]]
[\[280a.1\]]las 'das pas sgyu ma las 'di khyad par ci yod/_rmongs pas bden par gang byas pa 'di sgyu ma mkhan gyis sprul pa'i glang po che la sogs pa las/_rgyu las byung ba 'di la rang bzhin med pas khyad med de/_de nyid bshad de/_rnam shes la sogs pa sgyu mas sprul pa dang /_
[\[280a.2\]]'jig rten du grags pa'i rgyus byas pa 'di gang las 'byung /_'gags pa'i dus su gar 'gro ba rigs pa phra mos brtag par bya/_'o na rgyus bskyed pa ji ltar mi bden zhe na/_smras pa/_gang zhig la sogs pa'o/_/dngos po gang rgyu nye na mthong gi de med na mi mthong /_gzhan la rag las
[\[280a.3\]]pas me long gi gzugs brnyan dang mtshungs la/_me long yod na byad mthong gi de med na mi mthong /_de ltar dngos po yang rgyu dang nye ba dang ring ba la'o/_/gzhan la rag las pas byas pa rang bzhin ma yin pa la bden pa ga la yod/_gzhan yang rang dang gzhan gnyi ga'i bdag nyid rgyus
[\[280a.4\]]dngos po yod pa'am/_med pa'am gnyi ga'i rang bzhin bskyed/_de la rgyu'i bya ba'i sngon du yod pa la rgyus dgos pa ci/_rdzogs pa'i phyir ro/_/gnyis pa bshad de/_'on te de ni med pa na yang rgyus ci bya/_ri bong gi rwa lta bu med pa la rgyu'i bya ba med pas so/_/'o na med pa nyid rgyu las
[\[280a.5\]]skye ba ma yin nam/_smras pa/_dngos med nam mkha' lta bu la bye ba brgya phrag rgyu yis kyang bsgyur du med de gzugs med pa'i phyir ro/_/dngos po yin du chug ce na/_smras pa/_dngos po ma yin pa de ji ltar dngos por 'gyur/_dngos po ma yin pa las log nas she na/_smras pa/_dngos po
[\[280a.6\]]ma yin pa las log nas gzhan dngos por gyur pa gang zhig yin/_zan za ba la sogs pas rgyu yongs su smin pa 'gog pa'i phyir ro/_/sngar med pa log nas dngos po 'byung zhe na/_smras pa/_dngos med kyi dus su dngos po mi 'byung na gang gi tshe nam dngos po 'byung bar 'gyur/_dngos min
[\[280a.7\]]'gal tshabs can gyis rtag tu don dam pas dngos po skye bar mi nus so/_/skye 'gyur gyi dngos pos dngos min bzlog ce na/_smras pa/_ji srid dngos po ma skyes pa de srid du dngos min mi ldog pas dngos po ma skyes par sngar gyi dngos min 'bral bar mi 'gyur ro/_/gal te dngos min ma log par dngos
[\[280b\]]
[\[280b.1\]]po skye/_skyes nas 'gal bas dngos min bzlog ce na/_smras pa/_dngos med la sogs pa'o/_/dngos min ma log par dngos po la skabs med de/_'gal ba dngos min yod las so/_/don dam par dngos po'i skye ba 'gag nas skyes pa bzlog pa med par bshad de/_dngos po'ang med
[\[280b.2\]]par 'gyur ba ma yin te/_ji ltar dngos min dngos por mi 'gyur ba ltar/_de cis she na/_rang bzhin gnyis su thal bar 'gyur ba'i phyir/_gcig pu kho na la dngos po dang dngos min tshul gnyis mi srid pas so/_/nye bar bsdus shing bshad de/_de ltar bshad pa'i rim pas skye ba dang 'gag pa
[\[280b.3\]]med pas/_gang gi phyir 'gag pa med la dngos po'ang yod pa ma yin te/_rtag tu ma skyes pa ma 'gags pa de bas/_'gro ba 'di thams cad rang bzhin med pa'o/_/'o na kun rdzob kyi bden pa ji ltar zhe na/_smras pa/_dmyal ba la sogs pa'i ris kun rdzob kyi bden pa ni gnyid kyi gnas skabs
[\[280b.4\]]na ma skyes pa nyid mthong ba ltar/_kun rdzob rmongs pa la'ang de ltar ro/_/de bas kun rdzob ni rmi lam lta bu'o/_/don dam pa ni skye ba med pa'o/_/rnam par dpyad na chu shing dang 'dra'o/_/chos thams cad rang bzhin med pas chu shing ltar snying po med pa'o/_/gang gi phyir don dam par chos thams cad
[\[280b.5\]]skye ba med la 'gag pa med/_de bas mya ngan las 'das pa ni nyon mongs pa dang shes bya'i sgrib pa spangs pa dang /_ma 'das pa ni sems 'dod chags la sogs pa nyon mongs pa'i dbang du gyur pa rnams te/_de dag gnyi ga la don dam par dbye ba med la kun rdzob tu nyon mongs pa skye ba la sogs
[\[280b.6\]]pa brtags pas so/_/bshad pa'i rigs pas nyon mongs pa la sogs pa skye ba la sogs pa med pas mya ngan las 'das pa dang khyad med pa'i phyir ro/_/'di ltar de kho na nyid mi shes pas brdzun pa la mngon par zhe na/_rang nyid kyis rang sdug par byed ces bshad de/_de ltar bshad pa'i lam gyis
[\[280b.7\]]thams cad rang bzhin med pa la gang rung las ci thob/_gang rung gi su zhig la shor/_rim gro byas pa'am yongs su brnyas pa sus su la slar byed par 'gyur/_dngos po la rang bzhin med pas gang las bde ba/_gang las sdug ste bde sdug gi rgyu med pas so/_/gang dga' ba gang mi dga' ba
[\[281a\]]
[\[281a.1\]]gang dang phrad pa dang bral ba'i phyir 'bad pa'o/_/sred pa gang yin pa'i ci la sred/_gang gis 'khor ba de btsal bas gti mug tsam ste rang bzhin med do/_/dpyad na gson pa'i 'jig rten gang yin te med pas so/_/gang zhig 'dir 'chi bar 'gyur te/_gang zhig
[\[281a.2\]]byung bar gyur/_gang 'byung bar 'gyur te/_'das pa la sogs pa ltos pa can yin pas so/_/gnyen dang bshes gang zhig gang gi yin/_gang las mi dge ba dang srid par 'chi ba'o/_/thams cad nam mkha' dang 'dra ba bden pa'i don goms pa'i khyad par gyi mthar thug las
[\[281a.3\]]byung ba rnal 'byor pa'i ye shes la snang ngo /_/de bas de bzhin du bdag 'dra ba gzhan gyis kyang de kho na nyid the tshom med par gzung bar bya'o/_/gang mi shes pas byis pa rnams 'thab pa'i rgyus rab tu 'khrug spro ba'i rgyus dga' bar byed do/_/mya ngan dang /_ngal ba dang /_sgyid lug
[\[281a.4\]]dang /_phan tshun du gcod pa dang 'bigs pa la sogs pa'i sdig pas bdag bde bar 'dod pa rnams tshegs chen pos 'tsho ba'o/_/de ltar zhe sdang dang 'dod pa la sogs pas ngan spyod byas te shi nas mi bzad sdug bsngal ngan song du yun rings ltung ste/_las zad na yang dang yang du bde 'gror
[\[281a.5\]]'ongs shing bde ba mang po spyad nas so/_/'dod pa dang gzugs dang /_gzugs med kyi srid pa la nye bar 'tshe ba rnam pa sna tshogs pa 'byung ste/_mi shes pa'i dbang gis so/_/srid pa der ni de nyid ma yin pa gzugs la sogs pa 'di 'dra rmongs par byed pa dang /_de'i don du phan tshun du 'gal ba
[\[281a.6\]]'byung ste/_mu bzhi dang bral ba'i de nyid mi rtogs pas so/_/der yang dpe med cing mi bzad pa'i sdug bsngal rgya mtsho mtha' las 'das pa dang /_der ni de ltar brtson 'grus chung zhing der ni tshe yang thung ba nyid do/_/gson pa dang nad med pa la phan pa'i bya ba dang /_bkres pa dang /_skom pas ngal
[\[281a.7\]]ba dang /_gnyid dang /_phyi nang gi 'tshe ba dang /_byis pa dang 'grogs pas dgos pa med par dus 'da' bar mi bya'o/_/de bas tshe ni don med par myur du 'da' la chags pa dang bral ba'i rnam dpyod shin tu rnyed par dka'/_chags pa dang bral kyang ting nge 'dzin gyi dgra g.yeng ba dgag pa dka'o/_/de'i
[\[281b\]]
[\[281b.1\]]steng du ngan song chen por ltung bar byed pa'i ched du bdud brtson par byed/_der yang rgyang pan pa dang dpyod pa pa la sogs pa lam log pa mang bas the tshom spong ba dka'o/_/de ltar shi nas slar dal 'byor rnyed par dka' ba dang /_sangs rgyas 'byung ba rnyed pa de bas kyang dka' la 'dod chags la
[\[281b.2\]]sogs pa nyon mongs pa'i tshogs kyi chu bo bzlog par dka'o/_/de bas kye ma sdug bsngal brgyud par 'gyur/_gcig las thar kyang gzhan du ltung ba'i phyir ro/_/slar gzhan gyi sdug bsngal gyis sdug bsngal bas bshad de/_de ltar bshad pa'i rim pas phan pa dang gnod pa mi shes pas gong
[\[281b.3\]]nas gong du yongs su gdungs pa'i sdug bsngal gyi chu bo la gnas pa/_ma rig pas long bas rang gi sdug bsngal mi mthong ba la/_kyi hud mya ngan bya bar 'os/_dpe bshad de/_ji ltar blo rgod pa 'ga' zhig yang yang khrus byas nas grang ba'i gdung bas/_yang dang yang du me la 'jug pa ltar sems
[\[281b.4\]]can 'di dag kyang sdug bsngal gyi me 'bar bas bzung yang bdag nyid bde bar rlom pa bzhin gnas so/_/rang nyid bag med pa mi mthong bar bshad de/_de ltar la sogs pa'o/_/'chi ba dang rgas pa med pa'i rol pa bzhin du spyod pa ci dgar gnas pa rnams la/_rgas pa dang na ba la
[\[281b.5\]]sogs pa 'jigs su rung ba bcos su med pa'i 'chi ba sngon du 'gro ba mi bzad pa 'ong bar 'gyur ro/_/ji ltar rgyal po la gdams pa'i mdo las gsungs pa/_phyogs bzhi nas ri bzhi bu ga med pa/_sra ba nam mkha' reg cing /_sa gzhi rmo zhing 'ong ba gang la brgyugs te 'bros pa sla ba
[\[281b.6\]]ba ma yin/_de ltar rgas pa dang /_na ba dang /_gdung ba dang /_'chi ba bzhi/_dar la bab pa dang /_nad med pa dang /_phun sum tshogs pa dang /_gson pa rnams 'joms shing 'ong bar 'gyur ro zhes bya ba la sogs pa'o/_/de dag gi sdug bsngal zhi ba'i phyir smon lam byed de/_de ltar la
[\[281b.7\]]sogs pa'o/_/sdug bsngal kho na med de/_dpe gdungs pa rnams la/_bsod nams kho na sprin te/_gdung ba sel bas so/_/de las byung ba bdag gi bde ba'i yo byad gos dang zas la sogs pas bdag nam zhi bar byed par 'gyur/_mngon par mtho ba bshad nas/_nges par legs pa
[\[282a\]]
[\[282a.1\]]bshad de/_nam zhig la sogs pa'o/_/dngos por dmigs pa'i lta ba rnams la tshig dang rtog pa'i yul du ma gyur pa'i stong pa nyid kun rdzob kyis nam ston par 'gyur/_ye shes kyi tshogs bshad nas/_bsod nams kyi tshogs bshad de/_sbyin pa la sogs pa
[\[282a.2\]]bsod nams kyi tshogs gus pas 'khor gsum du rang bzhin med pa yang ngo /_/shes rab bstan pa'i le'u ni phung po ste/_de'i dgongs pa'i 'grel pa khyad par gsal byed ces bya ba dgu pa'o//_//yongs su bsngo ba bshad de/_bdag gi la sogs pa'o/_/byang chub ni yon
[\[282a.3\]]tan dang skyon ni 'phel ba dang 'grib pa'i mthar thug la gnas pa/_de kho na nyid kyi shes rab dang thams cad mkhyen pa nyid de/_de'i slad du spyod pa ni sbyin pa la sogs pa goms pa ste/_de la 'jug pa byang chub tu sems bskyed pa la sogs pa rnams dgu gang gis de ni de bzhin no/_/de'i khyad
[\[282a.4\]]par du bsams pas dge ba bdag la gang byung ba des skye bo thams cad byang chub spyod pa kho na rgyan/_tshigs bcad thams cad blo la len pa dang don gyis de'i don sgom pa'i phyir de snying la gnas pas de gang gi yin pa de bzhin no/_/thugs rjes bshad de/_phyogs la sogs pa'o/_/lus
[\[282a.5\]]sems kyi gnod pa can lus kyi bde ba reg pa'i rgya mtsho sems kyis yid bde ba'i rgya mtsho thob par shog/_/byang chub sems dpa'i bde ba ni zag pa med pa ste/_sems can grol ba zhes bya ba la sogs pas bshad pas so/_/dmyal ba ni yang sos dang /_thig nag dang /_bsdus 'joms
[\[282a.6\]]dang /_ngu 'bod dang /_ngu 'bod chen po dang /_tsha ba dang /_rab tu tsha ba dang /_mnar med de brgyad tsha ba'i dmyal ba'o/_/so thams thams pa dang /_kyi hud smra ba dang /_a chu sgrogs pa dang /_chu bur dang /_chu bur chen po dang /_ut+pal ltar gas pa dang /_pad+mo ltar gyes pa dang /_pad+mo ltar cher
[\[282a.7\]]gyes pa ste grang ba'o/_/zag pa med pa'i bde ba 'di la yod pas bde ba can/_sa la rab tu 'jug pa kho na der skye ba'o/_/byang chub sems dpa' kho na sprin chen po ste/_des snying brtse bas tsha ba'i dmyal ba la chu bsil ba'i char phab pas so/_/de ltar grang ba'i dmyal bar shin tu dro ba'i 'od zer
[\[282b\]]
[\[282b.1\]]spros pas so/_/nye ba'i dmyal ba bshad de/_ral gri dang /_mda' dang /_mdung dang /_nus pa la sogs pa'i lo ma can ni lha'i kun dga' ra ba dga' tshal ltar sdu gur shog_/ku tra ni las kyi sgyu mas kha thur du bltas pa/_rnon po sor bcu drug pa/_'bar ba lcags kyi tsher ma can shal ma ri'i
[\[282b.2\]]sdong po nye ba'i dmyal ba shal ma ri'i nags la gnas pa rnams ni/_chos dang mthun pa 'dod pa'i don ster ba'i lha'i yul na gnas pa'i dpag bsam gyi shing la gnas par gyur cig_/bdag gi dge ba'i stobs kyis zhes 'chad par 'gyur ba kun dang sbyar ro/_/dmyal ba'i tshogs dag ni
[\[282b.3\]]nyams dgar shog_/cis she na pad+ma'i dri bsung dang ldan pa'i mtsho dang /_thing ril la sogs pa'i skad snyan 'byin pas so/_/byang chub sems dpa'i rdzu 'phrul gyi mthus nye ba'i dmyal ba me ma mur la sol ba'i phung po 'bar ba ni gzi brjid 'bar bar nor bu'i phung por shog_/lcags kyi sa
[\[282b.4\]]gzhi me 'bar ba shel gyi sa gzhi ru gyur cig_/gang la sems can 'dus pa cher gdungs pas 'joms par byed pa'i dmyal ba'i ri rnams ni/_mchod pas brgyan pa rgyal ba gnas pa'i gzhal yas khang du dmyal ba pa rnams la snang bar gyur cig_/me 'bar ba bsil ba'i char dang /_rdo ba tsha
[\[282b.5\]]ba'i char dang /_mtshon gyi char ni ding nas brtsams te/_log par lta ba rnams kyi mgor me tog gi char du snang bar shog_/'dir brnab sems kyis gzhan gyi nor la 'dod pa mi nyams pas dmyal bar nor gyi phung po mthong nas brgyugs pa rnams phan tshun du 'thab pa ni brtse ba'i phyir me tog
[\[282b.6\]]'phen par shog_/dmyal ba'i 'obs 'bar ba'i zangs ma'i khu ba'i chus gang ba'i nang du nub pa'i sems can sha kun zhig pa/_me tog kun da ltar dkar ba'i rus pa'i lus can ni bdag gi bsod nams kyis lha'i lus thob nas lha'i bu mo rnams dang /_lha yul gyi chu bo gang gA'i chu la rtse zhing
[\[282b.7\]]gnas par gyur/_chu bor gnyi ga mtshungs so/_/dmyal ba 'dir gshin rje'i pho nya dang /_khwa dang /_bya rgod rnams 'jigs su rung ba skrag cing phyag na rdo rje mthong bar gyur cig_/des dmyal ba pa rnams sdug tu mi 'jug_/sha dang rkang mar la sogs pa'i du ba gyen du rgyu bas byas pa'i
[\[283a\]]
[\[283a.1\]]mun pa/_phyogs kun du 'joms pa'i 'od zer yid du 'ong ba dga' ba dang bde ba skyed pa dmyal ba rnams kyis gyen du bltas pas mthong nas 'od zer 'di su'i yin bltas pas/_nam mkha' la phyag na rdo rje gzi brjid 'bar ba mthong nas/_rdzu 'phrul chen po de la
[\[283a.2\]]dang ba'i shugs kyis rnyog pa med pa bzhin du/_dmyal ba las de dang lhan cig tu 'grogs par shog_/'phags pa spyan ras gzigs kyi mthus dmyal ba la dri bzangs kyi chu dang 'dres pa pad+ma'i char 'bab par shog_/des chil chil sgrogs shing dmyal ba'i me 'joms pa mthong bar gyur
[\[283a.3\]]cig_/de bas 'di yin zhes bde bas tshim pa dmyal ba pa rnams kyis gang las byung mi shes par thugs rje chen po mthong bar gyur cig_/'jam dbyangs mthong nas dmyal ba pa rnams phan tshun du 'bod de/_kye grogs bdag ding nas brtsams te 'jigs par ma byed myur du tshur shog_/bdag
[\[283a.4\]]cag gson pa nyid/_grol ba nyid gang gi phyir gzhon nu zur phud lnga dang ldan pa mi 'jigs sbyin pa'i 'od zer can bdag cag gi gan du 'ongs gang gi mthus sdug bsngal thams cad bral/_dga' ba'i shugs rnams rab tu 'jug_/yang dag par rdzogs pa'i byang chub tu sems byung /_skye bo
[\[283a.5\]]thams cad skyob pa'i phyir ma lta bu'i snying rje skyes so/_/khyed cag steng du 'di la ltos shig_/lha'i yul nas babs pa lha brgya phrag du mas cod pan gyis zhabs kyi pad+ma la mchod pa/_'u cag la brtse bas spyan brlan pa lha rnams kyis ma chod pas dbu la me tog du ma'i tshogs kyi char 'bab pa/_
[\[283a.6\]]lha mo stong phrag du mas 'jam dpal gyi bstod pa sgrogs pa dang ldan pa/_yid du 'ong ba gzhal yas khang du mas nye bar spras pa/_'jam dbyangs mthong nas da ni grogs dag tshur shog la sogs pa'i dmyal ba rnams ku co 'don par shog_/de ltar gzhung brtsams pa las byung ba'i bdag gi dge
[\[283a.7\]]bas kun tu bzang po la sogs pa nyon mongs pa dang shes bya'i sgrib pa dang bral ba/_sa bcu'i byang chub sems dpa' rnams kho na sprin bde bar reg pa/_bsil ba dri bzang ba'i rlung dang char 'bebs par mthong nas dmyal ba rnams mngon par dga' bar gyur cig_/sdug bsngal mi bzod cing slar yang
[\[283b\]]
[\[283b.1\]]bshad de/_sreg pa dang gcod pa dang 'bigs pa la sogs pa'i tshor ba mi bzad pa dang /_gshin rje'i pho nya rnams la 'jigs pa dmyal ba rnams kyi sdug bsngal zhi bar gyur cig_/de dang der gnas pa dmyal ba dang yi dgas dang dud 'gro las grol bar gyur cig_/
[\[283b.2\]]chen po kun gyis chung ba kun za ba/_chung ba mang po 'dus pas che ba yang srid/_de'i 'jigs pa dud 'gro rnams la med par gyur cig_/bkres skom gyi sdug bsngal dang bral zhing bde ba dang ldan pa/_yi dgas rnams ni sgra mi snyan gyi mi rnams bzhin du tshe lo stong phrag gcig
[\[283b.3\]]pa/_dus ma yin par 'chi ba dang bral ba/_ma rmos pa dang ma btab pa'i sA lu dang /_dpag bsam shing la sogs pa phun sum tshogs pa dang ldan par gyur cig_/'jig rten dbang phyug gi phyag las 'bab pa bdud rtsi'i rgyun/_snying rje'i rgyu mthun brgya phrag du mas
[\[283b.4\]]khrus byas pas tshim par gyur cig_/yi dgas rnams bsil bar gyur cig_/mi'i ris la 'ang long ba rnams kyis gzugs mthong ba dang /_'on pa rnams kyis sgra thos pa dang /_sbrum ma rnams sangs rgyas kyi yum bzhin du na tsha med par btsa' bar shog_/mi
[\[283b.5\]]rnams kyis kyang gos la sogs pa bde ba yang mi phan pa mi rung bas gang gang 'dod pa'i phan pa thams cad thob par gyur cig_/rgyal po dang chom rkun la sogs pas 'jigs pa rnams 'jigs pa med pa dang /_pha ma dang bu la sogs pa'i sdug bsngal gyis gdung ba
[\[283b.6\]]rnams yid bde bar 'gyur ba dang /_phyi nang gi gnod pas yi chad pa rnams kyang yid sos pa de bas brtan pa'i bde ba dang ldan par gyur cig_/tshad pa'i nad la sogs pa las grol bas nad med pa dang /_bcings pa sna tshogs pa las grol ba dang /_phyi nang gi
[\[283b.7\]]stobs thob pas stobs dang ldan pa dang /_phan tshun du sdong ba dang bral zhing brtan par gyur cig_/'gron po la sogs pa go sla'o/_/gru chen ni gzings la sogs pa'o/_/ngogs ni rgya mtsho la sogs pa'o/_/mya ngan ni lam bgrod par dka' ba'o/_/lam gol ni log pa'o/_/
[\[284a\]]
[\[284a.1\]]gnyid du song ba dang /_chang la sogs pas myos pa dang /_rab tu myos pa ni g.yeng ba che ba la/_rngon pa dang /_nags dang /_dgras bgrod par dka' ba las mgon med pa dang /_byis pa dang /_rgan po rnams la lha yis bsrung bar shog
[\[284a.2\]]mi khom pa ni sngar bshad do/_/dad pa ni mos pa ste/_bsod nams dang ni 'gyod pa med/_/yid bde ba dang bde ba che/_/nyam nga med cing brtan pa dang /_/khyad par du ni 'gro ba dang /_/chos rnams mngon par rtogs pa dang /_/bla na med pa rang gzhan don/_/myur du mngon par shes pa
[\[284a.3\]]dag_/lhag par mos pa'i phan yon no/_/shes rab kun rdzob de nyid don/_/sems can kun don spyod yul can/_/sa la 'jug par byed pa dang /_/sangs rgyas chos rdzogs byed pa dang /_/sangs rgyas bya ba byed pa'i phyir/_/bya ba dag la ma 'khrul ba/_/ji lta bar ni
[\[284a.4\]]yongs shes nas/_/ting 'dzin la gnas grol byed pa/_/don dam gsal bar byed pa dang /_/chos kyi bdag med rtogs pa dang /_/shes bya'i sgrib pa dag pa'i thabs/_/rtog pa med cing the tshom bral/_/sa bon las byung snying rje ni/_/rang gi sa bon las byung ba'i/_/mi mthun
[\[284a.5\]]phyogs kyis ma bcom na/_/shin tu sems kyi bdag nyid 'gyur/_/de bas rang gzhan sdug bsngal me/_/'joms par byed pa bdud rtsi che/_/snying rje goms pa byang chub kyi/_/rgyu yin pa ni nges pa'o/_/'gro ba lo tog phun tshogs kyi/_/thog mar sa bon de med na/_/blo ldan
[\[284a.6\]]rab tu mi 'jug la/_/byang chub sems ni ring ba'o/_/'gro ba bdag med shes nas su/_/mi brtan sdug bsngal gsum gyis gzir/_/chos la dmigs pa'i snying rje ni/_/rab tu 'phel 'gyur chu bzhin no/_/skad cig re re snying rje'i chu/_/'debs pa med na nges par ni/_/bsod
[\[284a.7\]]nams tshogs ni mi rdzogs shing /_/byang chub dman par ltung bar 'gyur/_/tha mar mi dmigs yun rings su/_/long bya lo thog smin pa bzhin/_/'gro ba nam mkha' bzhin mthong kyang /_/sngar rtogs shugs kyis 'jug par 'gyur/_/de dag dang ldan pa gzugs dang ba 'dren
[\[284b\]]
[\[284b.1\]]pa dang /_tshul khrims phun sum tshogs pa dang /_rtag tu tshe rabs dran pas sdig la 'dzem pa'o/_/nam mkha' kho na mdzod gang gi yin pa de ni de bzhin no/_/'dod pa bzhin du nam mkha' las blangs shing sbyin pa gtang bas so/_/sems can la sogs pa go sla'o/_/bud
[\[284b.2\]]med 'tshang mi rgya bas de ltar bshad de/_bud med skye la smod pa gang /_/chags pa chung la tshul khrims bzang /_/rtag tu skyes par skye bar 'dod/_/bud med de ni skyes bur 'gyur/_/ma rabs ni rigs la sogs pa la'o/_/nga rgyal ni nyon mongs pa la sogs pa yin pas so/_/bdag
[\[284b.3\]]gi la sogs pa tshigs bcad bzhi go sla'o/_/gyo mo ni rdza'i bum pa chag pa'i dum bu rnams so/_/chos bzhin byed pa la 'jug pa'i rgyu yin pas 'khor ba la sogs pa go sla'o/_/sems can yongs su smin par bya ba'i phyir sangs rgyas kyi byin rlabs kyis bya la sogs pa las chos
[\[284b.4\]]ston par 'byung ngo /_/de dag la sogs pa tshigs bcad lnga go sla'o/_/las su rung ba ni bsam gtan nus pa'o/_/rab tu byung ba ni thar pa'i grong khyer du 'jug pa'i phyir khyim nas byung ba'o/_/tshul khrims 'chal pa la sogs pa tshigs bcad drug go sla'o/_/se rab dga' ba
[\[284b.5\]]thob par du/_/zhes gsungs pas gzhung 'di ni dang po nyid du mdzad par nges/_ston pa'i dus su yang gzhung ma rdzogs par nam mkha' la gshegs pa'i phyir ro/_/'jam pa'i dbyangs dang mjal bas dus de nyid du sa dang po thob pa'o/_/bdag ni kha zas kyi nas kyang la sogs
[\[284b.6\]]pa tshigs bcad drug go sla'o/_/bstan pa ni lung dang rtogs pa gnyis te/_nyon mongs dgra rnams ma lus 'chos pa dang /_/ngan 'gro srid las skyob pa gang yin pa/_/'chos skyob yon tan ldan phyir bstan bcos te/_/gnyis po 'di dag gzhan gyi lugs la med/_/ces gsungs
[\[284b.7\]]pa'i phyir ro/_/gang gi drin gyis zhes bya ba la sogs pa ni go sla'o/_/yongs su bsngo ba'i le'u'i dgongs pa'i 'grel pa khyad par gsal byed ces bya ba bcu pa rdzogs so//_//dam chos dri med 'o ma'i rgya mtsho bsrubs pa'i snying por gyur pa bdag med gnyis/_/rang
[\[285a\]]
[\[285a.1\]]gis shes nas skye bo sdug bsngal gyur pa rnams la byang sems phan yon gtam/_/bla med yan lag bdun dang bdag nyid 'bul ba dang ni dkon mchog gsum mchod pas/_/byang chub sems bskyed gnyis kyi cho ga bslab bya dang bcas 'dir ni gsungs pa yin/_/longs spyod dus gsum
[\[285a.2\]]dge ba bdag nyid 'bul ba tshul khrims rnyog med bzod pa gsum/_/brtson 'grus mi mthun phyogs bral stobs kun dang ldan bsam gtan snying rje ye shes ldan/_/shes rab gang zag chos kyi bdag med yul can gang yin de bsngo byang chub tu/_/gzhan yang gang dag nyan thos lam nas dbu mar 'jug par
[\[285a.3\]]'byung mdza' 'di yin no/_/rigs pa ngo mtshar ba la mkhas/_/dam pa'i gzhal bya rgya mtsho che/_/drang pos phra bar 'dren pa po/_/zhi lha'i zhabs la phyag 'tshal lo/_/rgyal ba mtha' yas mnyes mdzad cing /_/shes rab snying rje yun rings sbyangs/_/zhi ba'i lhas mdzad gzhung gi 'grel/_/
[\[285a.4\]]brtsams dges 'gro rnams rgyal bar shog_/slob dpon 'phags pa dpal zhi ba'i lha'i zhabs kyis mdzad pa byang chub sems dpa'i spyod pa la 'jug pa'i dgongs pa 'grel pa khyad par gsal byed ces bya ba rig pa'i 'byung gnas dbus 'gyur 'chang gi shar phyogs b+ha ren drar
[\[285a.5\]]rgyal rigs las 'khrungs shing /_sa bcu'i dbang phyug rje btsun 'jam pa'i dbyangs kyis rjes su bzung ba/_rig pa'i gnas rnam pa lnga la mkhas shing tshul khrims dri ma med pa'i rgyan gyis spras pa/_rim pa gnyis kyi don la rgyud legs par sbyangs pas lam gyi rtogs pa gong nas
[\[285a.6\]]gong du cher 'phel ba/_rtsod pa'i dus kyi thams cad mkhyen pa gnyis par grags pa ma 'ongs pa'i sangs rgyas kha che'i paN+Di ta chen po bsod snyoms pa shAkya shrI b+ha dra la sogs pa paN grub du ma'i legs bshad kyis/_thugs kyi bum pa legs par bltams pas phyogs phyi nang gi theg pa ma lus pa la mnga' brnyes
[\[285a.7\]]shing /_sgra dang tshad ma'i mig gis shes bya'i de nyid gzigs pa/_rgya gar shar phyogs dza ga ta la bi ha ra'i paN+Di ta chen po shrI bi b+hU ti tsan+d+ras mdzad pa rdzogs so//_//paN+Di ta chen po de nyid kyis ru lag gtsang stod 'bring mtshams kyi sa'i cha dpal rgya rtags kyi gtsug lag khang du rang 'gyur du mdzad pa'o//_//_