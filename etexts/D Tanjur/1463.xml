<text>
<item><p>1b.1</p><section></section><text>@##/ /sman pa'i rgyal po yan lag rnam pa bzhi dang ldan pa zhes bya ba la/ gleng gzhi ni mnyan du yod pa na'o/ /yan lag rnam pa bzhi dang ldan pa'i sman pa zug rngu 'byin pa</text></item>
<item><p>1b.2</p><section></section><text>ni rgyal po la 'os shing rgyal po la rigs pa rgyal po'i yan lag gi grangs su 'gro'o/ /bzhi gang zhe na dge slong dag 'di la sman pa zug rngu 'byin pa nad la mkhas par gyur pa dang / nad kun</text></item>
<item><p>1b.3</p><section></section><text>nas slong ba la mkhas pa dang / nad kun nas spang ba la mkhas pa dang / nad byung ba dag phyir mi ldog par bya ba'i thabs la mkhas par gyur pa'o/ /dge slong dag ji ltar na sman pa zug rngu 'byin</text></item>
<item><p>1b.4</p><section></section><text>pa nad la mkhas par gyur pa yin zhe na/ dge slong dag 'di la sman pa zug rngu 'byin pa nad 'di ni 'di dang 'di lta bu'o zhes nad shes par gyur pa yin te/ dge slong dag 'di ltar na sman pa zug rngu</text></item>
<item><p>1b.5</p><section></section><text>'byin pa nad la mkhas par gyur pa yin no/ /dge slong dag ji ltar na sman pa zug rngu 'byin pa/ nad kun nas slong ba la mkhas par gyur pa yin zhe na/ dge slong dag 'di la sman pa zug rngu 'byin pa/ /</text></item>
<item><p>2a.1</p><section></section><text>nad 'di ni rlung gis kun nas bslang ba/ nad 'di ni mkhris pas kun nas bslang ba/ nad 'di ni bad kan gyis kun nas bslang ba/ nad 'di ni 'dus pas kun nas bslang ba/ 'di ni glo bur ba/ 'di ni</text></item>
<item><p>2a.2</p><section></section><text>dus yongs su 'gyur ba zhes nad kun nas slong ba shes par gyur pa yin te/ dge slong dag 'di ltar na sman pa zug rngu 'byin pa nad kun nas slong ba la mkhas par gyur pa yin no/ /dge slong dag ji ltar na sman pa zug rngu 'byin pa</text></item>
<item><p>2a.3</p><section></section><text>nad byang ba'i thabs la mkhas pa yin zhe na/ dge slong dag 'di la sman pa zug rngu 'byin pa nad 'di ni mig sman gyis/ 'di ni mig sman so sos/ 'di ni skyug pas/ 'di ni 'khru bas/ 'di ni stod sbyangs kyis/ 'di ni smad</text></item>
<item><p>2a.4</p><section></section><text>sbyangs kyis/ 'di ni sna sbyangs gyis/ 'di ni du ba btung bas/ 'di ni rdul gdon pas zhes de lta bu'i rang bzhin gyi bya ba rnams kyis nad skyes pa rnams spang ba'i bya ba shes par gyur pa yin te/ dge slong dag 'di ltar na</text></item>
<item><p>2a.5</p><section></section><text>sman pa zug rngu 'byin pa nad spong ba la mkhas par gyur pa yin no/ /dge slong dag ji ltar na sman pa zug rngu 'byin pa nad byang ba phyir mi ldog par bya ba'i thabs la mkhas par gyur pa yin zhe na/ dge slong dag 'di la sman pa</text></item>
<item><p>2b.1</p><section></section><text>zug rngu 'byin pa nad 'di ni 'di dang 'di lta bu'o zhes phyir mi ldog par bya ba'i bya ba rnams kyis spong zhing phyis mi skye bar shes par gyur pa yin te/ dge slong dag 'di ltar na sman pa zug rngu 'byin pa nad byang ba phyir mi ldog par bya ba'i thabs la mkhas par gyur pa yin no/ /de bzhin du de bzhin gshegs</text></item>
<item><p>2b.2</p><section></section><text>pa dgra bcom pa yang dag par rdzogs pa'i sangs rgyas ni yan lag rnam pa bzhi dang ldan pa'i sman pa zug rngu 'byin pa bla na med pa zhes brjod de/ bzhi gang zhe na/ dge slong dag de bzhin gshegs pas 'di ni sdug bsngal 'phags pa'i bden pa'o zhes yang dag pa ji lta ba bzhin rab tu mkhyen</text></item>
<item><p>2b.3</p><section></section><text>cing / 'di ni sdug bsngal kun 'byung ba/ 'di ni sdug bsngal 'gog pa/ 'di ni sdug bsngal 'gog par 'gro ba'i lam mo zhes yang dag pa ji lta ba bzhin du rab tu mkhyen te/ dge slong dag sman pa zug rngu 'byin pa sdug bsngal gyi rtsa ba spong ba'i sman dag mi shes la/ skye ba dang rga ba dang na</text></item>
<item><p>2b.4</p><section></section><text>ba dang 'chi ba dang mya ngan dang / smre sngags 'don pa dang / sdug bsngal ba dang yid mi bde ba dang 'khrug pa'i sdug bsngal gyi rtsa ba spong ba'i sman dag mi shes so/ /dge slong dag de bzhin gshegs pa dgra bcom pa yang dag par rdzogs pa'i sangs rgyas kyis sdug bsngal gyi rtsa ba spong ba'i sman</text></item>
<item><p>2b.5</p><section></section><text>mkhyen cing skye ba dang / rga ba dang na ba dang 'chi ba dang / mya ngan dang smre sngags 'don pa dang / sdug bsngal ba dang yid mi bde ba dang / 'khrug pa'i sdug bsngal gyi rtsa ba spong ba'i sman dag mkhyen te/ de'i phyir de bzhin gshegs pa dgra bcom pa yang dag par rdzogs pa'i</text></item>
<item><p>2b.6</p><section></section><text>sangs rgyas ni sman pa zug rngu 'byin pa bla na med pa zhes brjod do zhes gsungs so/ /'di dag ni 'phags pa rnams la bden pa de'i phyir 'phags pa'i bden pa zhes bya'o zhes bya ba la/ gleng gzhi ni mnyan du yod pa na'o/ /dge slong dag khyed cag gis ngas 'phags pa'i bden pa</text></item>
<item><p>2b.7</p><section></section><text>bzhi bstan pa khyed cag gis gzung ngam/ de nas dge slong gzhan zhig stan las langs te/ bla gos phrag pa gcig tu byas nas bcom ldan 'das gang na ba der thal mo sbyar te phyag byas nas/ bcom ldan 'das la 'di skad ces gsol to/ /btsun pa bcom ldan 'das kyis gsungs</text></item>
<item><p>3a.1</p><section></section><text>pa'i 'phags pa'i bden pa bzhi po dag bdag gis bzung lags so/ /dge slong khyod kyis ngas bstan pa'i 'phags pa'i bden pa bzhi po dag ji lta ji lta bur bzung / bcom ldan 'das kyis sdug bsngal 'phags pa'i bden pa'o zhes bstan pa de bdag</text></item>
<item><p>3a.2</p><section></section><text>gis bzung ste/ de bzhin dang gzhan du mi 'gyur ba dang / de kho na nyid dang / ji lta ba bzhin dang / phyin ci ma log cing 'phags pa rnams la bden pa de'i phyir 'phags pa'i bden pa zhes brjod do/ /sdug bsngal kun 'byung ba dang / sdug bsngal 'gog pa dang / sdug bsngal</text></item>
<item><p>3a.3</p><section></section><text>'gog par 'gro ba'i lam zhes bstan pa de bdag gis bzung ste/ de bzhin dang gzhan du mi 'gyur ba dang / de kho na nyid dang / ji lta ba bzhin dang / phyin ci ma log cing 'phags pa rnams la bden pa de'i phyir 'phags pa'i bden pa zhes brjod do/ /btsun pa bcom ldan 'das kyis bstan pa'i</text></item>
<item><p>3a.4</p><section></section><text>'phags pa'i bden pa bzhi rnams bdag gis de ltar bzung ngo / /dge slong ngas bstan pa'i 'phags pa'i bden pa bzhi bzung ba legs so legs so/ /de ci'i phyir zhe na/ sdug bsngal 'phags pa'i bden pa'o zhes ngas bstan pa dge slong 'dis rab tu bzung zhing de bzhin zhes bya ba nas/ snga ma bzhin</text></item>
<item><p>3a.5</p><section></section><text>du 'di dag 'phags pa rnams la bden pa de'i phyir 'phags pa'i bden pa zhes brjod do zhes bya ba'i bar du'o/ /sdug bsngal kun 'byung ba dang / sdug bsngal 'gog pa dang / sdug bsngal 'gog par 'gro ba'i lam 'phags pa'i bden pa zhes bstan pa de dge slong 'dis rab tu bzung zhing de bzhin dang zhes</text></item>
<item><p>3a.6</p><section></section><text>bya ba nas/ snga ma bzhin du 'di dag 'phags pa rnams la bden pa de'i phyir 'phags pa'i bden pa zhes bya'o zhes bya ba'i bar du'o/ /dge slong dag de'i phyir 'phags pa'i bden pa bzhi po sngon mngon par ma rtogs pa rnams mngon par rtogs par bya ba'i phyir dran pa dang shes bzhin gyis 'dun pa</text></item>
<item><p>3a.7</p><section></section><text>drag po dang / brtson 'grus dang / 'bad pa dang / rtsol ba dang / mi gtong ba dang / rab tu 'bad pa chen po zhes bya'o zhes gsungs so/ /'phags pas bde bar gang gsungs pa/ /de ni gzhan gyis sdug bsngal rig /ces bya ba la/ gleng gzhi ni mnyan du yod pa na'o/ /dge</text></item>
<item><p>3b.1</p><section></section><text>slong dag lha dang mi rnams gzugs la dga' zhing gnas te/ gzugs la kun du dga' ba dang / gzugs la rab tu dga' ba dang / gzugs la mngon par dga' ba dang / gzugs la 'dod chags dang bral ba dang / 'gags na lha dang mi rnams su sdug bsngal bar gnas so/ /</text></item>
<item><p>3b.2</p><section></section><text>sgra la dga' ba dang / dri la dga' ba dang / ro la dga' ba dang / reg bya la dga' ba dang / chos la dga' ba dang / chos la kun du dga' ba dang / chos la rab tu dga' ba dang / chos la mngon par dga' ba dang / chos la 'dod chags dang bral ba dang / 'gags na lha dang mi</text></item>
<item><p>3b.3</p><section></section><text>rnams su sdug bsngal bar gnas so/ /dge slong dag de bzhin gshegs pa dgra bcom pa yang dag par rdzogs pa'i sangs rgyas kyis ni gzugs kyi kun 'byung ba dang / mi snang ba dang / ro myang ba dang / nyes dmigs dang / nges par 'byung ba yang dag pa ji lta ba bzhin rab tu mkhyen te/ </text></item>
<item><p>3b.4</p><section></section><text>gzugs kyi kun 'byung ba dang / mi snang ba dang / ro myang ba dang / nyes dmigs dang / nges par 'byung ba yang dag pa ji lta ba bzhin rab tu mkhyen pas gzugs la dga' zhing gnas te/ gzugs la kun du dga' ba dang / gzugs la rab tu dga' ba dang / gzugs la mngon par</text></item>
<item><p>3b.5</p><section></section><text>dga' ba med cing gzugs la 'dod chags dang bral zhing 'gags na de bzhin gshegs pa dgra bcom pa yang dag par rdzogs pa'i sangs rgyas sdug bsngal bar mi gnas so/ /dge slong dag de bzhin gshegs pa dgra bcom pa yang dag par rdzogs pa'i sangs rgyas rnams kyis sgra dang / </text></item>
<item><p>3b.6</p><section></section><text>dri dang / ro dang / reg bya dang / chos rnams kyi kun 'byung ba dang / mi snang ba dang / ro myang ba dang / nyes dmigs dang / nges par 'byung ba yang dag pa ji lta ba bzhin rab tu mkhyen to/ /de chos rnams kyi kun 'byung ba dang mi snang ba dang / ro myang ba dang / nyes dmigs dang / nges</text></item>
<item><p>3b.7</p><section></section><text>par 'byung ba yang dag pa ji lta ba bzhin du rab tu mkhyen pas chos la mngon par dga' zhing mi gnas te/ chos la kun du dga' ba dang / chos la rab tu dga' ba dang / chos la mngon par dga' ba med cing chos la 'dod chags dang bral zhing 'gags na de bzhin gshegs pa dgra bcom pa</text></item>
<item><p>4a.1</p><section></section><text>yang dag par rdzogs pa'i sangs rgyas sdug bsngal bar mi gnas so/ /de ci'i phyir zhe na/ mig dang gzugs la brten nas mig gi rnam par shes pa skye bar 'gyur zhing / gsum 'dus pa las reg pa dang / reg pa'i rkyen gyis tshor ba bde ba dang / sdug bsngal ba</text></item>
<item><p>4a.2</p><section></section><text>dang bde ba yang ma yin sdug bsngal ba yang ma yin pa skye bar 'gyur ro zhes des tshor ba 'di rnams kyi kun 'byung ba dang / mi snang ba dang / ro myang ba dang / nyes dmigs dang / nges par 'byung ba yang dag pa ji lta ba bzhin rab tu mkhyen te/ des tshor ba 'di dag gi kun 'byung ba dang / mi</text></item>
<item><p>4a.3</p><section></section><text>snang ba dang / ro myang ba dang / nyes dmigs dang / nges par 'byung ba yang dag pa ji lta ba bzhin rab tu mkhyen pas gzugs la kun du sbyor ba de dag zad cing gzhan gyis sbyor ba'i sbyor ba dag zad la mya ngan las 'das pa grub pa dang bde ba bla na med pa zhes brjod do/ /dge slong dag rna ba dang / sna</text></item>
<item><p>4a.4</p><section></section><text>dang lce dang lus dang yid dang chos la brten nas yid kyi rnam par shes pa skye bar 'gyur zhing gsum 'dus pa las reg pa dang / reg pa la brten te tshor ba bde ba dang sdug bsngal ba dang bde ba yang ma yin sdug bsngal ba yang ma yin pa skye bar 'gyur te/ des tshor ba 'di dag gi kun 'byung ba dang zhes bya ba nas snga</text></item>
<item><p>4a.5</p><section></section><text>ma bzhin du nges par 'byung ba yang dag pa ji lta ba bzhin rab tu mkhyen pas chos la kun du sbyor ba de dag zad cing gzhan gyis sbyor ba'i sbyor ba dag zad la mya ngan las 'das pa grub pa dang bde ba bla na med pa zhes brjod do zhes bya ba'i bar du'o/ /ston pas gzhan yang 'di skad bka' stsal to/ /gzugs</text></item>
<item><p>4a.6</p><section></section><text>dang sgra dang dri dang ro/ /reg dang chos rnams 'ba' zhig la/ /lha mir bcas pa'i 'jig rten rnams/ /'dod dang sdug dang yid 'ong dang / /ji srid yod pa zhes brjod cing / /de la bde ba nyid du rig /gang phyir 'dod chags bral 'gags na/ /de dag sdug bsngal nyid du rig /'jig tshogs lta ba</text></item>
<item><p>4a.7</p><section></section><text>'gags pa ni/ /gzhan gyis bde ba mthong ba yin/ /rkyen las 'di dag byung ba dang / /'jig rten kun gyis mthong ma yin/ /'phags pas bde bar gang gsungs pa/ /de ni sdug bsngal gzhan gyis rig /gzhan gyis sdug bsngal gang smras pa/ /de ni 'phags pas bde bar mkhyen/ /</text></item>
<item><p>4b.1</p><section></section><text>gang las byis pa rmongs gyur pa/ /mun pas kun nas bskor ba dang / /mun pa lta bur gyur pa yi/ /rtogs par dka' ba'i chos rnams ltos/ /sgron ma mthong ba ji lta bar/ /de dag sgrib pa med par 'gyur/ /kha cig rnam par mi shes mi/ /chos rnams ji ltar rig par 'gyur/ /</text></item>
<item><p>4b.2</p><section></section><text>srid pa'i 'dod chags mthar phyin pa/ /chos rnams yang dag rig par 'gyur/ /gang yang 'di dag 'phags pa las/ /gzhan gyis rtogs par rigs ma yin/ /go 'phang gang zhig yongs shes na/ /yang srid dag tu 'gro mi 'gyur/ /zhes gsungs so/ /bde ba'i tshor ba skye ba na bde</text></item>
<item><p>4b.3</p><section></section><text>ba zhes bya ba la/ lung bar ma'i sdom gyi tshigs su bcad pa gsum pa'i mthar dge slong ma chos sbyin gyi mdo las 'don pa sdug bsngal gyi tshor ba ni 'gags pa na bde zhes mdo bris zin to/ /gang mi rtag pa de ni sdug bsngal ba'o zhes bya ba la/ gleng gzhi ni mnyan du yod pa na'o/ /dge</text></item>
<item><p>4b.4</p><section></section><text>slong dag gzugs mi rtag pa ste gang mi rtag pa de ni sdug bsngal ba/ de ni bdag med pa ste/ gang bdag med pa de thams cad ni nga'i zhes bya ba dang / 'di bdag gi zhes bya ba dang / bdag 'di'i zhes bya ba med do zhes 'di ltar yang dag pa'i shes rab kyis blta bar bya'o/ /dge slong</text></item>
<item><p>4b.5</p><section></section><text>dag 'di ltar mthong ba'i 'phags pa nyan thos thos pa dang ldan pa dag gzugs la skyo bar 'gyur zhing tshor ba dang / 'du shes dang / 'du byed dang / rnam par shes pa rnams la yang skyo bar 'gyur te/ skyo na 'dod chags dang bral zhing 'dod chags dang bral na grol bar 'gyur zhing / </text></item>
<item><p>4b.6</p><section></section><text>grol na rnam par grol ba'i ye shes mthong ba bdag gi skye ba zad do/ /tshangs par spyod pa bsten to/ /bya ba byas so/ /srid pa 'di las gzhan mi shes so zhes bya bar 'gyur ro zhes gsungs so/ /skye mched drug gi tshogs kyi sdom gyi tshigs su bcad pa gnyis pa'i mdo lnga pa las gzugs</text></item>
<item><p>4b.7</p><section></section><text>la sogs pa'i gnas rnams dang / mig la sogs pa nang gi bdag nyid kyi skye mched rnams su byas nas de ltar 'don to// //gang cung zad tshor ba de thams cad sdug bsngal ba'o zhes bya ba la/ gleng gzhi yang dag par ldan pa'i sgo gsum pa'i sdom gyi tshigs su bcad</text></item>
<item><p>5a.1</p><section></section><text>pa lnga par lnga pa dang yan lag lngar bzhag pa zhes bya ba'i mdo las gnas brtan 'char byed kyis bcom ldan 'das la yongs su dris pa ji skad du btsun pa bcom ldan 'das la bdag don 'di lta bu yongs su 'dri ste/ btsun pa tshor ba rnams du zhig mchis pa bcom ldan 'das</text></item>
<item><p>5a.2</p><section></section><text>kyis bshad du gsol/ 'char byed ngas tshor ba gcig tu bshad pa'i rnam grangs kyang yod/ ngas tshor ba gnyis su bshad pa'i rnam grangs kyang yod/ ngas tshor ba gsum du bshad pa'i rnam grangs kyang yod/ ngas tshor ba bzhir bshad pa'i rnam grangs kyang yod/ ngas tshor ba lngar bshad</text></item>
<item><p>5a.3</p><section></section><text>pa'i rnam grangs kyang yod/ ngas tshor ba drug tu bshad pa'i rnam grangs kyang yod/ ngas tshor ba bco brgyad du bshad pa'i rnam grangs kyang yod/ ngas tshor ba sum cu rtsa drug tu bshad pa'i rnam grangs kyang yod/ ngas tshor ba brgya rtsa brgyad du bshad pa'i rnam grangs kyang yod/ ngas tshor ba</text></item>
<item><p>5a.4</p><section></section><text>tshad med par bshad pa'i rnam grangs kyang yod do/ /'char byed ngas tshor ba gcig tu bshad pa'i rnam grangs gang zhe na/ gang cung zad tshor ba de thams cad ni sdug bsngal ba ste/ 'char byed rnam grangs 'dis na ngas tshor ba gcig tu bshad do/ /'char byed ngas tshor ba gnyis su bshad pa'i</text></item>
<item><p>5a.5</p><section></section><text>rnam grangs gang zhe na/ lus kyi dang sems kyi ste/ 'char byed rnam grangs 'dis na ngas tshor ba gnyis su bshad do/ /'char byed ngas tshor ba gsum du bshad pa'i rnam grangs gang zhe na/ bde ba dang / sdug bsngal ba dang / bde ba yang ma yin sdug bsngal ba yang ma yin pa ste/ 'char</text></item>
<item><p>5a.6</p><section></section><text>byed ngas rnam grangs 'dis na tshor ba gsum du bshad do/ /'char byed ngas tshor ba bzhir bshad pa'i rnam grangs gang zhe na/ 'dod pa dang yang dag par ldan pa dang / gzugs dang yang dag par ldan pa dang / gzugs med pa dang yang dag par ldan pa dang / zag pa med pa dang yang dag par ldan pa ste/ 'char</text></item>
<item><p>5a.7</p><section></section><text>byed ngas rnam grangs 'dis na tshor ba bzhir bshad do/ /'char byed ngas tshor ba lngar bshad pa'i rnam grangs gang zhe na/ bde ba'i dbang po dang / sdug bsngal ba'i dbang po dang / yid bde ba'i dbang po dang / yid mi bde ba'i dbang po dang / btang snyoms kyi dbang po ste/ 'char byed ngas</text></item>
<item><p>5b.1</p><section></section><text>rnam grangs 'dis na tshor ba lngar bshad do/ /'char byed ngas tshor ba drug tu bshad pa'i rnam grangs gang zhe na/ mig gi 'dus te reg pa las skyes pa'i tshor ba dang / rna ba dang / sna dang / lce dang / lus dang / yid kyi 'dus te reg pa las skyes pa'i tshor ba ste/ 'char byed ngas rnam grangs</text></item>
<item><p>5b.2</p><section></section><text>'dis na tshor ba drug tu bshad do/ /'char byed ngas tshor ba bco brgyad du bshad pa'i rnam grangs gang zhe na/ yid bde ba'i nye bar rgyu ba drug dang / yid mi bde ba'i nye bar rgyu ba drug dang / btang snyoms kyi nye bar rgyu ba drug ste/ de dag gcig tu bsdams na tshor ba bco brgyad du 'gyur te/ 'char</text></item>
<item><p>5b.3</p><section></section><text>byed ngas rnam grangs 'dis na tshor ba bco brgyad du bshad do/ /'char byed ngas tshor ba sum cu rtsa drug tu bshad pa'i rnam grangs gang zhe na/ yid bde ba zhen pa la brten pa drug dang / yid bde ba mngon par 'byung ba la brten pa drug dang / yid mi bde ba zhen pa la brten pa drug dang / yid mi</text></item>
<item><p>5b.4</p><section></section><text>bde ba mngon par 'byung ba la brten pa drug dang / btang snyoms zhen pa la brten pa drug dang / btang snyoms mngon par 'byung ba la brten pa drug ste/ gcig tu bsdus nas sum cu rtsa drug tu 'gyur ro/ /'char byed ngas rnam grangs 'dis tshor ba sum cu rtsa drug tu bshad do/ /'char byed ngas rnam</text></item>
<item><p>5b.5</p><section></section><text>grangs gang gis tshor ba brgya rtsa brgyad du bshad ce na/ 'das pa'i dus su byung ba'i tshor ba sum cu rtsa drug dang / ma 'ongs pa'i dus na 'byung bar 'gyur ba'i tshor ba sum cu rtsa drug dang / da ltar byung ba'i dus na byung ba'i tshor ba sum cu rtsa drug ste/ de dag gcig tu bsdus na tshor ba brgya rtsa brgyad du</text></item>
<item><p>5b.6</p><section></section><text>'gyur te/ 'char byed ngas rnam grangs 'dis na tshor ba brgya rtsa brgyad du bshad do/ /'char byed ngas tshor ba dpag tu med par bshad pa'i rnam grangs gang zhe na/ ji ltar tshor yang tshor ba zhes bya ba'i grangs su 'gro ste/ 'char byed ngas rnam grangs 'dis na tshor ba dpag tu med par bshad do/ /</text></item>
<item><p>5b.7</p><section></section><text>'char byed gang 'ba' zhig ngas rnam grangs kyis bshad pa'i chos rnams rnam pa thams cad kyi thams cad du thams cad kyis don thams cad mi shes na/ de dag 'thab pa dang / mtshang 'dru ba dang / rtsod pa dang / rnam par smra ba dang / rtsod par skye zhing byung ba dag ston pa'i chos 'dul bas nye bar ma zhi</text></item>
<item><p>6a.1</p><section></section><text>bar gnas so zhes re bar bya'o/ /'char byed gang 'ga' zhig ngas rnam grangs kyis bshad pa'i chos rnams rnam pa thams cad kyi thams cad du thams cad kyis don thams cad shes na/ de dag 'thab pa dang / mtshang 'dru ba dang / rtsod pa dang / rnam par smra ba</text></item>
<item><p>6a.2</p><section></section><text>dang / rtsod pa skyes shing byung ba dag ston pa'i chos 'dul ba la nye bar zhi zhing gnas par 'gyur ro zhes re bar bya'o zhes gsungs so// //ngas 'du byed mi rtag pa nyid la dgongs nas zhes bya ba la/ gleng gzhi ni mnyan du yod pa na'o/ /de nas tshe dang ldan pa kun dga' bo gcig</text></item>
<item><p>6a.3</p><section></section><text>bu dben pa na nang du yang dag 'jog la gnas pa na sems la sems kyis yongs su rtog pa 'di lta bu dag skyes te/ bcom ldan 'das kyis bde ba dang sdug bsngal ba dang / bde ba yang ma yin sdug bsngal ba yang ma yin pa'i tshor ba gsum du yang gsungs la/ bcom ldan 'das kyis tshor</text></item>
<item><p>6a.4</p><section></section><text>ba gang ci yang rung ba de thams cad ni sdug bsngal ba'o zhes kyang gsungs/ bcom ldan 'das kyis ci la dgongs nas tshor ba gang ci yang rung ba de thams cad ni sdug bsngal ba'o zhes gsungs snyam du sems na/ de nas tshe dang ldan pa kun dga' bo dgongs ka nang du yang dag 'jog las</text></item>
<item><p>6a.5</p><section></section><text>langs te/ bcom ldan 'das gang na ba der nye bar song ste/ nye bar song nas bcom ldan 'das kyi zhabs la spyi bos phyag byas nas/ phyogs gcig tu 'dug go/ /phyogs gcig tu 'dug nas tshe dang ldan pa kun dga' bos bcom ldan 'das la 'di skad ces gsol to/ /btsun pa bcom ldan</text></item>
<item><p>6a.6</p><section></section><text>'das 'di na bdag gcig pu dben par gyur pa na nang du yang dag 'jog la gnas pa na sems la sems kyi rnam par rtog pa 'di lta bu dag skyes te/ bcom ldan 'das kyis tshor ba 'di gsum du yang gsungs la zhes bya ba nas/ tshor ba gang ci yang rung ba de thams cad ni sdug bsngal ba'o zhes</text></item>
<item><p>6a.7</p><section></section><text>kyang gsungs zhes bya ba'i bar du'o/ /kun dga' bo ngas 'du byed ni mi rtag pa nyid dang yongs su 'gyur ba nyid la dgongs nas tshor ba gang ci yang rung ba de thams cad ni sdug bsngal ba'o zhes gsungs so/ /kun dga' bo 'on kyang 'du byed rnams rim pa bzhin du nye bar zhi bar 'gyur zhing rim pa</text></item>
<item><p>6b.1</p><section></section><text>bzhin du 'du byed rnams nye bar zhi bar 'gyur te/ rim pa bzhin du 'du byed rnams so sor 'gag par 'gyur zhing rim pa bzhin du 'du byed rnams so sor rab tu 'gag par 'gyur ro/ /btsun pa ji lta ji ltar 'du byed rnams rim gyis nye bar zhi bar 'gyur zhing rim pa bzhin du 'du byed rnams nye bar zhi bar 'gyur zhe</text></item>
<item><p>6b.2</p><section></section><text>na/ kun dga' bo bsam gtan dang po la snyoms par zhugs na ngag nye bar zhi bar 'gyur ro/ /bsam gtan gnyis pa la snyoms par zhugs na rtog pa dang dpyod pa nye bar zhi bar 'gyur ro/ /bsam gtan gsum pa la snyoms par zhugs na dga' ba nye bar zhi bar 'gyur ro/ /bsam gtan bzhi pa la</text></item>
<item><p>6b.3</p><section></section><text>snyoms par zhugs na dbugs 'byung ba dang rngub pa nye bar zhi bar 'gyur ro/ /'du shes dang tshor ba 'gog pa la snyoms par zhugs na 'du byed dang tshor ba nye bar zhi bar 'gyur te/ kun dga' bo 'di ltar 'du byed rnams rim pa bzhin du nye bar zhi bar 'gyur zhing rim pa bzhin du nye bar zhi bar 'gyur ro/ /btsun pa 'di ltar</text></item>
<item><p>6b.4</p><section></section><text>'du byed rnams rim gyis nye bar zhi bar 'gyur zhing rim pa bzhin du 'du byed rnams nye bar zhi bar 'gyur na/ btsun pa ji lta ji ltar rim pa bzhin du 'du byed rnams so sor 'gag par 'gyur zhing / rim pa bzhin du 'du byed rnams rab tu so sor 'gag par 'gyur zhe na/ kun dga' bo bsam gtan dang po la snyoms par zhugs</text></item>
<item><p>6b.5</p><section></section><text>na ngag so sor 'gag par 'gyur zhes bya ba nas/ 'du shes dang tshor ba 'gog pa la snyoms par zhugs na 'du shes dang tshor ba so sor 'gag par 'gyur zhes bya ba'i bar du ste/ kun dga' bo 'di ltar na rim pa bzhin du 'du byed rnams so sor 'gag par 'gyur zhing rim pa bzhin du 'du byed rnams so sor</text></item>
<item><p>6b.6</p><section></section><text>'gag par 'gyur ro/ /kun dga' bo so sor 'gag pa de dag las mchog tu gyur pa'i so sor 'gag pa/ khyad par du 'phags pa'i so sor 'gag pa/ bla na med pa'i so sor 'gag pa/ gong na med pa'i so sor 'gag pa/ so sor 'gag pa gzhan las so sor 'gag pa/ bla na med par 'jug pa/ </text></item>
<item><p>6b.7</p><section></section><text>'das par 'jug pa/ gya nom par 'jug pa drug pa yang yod de/ kun dga' bo so sor 'gag pa de dag las zhes bya ba nas/ so sor 'gag pa gzhan las so sor 'gag pa/ bla na med par 'jug pa/ 'das par 'jug pa/ gya nom par 'jug pa drug pa de gang zhe na/ kun dga' bo 'di na dge slong sems</text></item>
<item><p>7a.1</p><section></section><text>'dod chags las 'dod chags dang bral zhing rnam par grol bar 'gyur/ zhe sdang dang gti mug las sems 'dod chags dang bral zhing rnam par grol bar gyur pa ste/ kun dga' bo 'di ni so sor 'gag pa de dag las zhes bya ba nas/ so sor 'gag pa gzhan las so sor 'gag</text></item>
<item><p>7a.2</p><section></section><text>pa/ bla na med par 'jug pa/ 'das par 'jug pa/ gya nom par 'jug pa drug pa'o/ /rdzogs pa'i sangs rgyas rab mkhyen pas/ /'du byed mi rtag nyid dang ni/ /yongs su 'gyur ba nyid mkhyen nas/ /tshor ba sdug bsngal zhes gsungs so/ /gang yang dge slong brtson ldan zhing / /shes bzhin</text></item>
<item><p>7a.3</p><section></section><text>yongs su mi gtong ba/ /de yis tshor ba 'di dag kun/ /yongs su shes pa de mkhas pa'o/ /de yis tshor ba yongs shes nas/ /mthong ba'i chos la zag pa med/ /phung po zhig par gyur pa na/ /shes rab mya ngan 'das grangs 'thob/ /ces gsungs so// //bde ba'i tshor ba ni sdug</text></item>
<item><p>7a.4</p><section></section><text>bsngal ba nyid du blta bar bya'o zhes bya ba la/ gleng gzhi ni mnyan du yod pa na'o/ /dge slong dag tshor ba ni gsum po 'di dag ste/ gsum gang zhe na/ bde ba'i tshor ba dang / sdug bsngal gyi tshor ba dang / bde ba yang ma yin sdug bsngal ba yang ma yin pa'i tshor ba'o/ /dge slong dag de la bde</text></item>
<item><p>7a.5</p><section></section><text>ba'i tshor ba ni sdug bsngal du blta bar bya'o/ /sdug bsngal gyi tshor ba ni zug rngur blta bar bya'o/ /bde ba yang ma yin sdug bsngal ba yang ma yin pa'i tshor ba ni mi rtag pa dang / yongs su 'gyur ba'i chos can du blta bar bya'o/ /dge slong dag dge slong gang zhig bde ba'i tshor ba sdug bsngal</text></item>
<item><p>7a.6</p><section></section><text>du mthong bar gyur cing / sdug bsngal gyi tshor ba 'bras dang / bde ba yang ma yin sdug bsngal ba yang ma yin pa'i tshor ba ni mi rtag pa dang / yongs su 'gyur ba'i chos can du mthong na/ dge slong 'dis yang dag pa legs par mthong ba zhes bya'o/ /ston pas gzhan yang 'di skad bka' stsal to/ /</text></item>
<item><p>7a.7</p><section></section><text>gang gis bde ba sdug bsngal mthong / /de bzhin sdug bsngal zug rngu dang / /bde min sdug bsngal ma yin la/ /mi rtag nyid du mthong gyur pa/ /dge slong de yis yang dag mthong / /zhi zhing zhi ba'i go 'phang reg /bdag tu 'dzin pa bcom nas ni/ /bdud kyi sde las rgyal bar 'gyur/ /</text></item>
<item><p>7b.1</p><section></section><text>zhes gsungs so// //gang yang ji skad du sdug bsngal ba la bde'o zhes 'du shes phyin ci log ces bya ba la/ mu bzhi pa'i tshoms kyi sdom gyi tshigs su bcad pa bzhi pa'i mdo gnyis pa las 'byung ba/ mdzod kyi gnas lnga pa 'di nyid du phyin ci log gi mdo las bris pa blta bar bya'o/ /</text></item>
<item><p>7b.2</p><section></section><text>gang yang bde ba'i dbang po dang / /zhes bya ba la/ gleng gzhi ni mnyan du yod pa na'o/ /dge slong dag dbang po ni lnga po 'di dag ste/ bde ba'i dbang po dang / sdug bsngal gyi dbang po dang / yid bde ba'i dbang po dang / yid mi bde ba'i dbang po dang / btang snyoms kyi dbang po'o/ /de</text></item>
<item><p>7b.3</p><section></section><text>la bde ba'i dbang po gang yin pa dang / yid mi bde ba'i dbang po gang yin pa ni bde ba'i tshor bar blta bar bya'o/ /sdug bsngal gyi dbang po gang yin pa dang / yid mi bde ba'i dbang po gang yin pa ni sdug bsngal gyi tshor bar blta bar bya'o/ /btang snyoms kyi dbang po gang yin pa ni bde ba yang ma yin sdug</text></item>
<item><p>7b.4</p><section></section><text>bsngal ba yang ma yin par blta bar bya'o/ /gang gis dbang po lnga po 'di dag yang dag pa'i shes rab kyis yang dag pa ji lta ba bzhin mthong na kun du sbyor ba gsum spong zhing yongs su shes par 'gyur te/ gsum gang zhe na 'jig tshogs la lta ba dang / tshul khrims dang brtul zhugs</text></item>
<item><p>7b.5</p><section></section><text>mchog tu 'dzin pa dang / the tshom mo/ /rgyun du zhugs pa mi ltung ba'i chos can rdzogs pa'i byang chub tu nges pa mchog tu thogs na srid pa lan bdun pa/ lha dang mi rnams kyi nang du lan bdun du nying mtshams sbyar nas sdug bsngal mthar byed par gyur pa dag yin no zhes gsungs so// //</text></item>
<item><p>7b.6</p><section></section><text>ming chen gzugs gcig tu sdug bsngal ba zhes bya ba la sogs pa la/ bcom ldan 'das yangs pa can na spre'u'i rdzing gi gtsug lag khang na bzhugs te/ de'i tshe na lits+tsha bI ming chen zhes bya ba nyi ma re re zhing bcom ldan 'das la blta ba dang / bsnyen bkur ba'i phyir brtson par byed par gyur to/ /de</text></item>
<item><p>7b.7</p><section></section><text>nas lits+tsha bI ming chen 'di snyam du bdag bcom ldan 'das la blta ba dang bsnyen bkur ba'i phyir 'gro na/ re zhig nam nangs kyi bar du bcom ldan 'das kyang nang du yang dag 'jog las ma bzhengs shing / dge slong rnams kyang nang du yang dag 'jog las ma langs pas bdag 'tsho ba pa'i a mra bdun pa dag</text></item>
<item><p>8a.1</p><section></section><text>gi nang du nye bar 'gro bar bya'o snyam nas/ de nas lits+tsha bI ming chen 'tsho ba pa'i a mra bdun pa'i kun dga' rab gang na ba der song ngo / /de'i tshe na 'tsho ba pa'i a mra bdun pa'i kun dga' ra ba na 'od srungs rdzogs byed dge 'dun gyi grangs kyis bgrang zhing 'phags pa ltar bcos pa'i</text></item>
<item><p>8a.2</p><section></section><text>skye bo mang po dang chen por bgrang pa dag gis mdun du byas te/ 'tsho ba pa lnga brgya tsam gyis gtso bor byas te 'dug par gyur te/ de'i 'khor rnams ku co dang ca co dang sgra gsang chen po dang / sgra gsang mthon po dag gis so so nas smra ste/ dud 'gro'i gtam brjod cing 'dus par gyur cing 'dug pas 'od</text></item>
<item><p>8a.3</p><section></section><text>srungs rdzogs byed kyis lits+tsha bI ming chen 'ongs par gyur pa dag thag ring po nas sngar mthong nas rang gi 'khor rnams la sgra chung ngur byed du bcug ste/ khyed cag re zhig sgra chung ngur gyis shig /khyed cag kha rog 'dug cig /dge sbyong gau ta ma'i nyan thos lits+tsha bI ming chen zhes bya ba 'ong zhing 'dug gi/ dge sbyong gau ta</text></item>
<item><p>8a.4</p><section></section><text>ma'i nyan thos yangs pa can na gnas pa khyim pa gos dkar po gyon pa de dag las lits+tsha bI ming chen ni mchog tu gyur pa ste/ sgra chung bar 'dod pa/ sgra chung ba la dga' ba/ sgra chung bas 'dul ba/ sgra chung ba'i bsngags pa brjod pa/ 'khor sgra chung bar rig nas 'ong bar bya'o snyam du sems so/ /de</text></item>
<item><p>8a.5</p><section></section><text>skad ces smras pa dang / 'khor rnams kha rog 'dug par gyur to/ /de nas lits+tsha bI ming chen 'od srungs rdzogs byed gang na ba der nye bar 'ongs te/ nye bar 'ongs nas 'od srungs rdzogs byed dang lhan cig yang dag par dga' ba dang / yang dag par bde bar 'gyur ba'i gtam rnam pa sna tshogs byas te/ </text></item>
<item><p>8a.6</p><section></section><text>phyogs gcig tu 'dug go/ /phyogs gcig tu 'dug nas lits+tsha bI ming chen gyis 'od srungs rdzogs byed la 'di skad ces smras so/ /'od srungs khyed 'od srung ba dag 'di skad du sems can rnams kun nas nyon mongs pa ni rgyu med rkyen med/ sems can rnams ni rgyu med rkyen med pa'i kun nas nyon</text></item>
<item><p>8a.7</p><section></section><text>mongs so/ /sems can rnams kyi rnam par byang ba ni rgyu med rkyen med de/ sems can rnams ni rgyu med rkyen med par rnam par byang ngo zhes nyan thos rnams la chos ston to zhes thos nas/ 'od srungs gang kha cig 'di skad smra zhing 'di skad du lung ston na khyed cag 'od srung ba dag smod par byed</text></item>
<item><p>8b.1</p><section></section><text>dam/ mi bden par smra ba dang / khyed cag 'od srung ba'i chos smra ba dang / chos la chos kyi rjes su mthun par lung ston pa yin no/ /'ga' zhig 'ongs te 'khor gyi nang du chos smra ba dang rjes su smra na chos smad pa'i gnas su mi byed dam/ ming chen de skad du smra ste/ de ltar lung ston pa bden te/ smod</text></item>
<item><p>8b.2</p><section></section><text>par mi byed la/ mi bden par smra ba ma yin la chos smra ba yin zhing / chos la chos kyi rjes su mthun par lung ston pa yin zhing de dag las 'ga' zhig 'ongs te 'khor gyi nang du chos smra ba dang rjes su smra na chos de lta bu smad pa'i gnas su mi byed do/ /de ci'i phyir zhe na/ ming chen nga yang 'di ltar lta zhing</text></item>
<item><p>8b.3</p><section></section><text>'di skad du smra ste/ sems can rnams kyi kun nas nyon mongs pa ni rgyu med rkyen med de/ sems can rnams ni rgyu med rkyen med par kun nas nyon mongs so/ /sems can rnams kyi rnam par byang ba ni rgyu med rkyen med de/ sems can rnams ni rgyu med rkyen med par rnam par byang ngo / /de nas lits+tsha bI ming chen</text></item>
<item><p>8b.4</p><section></section><text>'od srungs rdzogs byed kyis bshad pa la khro bar yang mi byed/ rjes su yi rang bar yang mi byed par stan las langs te song ngo / /de nas lits+tsha bI ming chen bcom ldan 'das gang na ba der nye bar song ste/ nye bar song nas bcom ldan 'das kyi zhabs la spyi bos phyag byas nas phyogs gcig tu 'dug</text></item>
<item><p>8b.5</p><section></section><text>go/ /phyogs gcig tu 'dug nas lits+tsha bI ming chen 'od srungs rdzogs byed dang lhan cig gtam gzhan brjod pa de thams cad rgyas par bcom ldan 'das la gsol to/ /de skad ces gsol pa dang / bcom ldan 'das kyis lits+tsha bI ming chen la 'di skad ces bka' stsal to/ /ming chen 'od srungs</text></item>
<item><p>8b.6</p><section></section><text>rdzogs byed ni ma dpyad par de'i rang bzhin ma yin pa dang / so sor ma brtags pa'i chos smra ba yin te/ ji ltar yang byis pa rmongs pa mi gsal ba mi mkhas pa 'di skad du sems can rnams kyi kun nas nyon mongs pa ni rgyu med rkyen med de/ sems can rnams ni rgyu med rkyen med par kun nas nyon</text></item>
<item><p>8b.7</p><section></section><text>mongs so/ /sems can rnams kyi rnam par byang ba ni rgyu med rkyen med de/ sems can rnams ni rgyu med rkyen med par rnam par byang ngo zhes smra ste/ de ci'i phyir zhe na/ ming chen sems can rnams kyi kun nas nyon mongs pa ni rgyu dang bcas shing rkyen dang bcas te/ sems can rnams ni rgyu dang</text></item>
<item><p>9a.1</p><section></section><text>bcas shing rkyen dang bcas par kun nas nyon mongs so/ /sems can rnams kyi rnam par byang ba ni rgyu dang bcas shing rkyen dang bcas pa ste/ sems can rnams ni rgyu dang bcas shing rkyen dang bcas par rnam par byang ngo / /ming chen sems can rnams kyi kun</text></item>
<item><p>9a.2</p><section></section><text>nas nyon mongs pa ni rgyu dang bcas rkyen dang bcas pa ste/ sems can rnams rgyu dang bcas rkyen dang bcas par nyon mongs pa gang zhe na/ ming chen gzugs gcig tu sdug bsngal bar gyur na/ sems can rnams gzugs la chags par yang mi 'gyur zhing / bde bar yang mi</text></item>
<item><p>9a.3</p><section></section><text>'gyur/ bde ba'i rjes su 'gro bar yang mi 'gyur/ bde ba dang yid bde ba chung ngu las 'das te/ bde ba'i rgyu nyid du yang shes par mi 'gyur ba zhig na/ ming chen gang gi phyir gzugs gcig tu sdug bsngal ba ma yin zhing / bde ba dang yid bde ba dang rjes su 'brel pa dang / bde ba</text></item>
<item><p>9a.4</p><section></section><text>dang yid bde ba chung ngu las 'das te bde bar shes pa de'i phyir sems can rnams gzugs la yang dag par chags shing chags nas yang dag par sbyor ba dang / yang dag par sbyor bas kun nas nyon mongs par 'gyur te/ tshor ba dang / 'du shes dang / 'du byed dang / ming chen rnam</text></item>
<item><p>9a.5</p><section></section><text>par shes pa gcig tu sdug bsngal ba zhig tu gyur na sems can rnams rnam par shes pa la chags par yang mi 'gyur zhing / bde bar yang mi 'gyur/ bde ba'i rjes su 'gro bar mi 'gyur/ bde ba dang yid bde ba chung ngu las 'das te/ bde ba'i rgyu nyid du shes par yang mi 'gyur ba zhig</text></item>
<item><p>9a.6</p><section></section><text>na/ ming chen gang gi phyir rnam par shes pa gcig tu sdug bsngal ma yin zhing bde ba dang yid bde ba dang rjes su 'brel pa dang / bde ba dang yid bde ba chung ngu las 'das te/ bde bar shes pa de'i phyir sems can rnams rnam par shes pa la yang dag</text></item>
<item><p>9a.7</p><section></section><text>par chags shing yang dag par chags pas yang dag par sbyor ba dang / yang dag par sbyor bas kun nas nyon mongs par 'gyur ro/ /ming chen rgyu 'di dang rkyen 'dis sems can rnams kun nas nyon mongs shing / sems can rnams kyi kun nas nyon mongs pa 'di dag gi rgyu dang bcas shing rkyen dang bcas so/ /ming chen sems can</text></item>
<item><p>9b.1</p><section></section><text>rnams kyi rnam par byang ba ni rgyu dang bcas shing rkyen dang bcas pa ste/ sems can rnams ni rgyu dang bcas rkyen dang bcas par rnam par byang ba gang zhe na/ ming chen gzugs gcig tu bde ba zhig tu gyur na sems can rnams gzugs la 'dod chags dang bral bar yang mi 'gyur zhing sdug</text></item>
<item><p>9b.2</p><section></section><text>bsngal bar yang mi 'gyur sdug bsngal gyi rjes su 'gro bar yang mi 'gyur/ sdug bsngal dang yid mi bde ba chung ngu las 'das te sdug bsngal gyi rgyu nyid du yang shes par mi 'gyur ba zhig na/ ming chen gang gi phyir gzugs gcig tu bde ba ma yin zhing sdug bsngal dang / sdug bsngal</text></item>
<item><p>9b.3</p><section></section><text>dang rjes su 'brel ba dang / sdug bsngal yid mi bde ba chung ngu las 'das nas sdug bsngal gyi rgyu shes pa de'i phyir sems can rnams gzugs la yang dag par chags pa dang bral zhing 'dod chags dang bral nas rnam par grol ba dang / rnam par grol nas yongs su dag par 'gyur ro/ /tshor ba</text></item>
<item><p>9b.4</p><section></section><text>dang / 'du shes dang / 'du byed dang / ming chen rnam par shes pa gcig tu bde ba zhig tu gyur na sems can rnams rnam par shes pa las 'dod chags dang bral bar yang mi 'gyur zhing sdug bsngal bar yang mi 'gyur/ sdug bsngal ba'i rjes su 'gro bar yang mi 'gyur/ sdug bsngal</text></item>
<item><p>9b.5</p><section></section><text>ba dang / yid mi bde ba chung ngu las 'das nas sdug bsngal gyi rgyu nyid du yang shes par mi 'gyur ba zhig na/ ming chen gang gi phyir rnam par shes pa gcig tu bde ba ma yin zhing sdug bsngal ba dang / sdug bsngal gyi rjes su 'brel pa dang / sdug bsngal ba dang / yid mi bde</text></item>
<item><p>9b.6</p><section></section><text>ba chung ngu las 'das te sdug bsngal bar shes pa de'i phyir sems can rnams rnam par shes pa las 'dod chags dang bral zhing 'dod chags dang bral nas rnam par grol ba dang / rnam par grol nas yongs su dag par 'gyur te/ ming chen rgyu 'di dang rkyen 'dis sems can</text></item>
<item><p>9b.7</p><section></section><text>rnams rnam par byang zhing / sems can rnams kyi kun nas nyon mongs pa rgyu 'di dag gis rgyu dang bcas shing rkyen dang bcas so/ /de nas lits+tsha bI ming chen bcom ldan 'das kyis gsungs pa la mngon par dga' zhing rjes su yi rang nas bcom ldan 'das kyi zhabs la spyi bos</text></item>
<item><p>10a.1</p><section></section><text>phyag byas nas/ bcom ldan 'das kyi drung nas song ngo zhes gsungs so// //mdo las sred pa gsungs zhes bya ba la/ gleng gzhi ni mnyan du yod pa na'o/ /dge slong dag bzhi po 'di dag ni 'phags pa'i bden pa ste/ bzhi gang zhe na/ sdug</text></item>
<item><p>10a.2</p><section></section><text>bsngal 'phags pa'i bden pa dang / sdug bsngal kun 'byung ba dang / sdug bsngal 'gog pa dang / sdug bsngal 'gog par 'gro ba'i lam 'phags pa'i bden pa'o/ /sdug bsngal 'phags pa'i bden pa gang zhe na/ skye ba'i sdug bsngal dang / rga ba'i sdug bsngal dang / na ba'i</text></item>
<item><p>10a.3</p><section></section><text>sdug bsngal dang / 'chi ba'i sdug bsngal dang / mdza' ba dang bral ba'i sdug bsngal dang / mi mdza' ba dang phrad pa'i sdug bsngal dang / gang 'dod pa btsal te ma rnyed pa de dag sdug bsngal ba ste/ mdor na nye bar len pa'i phung po lnga po dag ni sdug bsngal ba'o/ /sdug</text></item>
<item><p>10a.4</p><section></section><text>bsngal kun 'byung ba 'phags pa'i bden pa gang zhe na/ dga' ba'i 'dod chags dang lhan cig par gyur pa'i sred pa yang srid par kun 'byung ba ste/ de dang de la mngon par dga'o/ /sdug bsngal 'gog pa 'phags pa'i bden pa gang zhe na/ gang yang dga' ba'i 'dod chags</text></item>
<item><p>10a.5</p><section></section><text>dang lhan cig par gyur pa'i sred pa yang srid par byung ba de dang de la mngon par dga' ba la ma lus par spangs pa/ so sor 'gags pa/ zad pa 'dod chags dang bral ba 'gags par nye bar zhi bar nub pa'o/ /sdug bsngal 'gog par 'gro ba'i lam 'phags pa'i bden pa gang</text></item>
<item><p>10a.6</p><section></section><text>zhe na/ 'phags pa'i lam yan lag brgyad de/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang</text></item>
<item><p>10a.7</p><section></section><text>dag pa'i ting nge 'dzin to zhes gsungs so// //bcom ldan 'das kyis ji skad du/ las dang sred pa dang ni ma rig pa/ /phyi ma'i tshe la 'du byed rnams kyi rgyu/ /zhes bya ba la/ skye mched drug gi tshogs kyis bsdus pa'i sdom gyi tshigs su bcad pa gnyis pa'i sdom gyi tshigs su</text></item>
<item><p>10b.1</p><section></section><text>bcad pa gsum pa'i mdo bcu gcig pa mi'i mdo las bstan pa mdzod kyi gnas gnyis pa 'di nyid du/ 'dus ma byas la de dag med/ /ces bya ba'i skabs su mya ngan las 'das pa dngos po med pa tsam du bstan par shes par byed pa bris pa blta bar bya'o/ /sa bon gyi rnam pa lnga zhes bya ba</text></item>
<item><p>10b.2</p><section></section><text>la gleng gzhi ni mnyan du yod pa na'o/ /dge slong dag lnga po 'di dag ni sa bon gyi rnam pa lnga ste/ lnga gang zhe na/ 'di lta ste/ rtsa ba'i sa bon dang / sdong bu'i sa bon dang / mdo'i sa bon dang / gshegs pa'i sa bon dang / sa bon gyi sa bon rnams so/ /dge slong dag gal te sa bon de dag ma chag cing ma grugs</text></item>
<item><p>10b.3</p><section></section><text>la/ ma rul zhing rlung dang tshad pa dag gis ma nyams la/ snying po dang ldan pa tshags byas pa dang ldan pa yang sa'i khams yod la chu'i khams med na sa bon de 'phel zhing rgyas pa dang yangs par mi 'gyur ro/ /dge slong dag gal te sa bon de dag ma chag cing ma grugs la ma rul zhing rlung dang tshad pa dag</text></item>
<item><p>10b.4</p><section></section><text>gis ma nyams la snying po dang ldan zhing tshags byas pa dang ldan yang chu'i khams yod la sa'i khams med na sa bon de 'phel zhing rgyas pa dang yangs par mi 'gyur ro/ /dge slong dag gang yang sa bon de dag ma chag cing ma grugs la ma rul zhing rlung dang tshad pa dag</text></item>
<item><p>10b.5</p><section></section><text>gis ma nyams la snying po dang ldan zhing tshags byas pa dang ldan yang sa'i khams dang chu'i khams kyang yod par gyur na sa bon de 'phel zhing rgyas pa dang yangs par 'gyur ro/ /dge slong dag 'di ni ji ltar don shes par bya ba'i phyir dper byas pa ste/ don ni gzhan du blta bar bya ste/ dge slong</text></item>
<item><p>10b.6</p><section></section><text>dag sa bon gyi rnam pa lnga zhes bya ba ni nye bar len pa dang bcas pa'i rnam par shes pa'i tshig bla dgas so/ /sa'i khams zhes bya ba ni rnam par shes pa gnas pa bzhi'i tshig bla dgas so/ /chu'i khams zhes bya ba ni dga' ba'i 'dod chags kyi tshig bla dgas so/ /dge slong dag nye bar len</text></item>
<item><p>10b.7</p><section></section><text>pa dang bcas pa'i rnam par shes pa'i gnas ni bzhi ste/ bzhi gang zhe na/ dge slong dag rnam par shes pa gzugs la nye bar brten cing gnas te/ gzugs la brten/ gzugs la gnas/ gzugs la rab tu gnas pa dang / don du gnyer zhing bsten nas 'phel zhing rgyas pa dang</text></item>
<item><p>11a.1</p><section></section><text>yangs par 'gyur ro/ /tshor bar nye bar 'gro ba dang / 'du shes su nye bar 'gro ba dang / dge slong dag rnam par shes pa 'du byed du nye bar 'gro ba la brten cing gnas te/ 'du byed la brten/ 'du byed la gnas/ 'du byed la rab tu gnas pa dang / don du gnyer</text></item>
<item><p>11a.2</p><section></section><text>zhing bsten nas 'phel zhing rgyas pa dang / yangs par 'gyur ro/ /dge slong dag 'di tsam las gzhan du rnam par shes pa 'gro ba'am/ 'ong ba'am/ gnas pa'am/ 'chi 'pho ba'am/ skye ba'am/ 'phel zhing rgyas pa dang yangs par mi 'gyur ba mi gdags so/ /dge slong dag gang</text></item>
<item><p>11a.3</p><section></section><text>zhig 'di skad du ngas gzugs las gzhan dang / tshor ba dang 'du shes dang 'du byed las gzhan du rnam par shes pa 'gro ba'am 'ong ba'am gnas pa'am/ 'chi 'pho ba'am/ skye ba'am/ 'phel zhing rgyas pa dang / yangs par 'gyur ba gdags par bya'o zhes smra na/ de ni de'i</text></item>
<item><p>11a.4</p><section></section><text>tshig tsam dang dris pa'i lan yongs su mi shes shing lan la mgo rmongs par byed pa ste/ ji ltar yang de'i yul ma yin pa'i phyir ro/ /de ci'i phyir zhe na/ dge slong dag gzugs kyi khams la 'dod chags dang bral bar gyur te/ 'dod chags dang bral na gzugs su nye bar 'gro</text></item>
<item><p>11a.5</p><section></section><text>ba'i yid kyi rang bzhin gyi 'ching ba spong bar 'gyur zhing / gzugs su nye bar 'gro ba'i yid kyi rang bzhin 'ching ba spangs na dmigs pa chad par 'gyur zhing rnam par shes pa gnas pa 'phel zhing rgyas pa dang yangs par mi 'gyur ro/ /tshor ba'i khams dang / 'du shes kyi khams</text></item>
<item><p>11a.6</p><section></section><text>dang / dge slong dag 'du byed kyi khams la 'dod chags dang bral bar 'gyur te/ 'du byed las 'dod chags dang bral na 'du byed du nye bar 'gro ba'i yid kyi rang bzhin gyi 'ching ba spong bar 'gyur zhing / 'du byed du nye bar 'gro ba'i yid kyi rang bzhin gyi 'ching ba spongs na dmigs pa</text></item>
<item><p>11a.7</p><section></section><text>'chad par 'gyur zhing / rnam par shes pa gnas pa 'phel zhing rgyas pa dang / yangs par mi 'gyur te/ rnam par shes pa'i gnas pa 'phel zhing / mngon par ma rgyas na mngon par 'du mi byed la/ mngon par 'dus ma byas pa'i phyir der gnas so/ /der gnas pa'i</text></item>
<item><p>11b.1</p><section></section><text>phyir dga' bar 'gyur ro/ /dga' ba las rnam par grol bar 'gyur ro/ /rnam par grol ba las 'jig rten cung zad kyang nye bar mi len to/ /nye bar ma blangs na gdung ba med do/ /gang yongs su gdung ba med pa de nang gi bdag nyid kyi mya ngan las 'das pa bdag gi skye ba zad do/ /tshangs</text></item>
<item><p>11b.2</p><section></section><text>par spyod pa bsten to/ /bya ba byas so/ /srid pa 'di las gzhan mi shes so zhes bya bar 'gyur te/ de'i rnam par shes pa shar phyogs kyi yul du song zhes nga mi smra'o/ /lho phyogs dang / nub phyogs dang / byang phyogs dang / steng dang / 'og gi phyogs dang / phyogs mtshams su yang ma yin</text></item>
<item><p>11b.3</p><section></section><text>te/ gzhan du na mthong ba'i chos nyid la grib ma med par yongs su mya ngan las 'das shing / zhi zhing bsil bar gyur pa tshangs par spyod pa'o zhes gsungs so// //mdo las kyang rgyur gsungs zhes bya ba la/ gleng gzhi ni mnyan du yod pa na'o/ /dge slong dag ma rig pa ni yang</text></item>
<item><p>11b.4</p><section></section><text>dag par chags pa'i rgyu dang yang dag par ldang ba'i rgyu dang / yang dag par rmongs pa'i rgyu ste/ ma rig pa ni yang dag par chags pa'i rgyu yang dag par sdang ba'i rgyu/ yang dag par rmongs pa'i rgyu'o/ /dge slong dag gang gi phyir las ni skye ba'i rgyu yin la/ sred pa ni mngon par grub pa'i rgyu yin</text></item>
<item><p>11b.5</p><section></section><text>te/ 'dir bsgom pa'i rang bzhin dge ba zag pa dang bcas pa'i las byas na/ der skyes nas rnam par smin pa so sor myong bar 'gyur te/ de'i phyir sems can dag gi las las gzhan du mi 'gro ba'o zhes nga smra'o zhes gsungs so// //rgyu dang bcas rkyen dang bcas gzhi dang</text></item>
<item><p>11b.6</p><section></section><text>bcas pa'i mdo las zhes bya ba la/ skye mched drug gi tshogs kyis bsdus pa'i sdom gyi tshigs su bcad pa gnyis par 'das dang zhes bya ba'i sdom gyi tshigs su bcad pa bsdus pa dang / sngar don dam pa stong pa nyid kyi mdo las 'byung ba mdzod kyi gnas gsum pa 'di nyid du rten cing</text></item>
<item><p>11b.7</p><section></section><text>'brel par 'byung ba'i skabs su ma rig pa'i tshul bzhin ma yin pa yid la byed par bshad pa las/ mdo gzhan las zhes bya bar bris pa blta bar bya'o/ /'phags pa'i rigs zhes bya ba la/ gleng gzhi ni mnyan du yod pa na'o/ /dge slong dag bzhi po 'di dag ni 'phags pa'i</text></item>
<item><p>12a.1</p><section></section><text>pa'i rigs mchog rgyal po'i rigs sngon nyon mongs pa ma yin zhing nyon mongs pa med pa dge slong ngam/ bram ze'am/ lha'am/ bdud dam/ tshangs pa dang bcas pa'i 'jig rten gang gis kyang nyon mongs par bya bar mi nus pa dag ste/ bzhi gang</text></item>
<item><p>12a.2</p><section></section><text>zhe na/ 'di la dge slong chos gos gang yang rung bas dga' bar 'gyur zhing / chos gos gang yang rung bas dga' ba'i bsngags pa brjod la de chos gos kyi rgyus rang bzhin ma yin pa mi tshol lo/ /de rnyed pa'i chos gos kyis mi snyems shing chos gos rnyed pa dag la ma chags par longs</text></item>
<item><p>12a.3</p><section></section><text>spyod de chags pa dang zhen pa dang / 'dun pa dang / brgyal ba dang / zhen pa dang / lhag par zhen par mi 'gyur zhing nyes dmigs mthong zhing nges par 'byung ba yang dag pa ji lta ba bzhin du shes nas nye bar longs spyod de/ gang gi phyir dge slong mkhas shing dran pa dang shes</text></item>
<item><p>12a.4</p><section></section><text>bzhin dang ldan par 'gyur te/ 'di ni dge slong sngon gyi 'phags pa'i rigs la gnyis pa zhes brjod do/ /chos gos ji lta ba bzhin du bsod snyoms dang / mal cha dang stan yang de bzhin no/ /gzhan yang dge slong spong ba la dga' bar 'gyur zhing spong ba la dga' ba dang / spong</text></item>
<item><p>12a.5</p><section></section><text>ba la dga' ba'i rjes su mthun par gyur pa dang / sgom pa la dga' bar gyur cing sgom pa la dga' ba dang / sgom pa la dga' ba'i rjes su mthun par gyur pa ste/ de spong ba dang sgom pa la dga' bas bsnyems par mi 'gyur zhing / gang gi phyir dge slong dran pa dang shes</text></item>
<item><p>12a.6</p><section></section><text>bzhin dang ldan par 'gyur te/ 'di dge slong sngon gyi 'phags pa'i rigs la gnas pa zhes brjod do/ /'phags pa'i rigs bzhi po 'di dag dang yang dag par ldan pa'i 'phags pa nyan thos shar phyogs su nye bar brten cing gnas pa na mi dga' ba mi gnod de/ de nyid kyis</text></item>
<item><p>12a.7</p><section></section><text>mi dga' ba la gnod do/ /de gal te lho dang nub dang byang phyogs su brten cing nye bar gnas pa na yang mi dga' bas mi gnod de/ des mi dga' ba la gnod par byed do/ /de ci'i phyir zhe na/ dge slong dag 'phags pa nyan thos thos pa dang ldan pa dag gnang ba bzod</text></item>
<item><p>12b.1</p><section></section><text>kyi/ mi dga' ba ni bzod do/ /brtan rnams mi dga' mi bzod do/ /brtan rnams dga' ba bzod pa yin/ /de yis 'dod pa'i 'dod chags kun/ /spong ba gang gis bzlog par nus/ /'dzam bu chu bo'i gser 'od ltar/ /de la gang gis smad par nus/ /zhes gsungs</text></item>
<item><p>12b.2</p><section></section><text>so// //sred pa skye ba ni rnam pa bzhi ste zhes bya ba la/ gleng gzhi ni mnyan du yod pa na'o/ /dge slong dag chos gos kyi rgyus sred pa skye bzhin pa na skye'o/ /gnas pa na gnas so/ /mngon par zhen pa na mngon par zhen to/ /bsod snyoms kyi rgyu dang / mal cha dang stan</text></item>
<item><p>12b.3</p><section></section><text>gyi rgyu dang / srid pa mi 'byung ba'i rgyus sred pa skye bzhin pa na skye bo zhes bya ba snga ma bzhin du'o zhes gsungs so/ /lus la lus kyi rjes su lta zhing dran pa nye bar gnas so zhes bya ba la/ gleng gzhi ni mnyan du yod pa na'o/ /dge slong dag dran pa nye bar gzhag pa ni bzhi po 'di dag ste/ bzhi gang</text></item>
<item><p>12b.4</p><section></section><text>zhe na/ lus la lus kyi rjes su lta zhing dran pa nye bar gzhag pa dang / tshor ba dang / sems dang / chos rnams la chos kyi rjes su lta zhing dran pa nye bar gnas so zhes gsungs so// //nang gi lus la lus kyi rjes su lta zhing gnas so zhes bya ba la/ gleng gzhi ni mnyan</text></item>
<item><p>12b.5</p><section></section><text>du yod pa na'o/ /dge slong dag dran pa nye bar gzhag pa bzhi bsgom pa dag bstan par bya ste/ de legs par nyon la yid la zung shig dang bshad par bya'o/ /dge slong dag dran pa nye bar gzhag pa bzhi bsgom pa gang zhe na/ 'di la dge slong dag nang gi lus la lus</text></item>
<item><p>12b.6</p><section></section><text>kyi rjes su lta zhing brtun pa shes bzhin dang dran pa can 'jig rten gyi brnab sems dang yid mi bde ba bsal cing gnas so/ /phyi'i lus dang phyi dang nang gi lus dang / nang gi tshor ba dang / phyi'i tshor ba dang / phyi nang gi tshor ba dang / nang gi sems dang / phyi'i sems dang / </text></item>
<item><p>12b.7</p><section></section><text>nang dang phyi'i sems dang / nang gi chos rnams dang / phyi'i chos rnams dang / nang dang phyi'i chos rnams la chos kyi rjes su lta zhing brtun pa shes bzhin can dran pa dang ldan pa 'jig rten gyi brnab sems dang yid mi bde ba bsal te gnas so/ /dge slong dag 'di ltar dran pa nye bar</text></item>
<item><p>13a.1</p><section></section><text>gzhag pa bzhi bsgom pa goms par bya'o/ /dge slong dag dran pa nye bar gzhag pa bzhi bsgom pa goms par bya'o zhes bstan par bya'o zhes ngas ji skad du bstan pa de rgyas par rab tu bshad do zhes gsungs so// //de bzhin du tshe dang ldan pa ma 'gags</text></item>
<item><p>13a.2</p><section></section><text>pas ji skad du zhes bya ba la tshe dang ldan pa ma 'gags pa gnas bcas na tsher ma gsum pa can gyi tshal na brten cing gnas so/ /de'i tshe na tshe dang ldan pa mod gal gyi bu chen po brga na ri bong gsod pa zhes bya ba ri dwags kyi nags 'jigs pa'i sgra can gyi nags na rten cing nye bar gnas</text></item>
<item><p>13a.3</p><section></section><text>so/ /de nas tshe dang ldan pa ma 'gags pa gcig pu dben par gyur pa na nang du yang dag 'jog la gnas pa na sems la sems kyi rnam par rtog pa 'di lta bu dag skyes te/ sems can rnams yongs su dag par byed cing mya ngan dang yongs su 'tsho ba las 'da' zhing sdug bsngal</text></item>
<item><p>13a.4</p><section></section><text>ba dang yid mi bde ba rnams nub nas rigs pa'i chos rtogs pa'i theg pa ni gcig kho na ste/ 'di lta ste dran pa nye bar gzhag pa bzhi'o/ /bzhi gang zhe na/ lus dran pa nye bar gzhag pa dang / tshor ba dang / sems dang / chos dran pa nye bar gzhag pa'o/ /gang</text></item>
<item><p>13a.5</p><section></section><text>'ga' zhig dran pa nye bar gzhag pa bzhi la mi dga' ba de dag ni 'phags pa'i tshul la mi dga' ba yin la/ gang 'phags pa'i tshul la mi dga' ba de dag ni 'phags pa'i lam la mi dga' ba yin la/ gang 'phags pa'i lam la mi dga' ba de dag ni thar pa la mi dga'</text></item>
<item><p>13a.6</p><section></section><text>la/ gang thar pa la mi dga' ba de dag ni skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / ma 'ongs pa'i sdug bsngal ba dang / yid mi bde ba dang / 'khrug pa las ma grol zhing sdug bsngal ba'o zhes nga smra'o/ /</text></item>
<item><p>13a.7</p><section></section><text>gang 'ga' zhig dran pa nye bar gzhag pa bzhi la dga' ba de dag ni 'phags pa'i tshul la dga' la/ 'phags pa'i tshul la dga' ba de dag ni 'phags pa'i lam la dga' zhing / 'phags pa'i lam la dga' ba de dag ni thar pa la dga' la/ thar pa la</text></item>
<item><p>13b.1</p><section></section><text>dga' ba de dag ni rnam par grol bar 'gyur te/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / ma 'ongs pa'i sdug bsngal ba dang / yid mi bde ba dang / 'khrug pa las rnam par grol zhing sdug bsngal med pa'o zhes nga smra'o/ /</text></item>
<item><p>13b.2</p><section></section><text>de nas tshe dang ldan pa maud gal gyi bu chen pos tshe dang ldan pa ma 'gags pa'i sems sems kyis rnam par shes nas/ de lta bu'i ting nge 'dzin la snyoms par zhugs te/ skyes bu stobs dang ldan pa'i lag pa brkyang ba las bskum pa'am/ bskum pa las brkyang ba tsam gyis</text></item>
<item><p>13b.3</p><section></section><text>tshe dang ldan pa maud gal gyi bu chen po brga ri bong gsod pa zhes bya ba ni dgas kyi nags 'jigs pa can nas mi snang bar gyur te/ tsher ma gsum pa can gyi tshal du tshe dang ldan pa ma 'gags pa'i mdun du 'dug nas 'di skad ces smras so/ /tshe dang ldan pa ma 'gags pa khyod</text></item>
<item><p>13b.4</p><section></section><text>gcig pu dben par gyur pa na nang du yang dag 'jog la gnas pa na sems la sems kyi rnam par rtog pa 'di lta bu ma skyes sam/ sems can rnams yongs su dag par byed cing / mya ngan dang yongs su 'tshe ba thams cad las 'da' la sdug bsngal dang yid mi bde ba rnams nub nas</text></item>
<item><p>13b.5</p><section></section><text>rigs pa'i chos rtogs pa'i theg pa ni gcig kho na ste zhes bya ba nas/ rgyas par sdug bsngal ba med pa'o zhes bya ba'i bar du'o/ /tshe dang ldan pa maud gal gyi bu chen po de bzhin no/ /tshe dang ldan pa ma 'gags pa ji tsam gyis na dran pa nye bar gzhag pa bzhi bsgom pa la dga'</text></item>
<item><p>13b.6</p><section></section><text>bar 'gyur zhing rab tu dga' bar 'gyur/ tshe dang ldan pa maud gal gyi bu chen po 'di la dge slong lus la lus kyi rjes su lta zhing gnas te/ de'i lus la lus kyi rjes su lta zhing dran pa nye bar gnas pa na lus la dmigs te dran pa gnas pa dang / rab tu gnas pa dang / </text></item>
<item><p>13b.7</p><section></section><text>legs par gnas pa dang / zhi ba dang / dul ba dang / nye bar zhi zhing ting nge 'dzin de gcig tu gyur cing gnas so/ /tshor ba dang / sems dang / chos rnams la chos rnams kyi rjes su lta zhing gnas te/ de chos rnams la chos rnams kyi rjes su lta zhing dran pa nye</text></item>
<item><p>14a.1</p><section></section><text>bar gnas te/ chos rnams la dmigs nas dran pa gnas pa dang / rab tu gnas pa dang / legs par gnas pa dang / zhi ba dang / dul ba dang / nye bar zhi zhing ting nge 'dzin de gcig tu gyur cing gnas so/ /'phags pa maud gal gyi bu chen po 'di</text></item>
<item><p>14a.2</p><section></section><text>tsam gyis dran pa nye bar gzhag pa bzhi bsgom pa la dga' zhing rab tu dga' bar 'gyur ro/ /de nas tshe dang ldan pa maud gal gyi bu chen po tshe dang ldan pa ma 'gags pas bshad pa la mngon par dga' zhing rjes su yi rang nas 'di lta bu'i ting nge 'dzin la snyoms par zhugs te/ ji ltar</text></item>
<item><p>14a.3</p><section></section><text>sems ting nge 'dzin la mnyam par gzhag na tsher ma gsum pa can gyi tshal nas mi snang bar 'gyur zhing brga ba'i ri bong gsod pa zhes bya ba'i ri dgas kyi nags 'jigs skrag na gnas par 'gyur ba de lta bu'i ting nge 'dzin la snyoms par zhugs so zhes gsungs so// //ji skad du</text></item>
<item><p>14a.4</p><section></section><text>bcom ldan 'das kyis kyang zhes bya ba la/ gleng gzhi ni mnyan du yod pa na'o/ /de nas dge slong gzhan zhig dgongs ka nang du yang dag 'jog las langs te/ bcom ldan 'das gang na ba der nye bar song ste/ nye bar song nas bcom ldan 'das kyi zhabs la spyi bos</text></item>
<item><p>14a.5</p><section></section><text>phyag byas te phyogs gcig tu 'dug go/ /phyogs gcig tu 'dug nas dge slong des bcom ldan 'das la 'di skad ces gsol to/ /btsun pa byang chub kyi yan lag byang chub kyi yan lag ces bshad pa/ 'di lta ste/ byang chub kyi yan lag ces bya ba 'di gang gi tshig bla dgas</text></item>
<item><p>14a.6</p><section></section><text>lags/ dge slong byang chub kyi yan lag byang chub kyi yan lag ces bshad pa 'di lta ste/ byang chub kyi yan lag ces bya ba 'di ni byang chub kyi phyogs kyi chos so bdun gyi tshig bla dgas so/ /dge slong 'on kyang byang chub kyi yan lag rnams go rims bzhin du skye zhing byang chub kyi yan lag</text></item>
<item><p>14a.7</p><section></section><text>rnams go rims bzhin du 'thob pa dang bsgom pa yongs su rdzogs par 'gyur ro/ /btsun pa ji lta ji ltar byang chub kyi yan lag rnams go rims bzhin du skye zhing byang chub kyi yan lag rnams go rims bzhin du 'thob pa dang bsgom pa yongs su rdzogs par 'gyur zhe na/ 'di na dge</text></item>
<item><p>14b.1</p><section></section><text>slong lus la lus kyi rjes su lta zhing gnas te/ lus la lus kyi rjes su lta zhing gnas pa de'i tshe ni dran pa nye bar gnas par 'gyur zhing kun du mi rmongs pa yin te/ de'i tshe na dran pa yang dag byang chub kyi yan lag mgo rtsom pa yin zhing / de'i tshe na dran pa yang dag byang chub kyi</text></item>
<item><p>14b.2</p><section></section><text>yan lag bsgom par 'gyur la de'i tshe na dran pa yang dag byang chub kyi yan lag bsgom pa yongs su rdzogs par 'gyur ro/ /de bzhin du dran pa dang chos de sems pa dang / rab tu sems pa dang / yongs su rtog pa dang / rnam par dpyod par byed cing chos rab tu rnam par 'byed</text></item>
<item><p>14b.3</p><section></section><text>pa yang dag byang chub kyi yan lag de'i tshe mgo rtsom pa yin zhing / chos rab tu rnam par 'byed pa yang dag byang chub kyi yan lag de'i tshe bsgom par 'gyur la/ chos rab tu rnam par 'byed pa yang dag byang chub kyi yan lag de'i tshe bsgom pa yongs su rdzogs par 'gyur ro/ /de chos de dag</text></item>
<item><p>14b.4</p><section></section><text>la sems pa dang / yongs su rtog pa dang rnam par dpyod par byed na/ de la ma zhum pa'i brtson 'grus rtsom par 'gyur te/ de'i tshe na brtson 'grus yang dag byang chub kyi yan lag mgo rtsom pa yin zhing / de'i tshe brtson 'grus yang dag byang chub kyi yan lag bsgom pa yin la/ </text></item>
<item><p>14b.5</p><section></section><text>de'i tshe brtson 'grus yang dag byang chub kyi yan lag bsgom pa yongs su rdzogs par 'gyur ro/ /brtson 'grus brtsams pa la zang zing med pa'i dga' ba skye bar 'gyur te/ de'i tshe dga' ba yang dag byang chub kyi yan lag mgo rtsom pa yin zhing / de'i tshe dga' ba yang dag</text></item>
<item><p>14b.6</p><section></section><text>byang chub kyi yan lag bsgom pa yin la/ de'i tshe dga' ba yang dag byang chub kyi yan lag bsgom pa yongs su rdzogs par 'gyur ro/ /yid dga' ba la lus dang sems shin tu sbyangs par 'gyur te/ de'i tshe na shin tu sbyangs pa yang dag byang chub kyi yan lag mgo rtsom pa</text></item>
<item><p>14b.7</p><section></section><text>yin zhing / de'i tshe na shin tu sbyangs pa yang dag byang chub kyi yan lag bsgom pa yin la/ de'i tshe na shin tu sbyangs pa yang dag byang chub kyi yan lag bsgom pa yongs su rdzogs par 'gyur ro/ /lus shin tu sbyangs na bde ba myong zhing de'i sems ting nge 'dzin la mnyam</text></item>
<item><p>15a.1</p><section></section><text>par 'jog par 'gyur te/ de'i tshe ting nge 'dzin yang dag byang chub kyi yan lag mgo rtsom pa yin zhing / de'i tshe ting nge 'dzin yang dag byang chub kyi yan lag bsgom pa yin la/ de'i tshe ting nge 'dzin yang dag byang chub kyi yan lag bsgom pa yongs su rdzogs</text></item>
<item><p>15a.2</p><section></section><text>par 'gyur ro/ /de bzhin du mnyam par 'jog pa na 'jig rten gyi brnab sems dang yid mi bde ba rnam par bsal nas btang snyoms su 'gyur te/ de'i tshe btang snyoms yang dag byang chub yan lag mgo rtsom pa yin zhing / de'i tshe btang snyoms yang dag byang chub</text></item>
<item><p>15a.3</p><section></section><text>kyi yan lag bsgom pa yin la/ de'i tshe btang snyoms yang dag byang chub kyi yan lag bsgom pa yongs su rdzogs par 'gyur ro/ /'di na dge slong tshor ba dang sems dang chos rnams la chos rnams kyi rjes su lta zhing gnas te/ chos rnams la chos rnams kyi rjes su</text></item>
<item><p>15a.4</p><section></section><text>lta zhing gnas pa de'i dran pa nye bar gnas par 'gyur zhing kun tu mi rmongs pa yin te/ de'i tshe na dran pa yang dag byang chub kyi yan lag mgo rtsom pa yin zhing zhes bya ba nas/ rgyas par de'i tshe na btang snyoms yang dag byang chub kyi yan lag bsgom pa yongs su rdzogs</text></item>
<item><p>15a.5</p><section></section><text>par 'gyur ro zhes bya ba'i bar du'o/ /dge slong dag 'di ltar byang chub kyi yan lag rnams rjes su 'thob par 'gyur zhing go rims 'dis byang chub kyi yan lag rnams rab tu 'byung bar 'gyur ro zhes gsungs so// //dge slong dag ji ltar na zhes bya ba la/ dge</text></item>
<item><p>15a.6</p><section></section><text>slong dag dran pa nye bar gzhag pa rnams kyi kun 'byung ba dang nub pa dag bshad par bya ste/ de legs par nyon la yid la zung shig dang bshad par bya'o/ /dge slong dag ji ltar na dran pa nye bar gzhag pa bzhi rnams kun 'byung ba dang nub pa yin zhe na/ dge slong</text></item>
<item><p>15a.7</p><section></section><text>dag zas kun 'byung bas lus kun 'byung ba yin la/ zas 'gags pas lus 'gag par 'gyur ro/ /lus kun 'byung ba'i chos can du rjes su mthong zhing gnas pa dang / lus 'jig pa'i chos can du rjes su mthong zhing gnas pa dang / lus kun 'byung ba dang 'jig pa'i chos can du rjes</text></item>
<item><p>15b.1</p><section></section><text>su mthong zhing gnas pa dang / mi rten cing gnas na 'jig rten cung zad kyang nye bar mi len to/ /dge slong dag reg par kun 'byung bas tshor ba kun 'byung ba yin la/ reg pa 'gags pas tshor ba nub par 'gyur te/ tshor ba kun 'byung ba'i chos can du rjes su mthong zhing gnas</text></item>
<item><p>15b.2</p><section></section><text>pa dang / tshor ba 'jig pa'i chos can du rjes su mthong zhing gnas pa dang / tshor ba kun 'byung ba dang 'jig pa'i chos can du rjes su mthong zhing gnas pa dang / mi rten cing gnas na 'jig rten cung zad kyang nye bar mi len to/ /dge slong dag ming dang gzugs kun 'byung bas</text></item>
<item><p>15b.3</p><section></section><text>sems kun 'byung ba yin la/ ming dang gzugs 'gags pas sems nub par 'gyur ro/ /sems kun 'byung ba'i chos can du rjes su mthong zhing gnas pa dang / sems 'jig pa'i chos can du rjes su mthong zhing gnas pa dang / sems kun 'byung ba dang 'jig pa'i</text></item>
<item><p>15b.4</p><section></section><text>chos can du rjes su mthong zhing gnas pa dang / mi rten cing gnas na 'jig rten cung zad kyang nye bar mi len to/ /dge slong dag yid la byed pa kun 'byung bas chos kun 'byung ba yin zhing / yid la byed pa 'gags pas chos nub par 'gyur ro/ /chos kun 'byung ba'i chos can du</text></item>
<item><p>15b.5</p><section></section><text>rjes su mthong zhing gnas pa dang / chos 'jig pa'i chos can du rjes su mthong zhing gnas pa dang / chos kun 'byung ba dang 'jig pa'i chos can du rjes su mthong zhing gnas pa dang / mi rten cing gnas na 'jig rten cung zad kyang nye bar mi len to/ /dge slong dag 'di ltar na dran pa nye bar</text></item>
<item><p>15b.6</p><section></section><text>gzhag pa rnams kun 'byung ba dang nub pa rnams te/ dge slong dag dran pa nye bar gzhag pa bzhi rnams kyi kun 'byung ba dang / nub pa bshad par bya'o zhes ngas ji skad du bstan pa de rgyas par rab tu bshad do zhes gsungs so// //mdo las ji skad du yang dag pa'i mya ngan</text></item>
<item><p>15b.7</p><section></section><text>las 'das pa zhes bya ba la lam gyi tshogs dang lam gyi yan lag gi sgo las te/ log pa'i yan lag gi lam dmyal ba la byed du 'jug pa dang / de nyid kyi mtshams med pa la yang dag par sbyor ba zhes bya ba'i mdo las blta bar bya'o/ /mdo 'di yang mdzod kyi gnas gsum par/ </text></item>
<item><p>16a.1</p><section></section><text>'phags dang mtshams med byed pa dag /yang dag log pa nyid du nges/ /zhes bya ba der bris zin to// //kun 'byung la sogs pa ni bya ba'i mngon par rtogs pa yin te/ spong ba dang / mngon du byed pa dang / bsgom pa'i phyir ro zhes bya ba la/ </text></item>
<item><p>16a.2</p><section></section><text>gleng gzhi ni mnyan du yod pa na'o/ /dge slong dag bzhi po 'di dag ni 'phags pa'i bden pa bzhi ste/ bzhi gang zhe na/ sdug bsngal 'phags pa'i bden pa dang / sdug bsngal kun 'byung ba 'phags pa'i bden pa dang / sdug bsngal 'gog pa 'phags pa'i bden pa dang / sdug</text></item>
<item><p>16a.3</p><section></section><text>bsngal 'gog par 'gro ba'i lam 'phags pa'i bden pa'o/ /de la sdug bsngal 'phags pa'i bden pa mngon par shes pas yongs su shes par bya zhing / kun 'byung ba 'phags pa'i bden pa mngon par shes nas yongs su spang bar bya/ 'gog pa 'phags pa'i bden pa mngon par shes</text></item>
<item><p>16a.4</p><section></section><text>nas mngon sum du bya/ lam 'phags pa'i bden pa mngon par shes nas bsgom par bya'o/ /dge slong dag gang yang dge slong sdug bsngal 'phags pa'i bden pa mngon par shes pas yongs su shes shing / sdug bsngal kun 'byung ba 'phags pa'i bden pa mngon par shes nas/ </text></item>
<item><p>16a.5</p><section></section><text>spangs la/ 'gog pa 'phags pa'i bden pa mngon par shes nas mngon du byas te/ sdug bsngal 'gog par 'gro ba'i lam 'phags pa'i bden pa mngon par shes nas bsgoms pa ni dge slong srid pa chad pa kun du sbyor ba spangs pa yang dag pa'i lam mngon par rtogs nas sdug bsngal</text></item>
<item><p>16a.6</p><section></section><text>mthar byed pa zhes brjod do zhes gsungs so// //'phags pa nyan thos sdug bsngal la sdug bsngal du yid la byed ces bya ba la/ lam gyi tshoms kyi lam gyi yan lag gi sgo'i sdom gyi tshigs su bcad pa bdun pa las/ yang dag nyid ces bya ba la sogs pa'i mdo las</text></item>
<item><p>16a.7</p><section></section><text>byung ba/ mdzod kyi gnas bzhi par/ spong ba dag ni chu lon gsungs/ /zhes bya ba bris te/ de las 'di ltar 'don te/ yang dag pa'i lta ba 'phags pa 'jig rten las 'das pa zag pa med pa nye bar len pa med pa sdug bsngal yang dag par zad pa/ sdug bsngal mthar bya ba'i phyir 'jug</text></item>
<item><p>16b.1</p><section></section><text>par bya ba gang zhe na/ 'di na 'phags pa nyan thos sdug bsngal la sdug bsngal du yid la byed pa'am/ kun 'byung la kun 'byung du yid la byed pa'am/ 'gog pa la 'gog par yid la byed pa'am/ lam la lam du yid la byed pa'i zag pa med pa'i yid la byed pa dang mtshungs par ldan</text></item>
<item><p>16b.2</p><section></section><text>pa chos rab tu rnam par 'byed pa gang yin pa dang / rnam par 'byed pa dang / rab tu rnam par 'byed pa dang / mtshon pa dang / yang dag par mtshon pa dang / nye bar mtshon pa dang / bsten pa dang / so sor rig pa'i shes pa dang / mthong ba dang / blo dang / rig pa dang / rtog pa gang yin</text></item>
<item><p>16b.3</p><section></section><text>pa ste/ 'di ni 'phags pa'i 'jig rten las 'das pa'i yang dag pa'i lta ba zag pa med pa nye bar len pa med pa sdug bsngal yang dag par zad pa sdug bsngal mthar bya ba'i phyir 'jug pa'o/ /khyim bdag bden pa mngon par rtogs pa gcig pa nyid ni med pa nyid de zhes bya ba la/ gleng gzhi ni</text></item>
<item><p>16b.4</p><section></section><text>mnyan du yod pa na'o/ /de nas khyim bdag mgon med zas sbyin bcom ldan 'das gang na ba der nye bar song ste/ nye bar song nas bcom ldan 'das kyi zhabs la spyi bos phyag byas te phyogs gcig tu 'dug go/ /phyogs gcig tu 'dug nas khyim bdag mgon med zas sbyin gyis bcom ldan 'das</text></item>
<item><p>16b.5</p><section></section><text>la 'di skad ces gsol to/ /btsun pa 'phags pa'i bden pa bzhi po rnams go rims bzhin du mngon par rtogs lags sam/ 'on te cig car/ khyim bdag 'phags pa'i bden pa bzhi po rnams ni go rims bzhin du mngon par rtogs/ cig car mngon par rtogs pa ni ma yin no/ /khyim</text></item>
<item><p>16b.6</p><section></section><text>bdag gang zhig 'di skad du bdag gis sdug bsngal 'phags pa'i bden pa mngon par ma rtogs par/ kun 'byung 'phags pa'i bden pa mngon par rtogs par bya zhing / kun 'byung 'phags pa'i bden pa mngon par ma rtogs par 'gog pa 'phags pa'i bden pa mngon par rtogs par bya/ </text></item>
<item><p>16b.7</p><section></section><text>'gog pa 'phags pa'i bden pa mngon par ma rtogs par sdug bsngal 'gog par 'gro ba'i lam 'phags pa'i bden pa mngon par rtogs par bya'o/ /zhes smra na/ de skad du ma smra shig ces brjod par bya'o/ /de ci'i phyir zhe na/ khyim bdag 'di ni gnas ma yin zhing go skabs med de/ gang</text></item>
<item><p>17a.1</p><section></section><text>sdug bsngal 'phags pa'i bden pa mngon[6] par ma rtogs par kun 'byung ba 'phags pa'i bden pa mngon par rtogs pa dang / kun 'byung 'phags pa'i bden pa mngon par ma rtogs par 'gog pa 'phags pa'i bden pa mngon par rtogs pa dang / 'gog pa 'phags</text></item>
<item><p>17a.2</p><section></section><text>pa'i bden pa mngon par ma rtogs par/ lam 'phags pa'i bden pa mngon par rtogs pa 'di ni gnas med do/ /khyim bdag 'di lta ste/ gang zhig 'di skad du bdag gis shing rta'am/ shing rta'i khang pa dag gi rmang ma brtsigs pa rtsig pa dag brtsig par bya zhing / rtsig pa ma brtsigs par khong thog dang shing</text></item>
<item><p>17a.3</p><section></section><text>sbra dag brtsig par bya'o zhes smra na/ de skad du ma smra shig ces brjod par bya'o/ /de ci'i phyir zhe na/ 'di ni gnas ma yin zhing go skabs med de/ shing rta'am shing rta'i khang pa dag gi rmang ma brtsigs par rtsig pa brtsigs pa dang / rtsig pa ma brtsigs par khang thog dang / shing sbra rtsig par byed</text></item>
<item><p>17a.4</p><section></section><text>pa 'di ni gnas med do/ /khyim bdag de bzhin du kha cig 'di skad du bdag gis sdug bsngal gyi bden pa mngon par ma rtogs par kun 'byung gi bden pa mngon par rtogs par bya zhes bya ba nas/ snga ma bzhin du sdug bsngal 'gog par 'gro ba'i lam 'phags pa'i bden pa mngon par rtogs</text></item>
<item><p>17a.5</p><section></section><text>par bya'o zhes smra na/ 'di ni gnas med do/ /khyim bdag gang zhig 'di skad du bdag gis sdug bsngal 'phags pa'i bden pa mngon par rtogs nas/ kun 'byung 'phags pa'i bden pa mngon par rtogs par bya zhing / kun 'byung 'phags pa'i bden pa mngon par rtogs nas/ 'gog</text></item>
<item><p>17a.6</p><section></section><text>pa 'phags pa'i bden pa mngon par rtogs par bya zhing / 'gog pa 'phags pa'i bden pa mngon par rtogs nas/ lam 'phags pa'i bden pa mngon par rtogs par bya'o zhes smra na/ de bzhin no zhes brjod par bya'o/ /de ci'i phyir zhe na/ 'di ni gnas yin zhing go skabs yod de/ gang sdug</text></item>
<item><p>17a.7</p><section></section><text>bsngal 'phags pa'i bden pa mngon par rtogs nas/ kun 'byung 'phags pa'i bden pa mngon par rtogs pa dang / kun 'byung 'phags pa'i bden pa mngon par rtogs nas 'gog pa 'phags pa'i bden pa mngon par rtogs pa dang / 'gog pa 'phags pa'i bden pa mngon par rtogs nas lam 'phags</text></item>
<item><p>17b.1</p><section></section><text>pa'i bden pa mngon par rtogs par 'gyur ba 'di ni gnas yod do/ /khyim bdag 'di lta ste kha cig 'di skad du bdag gis shing rta'am shing rta'i khang pa dag gi rmang brtsigs te rtsig pa brtsig par bya'o/ /rtsig pa brtsigs nas khang thog dang shing sbra dag brtsig par bya'o zhes smra na/ de bzhin no zhes brjod par bya</text></item>
<item><p>17b.2</p><section></section><text>'o/ /de ci'i phyir zhe na/ 'di ni gnas yin zhing go skabs yod de/ shing rta'am shing rta'i khang pa dag gi rmang brtsigs te/ rtsig pa brtsigs pa dang / rtsig pa brtsigs nas khong thog dang shing sbra dag brtsigs pa 'di ni gnas yod do/ /khyim bdag de bzhin du sdug bsngal 'phags pa'i bden</text></item>
<item><p>17b.3</p><section></section><text>pa mngon par rtogs nas kun 'byung 'phags pa'i bden pa mngon par rtogs pa dang / kun 'byung 'phags pa'i bden pa mngon par rtogs nas 'gog pa 'phags pa'i bden pa mngon par rtogs pa dang / 'gog pa 'phags pa'i bden pa mngon par rtogs nas lam 'phags pa'i bden pa mngon</text></item>
<item><p>17b.4</p><section></section><text>par rtogs pa 'di ni gnas yod do/ /de bas na 'phags pa'i bden pa rnams mngon par ma rtogs pa mngon par rtogs par bya ba'i phyir 'dun pa drag po dang / brtson 'grus rtsom pa dang / spong ba dang rab tu spong ba dang mi gtong bar bya zhing / dran pa dang shes bzhin dang ldan par bya'o/ /de nas khyim bdag</text></item>
<item><p>17b.5</p><section></section><text>mgon med zas sbyin gyis bcom ldan 'das kyis gsungs pa la mngon par dga' zhing rjes su yi rang nas bcom ldan 'das kyi zhabs la spyi bos phyag byas te/ bcom ldan 'das kyi drung nas song ngo zhes gsungs so/ /de nas dge slong gzhan zhig gis khyim bdag mgon med zas sbyin gyis dris pa</text></item>
<item><p>17b.6</p><section></section><text>de nyid kyi dpe'i khyad par dris pa dang / dge slong 'di lta ste/ gang zhig 'di skad du bdag gis bang rim rim pa bzhi pa'i bang rim dang po la ma 'dzegs par gnyis pa dang gsum pa dang / bzhi pa nas khang thog gi bar du 'dzeg par bya'o zhes smra na/ de skad ma smra shig ces brjod par bya'o/ /de ci'i</text></item>
<item><p>17b.7</p><section></section><text>phyir zhe na/ 'di ni gnas ma yin zhing go skabs med de/ gang zhig bang rim rim pa bzhi po'i rim pa dang po las ma 'dzegs par gnyis pa dang gsum pa dang bzhi pa nas khang thog gi bar du 'dzeg par 'gyur ba 'di ni gnas med do/ /dge slong dag de bzhin du gang zhig 'di skad du ngas sdug bsngal</text></item>
<item><p>18a.1</p><section></section><text>'phags pa'i bden pa mngon par ma rtogs par zhes bya ba nas snga ma bzhin du'o/ /dge slong dag gang zhig 'di skad du ngas sdug bsngal 'phags pa'i bden pa mngon par rtogs nas zhes bya ba nas snga ma bzhin du 'di ni gnas yod do zhes bya ba'i bar du'o/ /dge slong</text></item>
<item><p>18a.2</p><section></section><text>dag de bzhin du gang gis 'di skad du ngas bang rim rim pa bzhi pa'i them pa dang po la 'dzegs nas gnyis pa dang gsum pa dang bzhi pa nas/ khang thog gi bar du 'dzeg par bya'o zhes smra na de bzhin no zhes brjod par bya ste/ de ci'i phyir zhe na/ 'di ni gnas yin zhing go skabs yod de/ </text></item>
<item><p>18a.3</p><section></section><text>gang zhig bang rim rim pa bzhi pa'i them pa dang po la 'dzegs nas gnyis pa dang / gsum pa dang bzhi pa nas khong thog gi bar du 'dzeg pa 'di ni gnas yod do/ /de bzhin du gang zhig 'di skad du ngas sdug bsngal 'phags pa'i bden pa mngon par rtogs nas/ zhes bya ba'i bar du snga ma</text></item>
<item><p>18a.4</p><section></section><text>bzhin no/ /ji ltar dge slong gzhan bzhin du tshe dang ldan pa kun dga' bos dpe'i khyad par dris pa dang / kun dga' bo 'di lta ste/ gang zhig 'di skad du bdag gis them skas rim pa bzhi pa can gyi skas them dang po la ma 'dzegs par gnyis pa dang gsum pa dang bzhi pa la 'dzeg par bya'o</text></item>
<item><p>18a.5</p><section></section><text>zhes smra na/ de skad du ma smra shig ces brjod par bya'o/ /de ci'i phyir zhe na/ 'di ni gnas ma yin zhing go skabs med do/ /them skas rim pa bzhi pa can gyi skas them dang po la ma 'dzegs par gnyis pa dang gsum pa dang bzhi pa la 'dzeg pa 'di ni gnas med do/ /de bzhin du gang zhig</text></item>
<item><p>18a.6</p><section></section><text>'di skad du ngas sdug bsngal gyi bden pa mngon par ma rtogs par zhes bya ba nas/ snga ma bzhin no/ /kun dga' bo gang kha cig 'di skad du ngas sdug bsngal gyi bden pa mngon par rtogs nas zhes bya ba nas snga ma bzhin du kun dga' bo 'di lta ste/ gang zhig 'di skad du ngas bang rim bzhi pa'i them</text></item>
<item><p>18a.7</p><section></section><text>skas them pa dang po la 'dzegs nas/ gnyis pa dang gsum pa dang bzhi pa'i bar du 'dzeg par bya'o zhes smra na/ de bzhin no zhes brjod par bya'o/ /de ci'i phyir zhe na/ 'di ni gnas yin zhing go skabs yod de bang rim bzhi pa'i them skas dang po la 'dzeg nas gnyis pa dang gsum pa dang bzhi pa'i</text></item>
<item><p>18b.1</p><section></section><text>bar du 'dzeg par 'gyur ba 'di ni gnas yod do/ /de bzhin du gang zhig 'di skad du ngas sdug bsngal 'phags pa'i bden pa mngon par rtogs nas zhes bya ba snga ma bzhin du'o zhes gsungs so/ /gal te mdo las gang zhig sangs rgyas la nem nur med cing the tshom med pa de ni zhes bya ba la mdo de</text></item>
<item><p>18b.2</p><section></section><text>ni bdag gis ma rnyed do/ /gleng gzhi yang dag par ldan pa'i 'phags pa'i bden pa'i sgo'i sdom gyi tshigs su bcad pa bdun pa'i mdo las 'di ltar 'don te/ gleng gzhi ni mnyan du yod pa na'o/ /gang 'ga' zhig sangs rgyas la nem nur dang bcas shing the tshom dang bcas pa de ni sdug bsngal</text></item>
<item><p>18b.3</p><section></section><text>la yang nem nur dang the tshom dang bcas pa yin zhing / kun 'byung ba dang 'gog pa dang lam la yang nem nur dang bcas shing the tshom dang bcas pa yin no/ /gang 'ga' zhig chos dang dge 'dun la nem nur dang bcas shing the tshom dang bcas pa de ni sdug bsngal gyi bden pa la yang nem nur</text></item>
<item><p>18b.4</p><section></section><text>dang bcas shing the tshom dang bcas pa yin zhing / kun 'byung dang 'gog pa dang lam la yang nem nur dang bcas shing the tshom dang bcas pa yin no/ /gang 'ga' zhig sangs rgyas la nem nur med cing the tshom med pa de ni sdug bsngal la yang nem nur med cing the tshom med pa yin la/ kun 'byung dang</text></item>
<item><p>18b.5</p><section></section><text>'gog pa dang lam la yang nem nur med cing the tshom med pa yin no/ /gang 'ga' zhig chos dang dge 'dun la nem nur med cing the tshom med pa de ni sdug bsngal la nem nur med cing the tshom med pa yin la/ kun 'byung dang 'gog pa dang lam la yang nem nur med cing the tshom med pa yin no/ /gang</text></item>
<item><p>18b.6</p><section></section><text>'ga' zhig sdug bsngal la nem nur dang bcas shing the tshom dang bcas pa de ni sangs rgyas la yang nem nur dang bcas shing the tshom dang bcas pa yin la/ chos dang dge 'dun la yang nem nur dang bcas shing the tshom dang bcas pa yin no/ /gang 'ga' zhig kun 'byung dang 'gog pa dang</text></item>
<item><p>18b.7</p><section></section><text>lam la nem nur dang bcas shing the tshom dang bcas pa de ni sangs rgyas la yang nem nur dang bcas shing the tshom dang bcas pa yin zhing chos dang dge 'dun la yang nem nur dang bcas shing the tshom dang bcas pa yin no/ /gang 'ga' zhig sdug bsngal la nem nur med cing the tshom med pa de ni</text></item>
<item><p>19a.1</p><section></section><text>sangs rgyas la yang nem nur med cing the tshom med pa yin zhing chos dang dge 'dun la yang nem nur med cing the tshom med pa yin no/ /gang 'ga' zhig kun 'byung dang 'gog pa dang lam la nem nur med cing the tshom med pa de ni sangs rgyas la yang nem nur med cing the tshom med pa</text></item>
<item><p>19a.2</p><section></section><text>yin zhing chos dang dge 'dun la yang nem nur med cing the tshom med pa yin no zhes gsungs so// //gnas bdun la mkhas pa dang 'dab ma bdun pa bzhin no zhes bya ba la/ gleng gzhi ni mnyan du yod pa na'o/ /dge slong dag gnas bdun la mkhas shing don rnam pa gsum yongs su rtog pa'i</text></item>
<item><p>19a.3</p><section></section><text>dge slong ni chos 'dul ba 'di la myur du zag pa zad pa the tshom thob par 'gyur ro/ /dge slong dag ji ltar na dge slong gnas bdun la mkhas par 'gyur ba yin zhe na/ dge slong dag 'di la dge slong gzugs yang dag pa ji lta ba bzhin du rab tu shes shing gzugs kun 'byung ba dang / </text></item>
<item><p>19a.4</p><section></section><text>gzugs 'gog pa dang gzugs 'gog par 'gro ba'i lam yang dag pa ji lta ba bzhin du rab tu shes pa dang / gzugs kyi ro myang ba dang / nyes dmigs dang / nges par 'byung ba yang dag pa ji lta ba bzhin du rab tu shes la/ tshor ba dang 'du shes dang 'du byed dang rnam par shes pa yang</text></item>
<item><p>19a.5</p><section></section><text>dag pa ji lta ba bzhin rab tu shes la/ rnam par shes pa'i kun 'byung ba dang / rnam par shes pa 'gog pa dang / rnam par shes pa 'gog par 'gro ba'i lam yang dag pa ji lta ba bzhin rab tu shes pa dang / rnam par shes pa'i ro myang ba dang / nyes dmigs dang / nges par 'byung</text></item>
<item><p>19a.6</p><section></section><text>ba yang dag pa ji lta ba bzhin rab tu shes pa'o/ /ji ltar na gzugs yang dag pa ji lta ba bzhin rab tu shes pa yin zhe na/ gzugs gang ci yang rung ba de thams cad ni 'byung ba chen po bzhi dag dang 'byung ba chen po bzhi dag rgyur byas pa yin zhe na/ gzugs ni 'di'o/ /gzugs ni 'di lta bu'o</text></item>
<item><p>19a.7</p><section></section><text>zhes yang dag pa ji lta ba bzhin rab tu shes pa'o/ /ji ltar gzugs kyi kun 'byung ba yang dag pa ji lta ba bzhin rab tu shes pa yin zhe na/ dga' ba kun 'byung bas gzugs kun 'byung ba ste/ 'di ltar na gzugs kun 'byung ba yang dag pa ji lta ba bzhin shes par 'gyur ba yin no/ /</text></item>
<item><p>19b.1</p><section></section><text>ji ltar na gzugs 'gog pa yang dag pa ji lta ba bzhin rab tu shes par gyur pa yin zhe na/ dga' ba 'gags pas gzugs 'gag pa ste/ gzugs 'gog pa ni 'di dang / gzugs 'gog pa ni 'di lta bu'o zhes yang dag pa ji lta ba bzhin rab tu shes pa'o/ /ji ltar na gzugs 'gog par</text></item>
<item><p>19b.2</p><section></section><text>'gro ba'i lam yang dag pa ji lta ba bzhin rab tu shes pa yin zhe na/ 'di ltar 'phags pa'i lam yan lag brgyad pa ste/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang</text></item>
<item><p>19b.3</p><section></section><text>dag pa'i rtsol ba dang / yang dag pa'i dran pa dang / yang dag pa'i ting nge 'dzin te/ 'di ni gzugs 'gog par 'gro ba'i lam yang dag pa ji lta ba bzhin du rab tu shes pa'o/ /ji ltar na gzugs kyi ro myang ba yang dag pa ji lta ba bzhin rab tu shes pa yin zhe na/ gzugs la brten</text></item>
<item><p>19b.4</p><section></section><text>nas bde ba dang yid bde ba skyes te/ gzugs kyi ro myang ba ni 'di'o/ /gzugs kyi ro myang ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na gzugs kyi nyes dmigs yang dag pa ji lta ba bzhin rab tu shes pa yin zhe na/ gang yang gzugs ni mi rtag pa</text></item>
<item><p>19b.5</p><section></section><text>sdug bsngal ba yongs su 'gyur ba'i chos can te/ gzugs kyi nyes dmigs ni 'di'o/ /gzugs kyi nyes dmigs ni 'di lta bu'o zhes yang dag pa ji lta ba bzhin rab tu shes pa'o/ /ji ltar na gzugs kyi nges par 'byung ba yang dag pa ji lta ba bzhin rab tu shes pa yin zhe</text></item>
<item><p>19b.6</p><section></section><text>na/ gang zhig gzugs la 'dun pa'i 'dod chags 'dul zhing 'dun pa'i 'dod chags spangs pa dang / 'dun pa'i 'dod chags las yang dag par 'das pa ste/ gzugs kyi nges par 'byung ba ni 'di'o/ /gzugs kyi nges par 'byung ba ni 'di lta bu'o zhes yang dag pa ji lta ba bzhin</text></item>
<item><p>19b.7</p><section></section><text>rab tu shes pa'o/ /ji ltar na tshor ba yang dag pa ji lta ba bzhin rab tu shes pa yin zhe na/ gang yang tshor ba'i tshogs drug ste/ mig gi 'dus te reg pa las byung ba dang / rna ba dang sna dang lce dang lus dang yid kyi 'dus te reg pa las byung ba'i tshor ba ste/ tshor ba ni 'di'o/ /</text></item>
<item><p>20a.1</p><section></section><text>tshor ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na tshor ba'i kun 'byung ba yang dag pa ji lta ba bzhin rab tu shes pa yin zhe na/ reg pa kun 'byung bas tshor ba kun 'byung ba ste/ tshor ba'i kun 'byung ba ni 'di'o/ /tshor ba'i</text></item>
<item><p>20a.2</p><section></section><text>kun 'byung ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na tshor ba 'gog pa yang dag pa ji lta ba bzhin rab tu shes pa yin zhe na/ reg pa 'gags pas tshor ba 'gag pa ste/ tshor ba 'gog pa ni 'di'o/ /tshor ba 'gog pa ni 'di lta bu'o zhes yang dag pa ji lta ba</text></item>
<item><p>20a.3</p><section></section><text>bzhin rab tu shes pa'o/ /ji ltar na tshor ba 'gog par 'gro ba'i lam yang dag pa ji lta ba bzhin rab tu shes pa yin zhe na/ 'phags pa'i lam yan lag brgyad de/ snga ma bzhin du yang dag pa'i ting nge 'dzin gyi bar du'o/ /tshor ba 'gog par 'gro ba'i lam ni 'di'o/ /tshor ba 'gog</text></item>
<item><p>20a.4</p><section></section><text>par 'gro ba'i lam ni 'di lta bu'o zhes yang dag pa ji lta ba bzhin rab tu shes pa'o/ /ji ltar na tshor ba'i ro myang ba yang dag pa ji lta ba bzhin rab tu shes pa yin zhe na/ gang yang tshor ba la brten nas bde ba dang yid bde ba skyed de/ tshor ba'i ro myang ba ni 'di'o/ /tshor ba'i ro myang ba ni 'di</text></item>
<item><p>20a.5</p><section></section><text>lta bu'o zhes yang dag pa ji lta ba bzhin rab tu shes pa'o/ /ji ltar na tshor ba'i nyes dmigs yang dag pa ji lta ba bzhin rab tu shes pa yin zhe na/ gang yang tshor ba ni mi rtag pa dang / sdug bsngal ba dang / yongs su 'gyur ba'i chos can te/ tshor ba'i nyes dmigs ni 'di'o/ /tshor</text></item>
<item><p>20a.6</p><section></section><text>ba'i nyes dmigs ni 'di lta bu'o zhes yang dag pa ji lta ba bzhin rab tu shes pa'o/ /ji ltar na tshor ba'i nges par 'byung ba yang dag pa ji lta ba bzhin rab tu shes pa yin zhe na/ gang zhig tshor ba la 'dun pa'i 'dod chags 'dul zhing / 'dun pa'i 'dod chags spangs pa dang 'dun pa'i</text></item>
<item><p>20a.7</p><section></section><text>'dod chags las yang dag par 'das pa ste/ tshor ba'i nges par 'byung ba ni 'di'o/ /tshor ba'i nges par 'byung ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du shes yang dag pa ji lta ba bzhin rab tu shes pa yin zhe na/ 'du shes kyi tshogs drug</text></item>
<item><p>20b.1</p><section></section><text>ste/ mig gi 'dus te reg pa las skyes pa'i 'du shes dang / rna ba dang sna dang lce dang lus dang yid kyi 'dus te reg pa las skyes pa'i 'du shes te 'du shes ni 'di'o/ /'du shes ni 'di lta bu'o zhes yang dag pa ji lta ba bzhin du rab tu shes pa'o/ /ji ltar na 'du shes kun 'byung ba yang</text></item>
<item><p>20b.2</p><section></section><text>dag pa ji lta ba bzhin rab tu shes pa yin zhe na/ reg pa kun 'byung bas 'du shes kun 'byung ba ste/ 'du shes kun 'byung ba ni 'di'o/ 'du shes kyi kun 'byung ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar 'du shes 'gog pa yang dag pa ji lta ba bzhin</text></item>
<item><p>20b.3</p><section></section><text>rab tu shes pa yin zhe na/ reg pa 'gags pas 'du shes 'gag ste/ 'du shes 'gog pa ni 'di'o/ /'du shes kyi 'gog pa ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du shes 'gog par 'gro ba'i lam yang dag pa ji lta ba bzhin rab tu shes pa</text></item>
<item><p>20b.4</p><section></section><text>yin zhe na/ 'phags pa'i lam yan lag brgyad de/ snga ma bzhin du yang dag pa'i ting nge 'dzin gyi bar du ste/ 'du shes 'gog par 'gro ba'i lam ni 'di'o/ /'du shes 'gog par 'gro ba'i lam ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du shes</text></item>
<item><p>20b.5</p><section></section><text>kyi ro myang ba yang dag pa ji lta ba bzhin rab tu shes pa yin zhe na/ 'du shes la brten nas bde ba dang yid bde ba skye ste/ 'du shes kyi ro myang ba ni 'di'o/ /'du shes kyi ro myang ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du shes kyi nyes dmigs</text></item>
<item><p>20b.6</p><section></section><text>yang dag pa ji lta ba bzhin rab tu shes pa yin zhe na/ gang yang 'du shes kyi mi rtag pa dang sdug bsngal ba dang / yongs su 'gyur ba'i chos can te/ 'du shes kyi nyes dmigs ni 'di'o/ /'du shes kyi nyes dmigs ni 'di lta bu'o zhes yang dag pa ji lta ba bzhin rab tu shes pa'o/ /'du</text></item>
<item><p>20b.7</p><section></section><text>shes kyi nges par 'byung ba yang dag pa ji lta ba bzhin rab tu shes pa yin zhe na/ gang zhig 'du shes la 'dun pa'i 'dod chags 'dul shing 'dun pa'i 'dod chags spangs pa dang / 'dun pa'i 'dod chags las yang dag par 'das pa ste/ 'du shes kyi nges par 'byung ba ni 'di'o/ /'du</text></item>
<item><p>21a.1</p><section></section><text>shes kyi nges par 'byung ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du shes rnams yang dag pa ji lta ba bzhin rab tu shes pa yin zhe na/ sems pa'i tshogs drug ste/ mig gi 'dus te reg pa las skyes pa'i sems pa dang / </text></item>
<item><p>21a.2</p><section></section><text>rna ba dang sna dang lce dang lus dang yid kyi 'dus te reg pa las skyes pa'i sems pa rnams te/ 'du byed rnams ni 'di'o/ /'du byed rnams ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du byed rnams kun 'byung ba yang dag pa ji lta ba bzhin rab tu shes</text></item>
<item><p>21a.3</p><section></section><text>pa yin zhe na/ reg pa kun 'byung bas 'du byed kun 'byung ba ste/ 'du byed rnams kun 'byung ba ni 'di'o/ /'du byed rnams kun 'byung ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du byed rnams 'gog pa yang dag pa ji lta ba bzhin rab tu shes pa</text></item>
<item><p>21a.4</p><section></section><text>yin zhe na/ reg pa 'gags pas 'du byed rnams 'gog ste/ 'du byed rnams 'gog pa ni 'di'o/ /'du byed rnams 'gog pa ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du byed rnams 'gog par 'gro ba'i lam yang dag pa ji lta ba bzhin rab</text></item>
<item><p>21a.5</p><section></section><text>tu shes pa yin zhe na/ gang yang 'phags pa'i lam yan lag brgyad de/ snga ma bzhin du yang dag pa'i lta ba nas yang dag pa'i ting nge 'dzin gyi bar du ste/ 'du byed rnams 'gog par 'gro ba'i lam ni 'di'o/ /'du byed rnams 'gog par 'gro ba'i lam ni 'di lta bu'o</text></item>
<item><p>21a.6</p><section></section><text>zhes yang dag pa ji lta ba bzhin rab tu shes pa'o/ /ji ltar na 'du byed rnams kyi ro myang ba yang dag pa ji lta ba bzhin rab tu shes pa yin zhe na/ gang yang 'du byed rnams la brten nas bde ba dang yid bde ba skyes te/ 'du byed rnams kyi ro myang ba ni 'di'o/ /'du byed</text></item>
<item><p>21a.7</p><section></section><text>rnams kyi ro myang ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du byed rnams kyi nyes dmigs yang dag pa ji lta ba bzhin rab tu shes pa yin zhe na/ gang yang 'du byed rnams ni mi rtag pa dang / sdug bsngal ba dang yongs su 'gyur ba'i</text></item>
<item><p>21b.1</p><section></section><text>chos can no zhes 'du byed rnams kyi nyes dmigs ni 'di'o/ /'du byed rnams kyi nyes dmigs ni 'di lta bu'o zhes yang dag pa ji lta ba bzhin rab tu shes pa'o/ /ji ltar na 'du byed rnams kun 'byung ba yang dag pa ji lta ba bzhin rab tu shes pa yin zhe na/ gang zhig 'du byed rnams la 'dun</text></item>
<item><p>21b.2</p><section></section><text>pa'i 'dod chags 'dul zhing / 'dun pa'i 'dod chags spangs pa dang / 'du byed rnams la 'dun pa'i 'dod chags las yang dag par 'das te/ 'du byed rnams kyi nges par 'byung ba ni 'di'o/ /'du byed rnams kyi nges par 'byung ba ni 'di lta bu'o zhes yang dag pa ji lta ba bzhin rab</text></item>
<item><p>21b.3</p><section></section><text>tu shes pa'o/ /ji ltar na rnam par shes pa yang dag pa ji lta ba bzhin rab tu shes pa yin zhe na/ rnam par shes pa'i tshogs drug ste/ mig gi rnam par shes pa dang / rna ba dang sna dang lce dang lus dang yid kyi rnam par shes pa ste/ rnam par shes pa ni 'di'o/ /rnam par shes pa ni 'di lta</text></item>
<item><p>21b.4</p><section></section><text>bu'o zhes yang dag pa ji lta ba bzhin rab tu shes pa'o/ /ji ltar na rnam par shes pa'i kun 'byung ba yang dag pa ji lta ba bzhin rab tu shes pa yin zhe na/ ming dang gzugs kun 'byung bas rnam par shes pa kun 'byung ba ste/ rnam par shes pa'i kun 'byung ba ni 'di'o/ /rnam par shes</text></item>
<item><p>21b.5</p><section></section><text>pa'i kun 'byung ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na rnam par shes pa'i 'gog pa yang dag pa ji lta ba bzhin rab tu shes pa yin zhe na/ ming dang gzugs 'gags pas rnam par shes pa 'gag ste/ rnam par shes pa'i 'gog pa ni 'di'o/ /</text></item>
<item><p>21b.6</p><section></section><text>rnam par shes pa'i 'gog pa ni 'di lta bu'o zhes yang dag pa ji lta ba bzhin rab tu shes pa'o/ /ji ltar na rnam par shes pa 'gog par 'gro ba'i lam yang dag pa ji lta ba bzhin rab tu shes pa yin zhe na/ 'phags pa'i lam yan lag brgyad de snga ma bzhin du yang dag pa'i lta ba nas yang</text></item>
<item><p>21b.7</p><section></section><text>dag pa'i ting nge 'dzin gyi bar du ste/ rnam par shes pa 'gog par 'gro ba'i lam ni 'di'o/ /rnam par shes pa 'gog par 'gro ba'i lam ni 'di lta bu'o zhes yang dag pa ji lta ba bzhin rab tu shes pa'o/ /ji ltar na rnam par shes pa'i ro myang ba yang dag pa ji lta ba bzhin rab tu shes pa yin zhe na/ gang</text></item>
<item><p>22a.1</p><section></section><text>yang rnam par shes pa la brten nas bde ba dang yid bde ba skye ste/ rnam par shes pa'i ro myang ba ni 'di'o/ /rnam par shes pa'i ro myang ba ni 'di lta bu'o zhes yang dag pa ji lta ba bzhin rab tu shes pa'o/ /ji ltar na rnam par shes pa'i nyes dmigs yang dag pa ji lta</text></item>
<item><p>22a.2</p><section></section><text>ba bzhin rab tu shes pa yin zhe na/ gang yang rnam par shes pa ni mi rtag pa/ sdug bsngal ba yongs su 'gyur ba'i chos can te/ rnam par shes pa'i nyes dmigs ni 'di'o/ /rnam par shes pa'i nyes dmigs ni 'di lta bu'o zhes yang dag pa ji lta ba bzhin rab tu shes pa'o/ /ji</text></item>
<item><p>22a.3</p><section></section><text>ltar na rnam par shes pa'i nges par 'byung ba yang dag pa ji lta ba bzhin rab tu shes pa yin zhe na/ gang zhig rnam par shes pa la 'dun pa'i 'dod chags 'dul zhing / 'dun pa'i 'dod chags spangs pa dang / 'dun pa'i 'dod chags las yang dag par 'das pa ste/ rnam par shes pa'i nges</text></item>
<item><p>22a.4</p><section></section><text>par 'byung ba ni 'di'o/ /rnam par shes pa'i nges par 'byung ba ni 'di lta bu'o zhes yang dag pa ji lta ba bzhin rab tu shes pa'o/ /dge slong dag 'di ltar na dge slong gnas bdun la mkhas par 'gyur ro/ /dge slong ji ltar na dge slong don rnam pa gsum yongs su rtog pa yin zhe na/ 'di ni dge</text></item>
<item><p>22a.5</p><section></section><text>slong dgon pa'am/ shing drung ngam/ khang pa stong par song nas phung po dang khams dang skye mched rnams la tshul bzhin du legs par rtog pa ste/ dge slong dag 'di ltar na dge slong don rnam pa gsum yongs su rtog par 'gyur ro/ /dge slong dag gnas bdun la mkhas pa dang / don rnam pa gsum</text></item>
<item><p>22a.6</p><section></section><text>yongs su rtog pa'i dge slong ni chos 'dul ba 'di la myur du zag pa zad pa rjes su thob par 'gyur ro zhes ngas ji skad du bstan pa de rgyas par rab tu bshad do zhes gsungs so/ /gang yang 'di skad du mdo las gang zag lta ba phun sum tshogs pa zhes bya ba la/ khams mang po pa'i mdo'i rnam par bshad</text></item>
<item><p>22a.7</p><section></section><text>pa bstan pa las 'di ltar 'don te/ gnas ma yin zhing go skabs med de/ gang zag lta ba phun sum tshogs pa ma dang pha dang dgra bcom pa srog dang phral bar byed pa dang / dge 'dun gyi dbyen byed pa dang / de bzhin gshegs pa'i sku la ngan sems kyis khrag 'byin pa 'di ni gnas med</text></item>
<item><p>22b.1</p><section></section><text>do/ /gang yang so so'i skye bo ni gnas yod do/ /gnas ma yin zhing go skabs med de/ gang zag lta ba phun sum tshogs pas bsams bzhin du dud 'gro'i skye gnas su gtogs pa'i srog chags srog dang phral bar byed pa dang / bsams bzhin du bslab pa las yang dag par 'da' ba dang / </text></item>
<item><p>22b.2</p><section></section><text>bslab pa nyams par byed pa 'di ni gnas med do/ /'di las phyi rol du gyur pa'i ston pa bsten pa dang / 'di las phyi rol du gyur pa'i gang zag yon gnas su byed pa dang / dge sbyong ngam bram ze 'di dag ni shes par bya ba shes pa/ blta bar bya ba mthong ba'o zhes dge sbyong dang bram ze dag gi</text></item>
<item><p>22b.3</p><section></section><text>ngor lta zhing ngor rtog pa dang / dge mtshan dang bkra shis kyis dag par 'dzin pa dang / srid pa brgyad pa mngon par 'grub par 'gyur ba 'di ni gnas med do/ /gang yang so so'i skye bo ni gnas yod do zhes gsungs so/ /'o na gang mdo las skyes bu dam pa'i 'gro ba bdun zhes bstan pa ji lta bu zhe</text></item>
<item><p>22b.4</p><section></section><text>na zhes bya ba la/ lung bar ma'i bdun pa'i mdo lnga pa las 'byung ba mdzod kyi gnas gsum pa 'di nyid du srid pa bar ma'i skabs su 'gro ba yod do zhes bya bar bris zin to/ /'o na mdo las skyes bu dam pa gang yin zhe na zhes bya ba la/ gleng gzhi ni mnyan du yod pa na'o/ /dge slong dag</text></item>
<item><p>22b.5</p><section></section><text>skyes bu dam pa dang / skyes bu dam pa las kyang skyes bu dam pa dag bsten par bya ste/ de legs par nyon la yid la zung shig dang bshad par bya'o/ /skyes bu dam pa gang zhe na/ slob pa'i yang dag pa'i lta ba dang ldan pa dang / slob pa'i yang dag pa'i rtog pa dang / slob pa'i yang dag</text></item>
<item><p>22b.6</p><section></section><text>pa'i ngag dang / slob pa'i yang dag pa'i las kyi mtha' dang / slob pa'i yang dag pa'i 'tsho ba dang / slob pa'i yang dag pa'i rtsol ba dang / slob pa'i yang dag pa'i dran pa dang / slob pa'i yang dag pa'i ting nge 'dzin dang yang dag par ldan pa ste 'di ni skyes bu dam pa zhes bya'o/ /skyes bu dam</text></item>
<item><p>22b.7</p><section></section><text>pa las kyang skyes bu dam pa gang zhe na/ mi slob pa'i yang dag pa'i lta ba dang ldan pa nas/ mi slob pa'i yang dag pa'i ting nge 'dzin gyi bar dang ldan pa ste/ 'di ni skyes bu dam pa las kyang skyes bu dam pa zhes bya'o/ /dge slong dag skyes bu dam pa dang / skyes bu</text></item>
<item><p>23a.1</p><section></section><text>dam pa las kyang skyes bu dam pa bsten par bya'o zhes ngas ji skad du bstan pa de rgyas par rab tu bshad do zhes gsungs so/ /'o na brgya byin gyis zhes bya ba la/ dbyangs dang bcas pa'i sdom gyi tshigs su bcad pa gsum pa'i brgya byin gyis dris pa'i mdo las te/ </text></item>
<item><p>23a.2</p><section></section><text>btsun pa de la bdag 'di snyam du kye ma bdag 'di nas shi 'phos te/ mi rnams dang skal ba mnyam par skye bar 'gyur zhing gang yang bdag phyug cing nor mang la longs spyod che ba dang / rdzas dang nye bar sbyar ba mang ba dang / rang dbang ba mang ba dang / nor dang 'bru dang gser dang sa le sbram</text></item>
<item><p>23a.3</p><section></section><text>dang bang ba dang mdzod kyi tshogs rab tu mang po dang / bran pho dang bran mo dang las byed pa'i skyes bu mang po dang / grogs po dang mdza' bo dang nye du dang snag gi gnyen mtshams rab tu mang po de lta bu'i rigs dang skal ba mnyam par skye zhing / der yang bdag cher skyes shing dbang po rnams</text></item>
<item><p>23a.4</p><section></section><text>yongs su smin pas sbyin pa dag byin bsod nams dag byas nas skra dang kha spu bregs shing gos ngur smrig bgos nas dad pas yang dag pa kho nar khyim med par rab tu byung ba dang / btsun pa bdag rigs par gnas shing gal te kun shes par 'byung bar 'gyur ba dang / kun shes pa 'byung</text></item>
<item><p>23a.5</p><section></section><text>nas sdug bsngal gyi mthar byed pa de ltar bdag rigs par gnas par gyur cig /gal te kun shes par ma gyur cing bdag tha mar rnam par nyams na lha gzugs can yid las byung ba/ dbang po tshang zhing ma nyams pa/ yan lag dang nying lag thams cad dang ldan pa/ kha dog dang</text></item>
<item><p>23a.6</p><section></section><text>dbyibs mdzes pa/ rang gi 'od can nam mkha' la thogs pa med par 'gro ba/ dga' ba za zhing dga' ba'i zas can/ tshe ring zhing yun ring du gnas pa der skye bar gyur cig /bdag ni rigs nas gal te kun shes 'byung 'gyur zhing / /kun shes 'byung ba de nyid bdag gi sdug bsngal</text></item>
<item><p>23a.7</p><section></section><text>mthar/ /bdag ni rigs gnas gal te kun shes ma gyur cing / bdag ni tha mar nyams na lta gang 'og min zhes/ /rnam par grags pa der ni skye bar 'gyur bar shog /bcom ldan bdag ni rgyun zhugs bde gshegs rgyun zhugs te/ /ma thob par gnas lan cig phyir 'ong bdag 'dod</text></item>
<item><p>23b.1</p><section></section><text>do/ /legs so brgya byin bag yod par ni gnas par gyis/ /gang gis rgyun zhugs nges par rang bdag nyid kyis ni/ /rgyu mtshan gang las khyad par dang po rgya chen rtogs/ /bcom ldan nyid las gzhan min ston pa gzhan min zhes/ /gzhan dang mi mtshungs khyad par bdag gis</text></item>
<item><p>23b.2</p><section></section><text>mngon par shes/ /drang srong dag ni lhar gyur 'di na 'dug bzhin du/ /slar yang srog rnyed lta bur blo ldan bdag 'dzin to/ /zhes gsungs so/ /'gog pa thob pa phyir mi 'ongs/ /lus kyis mngon du byed par 'dod/ /ces bya ba la/ bcom ldan 'das ser skya'i gzhi n+ya gro d+ha'i</text></item>
<item><p>23b.3</p><section></section><text>kun dga' ra ba na bzhugs te/ de'i tshe ser skya'i yul mi shAkya rab tu mang po rnams 'dun ma 'dus shing tshogs nas 'dug par gyur pa de dag gtam gzhan brjod pa 'di lta bu gleng lags te/ ming chen da ltar 'di na gang gang gis na da ltar 'di na shAkya mda' lag 'chi ba'i dus na myos</text></item>
<item><p>23b.4</p><section></section><text>par gyur pa 'thungs shing bslab pa dral ba/ de bcom ldan 'das kyis rgyun du zhugs pa mi ltung ba'i chos can rdzogs pa'i byang chub tu nges pa tha mar 'gyur te/ srid pa lan bdun pa lha dang mi rnams kyi nang du lan bdun nying mtshams sbyar nas sdug bsngal gyi mthar byed par 'gyur ro zhes</text></item>
<item><p>23b.5</p><section></section><text>lung bstan to/ /des ming chen khyod bcom ldan 'das gang na ba der nye bar song nas/ bcom ldan 'das la don 'di lta bu yongs su dris la/ bcom ldan 'das kyis ji ltar lung bstan pa de bzhin du zung shig /de nas shAkya ming chen bcom ldan 'das gang na ba der nye bar song ste nye</text></item>
<item><p>23b.6</p><section></section><text>bar song nas/ bcom ldan 'das kyi zhabs la spyi bos phyag 'tshal nas phyogs gcig tu 'dug go/ /phyogs gcig tu 'dug nas shAkya ming chen gyis bcom ldan 'das la 'di skad ces gsol to/ /btsun pa bdag cag ser skya'i gzhi'i yul mi shAkya rab tu mang po rnams</text></item>
<item><p>23b.7</p><section></section><text>'dun ma 'dus shing tshogs te 'dus par gyur pa de dag gtam gzhan brjod pa 'di lta bu gleng lags te/ ming chen da ltar 'di na gang gang gis tha mar 'gyur te/ da lta 'di na shAkya mda' lag 'chi ba'i dus na myos par 'gyur ba 'thungs shing bslab pa dral ba de yang bcom ldan 'das</text></item>
<item><p>24a.1</p><section></section><text>kyis rgyun du zhugs pa mi ltung ba'i chos can rdzogs pa'i byang chub tu nges par srid pa lan bdun pa/ lha dang mi rnams kyi nang du lan bdun nying mtshams sbyar nas sdug bsngal gyi mthar byed par 'gyur ro zhes lung bstan to/ /btsun pa 'di ji lta bu zhes bcom ldan 'das</text></item>
<item><p>24a.2</p><section></section><text>la bdag dogs pa 'di lta bu yongs su 'dri'o/ /ming chen 'phags pa nyan thos dag bde bar gshegs pa ni ston pa ste/ bde bar gshegs pa ni ston pa zhes smra ba ni legs par smra ba yin zhing sems bskyed pa dang / drang po'i lta ba can dang / lta ba legs par 'gyur ro/ /</text></item>
<item><p>24a.3</p><section></section><text>ming chen 'phags pa nyan thos dag bcom ldan 'das kyis chos 'di legs par gsungs pa ste/ bcom ldan 'das kyis chos ni legs par gsungs pa'i zhes smra ba ni legs par smra ba yin zhing / sems bskyed pa dang / lta ba drang po can dang / lta ba legs par 'gyur ro/ /</text></item>
<item><p>24a.4</p><section></section><text>ming chen 'phags pa nyan thos dag bcom ldan 'das kyi nyan thos kyi dge 'dun ni legs par zhugs pa ste/ bcom ldan 'das kyi nyan thos kyi dge 'dun ni legs par zhugs pa'o zhes smra ba ni legs par smra ba yin zhing sems bskyed pa dang / lta ba drang po can dang / lta ba legs par</text></item>
<item><p>24a.5</p><section></section><text>'gyur ro/ /ming chen 'di na 'phags pa nyan thos sangs rgyas la dad pa mi phyed pa dang chos dang dge 'dun la dad pa mi phyed par 'gyur zhing / shes rab che ba dang / shes rab myur ba dang / shes rab rno ba dang / nges par 'byung ba'i shes rab dang / skyo ba'i shes rab dang / rnam par grol ba'i shes</text></item>
<item><p>24a.6</p><section></section><text>rab dang yang dag par ldan pa dang / rnam par thar pa brgyad lus kyis mngon sum du byas nas gnas shing 'di'i shes rab zag par lta ba yongs su zad pa ste/ ming chen 'di ni 'phags pa nyan thos dmyal bar mi 'gro ba yi dgas dang dud 'gror mi 'gro ba ngan song ngan 'gro log par mi ltung par</text></item>
<item><p>24a.7</p><section></section><text>mi 'gro ba ste/ gang yang 'di skad du gnyi ga'i cha las rnam par grol ba'o zhes brjod pa'o/ /gzhan yang ming chen 'phags pa nyan thos sangs rgyas la dad pa mi byed pa dang zhes bya ba nas rnam par grol ba'i shes rab dang ldan pa zhes bya ba'i bar du ste/ rnam par thar pa brgyad lus kyis</text></item>
<item><p>24b.1</p><section></section><text>mngon sum du byas te gnas shing 'di'i shes rab zag par lta ba yongs su zad pa ste/ ming chen 'di ni 'phags pa nyan thos dmyal bar mi 'gro zhes bya ba nas/ ngan song ngan 'gro log par mi ltung ba zhes bya ba'i bar du'o/ /gang yang ji skad du shes rab kyis rnam par grol ba zhes brjod pa'o/ /</text></item>
<item><p>24b.2</p><section></section><text>gzhan yang ming chen sangs rgyas la dad pa mi phyed pa dang zhes bya ba nas/ rnam par grol ba'i shes rab dang yang dag par ldan pa zhes bya ba'i bar du ste/ rnam par thar pa brgyad lus kyis mngon sum du byas te gnas shing 'di'i shes rab zag par lta ba yongs su zad pa ste/ ming chen 'di ni</text></item>
<item><p>24b.3</p><section></section><text>'phags pa nyan thos dmyal bar mi 'gro zhes bya ba nas/ ngan song ngan 'gro log par mi ltung ba'o zhes bya ba'i bar du'o/ /gang yang ji skad du lus kyis mngon sum du byed pa zhes brjod pa'o/ /gzhan yang ming chen 'phags pa nyan thos sangs rgyas la dad pa mi phyed pa dang zhes bya ba</text></item>
<item><p>24b.4</p><section></section><text>nas rnam par grol ba'i shes rab dang ldan pa zhes bya ba'i bar du ste/ tha ma'i cha dang mthun pa'i kun du sbyor ba lnga spangs shing yongs su shes pa ste/ 'di lta ste/ 'dod pa la 'dun pa dang / gnod sems dang / 'jig tshogs la lta ba dang / tshul khrims dang brtul zhugs</text></item>
<item><p>24b.5</p><section></section><text>mchog tu 'dzin pa dang / the tshom ste/ ming chen 'di ni 'phags pa nyan thos dmyal bar mi 'gro ba zhes bya ba nas/ ngan song ngan 'gro log par mi ltung ba'o zhes bya ba'i bar du ste/ gang yang 'di skad du bar mdor yongs su mya ngan las 'da' ba dang / skyes nas yongs su</text></item>
<item><p>24b.6</p><section></section><text>mya ngan las 'da' ba dang / mngon par 'du bya ba med par yongs su mya ngan las 'da' ba dang / mngon par 'du bya ba dang bcas par yongs su mya ngan las 'da' ba dang / gang du 'pho ba zhes brjod pa'o/ /gzhan yang ming chen 'phags pa nyan thos sangs rgyas la dad pa mi phyed</text></item>
<item><p>24b.7</p><section></section><text>pa zhes bya ba nas/ rnam par grol ba'i shes rab dang yang dag par ldan pa zhes bya ba'i bar du ste/ kun du sbyor ba gsum po spangs shing yongs su shes par gyur la/ 'dod chags dang zhe sdang dang gti mug srab pa ste/ ming chen 'di ni 'phags pa nyan thos dmyal bar mi</text></item>
<item><p>25a.1</p><section></section><text>ltung ba zhes bya ba nas ngan song ngan 'gro log par mi ltung ba zhes bya ba'i bar du ste/ gang yang ji skad du bar chad gcig pa can zhes brjod pa'o/ /gzhan yang ming chen 'phags pa nyan thos sangs rgyas la dad pa mi phyed pa zhes bya ba nas/ chos dang dge</text></item>
<item><p>25a.2</p><section></section><text>'dun la dad pa mi phyed pa dang ldan zhing / mgyogs pa'i shes rab dang / myur ba'i shes rab dang / rno ba'i shes rab dang / nges par 'byung ba'i shes rab dang / skyo ba'i shes rab dang / rnam par grol ba'i shes rab dang yang dag par ldan pa/ kun du sbyor ba gsum spangs</text></item>
<item><p>25a.3</p><section></section><text>shing yongs su shes par gyur ba ste/ 'di lta ste/ 'jig tshogs la lta ba dang / tshul khrims dang / brtul zhugs mchog tu 'dzin pa dang / the tshom mo/ /'di ni 'phags pa nyan thos dmyal bar mi 'gro zhing yi dgas dang dud 'gror mi 'gro ba ngan song ngan 'gro log par mi ltung</text></item>
<item><p>25a.4</p><section></section><text>ba ste/ gang yang 'di skad du rigs nas rigs su skye ba dang srid pa lan bdun pa zhes brjod pa'o/ /gzhan yang ming chen 'phags pa nyan thos sangs rgyas la dad pa mi phyed pa dang / chos dang / dge 'dun la dad pa mi phyed pa dang / chos lnga po rnams la shes rab chen pos rnam par</text></item>
<item><p>25a.5</p><section></section><text>dpyod par bzod pa ste/ 'di lta ste/ dad pa dang brtson 'grus dang / dran pa dang / ting nge 'dzin dang / shes rab po/ /'di ni 'phags pa nyan thos dmyal bar mi ltung zhes bya ba nas/ ngan song ngan 'gro log par mi ltung ba zhes bya ba'i bar du ste/ gang yang 'di skad du chos</text></item>
<item><p>25a.6</p><section></section><text>kyi rjes su 'brang ba zhes brjod pa'o/ /gzhan yang ming chen 'phags pa nyan thos sangs rgyas la dad pa mi phyed cing chos dang dge 'dun la dad pa mi phyed pa dang chos lnga po rnams la shes rab chung ngus rnam par dpyod pas bzod pa ste/ 'di lta ste/ dad pa dang / brtson 'grus dang / dran pa</text></item>
<item><p>25a.7</p><section></section><text>dang / ting nge 'dzin dang / shes rab po/ /ming chen 'di ni 'phags pa nyan thos dmyal bar mi 'gro zhing / yi dgas su mi 'gro ba/ dud 'gror mi 'gro ba/ ngan song ngan 'gro log par mi ltung ba'o zhes bya ba'i bar du ste/ gang yang ji skad du dad pa'i rjes su 'brang ba zhes brjod</text></item>
<item><p>25b.1</p><section></section><text>pa'o/ /ming chen 'di ni gnas ma yin zhing go skabs med de/ shing sA las ngas bshad pa'i don 'di lta bu shes pa 'di ni gnas med pa'o/ /'on kyang gnas nges par yongs su brtag par bzung ste bshad par bya'o/ /ming chen sA la 'dis ngas bshad pa'i don ni mi shes pas da</text></item>
<item><p>25b.2</p><section></section><text>rgyun du zhugs par lung mi ston to/ /ci'i phyir ngas shAkya mda' lag rgyun du zhugs par lung bstan ce na/ ming chen shAkya mda' lag 'tsho ba'i dus kyi tshe myos par 'gyur ba 'thung ba spangs shing bslab pa yang dag par blangs te/ des na ngas 'chi ba'i dus na rgyun du zhugs pa mi ltung</text></item>
<item><p>25b.3</p><section></section><text>ba'i chos can rdzogs pa'i byang chub tu nges pa/ mchog tu thogs na srid pa lan bdun la/ lha dang mi rnams su lan bdun du nying mtshams sbyar nas sdug bsngal mthar byed pa zhes ngas lung bstan to/ /de nas shAkya ming chen bcom ldan 'das kyis gsungs pa la mngon par</text></item>
<item><p>25b.4</p><section></section><text>dga' zhing rjes su yi rang nas bcom ldan 'das kyi zhabs la spyi bos phyag byas te bcom ldan 'das kyi drung nas song ngo / /rnam par thar pa brgyad lus kyis mngon sum du byas nas bsgrubs te gnas so zhes bya ba la/ brgyad pa ni 'du shes dang tshor ba 'gog pa'i rnam par thar pa ste</text></item>
<item><p>25b.5</p><section></section><text>'gog pa'i snyoms par 'jug pa zhes bya ba dang / ming gnyis pa la lus kyis mngon sum du byed pa zhes brjod do/ /mdo gang las 'gog pa lus kyis mngon sum du byed pa thob pa zhes bya ba gsungs pa'i mdo de nyid las 'phags pa'i gang zag gi rnam par dbye ba gzhan yang nye bar</text></item>
<item><p>25b.6</p><section></section><text>bsdus so// //mdo las slob pa bco brgyad ces gsungs pa zhes bya ba la/ bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs te/ de nas khyim bdag mgon med zas sbyin bcom ldan 'das gang na ba der nye bar song ste nye bar</text></item>
<item><p>25b.7</p><section></section><text>song nas bcom ldan 'das kyi zhabs la phyag byas te/ phyogs gcig tu 'dug go/ /phyogs gcig tu 'dug nas/ khyim bdag mgon med zas sbyin gyis bcom ldan 'das la 'di skad ces gsol to/ /btsun pa 'jig rten gyi yon gnas su du zhig mchis/ khyim bdag gnyis te</text></item>
<item><p>26a.1</p><section></section><text>slob pa dang / mi slob pa'o/ /khyim bdag de la slob pa bco brgyad dang / mi slob pa dgu'o/ /slob pa bco brgyad gang zhe na/ rgyun du zhugs pa'i 'bras bu mngon du bya ba'i phyir zhugs pa dang / rgyun du zhugs pa dang / lan cig phyir 'ong ba'i</text></item>
<item><p>26a.2</p><section></section><text>'bras bu mngon du bya ba'i phyir zhugs pa dang / lan cig phyir 'ong ba dang / phyir mi 'ong ba'i 'bras bu mngon du bya ba'i phyir zhugs pa dang / phyir mi 'ong ba dang / dgra bcom pa'i 'bras bu mngon du bya ba'i phyir zhugs pa dang / dad pa'i rjes su 'brang ba dang / chos kyi</text></item>
<item><p>26a.3</p><section></section><text>rjes su 'brang ba dang / dad pas mos pa dang / mthong bas thob pa dang / rigs nas rigs su skye ba dang / bar chad gcig pa can dang / bar ma dor yongs su mya ngan las 'da' ba dang / skyes nas yongs su mya ngan las 'da' ba dang / mngon par 'du bya ba dang bcas</text></item>
<item><p>26a.4</p><section></section><text>par yongs su mya ngan las 'da' ba dang / mngon par 'du bya ba med par yongs su mya ngan las 'da' ba dang / gang du 'pho ba ste/ 'di ni slob pa bco brgyad ces bya'o/ /mi slob pa dgu gang zhe na/ yongs su nyams pa'i chos can dang / 'chi bar sems pa'i chos can dang / rjes</text></item>
<item><p>26a.5</p><section></section><text>su bsrung ba'i chos can dang / gnas pa las mi skyo ba dang / rtogs pa'i skal ba can dang / mi g.yo ba'i chos can dang / shes rab kyis rnam par grol ba dang / phyogs gcig las rnam par grol ba dang / gnyi ga'i cha las rnam par grol ba ste/ 'di ni mi slob pa'i gang zag dgu</text></item>
<item><p>26a.6</p><section></section><text>zhes bya'o/ /slob pa dang mi slob pa 'di dag ni 'jig rten 'di na sbyin pa dang mchod sbyin gyi 'os su gyur pa'o/ /lus dang ngag dang de bzhin du/ /yid kyi drang por gyur pa na/ /gang la byin na 'bras che ba/ /mchod sbyin bya ba'i zhing bzang yin/ /zhes gsungs so/ /de dag ni tshul</text></item>
<item><p>26a.7</p><section></section><text>khrims dang ting nge 'dzin dang shes rab kyi rang bzhin dag yin no zhes bya ba la/ gleng gzhi ni mnyan du yod pa na'o/ /dge slong dag gsum po 'di dag ni bslab pa gsum ste/ gsum gang zhe na/ lhag pa'i tshul khrims kyi bslab pa dang / lhag pa'i sems dang / lhag pa'i shes rab kyi bslab</text></item>
<item><p>26b.1</p><section></section><text>pa'o/ /lhag pa'i tshul khrims kyi bslab pa gang zhe na/ 'di ni dge slong tshul khrims dang ldan par gnas shing so sor thar pas bsdams na cho ga dang spyod yul phun sum tshogs pa dang kha na ma tho ba phra rab tsam la yang 'jigs par lta zhing / bslab pa yang dag par blangs pa la slob par</text></item>
<item><p>26b.2</p><section></section><text>byed pa ste/ 'di ni lhag pa'i tshul khrims kyi bslab pa zhes bya'o/ /lhag pa'i sems kyi bslab pa gang zhe na/ 'di ni dge slong 'dod pa las dben pa zhes bya ba nas/ bsam gtan bzhi pa bsgrubs te nye bar gnas so zhes bya ba'i bar du ste/ 'di ni lhag pa'i ting nge 'dzin gyi</text></item>
<item><p>26b.3</p><section></section><text>bslab pa zhes bya'o/ /lhag pa'i shes rab kyi bslab pa gang zhe na/ 'di ni dge slong sdug bsngal 'phags pa'i bden pa'o zhes yang dag pa ji lta ba bzhin rab tu shes shing / sdug bsngal kun 'byung ba dang / sdug bsngal 'gog pa dang / sdug bsngal 'gog par 'gro ba'i lam</text></item>
<item><p>26b.4</p><section></section><text>'phags pa'i bden pa'o zhes yang dag pa ji lta ba bzhin rab tu shes pa ste/ 'di ni lhag pa'i shes rab kyi bslab pa zhes bya'o/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad ces bka'</text></item>
<item><p>26b.5</p><section></section><text>stsal to/ /bcom ldan lhag pa'i tshul khrims dang / /sems dang lhag pa'i shes rab kyi/ /bslab pa gsum po phun tshogs pa'i/ /dge slong gang der spyod par byed/ /stobs ldan brtan pa'i brtson 'grus can/ /nyin mo ji ltar de bzhin mtshan/ /mtshan mo ji ltar de</text></item>
<item><p>26b.6</p><section></section><text>bzhin nyin/ /snga ma ji bzhin de bzhin phyis/ /phyi ma ji bzhin de bzhin sngar/ /ji ltar 'og tu de ltar steng / /steng du ji ltar de bzhin 'og /rtag tu dbang po bsdams shing spyod/ /tshad med pa yi ting 'dzin gyis/ /phyogs kun zil gyis gnon byed pa/ /de ni bslab lam</text></item>
<item><p>26b.7</p><section></section><text>yang dag pa'i/ /dbang po slob pa zhes brjod do/ /de yis sems ni rnam grol zhing / /rnam par shes na stong byed pa/ /de ni bstan pa lam rjes 'gro/ /'jig rten rdzogs sangs rgyas zhes brjod/ /rmongs pa med par rab gnas shing / /rig dang zhabs su ldan pa dang / /</text></item>
<item><p>27a.1</p><section></section><text>'chi ba'i 'og tu sred zad cing / /rnam par grol ba thob par 'gyur/ /mar me shi bar gyur pa ltar/ /de yi sems ni rnam par thar/ /zhes gsungs so/ /mdo las zhi byed bslab pa la slob cing bslab pa la slob pas na de'i phyir zhes bya ba la/ </text></item>
<item><p>27a.2</p><section></section><text>bcom ldan 'das rgyal po'i khab kyi 'od ma'i tshal gyi bya ka lan da ka gnas pa na bzhugs te/ des na kun du rgyu zhi byed bcom ldan 'das gang na ba der nye bar song ste/ nye bar song nas bcom ldan 'das dang lhan cig ces bya ba nas phyogs gcig tu 'dug nas zhes bya ba'i bar du ste/ </text></item>
<item><p>27a.3</p><section></section><text>de nas kun du rgyu zhi byed kyis bcom ldan 'das la 'di skad ces gsol to/ /gau ta ma slob pa slob pa zhes brjod pa/ ci'i phyir slob pa slob pa zhes brjod/ zhi byed bslab pa la slob cing bslab pa la slob pas de'i phyir slob pa zhes brjod do/ /gau ta ma bslab pa gang la slob/ dus</text></item>
<item><p>27a.4</p><section></section><text>dang dus su lhag pa'i tshul khrims kyi bslab pa la slob pa dang / lhag pa'i sems dang / lhag pa'i shes rab kyi bslab pa la slob par byed pa ste/ zhi byed de'i phyir bslab pa la slob cing bslab pa la slob pas na de'i phyir slob pa zhes bya'o/ /gau ta ma gang yang dge slong dgra bcom pa/ </text></item>
<item><p>27a.5</p><section></section><text>zag pa zad pa/ bya ba byas pa/ byed pa byas pa/ khur bor ba/ rang gi don rjes su thob pa/ srid pa kun du sbyor ba yongs su zad pa/ yang dag par shes pas sems shin tu rnam par grol ba/ de'i tshe na bslab pa gang zhig la slob par byed ce na/ zhi byed gang yang dge slong</text></item>
<item><p>27a.6</p><section></section><text>dgra bcom pa zag pa zad pa/ bya ba byas pa/ byed pa byas pa/ khur bor ba/ rang gi don rjes su thob pa/ srid pa kun du sbyor ba/ yongs su zad pa/ yang dag pa'i shes pas sems shin tu rnam par grol ba de'i tshe 'dod chags ma lus par zad pa so sor myong ba dang / zhe</text></item>
<item><p>27a.7</p><section></section><text>sdang zad pa dang / gti mug zad pa so sor myong bar byed do/ /de 'dod chags yang dag par zad pa dang / zhe sdang yang dag par zad pa dang / gti mug yang dag par zad pas gang yang sdig par 'gyur ba de mi byed cing dge ba la brten par byed de/ zhi byed bslab pa la slob cing / /</text></item>
<item><p>27b.1</p><section></section><text>bslab pa la slob pas na de'i phyir slob pa'i slob pa zhes bya'o/ /de nas kun du rgyu zhi byed bcom ldan 'das kyis gsungs pa la zhes bya ba nas langs te song ngo zhes bya ba'i bar du'o/ /kun du rgyu zhi byed ji lta ba bzhin du tshe dang ldan pa kun dga' bo dang / gzhan yang dge slong rnams la</text></item>
<item><p>27b.2</p><section></section><text>bcom ldan 'das kyis bshad pa yang de bzhin no/ /'o na mdo las 'dis sdig pa mi dge ba'i chos zhes bya ba la/ lung bar ma'i mdo dang po'i mthar 'di skad ces gsungs te/ ji ltar dge sbyong du 'gyur zhe na/ 'dis sdig pa mi dge ba'i chos yang srid par kun nas nyon mongs pa</text></item>
<item><p>27b.3</p><section></section><text>can/ nad dang bcas shing rnam par smin pa sdug bsngal ba/ ma 'ongs pa'i skye ba dang rga ba dang na ba dang 'chi ba rnams zhi bar byas pa ste 'di ltar na dge sbyong du 'gyur ro/ /ji ltar na bram zer 'gyur zhe na/ 'dis sdig pa mi dge ba'i chos yang srid par kun nas nyon mongs pa can nad</text></item>
<item><p>27b.4</p><section></section><text>dang bcas shing rnam par smin pa sdug bsngal ba ma 'ongs pa'i skye ba dang rga ba dang na ba dang 'chi ba rnams la phyir phyogs par byas pa ste/ 'di ltar na bram zer 'gyur ro/ /ji ltar na 'phags par 'gyur ba yin zhe na/ 'dis sdig pa mi dge ba'i chos yang srid par kun nas nyon mongs pa can nad dang bcas</text></item>
<item><p>27b.5</p><section></section><text>shing rnam par smin pa sdug bsngal ba ma 'ongs pa'i skye ba dang rga ba dang na ba dang 'chi ba rnams las ring du gyur pa ste/ 'di ltar na 'phags par 'gyur ro/ /ji ltar na khrus byed par 'gyur zhe na/ 'dis sdig pa mi dge ba'i chos yang srid par kun nas nyon mongs pa can nad dang bcas</text></item>
<item><p>27b.6</p><section></section><text>shing rnam par smin pa sdug bsngal ba/ ma 'ongs pa'i skye ba dang rga ba dang na ba dang 'chi ba rnams dag par byas pa ste/ 'di ltar na khrus byed par 'gyur ro zhes gsungs so/ /de ltar na 'o na sangs rgyas kyis gsungs pa la kha bskang bya dgos so zhes bya ba la/ gleng gzhi ni mnyan du yod</text></item>
<item><p>27b.7</p><section></section><text>pa na'o/ /dge slong dag dge sbyong dang dge sbyong gi 'bras bu dag bstan par bya ste/ de legs par nyon la yid la zung shig dang ngas bshad par bya'o/ /dge sbyong gang zhe na/ 'phags pa'i lam yan lag brgyad de/ 'di lta ste yang dag pa'i lta ba nas/ yang dag pa'i ting nge 'dzin</text></item>
<item><p>28a.1</p><section></section><text>gyi bar du'o/ /dge sbyong gi 'bras bu gang zhe na/ dge sbyong gi 'bras bu bzhi ste/ bzhi gang zhe na/ rgyun du zhugs pa'i 'bras bu dge sbyong gi 'bras bu dang / lan cig phyir 'ong ba'i 'bras bu dge sbyong gi 'bras bu dang / phyir mi 'ong ba'i 'bras bu dge</text></item>
<item><p>28a.2</p><section></section><text>sbyong gi 'bras bu dang / dgra bcom pa'i 'bras bu dge sbyong gi 'bras bu'o/ /rgyun du zhugs pa'i 'bras bu dge sbyong gi 'bras bu gang zhe na/ kun du sbyor ba gsum spangs pa gang yin pa de yin no/ /lan cig phyir 'ong ba'i 'bras bu dge sbyong gi 'bras bu gang zhe na/ kun du sbyor</text></item>
<item><p>28a.3</p><section></section><text>ba gsum spangs shing 'dod chags dang zhe sdang dang gti mug srab mor gyur pa gang yin pa de yin no/ /phyir mi 'ong ba'i 'bras bu dge sbyong gi 'bras bu gang zhe na/ tha ma'i cha dang mthun pa'i kun du sbyor ba lnga spangs pa gang yin pa de yin no/ /'bras bu rnams kyi mchog</text></item>
<item><p>28a.4</p><section></section><text>dgra bcom pa nyid dge sbyong gi 'bras bu gang zhe na/ 'dod chags gtan spangs pa dang / zhe sdang gtan spangs pa dang / gti mug gtan spangs pa dang / nyon mongs pa thams cad spangs pa gang yin pa de yin no/ /dge slong dag dge sbyong dang / dge</text></item>
<item><p>28a.5</p><section></section><text>sbyong dag gi 'bras bu dag bstan par bya'o zhes ngas ji skad du bstan pa de rgyas par rab tu bshad do zhes gsungs so/ /mdo las bcom ldan 'das de ni tshangs pa zhes kyang bya zhes bya ba la/ brgya byin gyi mdo'i nye bar bstan pa la bshad pa las te/ de nas lha'i dbang po</text></item>
<item><p>28a.6</p><section></section><text>brgya byin gyis sum cu rtsa gsum pa'i lha rnams la bos te/ grogs po dag gang yang bdag cag chos bzang lha'i 'dun sa na 'dus shing tshogs te 'dug pa de dag tshangs pa la lan gsum du 'dud pa byas te/ bdag cag tshangs pa la lan gsum du 'dud pa byas pa de sdun du bcom ldan</text></item>
<item><p>28a.7</p><section></section><text>'das la byas par 'gyur te/ de ci'i phyir zhe na/ bcom ldan 'das de ni tshangs pa zhes kyang bya/ zhi ba dang bsil bar gyur pa zhes kyang bya'o zhes kyang gsungs so/ /'phags pa kun shes kau N+Di n+ya la de skyes pa na zhes bya ba la bcom ldan 'das wA rA Na sI na drang srong smra ba ri</text></item>
<item><p>28b.1</p><section></section><text>dgas kyi nags na bzhugs te/ de nas bcom ldan 'das kyis dge slong lnga po rnams la bos te/ dge slong dag 'di ni sdug bsngal 'phags pa'i bden pa'o zhes dge slong dag ngas sngon ma thos pa'i chos rnams la tshul bzhin du yid la byed pa na mig skyes so/ /shes pa</text></item>
<item><p>28b.2</p><section></section><text>dang / rig pa dang / blo skyes so/ /'di ni sdug bsngal kun 'byung ba/ 'di ni sdug bsngal 'gog pa/ 'di ni sdug bsngal 'gog par 'gro ba'i lam 'phags pa'i bden pa'o zhes ngas sngon ma thos pa'i chos rnams la tshul bzhin du yid la byed pa na mig skyes so/ /shes</text></item>
<item><p>28b.3</p><section></section><text>pa dang / rig pa dang / blo skyes so/ /dge slong dag gang yang sdug bsngal 'phags pa'i bden pa mngon par shes nas yongs su shes par bya'o zhes ngas sngon ma thos pa'i chos rnams la tshul bzhin du yid la byed pa na mig skyes so/ /shes pa dang / rig pa dang / blo skyes</text></item>
<item><p>28b.4</p><section></section><text>so/ /dge slong dag kun 'byung 'phags pa'i bden pa de mngon par shes nas yongs su spang bar bya'o zhes ngas sngon ma thos pa'i chos rnams la tshul bzhin du yid la byed pa na zhes bya ba nas/ snga ma bzhin du blo skyes so zhes bya ba'i bar du'o/ /dge slong dag sdug bsngal 'gog</text></item>
<item><p>28b.5</p><section></section><text>pa 'phags pa'i bden pa de mngon par shes nas mngon sum du bya'o zhes bya ba nas snga ma bzhin du blo skyes so zhes bya ba'i bar du'o/ /dge slong dag sdug bsngal 'gog par 'gro ba'i lam 'phags pa'i bden pa de mngon par shes nas bsgom par bya'o zhes bya ba nas/ snga ma bzhin</text></item>
<item><p>28b.6</p><section></section><text>du blo skyes so zhes bya ba'i bar du'o/ /dge slong dag sdug bsngal 'phags pa'i bden pa de mngon par shes par bya ba shes so zhes ngas sngon ma thos pa'i chos rnams la tshul bzhin du yid la byed pa na mig skyes so/ /shes pa dang / rig pa dang / blo skyes so/ /dge slong dag</text></item>
<item><p>28b.7</p><section></section><text>sdug bsngal kun 'byung ba 'phags pa'i bden pa de mngon par shes nas yongs su spangs so zhes ngas sngon ma thos pa'i chos rnams la tshul bzhin du yid la byed pa na mig skyes so/ /shes pa dang / rig pa dang / blo skyes so/ /dge slong dag sdug bsngal 'gog pa 'phags</text></item>
<item><p>29a.1</p><section></section><text>pa'i bden pa de mngon par shes nas mngon sum du byas so zhes bya ba nas/ snga ma bzhin du blo skyes so zhes bya ba'i bar du'o/ /dge slong dag sdug bsngal 'gog par 'gro ba'i lam 'phags pa'i bden pa de mngon par shes nas bsgom par bya'o zhes ngas</text></item>
<item><p>29a.2</p><section></section><text>sngon ma thos pa'i chos rnams la tshul bzhin du yid la byed pa na mig skyes so/ /shes pa dang / rig pa dang / blo skyes so/ /dge slong dag nga la ci srid du 'phags pa'i bden pa bzhi po 'di rnams la lan gsum du bzlas pa dang rnam pa bcu gnyis su ma bskor bar mig ma skyes shing / </text></item>
<item><p>29a.3</p><section></section><text>shes pa dang / rig pa dang / blo ma skyes la/ de srid du lta dang bcas pa'i 'jig rten dang / bdud dang bcas pa dang / tshangs pa dang bcas pa dang / dge sbyong dang bram zer bcas pa'i skye dgu'i lha dang mi las ma grol zhing ldan pa dang / rab tu ldan pa dang / sems phyin</text></item>
<item><p>29a.4</p><section></section><text>ci log dang ma bral bar lan mang du gnas pa de srid du bdag bla na med pa yang dag par rdzogs pa'i byang chub tu mngon par rdzogs par sangs rgyas pa'o zhes ngas mngon par mkhyen to/ /dge slong dag nga la 'phags pa'i bden pa bzhi po 'di rnams la lan gsum du bzlas pa dang / rnam</text></item>
<item><p>29a.5</p><section></section><text>pa bcu gnyis su bskor ba na mig skyes shing shes pa dang rig pa dang blo skyes te de nas bdag lha dang bcas pa'i 'jig rten dang / bdud dang bcas pa dang / tshangs pa dang bcas pa dang / dge sbyong dang bram zer bcas pa'i skye dgu'i lha dang mi las rnam par grol zhing mi ldan pa dang / </text></item>
<item><p>29a.6</p><section></section><text>rab tu mi ldan pa dang / sems phyin ci log dang bral zhing lan mang du gnas so/ /de nas bdag bla na med pa yang dag par rdzogs pa'i byang chub tu mngon par rdzogs par sangs rgyas so zhes ngas mngon par mkhyen to/ /chos kyi rnam grangs 'di bshad pa na kau N+Di n+ya dang lha brgyad khri bzhi</text></item>
<item><p>29a.7</p><section></section><text>stong dag la chos rnams la chos kyi mig rdul med cing dri ma dang bral ba rnam par dag pa skyes so/ /de nas bcom ldan 'das kyis tshe dang ldan pa kau N+Din+ya la bos to/ kau N+Di n+ya chos kun shes sam/ bcom ldan 'das 'tshal lags so/ /kau N+Di n+ya chos kun shes sam/ bde bar gshegs pa</text></item>
<item><p>29b.1</p><section></section><text>'tshal lags so/ /tshe dang ldan pa kau N+Di n+yas chos kun rnam par shes te/ de'i phyir kun shes kau N+Di n+ya zhes btags te/ tshe dang ldan pa kau N+Di n+yas chos kun shes so zhes sa bla ba'i gnod sbyin rnams sgra brjod cing dbyangs sgrogs par byed de/ grogs po dag wA rA Na sI drang srong smra ba</text></item>
<item><p>29b.2</p><section></section><text>ri dgas kyi nags su bcom ldan 'das kyis skye bo mang po la phan pa dang / skye bo mang po la bde ba dang / lha dang mi rnams la thugs brtse bas phan pa dang bde ba'i phyir dge sbyong ngam/ bram ze'am/ lha'am/ bdud dam/ tshangs pa dang bcas pa'i 'jig rten gang gis kyang</text></item>
<item><p>29b.3</p><section></section><text>chos dang mthun par ma bskor ba lan gsum du bzlas te rnam pa bcu gnyis su bskor ba'i chos kyi 'khor lo chos dang mthun par bskor ro zhes dbyangs sgrogs so/ /sa bla pa'i gnod sbyin rnams las bar snang la gnas pa'i gnod sbyin rnams dang / rgyal chen ris bzhi dang / sum cu</text></item>
<item><p>29b.4</p><section></section><text>rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams kyis thos nas skad cig dang thang cig dang yud tsam gyis tshangs pa'i 'jig rten gyi bar du sgra grags par gyur to/ /tshangs ris kyi lha rnams sgra brjod cing dbyangs</text></item>
<item><p>29b.5</p><section></section><text>sgrogs par byed de/ grogs po dag wA rA Na sI drang srong smra ba ri dgas kyi nags su zhes bya ba nas/ snga ma bzhin du bskor to zhes bya ba'i bar du'o/ /drang srong smra ba ri dgas kyi nags su bcom ldan 'das kyis lan gsum du bzlas te rnam pa bcu gnyis su chos dang mthun par chos kyi 'khor lo bskor ba de'i phyir chos</text></item>
<item><p>29b.6</p><section></section><text>kyi rnam grangs 'di la chos kyi 'khor lo bskor ba zhes btags so zhes gsungs so/ /gnyis pa gnas bdun la mkhas pa bzhin no zhes bya ba la/ gnyis bstan pa ni skye mched drug gi tshogs kyi mdo las byung ba mdzod kyi gnas lnga par gnyis phyir zhes bya bar</text></item>
<item><p>29b.7</p><section></section><text>bstan la/ mdzod kyi gnas gsum par/ /re drug 'dus te byung ba yin/ /zhes bya bar yang bris zin to/ /gnas bdun pa la mkhas pa ni mdzod kyi gnas 'di nyid du shing 'dab ma bdun pa bzhin no zhes bya bar bshad zin pas yang mi 'chad do/ /lung yang bar mdor yongs su</text></item>
<item><p>30a.1</p><section></section><text>mya ngan las 'das pas na gong du 'pho ba'i bar gang zag lnga po 'di dag ni zhes bya ba la/ bcu tshan bcu pa'i las rgyal gnyis/ /zhes bya ba'i sdom las te/ gleng gzhi ni mnyan du yod pa na'o/ /gang zag ni bcu ste/ bcu gang zhe na/ rigs nas</text></item>
<item><p>30a.2</p><section></section><text>rigs su skye ba dang / mchog tu thogs na lan bdun pa dang / bar chad gcig pa can dang / lan cig phyir 'ong ba dang / bar ma dor yongs su mya ngan las 'da' ba dang / skyes nas yongs su mya ngan las 'da' ba dang / mngon par 'du bya ba med par yongs su mya ngan</text></item>
<item><p>30a.3</p><section></section><text>las 'da' ba dang / mngon par 'du bya ba dang bcas par yongs su mya ngan las 'da' ba dang / gang du 'pho ba dang / dgra bcom pa ste/ gang zag bcu po 'di dag las gang zag lnga ni 'dir rtsom zhing 'dir mthar 'byin par 'gyur la/ gang zag lnga ni 'dir rtsom zhing der mthar</text></item>
<item><p>30a.4</p><section></section><text>'byin par 'gyur ro/ /gang zag lnga po 'di rnams las 'dir rtsom zhing 'dir mthar 'byin pa gang zhe na/ rigs nas rigs su skye ba nas/ dgra bcom pa'i bar du ste/ gang zag lnga po 'di dag ni 'dir rtsom zhing 'dir mthar 'byin par 'gyur ro/ /gang zag lnga po 'di</text></item>
<item><p>30a.5</p><section></section><text>rnams las 'dir rtsom zhing der mthar 'byin pa gang zhe na/ bar ma dor yongs su mya ngan las 'da' ba nas gong du 'pho ba'i bar du ste/ gang zag lnga po 'di dag ni 'dir rtsom zhing der mthar 'byin par 'gyur ro zhes gsungs so/ /dgra bcom drug 'dod ces bya ba</text></item>
<item><p>30a.6</p><section></section><text>la/ gleng gzhi ni mnyan du yod pa na'o/ /dge slong dag drug po 'di dag ni dgra bcom pa ste/ drug gang zhe na/ yongs su nyams pa'i chos can dang / 'chi bar sems pa'i chos can dang / rjes su srung ba'i chos can dang / gnas pa las mi bskyod pa dang / rtogs pa'i</text></item>
<item><p>30a.7</p><section></section><text>skal ba can dang / mi g.yo ba'i chos can no zhes gsungs so/ /dge slong dag 'phags pa'i shes rab kyis spangs pa gang yin pa de ni spangs pa yin no zhes bya ba la/ gleng gzhi ni mnyan du yod pa na'o/ /dge slong dag ji srid du dge ba'i chos rnams la dad pa yod pa de</text></item>
<item><p>30b.1</p><section></section><text>srid du sdig pa mi dge ba'i chos rnams kun du mi 'byung ngo zhes nga smra'o/ /dad pa nub par gyur cing ma dad pas sems gtugs pa ni sdig pa mi dge ba'i chos rnams skye bar 'gyur ro zhes nga smra'o/ /ji srid du brtson 'grus dang / ngo tsha shes pa dang / khrel yod pa dang / </text></item>
<item><p>30b.2</p><section></section><text>shes rab yod pa de srid du sdig pa mi dge ba'i chos rnams kun du mi 'byung ngo zhes nga smra'o/ /shes rab nub par gyur cing 'chal ba'i shes rab kyis sems gtugs pa na sdig pa mi dge ba'i chos rnams skye bar 'gyur ro zhes nga smra'o/ /dge slong dag dad pa la brten nas</text></item>
<item><p>30b.3</p><section></section><text>mi dge ba'i chos rnams spong bar 'gyur zhing dge ba'i chos rnams bsgom par 'gyur te/ spangs pa na de nyid 'di'i dge ba'o zhes brjod par bya'o/ /brtson 'grus dang ngo tsha shes pa dang khrel yod pa la brten nas mi dge ba'i chos rnams spong bar 'gyur zhing dge ba'i chos rnams</text></item>
<item><p>30b.4</p><section></section><text>bsgom par 'gyur te/ spongs pa de nyid 'di'i dge ba zhes brjod par bya'o/ /de ci'i phyir zhe na/ dge slong dag gang 'phags pa'i shes rab kyis spangs pa gang yin pa de ni spangs pa yin no zhes gsungs so/ /slob pa la bag yod pa la bag yod par bya'o zhes bya ba la/ gleng gzhi ni mnyan du</text></item>
<item><p>30b.5</p><section></section><text>yod pa na'o/ /dge slong dag dge slong thams cad ni bag yod pa la bag yod par bya'o zhes nga mi smra zhing / dge slong thams cad la bag yod pa la bag yod par bya'o zhes nga mi smra'o/ /dge slong dag ji lta bu'i dge slong la bag yod pa la bag yod par bya'o zhes nga smra zhe na/ gang</text></item>
<item><p>30b.6</p><section></section><text>dge slong dgra bcom pa/ zag pa zad pa/ bya ba byas pa/ byed pa byas pa/ khur bor ba/ rang gi don rjes su thob pa/ srid pa kun du sbyor ba yongs su zad pa/ yang dag pa'i shes pas sems shin tu rnam par grol ba 'di lta bu'i rang bzhin gyi dge slong la bag yod pa</text></item>
<item><p>30b.7</p><section></section><text>la bag yod par bya'o zhes nga mi smra'o/ /de ci'i phyir zhe na/ tshe dang ldan pa de dag gis ni bag yod pa la bag yod par byas zin to/ /tshe dang ldan pa de dag ni yang bag med pa'i skal ba can du mi 'gyur ro/ /tshe dang ldan pa de dag gis bag yod pa la bag yod pa'i 'bras bu</text></item>
<item><p>31a.1</p><section></section><text>'di yang dag par rjes su gzigs nas bag yod pa la bag yod par bya'o zhes nga mi smra'o/ /dge slong ji lta bu'i rang bzhin gyi dge slong bag yod pa la bag yod par bya'o zhes nga smra zhe na/ dge slong dag dge slong slob pa yang dag par thob cing / phyis mya ngan</text></item>
<item><p>31a.2</p><section></section><text>las 'das pa grub pa dang bde ba bla na med pa don du gnyer zhing lan mang du gnas pa ste/ dge slong dag 'di lta bu'i rang bzhin gyi dge slong la bag yod pa la bag yod par bya'o zhes nga smra ste/ /da ci'i phyir zhe na/ tshe dang ldan pa 'di dbang po rno zhing rjes su mthun pa'i mal cha dang stan</text></item>
<item><p>31a.3</p><section></section><text>la brten pa dang / dge ba'i bshes gnyen nye bar bsten cing bsnyen bkur ba dang / rim gror byed pas ring po mi thogs par zag pa zad cing sems rnam par grol ba dang / shes rab rnam par grol bas bdag gi skye ba zad do/ /tshangs par spyod pa bsten to/ /bya ba byas so/ /srid</text></item>
<item><p>31a.4</p><section></section><text>pa 'di las gzhan mi shes so zhes mthong ba'i chos nyid la rang nyid kyis mngon par shes pa phun sum tshogs pa mngon sum du byas nas gnas so/ /de ci'i phyir zhe na/ dge slong dag mig gi rnam par shes par bya ba'i gzugs 'dod pa sdug pa dga' ba yid du 'ong ba 'dod pa</text></item>
<item><p>31a.5</p><section></section><text>sdud par byed pa/ dga' bar byed pa de dag mthong nas mngon par mi dga' zhing mngon par mi brjod la mi zhen cing lhag par mi zhen cing gnas te/ de de la mi dga' mngon par mi dga' zhing mngon par mi brjod la mi zhen cing lhag par mi zhen cing gnas pa na ma zhum pa'i brtson 'grus rtsom par</text></item>
<item><p>31a.6</p><section></section><text>'gyur zhing lus las su rung zhing shin tu sbyangs pa dang / ma rmongs pa'i dran pa nye bar gnas par 'gyur zhing sems mnyam par gzhag pa rtse gcig par 'gyur la/ dag pa dang lhan cig par gyur pa'i tshad med pa legs par bsgom pa rgyas par 'gyur te/ 'di ltar na 'dis</text></item>
<item><p>31a.7</p><section></section><text>ting nge 'dzin dang po mig gi rnam par shes par bya ba'i gzugs rnams la spangs pa thob par 'gyur ro/ /dge slong dag rna ba dang sna dang lce dang lus dang yid kyi rnam par shes par bya ba'i chos 'dod pa sdug pa dga' ba yid du 'ong ba 'dod pa sdud par byed pa dga' bar byed pa de dag</text></item>
<item><p>31b.1</p><section></section><text>rnam par shes nas mngon par mi dga' zhing mngon par mi brjod la mi zhen cing lhag par mi zhen cing gnas te/ de de la mngon par mi dga' zhing mngon par mi brjod la mi zhen cing lhag par mi zhen par gnas pa na ma zhum pa'i brtson 'grus rtsom par 'gyur zhing lus las su rung zhing shin tu sbyangs</text></item>
<item><p>31b.2</p><section></section><text>pa dang / ma rmongs pa'i dran pa nye bar gnas par 'gyur zhing sems mnyam par gzhag pa rtse gcig par 'gyur la/ dga' ba dang lhan cig par gyur pa'i tshad med pa legs par bsgom pa rgyas par 'gyur te/ de ltar 'dis ting nge 'dzin drug pa yid kyi rnam par shes par bya ba'i</text></item>
<item><p>31b.3</p><section></section><text>chos rnams la spangs pa thob par 'gyur ro zhes gsungs so/ /kun dga' bo dgra bcom pa la yang rnyed pa dang bkur stis bar chad byed pa yin par nga smra'o zhes bya ba la/ gleng gzhi ni mnyan du yod pa na'o/ /de nas bcom ldan 'das kyis tshe dang ldan pa kun dga' bo la</text></item>
<item><p>31b.4</p><section></section><text>bos te/ kun dga' bo dgra bcom pa la yang rnyed pa dang bkur stis bar chad byed pa yin par nga smra'o/ /bcom ldan 'das ci'i slad du 'di skad gsungs/ kun dga' bo dgra bcom pa la yang rnyed pa dang bkur stis bar chad byed pa yin par nga smra'o/ /ma thob pa thob</text></item>
<item><p>31b.5</p><section></section><text>pa dang / ma rtogs pa rtogs pa dang / mngon sum du ma byas pa mngon sum du bya ba la ni ma yin te/ 'on kyang 'di ni mthong ba'i chos la bde bar gnas pa lhag pa'i sems las byung ba bzhi po gang yang rung ba zhig rtogs pa las yongs su nyams par nga smra'o/ /gang yang 'dis</text></item>
<item><p>31b.6</p><section></section><text>gcig pu dben par bdag nyid la phan pa'i bag yod pa dang / brtson 'grus kyi gnas te/ sems rnam par grol ba mi g.yo ba lus kyis mngon sum du byas pa gang yin pa de las ni rnam grangs gang gis kyang yongs su nyams par 'gyur ba nga mi smra'o/ /kun dga' bo de lta bas na</text></item>
<item><p>31b.7</p><section></section><text>'di ltar bslab par bya ste/ gang rnyed pa dang bkur sti 'byung bar 'gyur ba dang / rnyed pa dang bkur sti byung ba dag la sems yongs su gtugs te mi gnas pa de ltar bslab par bya'o zhes gsungs so/ /de nas tshe dang ldan pa gnag tshogs can zhes bya ba la sogs pa la/ bcom</text></item>
<item><p>32a.1</p><section></section><text>ldan 'das rgyal po'i khab kyi ri bo cha can gyi ngos shing 'dab ma bdun pa can gyi phug na bzhugs so/ /de'i tshe tshe dang ldan pa gnag tshogs can rgyal po'i khab kyi drang srong gi ri'i ngos rdo nag po can gyi ri la brten cing gnas so/ /de nas tshe dang ldan pa gnag tshogs</text></item>
<item><p>32a.2</p><section></section><text>can gcig pu dben pas bdag la phan pa'i bag yod pa dang / brtson 'grus kyis gnas pa na dus kyis sems rnam par grol ba yid du 'ong ba lus kyis mngon sum du byas so/ /de de las yongs su nyams te/ lan gnyis lan gsum dang bzhi dang lnga dang lan drug tu dus kyis</text></item>
<item><p>32a.3</p><section></section><text>sems rnam par grol ba lus kyis mngon sum du byas so/ /de de las yongs su nyams so/ /de nas tshe dang ldan pa gnag tshogs can 'di snyam du bdag gcig pu dben pas bdag nyid la phan pa'i bag yod pa dang brtson 'grus kyis gnas pa na dus kyis sems rnam par grol</text></item>
<item><p>32a.4</p><section></section><text>ba yid du 'ong ba lus kyis mngon sum du byas so/ /bdag de las yongs su nyams te/ lan gnyis dang gsum dang bzhi dang lnga dang drug tu dus kyis sems rnam par grol ba yid du 'ong ba lus kyis mngon sum du byas so/ /de las kyang bdag yongs su nyams te/ gang bdag</text></item>
<item><p>32a.5</p><section></section><text>gis lan bdun pa la dus kyis sems rnam par grol ba yid du 'ong ba lus kyis mngon sum du byas pa las yongs su nyams par ma gyur cig ces mtshon cha dag 'chang bar byed do/ /de nas bdud sdig can 'di snyam du dge sbyong gau ta ma ni rgyal po'i khab kyi ri bo cha can gyi ngos shing</text></item>
<item><p>32a.6</p><section></section><text>'dab ma bdun pa can gyi phugs na gnas la/ de'i nyan thos dge slong gnag tshogs can rgyal po'i khab kyi drang srong gi ri'i ngos rdo nag po can gyi ri la brten cing gnas so/ /de gcig pu dben pas bdag nyid la phan pa'i bag yod pa dang brtson 'grus kyis gnas pa na dus kyis</text></item>
<item><p>32a.7</p><section></section><text>sems rnam par grol ba yid du 'ong ba lus kyis mngon sum du byas so/ /de las yongs su nyams te/ lan gnyis lan gsum dang bzhi dang lnga dang drug tu dus kyis sems rnam par grol ba yid du 'ong ba lus kyis mngon sum du byas so/ /de de las kyang yongs su nyams pa dang / de</text></item>
<item><p>32b.1</p><section></section><text>'di snyam du bdag gcig pu dben pas bdag nyid la phan pa'i bag yod pa dang brtson 'grus kyis gnas pa na dus kyis sems rnam par grol ba yid du 'ong ba lus kyis mngon sum du byas so/ /bdag de las yongs su nyams te/ lan gnyis dang lan gsum dang bzhi dang lnga dang drug</text></item>
<item><p>32b.2</p><section></section><text>tu dus kyis sems rnam par grol ba yid du 'ong ba lus kyis mngon sum du byas te/ de las kyang bdag yongs su nyams te gang bdag gis lan bdun pa la dus kyis sems rnam par grol ba yid du 'ong ba lus kyis mngon sum du byas pa las yongs su nyams par ma gyur cig</text></item>
<item><p>32b.3</p><section></section><text>ces mtshon cha dag 'chang bar byed do/ /dge slong gnag tshogs can de mtshon cha 'chang zhing dus kyis sems rnam par grol ba yid du 'ong ba lus kyis mngon sum du byas te nga'i yul las 'da' bar 'gyur ba 'di ni gnas yin zhing go skabs yod do/ /gang yang bdag song ste ston</text></item>
<item><p>32b.4</p><section></section><text>pa la smra bar bya'o snyam nas/ de nas bdud sdig can bai DUR+Ya'i dbyug pa can gyi rgyud mangs zhig mchan khung du thogs nas bcom ldan 'das gang na ba der nye bar song ste/ nye bar song nas bcom ldan 'das kyi mdun du 'dug ste/ bai DUR+Ya'i dbyug pa can gyi rgyud mangs brdungs shing tshigs su</text></item>
<item><p>32b.5</p><section></section><text>bcad pa smras pa/ dpa' chen shes rab chen po pa/ /mthu chen dbang dang gzi brjid 'bar/ /khon dang 'jigs pa kun las 'das/ /spyan ldan khyod la bdag phyag 'tshal/ /dpa' chen 'chi ba zil gnon pa/ /nyan thos 'chi bar 'dod pa dag /thub pa chen pos mkhyen nas ni/ /</text></item>
<item><p>32b.6</p><section></section><text>de dag bzlog par mdzad du gsol/ /bcom ldan nam zhig nyan thos dag /bstan la rab tu dga' bar 'gyur/ /slob pa thob par gyur pa na/ /mi mchog dus ni byed par 'gyur/ /bdud kyis de ltar smras pa dang / /ston pas ma grol bdud las gsungs/ /bag med ldan</text></item>
<item><p>32b.7</p><section></section><text>pa'i sdig can khyod/ /rang gi don phyir 'ongs pa ste/ /brtan zhing brtan pa phun tshogs shing / /bsam gtan sgom par byed pa la/ /nyin mtshan rtag tu rjes sbyor ba/ /'tsho ba dag la ltos pa med/ /srid pa 'jigs bcas shes nas ni/ /srid pa zad par 'gro bar 'gyur/ /</text></item>
<item><p>33a.1</p><section></section><text>ma grol ba las rgyal nas ni/ /mya ngan 'das pa 'gro bar 'gyur/ /de yi mya ngan rab gdung bas/ /'phyen na phyi mar ltung bar 'gyur/ /de nas de yid mi bde bas/ /de nyid du ni mi snang gyur/ /de nas tshe dang ldan pa gnag tshogs can drang srong gi ri'i ngos</text></item>
<item><p>33a.2</p><section></section><text>rdo nag po can gyi ri la mtshon cha 'chang zhing dus kyis sems rnam par grol ba lus kyis mngon sum du byas te/ 'chi ba'i dus na dbang po rnams yongs su dang zhing / bzhin gyi mdog yongs su dag nas/ pags pa'i mdog kun du dkar por gyur to/ /de nas bcom ldan 'das kyis</text></item>
<item><p>33a.3</p><section></section><text>dge slong rnams la bos te/ dge slong dag bdag cag gang na rigs kyi bu gnag tshogs can mtshon gyis btab pa drang srong gi ri'i ngos rdo nag po can gyi ri gang na ba der 'gro bar bya'o/ /dge slong de dag bcom ldan 'das kyis gsungs pa thos nas/ btsun pa de bzhin no zhes de nas bcom</text></item>
<item><p>33a.4</p><section></section><text>ldan 'das dge slong rab tu mang po de dag dang thabs cig tu drang srong gi ri bo'i ngos rdo nag po can gyi ri gang na ba der nye bar gshegs so/ /de'i tshe tshe dang ldan pa gnag tshogs can lus phung pos rnam par dben pa sa la lhung ste 'dug go/ /bcom ldan 'das kyis tshe dang ldan pa gnag</text></item>
<item><p>33a.5</p><section></section><text>tshogs can lus phung pos rnam par dben pa sa la lhung ste 'dug pa gzigs nas dge slong rnams la bos te/ dge slong dag khyed cag gis rigs kyi bu gnag tshogs can phung pos rnam par dben pa'i lus sa la bskyur te 'dug pa dag mthong ngam/ btsun pa de bzhin no/ /dge slong</text></item>
<item><p>33a.6</p><section></section><text>dag khyed cag gis rigs kyi bu gnag tshogs can gyi lus la du ba 'thul zhing rab rib dang mun pa lta bur shar phyogs dang / lho dang / nub dang / byang phyogs su khyab cing 'phros pa dag mthong ngam/ btsun pa de bzhin no/ /dge slong dag 'di ni bdud sdig can te/ rigs kyi bu gnag tshogs</text></item>
<item><p>33a.7</p><section></section><text>can gyi lus la rnam par shes pa yang dag par 'tshal ba'o/ /dge slong dag rigs kyi bu gnag tshogs can mtshon chas btab ste 'chi ba'i tshe dbang po rnams yongs su dang zhing bzhin gyi mdog yongs su dag pa las pags pa'i mdog kun du dkar por gyur te/ rnam par shes pa gnas med</text></item>
<item><p>33b.1</p><section></section><text>par gyur to/ /de nas bcom ldan 'das kyis tshe dang ldan pa gnag tshogs can lung bstan pa dang / de nas de'i tshe bdud sdig can gyis tshigs su bcad pa 'di skad ces smras so/ /steng dang 'og dang logs dang ni/ /phyogs dang phyogs 'tshams rnams su yang / /gnag tshogs gang du song ba</text></item>
<item><p>33b.2</p><section></section><text>dag /bdag gis btsal kyang ma rnyed do/ /bcom ldan 'das kyis bka' stsal pa/ gang phyir brtan rnams cung zad tsam/ /'dod pa nyid du mi byed pa/ /sred pa rtsad nas bton nas ni/ /yongs su mya ngan 'das par 'gyur/ /de nas sdig can yid mi bde zhing sdug bsngal</text></item>
<item><p>33b.3</p><section></section><text>gyis yid la gcags bzhin du de nyid du mi snang bar gyur to zhes gsungs so/ /bcu las 'phros pa las kyang zhes bya ba la/ mdo drug gi tshogs kyi bcu las 'phros pa'i mdo dang po las 'di skad du/ tshe dang ldan pa dag mang du byed pa'i chos ni gcig ste/ 'di ltar dge</text></item>
<item><p>33b.4</p><section></section><text>ba'i chos rnams la bag yod pa'o/ /bsgom par bya ba'i chos ni gcig ste/ lus su gtogs pa'i dran pa'o/ /yongs su shes par bya ba'i chos ni gcig ste/ zag pa dang bcas pa'i rig pa'o/ /spang bar bya ba'i chos ni gcig ste/ bdag tu nga rgyal ba'o/ /nyams pa'i</text></item>
<item><p>33b.5</p><section></section><text>cha dang mthun pa'i chos ni gcig ste/ tshul bzhin ma yin pa yid la byed pa'o/ /khyad par du 'gro ba'i cha dang mthun pa'i chos ni gcig ste/ tshul bzhin yid la byed pa'o/ /rtogs par dka' ba'i chos ni gcig ste/ bar chad med pa'i ting nge 'dzin to/ /bskyed par bya ba'i chos ni</text></item>
<item><p>33b.6</p><section></section><text>gcig ste/ sems rnam par grol ba dus dang sbyor ba yid du 'ong ba'o/ /mngon par shes par bya ba'i chos ni gcig ste/ sems can thams cad ni zas kyis gnas pa zhes bya'o/ /mngon sum du bya ba'i chos ni gcig ste/ sems rnam par grol ba mi g.yo ba yin no/ /tshe dang</text></item>
<item><p>33b.7</p><section></section><text>ldan pa dag chos bcu po 'di dag ni de bzhin no/ /mi 'gyur ba'i de bzhin nyid gzhan ma yin pa'i de bzhin nyid/ dben pa de kho na nyid ji lta ba bzhin phyin ci ma log pa'o zhes/ 'di ltar yang dag pa ji lta ba bzhin yang dag pa'i shes rab kyis blta bar bya'o zhes gsungs so/ /'o</text></item>
<item><p>34a.1</p><section></section><text>na ni gang las 'di skad du 'phags pa nyan thos thos pa dang ldan pa zhes bya ba la/ gleng gzhi ni mnyan du yod pa na'o/ /dge slong dag 'phags pa nyan thos thos pa dang ldan pa dang thams cad sdug bsngal ba'i chos can dang / kun 'byung ba dang / mi snang ba dang / </text></item>
<item><p>34a.2</p><section></section><text>ro myang ba dang / nyes dmigs dang / nges par 'byung ba yang dag pa ji lta ba bzhin yang dag pa'i shes rab kyis mthong bar gyur cing 'dis 'dod pa rnams sol ba'i phung po lta bur mthong bar gyur cing 'dis 'dod pa rnams de ltar mthong bar 'gyur ro/ /'dod pa rnams ji lta ba</text></item>
<item><p>34a.3</p><section></section><text>bzhin mthong ba dang / 'dod pa rnams mthong ba na 'dod pa rnams la 'dun pa dang / 'dod pa la zhen pa dang / 'dod pa la dga' ba dang / 'dod par bying ba dang / 'dod par nges pa dang / 'dod pa la zhen pa dang / de la sems yongs su gtugs shing mi gnas te/ </text></item>
<item><p>34a.4</p><section></section><text>spyod lam dang gnas pa la mkhas shing rab tu mkhas par 'gyur ro/ /'di de ltar rgyu spyod pa dang gnas pa la mkhas shing rab tu mkhas par gyur na ji ltar na spyod pa dang gnas pa na 'jig rten gyi brnab sems dang yid mi bde ba sdig pa mi dge ba'i chos rnams las sems zag pa dang</text></item>
<item><p>34a.5</p><section></section><text>bral bar 'gyur ro/ /dge slong dag ji ltar na 'phags pa nyan thos thos pa dang ldan pas thams cad sdug bsngal ba'i chos can dang / kun 'byung ba dang / mi snang ba dang / ro myang ba dang / nyes dmigs dang / nges par 'byung ba yang dag pa ji lta ba bzhin yang dag pa'i shes rab</text></item>
<item><p>34a.6</p><section></section><text>kyis mthong bar 'gyur zhe na/ dge slong dag 'di la 'phags pa nyan thos thos pa dang ldan pa 'di ni sdug bsngal 'phags pa'i bden pa'o zhes yang dag pa ji lta ba bzhin rab tu shes shing 'di ni kun 'byung ba dang / 'gog pa dang / sdug bsngal 'gog par 'gro ba'i lam</text></item>
<item><p>34a.7</p><section></section><text>'phags pa'i bden pa'o zhes yang dag pa ji lta ba bzhin rab tu shes te/ dge slong dag 'di ltar na 'phags pa nyan thos thos pa dang ldan pas thams cad sdug bsngal ba'i chos can dang / kun 'byung ba dang / mi snang ba dang / ro myang ba dang / nyes dmigs dang / nges par</text></item>
<item><p>34b.1</p><section></section><text>'byung ba ji lta ba bzhin yang dag pa'i shes rab kyis mthong bar 'gyur ro/ /dge slong dag ji ltar na 'phags pa nyan thos thos pa dang ldan pa 'dod pa rnams la sol ba'i phung po lta bur mthong bar 'gyur zhing 'dis 'dod pa rnams de ltar mthong bar 'gyur ba dang / 'dod pa rnams ji</text></item>
<item><p>34b.2</p><section></section><text>lta ba bzhin shes shing 'dod pa rnams mthong bar 'gyur ba dang / 'dod pa rnams la 'dun pa dang / 'dod pa la zhen pa dang / 'dod pa la dga' ba dang / 'dod pa la bying ba dang / 'dod par nges pa dang / 'dod pa la zhen pa dang / de la sems yongs su gtugs shing</text></item>
<item><p>34b.3</p><section></section><text>mi gnas par 'gyur zhe na/ 'di lta ste/ grong ngam grong khyer dang thag mi ring ba na sol ba'i phung po du ba dang me lce dang bral ba'i sol ba'i phung pos gang bar gyur la/ de nas skyes bu byis pa'i rang bzhin ma yin te/ rmongs pa'i rang bzhin ma yin pa/ shes rab dang bcas pa/ </text></item>
<item><p>34b.4</p><section></section><text>rang dbang thob pa/ bde ba 'dod pa/ sdug bsngal mi 'dod pa/ gson par 'dod pa/ 'chi bar mi 'dod pa/ 'chi ba dang rjes su mi mthun pa 'ga' zhig 'ongs te 'di snyam du/ du ba dang me lce dang bral ba'i sol ba'i phung po 'di'i nang du bdag ltung bar gyur na/ gzhi de las 'chi</text></item>
<item><p>34b.5</p><section></section><text>ba'am 'chi ba la thug pa'i sdug bsngal myong bar 'gyur ro snyam nas/ de de las thag ring du byed cing don du gnyer ba dang / smon pa dag thag ring du byed do/ /dge slong dag de bzhin du 'phags pa nyan thos thos pa dang ldan pa 'dod pa rnams sol ba'i phung po lta bur mthong bar 'gyur zhing</text></item>
<item><p>34b.6</p><section></section><text>'dis 'dod pa rnams de ltar mthong ba na 'dod pa rnams ji lta ba bzhin shes shing 'dod pa rnams mthong ba na/ 'dod pa rnams la 'dun pa dang / 'dod pa la zhen pa dang / 'dod pa la dga' ba dang / 'dod par bying ba dang / 'dod par nges pa dang / 'dod pa la zhen pa dang / de la</text></item>
<item><p>34b.7</p><section></section><text>sems yongs su gtugs shing mi gnas par 'gyur ro/ /dge slong dag ji ltar na 'phags pa nyan thos thos pa dang ldan pa spyod pa dang gnas pa la mkhas shing rab tu mkhas pa yin zhe na/ ji ltar spyod pa dang gnas pa na 'jig rten gyi brnab sems dang yid mi bde ba sdig pa mi dge ba'i chos</text></item>
<item><p>35a.1</p><section></section><text>rnams la sems zag pa dang bral bar 'gyur te/ de bzhin du 'dis spyod pa dang gnas pa la mkhas shing rab tu mkhas par 'gyur te/ dge slong dag 'di lta ste/ grong ngam grong khyer dang thag mi ring ba zhig na tsher ma mang pos gang bar gyur la/ skyes bu</text></item>
<item><p>35a.2</p><section></section><text>'ga' zhig bya ba cung zad cig gi phyir der zhugs pa dang / mdun na yang tsher ma/ rgyab na yang tsher ma/ logs dang / steng dang / 'og dang / phyogs dang phyogs mtshams tsher mas gang bar gyur na de de na dran pa dang ldan bzhin du 'gro ba dang / dran pa dang ldan bzhin du 'ong ba</text></item>
<item><p>35a.3</p><section></section><text>dang / rnam par lta zhing dran pa dang ldan bzhin du skum pa dang rkyong bar byed de/ de ci'i phyir zhe na/ bdag la tsher ma zug par ma gyur cig snyam pa'i phyir ro/ /dge slong dag de bzhin du 'phags pa nyan thos thos pa dang ldan pa dag grong ngam grong khyer dag na brten cing nye bar gnas</text></item>
<item><p>35a.4</p><section></section><text>pa/ snga dro chos gos dang lhung bzed thogs te/ grong ngam grong khyer du bsod snyoms kyi phyir 'jug pa na lus kyis legs par bsrungs pa dang / dbang pos legs par bsdams pa dang / dran pa nye bar gzhag nas bsod snyoms la 'jug par byed cing / de de na dran</text></item>
<item><p>35a.5</p><section></section><text>bzhin du 'ong ba dang / dran bzhin du 'gro ba dang / dran bzhin du rnam par lta bas dran bzhin du rnam par lta ba dang / dran bzhin du skum pa dang / dran bzhin du rkyong bar byed de/ de ci'i phyir zhe na/ bdag la tsher ma ma zug cig snyam pa'i phyir ro/ /dge slong dag chos 'dul</text></item>
<item><p>35a.6</p><section></section><text>ba 'di la tsher ma zhes gang la brjod ce na/ gang 'jig rten na dga' ba'i rang bzhin dang chags pa'i rang bzhin de ni chos 'dul ba 'di la tsher ma zhes brjod do/ /'jig rten na dga' ba'i rang bzhin dang / chags pa'i rang bzhin chos 'dul ba 'di la tsher ma zhes brjod pa de gang</text></item>
<item><p>35a.7</p><section></section><text>zhe na/ 'di ltar 'dod pa'i yon tan lnga po mig gis shes par bya ba'i gzugs 'dod pa dang / dga' ba dang / yid du 'ong ba dang / 'dod pa nye bar sdud pa dang / dga' bar byed pa dang / rna bas rnam par shes par bya ba'i sgra dang / snas rnam par shes par bya ba'i dri</text></item>
<item><p>35b.1</p><section></section><text>dang / lces rnam par shes par bya ba'i ro dang / lus kyis rnam par shes par bya ba'i reg bya 'dod pa dang / sdug pa dang / dga' ba dang / yid du 'ong ba dang / 'dod pa nye bar sdud pa dang / dga' bar byed pa rnams te/ dge slong dag 'di ni 'jig rten la dga' ba'i rang</text></item>
<item><p>35b.2</p><section></section><text>bzhin dang chags pa'i rang bzhin chos 'dul ba 'di la tsher ma zhes brjod do/ /dge slong dag de ltar na 'phags pa nyan thos thos pa dang ldan pa dag spyod pa dang gnas pa la mkhas shing rab tu mkhas par gyur la/ de bzhin du spyod pa dang gnas pa la mkhas shing rab tu mkhas par</text></item>
<item><p>35b.3</p><section></section><text>'gyur ro/ /ji ltar spyod pa dang gnas pa na 'jig rten gyi brnab sems dang yid mi bde ba sdig pa mi dge ba'i chos rnams las sems zag pa dang bral bar 'gyur te/ dge slong dag 'phags pa nyan thos de ltar spyod cing de ltar gnas pa de la brgya la res 'ga' zhig dran pa nyams pa las</text></item>
<item><p>35b.4</p><section></section><text>sdig pa mi dge ba'i rnam par rtog pa 'dod chags nye bar sdud pa'am/ zhe sdang nye bar sdud pa'am/ gti mug nye bar sdud pa dag skye bar 'gyur ro/ /dge slong dag 'phags pa nyan thos thos pa dang ldan pa de la dran pa nyams pa chung ngu byung yang de yang de myur du zad pa dang yongs su</text></item>
<item><p>35b.5</p><section></section><text>gtugs par gyur te/ dper na lcags kyi gong bu'am/ lcags kyi tsha tsha 'bar zhing me rab tu 'bar ba dag la 'ga' zhig gis chu'i thigs pa chung ngu gnyis gsum gtor na/ dge slong dag chu'i thigs pa chung ngu lhung ma thag tu yang myur du yongs su zad pa dang yongs su gtugs par 'gyur</text></item>
<item><p>35b.6</p><section></section><text>ro/ /dge slong dag de bzhin du 'phags pa nyan thos thos pa dang ldan pa de la dran pa nyams pa chung ngu byung yang de yang myur du yongs su zad cing gtugs par 'gyur ro/ /dge slong dag 'phags pa nyan thos thos pa dang ldan pa de ltar spyod cing de ltar gnas pa de la rgyal po'am gnyen</text></item>
<item><p>35b.7</p><section></section><text>rnams 'ongs te/ kye skyes bu dag khyed ci'i phyir mgo bregs shing lag na lhung bzed thogs nas khyim nas khyim rnams su rgyu zhing gos ngur [(]smig [,]smrig [)]grang mo 'dis lus yongs su gdung bar byed/ kye skyes bu khyod 'dod pa rnams la longs spyod bzhin du 'dug la sbyin bdag byin/ </text></item>
<item><p>36a.1</p><section></section><text>bsod nams dag gyis shig ces 'dod pa rnams la 'dod par byed na/ dge slong dag 'di ji snyam du sems/ ci 'phags pa nyan thos thos pa dang ldan pa de la rgyal po'am gnyen rnams kyis 'dod pa spyad pa'i phyir bos pa na de bslab pa gtong zhing nyams par</text></item>
<item><p>36a.2</p><section></section><text>byed dam/ btsun pa ma lags so/ /'phags pa nyan thos thos pa dang ldan pa thams cad la sdug bsngal ba'i chos can dang / kun 'byung ba dang / mi snang ba dang / ro myang ba dang / nyes dmigs dang / nges par 'byung ba ji lta ba bzhin yang dag pa'i shes rab kyis mthong</text></item>
<item><p>36a.3</p><section></section><text>bar 'gyur te/ 'dis 'dod pa rnams la sol ba'i phung po lta bur mthong bar gyur cing / 'dis 'dod pa rnams de ltar mthong ba dang / 'dod pa rnams ji lta ba bzhin shes pa dang / 'dod pa rnams mthong ba na/ 'dod pa rnams la 'dun pa dang / 'dod pa la zhen pa</text></item>
<item><p>36a.4</p><section></section><text>dang / 'dod pa la dga' ba dang / 'dod par bying ba dang / 'dod pa la nges pa dang / 'dod pa la zhen pa dang / de sems yongs su gtugs shing mi gnas pa ste/ spyod lam dang gnas pa la mkhas shing rab tu mkhas par gyur la/ 'di de ltar spyod pa dang gnas pa la</text></item>
<item><p>36a.5</p><section></section><text>mkhas shing rab tu mkhas par gyur na/ ji ltar spyod pa dang gnas pa na 'jig rten gyi brnab sems dang yid mi bde ba sdig pa mi dge ba'i chos rnams las sems zag pa dang bral bar gyur pa dag rgyal po'am gnyen rnams kyis 'dod pa spyod pa'i phyir bos pa na bslab pa so sor btang zhing nyams</text></item>
<item><p>36a.6</p><section></section><text>par byed pa 'di ni gnas ma mchis so/ /dge slong dag legs so legs so/ /dge slong dag 'phags pa nyan thos thos pa dang ldan pa de'i sems yun ring po nas dben pa la gzhol ba dang / dben pa la bab pa/ dben pa la 'bab pa/ thar pa la gzhol ba/ thar pa la bab</text></item>
<item><p>36a.7</p><section></section><text>pa/ thar pa la 'bab pa/ mya ngan las 'das pa la gzhol ba/ mya ngan las 'das pa la bab pa/ mya ngan las 'das pa la 'bab pa/ zhi ba/ thag bsrings pa/ thar pa/ zag pa'i gnas lta bu'i chos rnams las zhi bar gyur pa/ bsil bar gyur pa/ tshangs par gyur pa de</text></item>
<item><p>36b.1</p><section></section><text>rgyal bo'am gnyen rnams kyis 'dod pa spyad pa'i phyir bos pa na bslab pa so sor btang nas nyams par byed pa 'di ni gnas med de/ gzhan du na rgyal po'am gnyen rnams dus phyis phongs shing dub pa'i skal ba can du 'gyur ro/ /dge slong dag dper na chu bo gang gA'i chu yun ring</text></item>
<item><p>36b.2</p><section></section><text>por shar phyogs su gzhol ba/ shar du bab pa/ shar du 'bab par gyur pa la/ de nas lag tu 'jor dang bstsel po thogs pa'i skye bo'i tshogs mang po 'ongs nas 'di skad du chu bo gang gA'i chu yun ring po shar du gzhol ba/ shar du bab pa/ shar du 'bab pa 'di bdag</text></item>
<item><p>36b.3</p><section></section><text>cag gis nub tu gzhol zhing nub tu bab pa dang / nub tu 'bab par bya'o zhes smra na/ dge slong dag chu bo gang gA'i chu yun ring po nas shar du gzhol ba/ shar du bab pa/ shar du 'bab par gyur pa la 'di stobs dang ldan pa skye bo'i tshogs mang po de dag gis nub tu</text></item>
<item><p>36b.4</p><section></section><text>gzhol ba dang / nub tu bab pa dang / nub tu 'bab par bya bar nus sam/ btsun pa ma lags te/ de ci'i slad du zhe na/ btsun pa 'di ltar chu bo gang gA'i chu yun ring po nas shar du gzhol ba/ shar du bab pa/ shar du 'bab pa 'di skye bo'i tshogs mang po de dag gis</text></item>
<item><p>36b.5</p><section></section><text>nub tu gzhol ba dang / nub tu bab pa dang / nub tu 'bab par bya ba sla ba ma lags kyi/ gzhan du na skye bo'i tshogs mang po de dag phongs shing dub pa'i skal ba can du 'gyur ro/ /dge slong dag de bzhin du 'phags pa nyan thos thos pa dang ldan pa de'i sems yun ring po nas</text></item>
<item><p>36b.6</p><section></section><text>dben pa la gzhol ba/ dben pa la bab pa/ dben pa 'bab pa/ thar pa la gzhol ba/ thar pa la bab pa/ thar pa la 'bab pa/ mya ngan las 'das pa la gzhol ba/ mya ngan las 'das pa la bab pa/ mya ngan las 'das pa la 'bab pa/ zhi ba/ thag bsrings pa/ thar pa la mngon par dga'</text></item>
<item><p>36b.7</p><section></section><text>ba zag pa'i gnas lta bu'i chos rnams las zhi zhing bsil bar gyur pa tshangs par gyur pa de la rgyal po'am gnyen rnams kyis 'dod pa spyod pa'i phyir bos pa na/ bslab pa btang nas nyams par byed pa 'di ni gnas med de/ gzhan du na rgyal po'am gnyen de dag phongs shing</text></item>
<item><p>37a.1</p><section></section><text>dub pa'i skal ba can du 'gyur ro zhes gsungs so/ /mdo gzhan las/ de ni dgra bcom pa'i stobs yin par yang gsungs zhes bya ba la/ gleng gzhi ni mnyan du yod pa na'o/ /de nas tshe dang ldan pa shA ri'i bu dgongs ka nang du yang dag 'jog las langs</text></item>
<item><p>37a.2</p><section></section><text>te/ bcom ldan 'das gang na ba der nye bar song ste/ nye bar song nas bcom ldan 'das kyi zhabs la spyi bos phyag byas nas phyogs gcig tu 'dug go/ /phyogs gcig tu 'dug nas tshe dang ldan pa shA ri'i bus bcom ldan 'das la 'di skad ces gsol to/ /btsun pa dge slang dgra bcom</text></item>
<item><p>37a.3</p><section></section><text>pa zag pa zad pa la stobs du zhig mchis/ shA ri'i bu rnam pa brgyad de/ brgyad gang zhe na/ shA ri'i bu dge slong dgra bcom pa zag pa zad pa de'i sems yun ring po nas dben pa la gzhol ba/ dben pa la bab pa/ dben pa la 'bab pa yin/ thar pa la gzhol ba/ thar pa la bab</text></item>
<item><p>37a.4</p><section></section><text>pa/ thar pa la 'bab pa yin/ mya ngan las 'das pa la gzhol ba/ mya ngan las 'das pa la bab pa/ mya ngan las 'das pa la 'bab pa yin no/ /'dod pa rnams sol ba'i phung po lta bur mthong ba yin te/ 'dis 'dod pa rnams kyi de bzhin nyid mthong ste/ ji ltar 'dod</text></item>
<item><p>37a.5</p><section></section><text>pa rnams ji lta ba bzhin shes shing 'dod pa rnams ji lta ba bzhin du mthong nas/ 'dod pa la 'dun pa dang / 'dod pa la zhen pa dang / 'dod pa la dga' ba dang / 'dod pa la nges pa dang / 'dod pa la zhen pa dang / de la sems yongs su gtugs te mi gnas pa yin/ 'dis</text></item>
<item><p>37a.6</p><section></section><text>dran pa nye bar gzhag pa bzhi legs par bsgoms pa yin/ yang dag par spong ba bzhi legs par bsgoms pa yin/ rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad bsgoms</text></item>
<item><p>37a.7</p><section></section><text>pa legs par bsgoms pa yin no/ /de nas tshe dang ldan pa shA ri'i bu bcom ldan 'das kyis gsungs pa la zhes bya ba nas/ langs te song ngo zhes bya ba'i bar du'o zhes gsungs so/ /mdo las 'di skad du zhes bya ba la/ 'di nas go rims las bzlog ste brtsis pa'i lnga</text></item>
<item><p>37b.1</p><section></section><text>pa dang / dge slong dag 'phags pa nyan thos thos pa dang ldan pa zhes bya ba sol ba'i phung po lta bu'i mdo las go rims las bzlog ste bgrangs pa'i gsum pa las 'byung ba bstan zin to/ /bcom ldan 'das kyis kyang 'di la gang zhig nyon mongs pa lnga spangs te zhes bya ba la/ gleng</text></item>
<item><p>37b.2</p><section></section><text>gzhi ni mnyan du yod pa na'o/ /de nas bcom ldan 'das kyis dge slong rnams la bos te/ dge slong dag gang zag ni rnam pa bzhi ste/ rgyun phyogs su 'gro ba'i gang zag dang / rgyun las bzlog phyogs su 'gro ba'i gang zag dang / bdag nyid du gnas pa'i gang zag dang / </text></item>
<item><p>37b.3</p><section></section><text>brgal zhing pha rol tu phyin pa'i gang zag go/ /rgyun phyogs su 'gro ba'i gang zag gang zhe na/ 'di na 'dod pa la brten zhing sdig pa'i las byed pa'i gang zag rnams te/ 'di ni rgyun phyogs su 'gro ba'i gang zag ces bya'o/ /rgyun las bzlog phyogs su 'gro ba'i gang zag gang zhe na/ 'di</text></item>
<item><p>37b.4</p><section></section><text>ni 'dod pa la brten kyang sdig pa'i las mi byed pa'i gang zag rnams te/ 'di ni rgyun las bzlog phyogs su 'gro ba'i gang zag ces bya'o/ /bdag nyid du gnas pa'i gang zag gang zhe na/ gang zag 'ga' zhig 'di na dgon pa'am/ shing drung ngam/ khang pa stong par song nas 'bad pa dang / </text></item>
<item><p>37b.5</p><section></section><text>spangs pa dang / bsgom pa dang / lan mang du byas pa'i rgyu dang / yang dag pa'i yid la byed pa'i rgyus ji ltar sems mnyam par gzhag pa na tha ma'i cha dang mthun pa'i kun du sbyor ba lnga spangs shing mi skye ba de lta bu'i ting nge 'dzin zhi ba la reg par gyur te/ de yongs su mya ngan las 'da' zhing</text></item>
<item><p>37b.6</p><section></section><text>'jig rten 'dir yang phyir mi ldog cing mi 'ong ba 'di ni bdag nyid du gnas pa'i gang zag ces bya'o/ /brgal zhing pha rol tu phyin pa'i gang zag gang zhe na/ 'di la gang zag dgon pa'am/ shing drung ngam/ khang pa stong par song nas 'bad pa dang / spangs pa dang / lan mang du byas pa dang / </text></item>
<item><p>37b.7</p><section></section><text>yang dag pa'i yid la byas pa'i rgyus ji ltar sems mnyam par gzhag pa na zag pa zad cing zag pa las sems rnam par grol ba dang / shes rab rnam par grol ba ste/ bdag gi skye ba zad do/ /tshangs par spyod pa bsten to/ /bya ba byas so/ /byed pa byas so/ /srid pa 'di las gzhan mi</text></item>
<item><p>38a.1</p><section></section><text>shes so zhes mthong ba'i chos nyid la rang nyid kyis mngon par shes pa phun sum tshogs pa bsgrubs te gnas pa de lta bu'i ting nge 'dzin zhi ba la reg par gyur pa ste/ 'di ni 'gro zhing pha rol du 'gro ba'i gang zag ces bya'o/ /ston pas gzhan yang 'di skad ces bka' stsal to/ /</text></item>
<item><p>38a.2</p><section></section><text>'dod khams 'di na gang dag 'ga' zhig ni/ /'dod pas g.yengs shing 'dod la chags ma bral/ /srid par bya zhing yang yang skye ba dang / /dga' bar 'gyur ba rgyun phyogs 'gro ba yin/ /de nyid 'dod dang sdug bsngal spangs pa ni/ /rgyun las bzlog phyogs 'gro ba'i gang zag brjod/ /'di na</text></item>
<item><p>38a.3</p><section></section><text>gang zhig nyon mongs lnga spangs te/ /mi 'phrogs chos ldan slob pa yongs su rdzogs/ /sems la dbang thob dbang po mnyam gzhag pa/ /thams cad bdag nyid gnas pa zhes brjod do/ /mchog dang mchog min mnyam pa'i chos rnams kun/ /med dang mi snang skyon bcas rig gyur cing / /</text></item>
<item><p>38a.4</p><section></section><text>thams cad kun las de dag rnam par grol/ /'jig rten mthar byas pha rol 'gro zhes brjod/ /de phyir dge slong dran pa legs bzhag ste/ /'dod dang sdug bsngal bsten pa spong bar gyis/ /zhes gsungs so/ /lam ni bzhi ste zhes bya ba la/ gleng gzhi ni mnyan du yod pa na'o/ /de nas bcom</text></item>
<item><p>38a.5</p><section></section><text>ldan 'das kyis dge slong rnams la bos te/ dge slong dag lam ni rnam pa bzhi ste/ mngon par shes pa bul la dka' ba'i lam yang yod/ mngon par shes pa myur la dka' ba'i lam yang yod/ mngon par shes pa bul la sla ba'i lam</text></item>
<item><p>38a.6</p><section></section><text>yang yod/ mngon par shes pa myur la sla ba'i lam yang yod/ mngon par shes pa bul la dka' ba'i lam gang zhe na/ 'di na kha cig nye bar len pa'i phung po lngas 'dzem zhing gnod la/ ring du byed cing smod par byed de/ lnga gang zhe na/ gzugs nye bar len pa'i phung po dang / tshor ba dang / 'du shes dang / 'du byed dang / rnam par shes</text></item>
<item><p>38a.7</p><section></section><text>pa nye bar len pa'i phung po lngas 'dzem zhing gnod la/ ring du byed cing smod par byed de/ dper na skyes bu gzhon nu legs par khrus byas shing legs par byugs shing bskus pa skra dang kha spu bcos shing gos dkar po gon pa dang / sbrul gyi ro'am/ khyim bya'i ro'am/ mi'i ro'i kha'am/ </text></item>
<item><p>38b.1</p><section></section><text>mgo bo la reg na shin tu 'dzem zhing gnod la thag ring du byed cing smod par byed do/ /de bzhin du de nye bar len pa'i phung po lngas 'dzem zhing gnod pa dang / ring du byed cing smod par byed de/ de nye bar len pa'i phung po lngas bdag nyid nyon mongs shing snyon rmongs par byed pa dang / khur lci</text></item>
<item><p>38b.2</p><section></section><text>bas mnan no snyam zhing / da ltar bdag 'chi ba la thug gi bar du byas so zhes rig nas/ de nye bar len pa'i phung po lnga rnams la 'dzem zhing smod pa dang / rjes su mi mthun te de nye bar len pa'i phung po lnga rnams la 'dzem zhing gnas pa dang / smod pa dang rjes su mi mthun pa 'di ni de'i dka'</text></item>
<item><p>38b.3</p><section></section><text>ba zhes bya'o/ /de'i dbang po lnga bul ba'i rang bzhin du gyur la/ chung ngu dang bul bar 'jug pa ste/ 'di lta ste/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po bul ba'i rang bzhin du gyur cing chung ngu</text></item>
<item><p>38b.4</p><section></section><text>dang bul bar 'jug pa'i phyir 'di ltar zag pa zad pa'i bar chad med pa'i lam ches bul bar thob par 'gyur te/ 'di ni mngon par shes pa bul la dka' ba'i lam zhes bya'o/ /mngon par shes pa myur la dka' ba'i lam gang zhe na/ 'di na kha cig nye bar len pa'i phung po lngas 'dzem</text></item>
<item><p>38b.5</p><section></section><text>zhing gnod la ring du byed cing smod par byed de/ de nye bar len pa'i phung po lngas bdag nyid nyon mongs shing nyon mongs par byas pa dang / khur lci bas mnan pa dang / bdag da ltar 'chi ba la thug gi bar du byas so snyam du rig nas/ de nye bar len pa'i phung po lnga rnams la 'dzem</text></item>
<item><p>38b.6</p><section></section><text>zhing smod pa dang rjes su mi mthun te/ de nye bar len pa'i phung po lnga rnams la 'dzem zhing smod pa dang rjes su mi mthun pa 'di ni de'i dka' ba zhes bya'o/ /de'i dbang po lnga rnon por gyur cing mgyogs par 'jug ste/ 'di lta ste/ dad pa'i dbang po dang / brtson 'grus kyi dbang po dang / dran pa'i dbang po dang / ting nge</text></item>
<item><p>38b.7</p><section></section><text>'dzin gyi dbang po dang / shes rab kyi dbang po rnon por gyur cing myur du 'jug pa de'i phyir 'di ltar zag pa zad pa'i bar chad med pa'i lam ches myur ba thob par 'gyur te/ 'di ni mngon par shes pa myur la dka' ba'i lam zhes bya'o/ /mngon par shes pa bul la sla ba'i lam gang zhe na/ 'di na dge</text></item>
<item><p>39a.1</p><section></section><text>slong 'dod pa las dben pa sdig pa mi dge ba'i chos rnams las dben pa zhes bya ba nas/ bsam gtan bzhi pa nye bar bsgrubs te gnas so zhes bya ba'i bar du ste/ de de'i tshe na rang la gnod par bya bar mi sems/ gzhan la gnod pa dang / gnyi ga la gnod par bya bar</text></item>
<item><p>39a.2</p><section></section><text>mi sems kyi/ bdag la phan par sems pa dang / gzhan la phan pa dang / skye bo mang po la bde ba dang / lha dang mi'i 'jig rten la snying brtse ba dang / phan pa dang bde ba'i phyir sems te/ gang gi phyir gnod pa med pa 'di ni 'dir sla ba zhes bya'o/ /de'i dbang po lnga po bul bar gyur cing chung ngu dang</text></item>
<item><p>39a.3</p><section></section><text>bul bar 'jug ste/ 'di lta ste/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po bul bar gyur cing chung ngu dang bul bar 'jug pa'i phyir 'di ltar zag pa zad pa'i bar chad med pa'i lam ches bul ba 'thob</text></item>
<item><p>39a.4</p><section></section><text>par 'gyur te/ 'di ni mngon par shes pa bul la sla ba'i lam zhes bya'o/ /mngon par shes pa myur la sla ba'i lam gang zhe na/ 'di na dge slong 'dod pa las dben pa zhes bya ba nas/ snga ma bzhin du lha dang mi'i 'jig rten la snying brtse zhing phan pa dang bde ba'i phyir sems te zhes bya ba'i bar du</text></item>
<item><p>39a.5</p><section></section><text>ste/ gang gi phyir gnod pa med pa 'di ni 'di ltar sla ba zhes bya'o/ /de'i dbang po lnga po rnon por gyur cing myur du 'jug ste/ 'di lta ste/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po rno zhing myur du 'jug</text></item>
<item><p>39a.6</p><section></section><text>pa'i phyir 'di ltar zag pa zad pa'i bar chad med pa'i lam ches myur bar thob par 'gyur te/ 'di ni mngon par shes pa myur la sla ba'i lam zhes bya'o/ /nye bar len pa'i phung po lnga ji lta ba bzhin du 'dod pa dang / lus dang / 'du byed dang nyon mongs pas kyang de bzhin no zhes gsungs so/ /</text></item>
<item><p>39a.7</p><section></section><text>byang chub kyi phyogs dang mthun pa'i chos sum cu rtsa bdun ni zhes bya ba la/ gleng gzhi ni mnyan du yod pa na'o/ /dge slong dag dran pa nye bar gzhag pa ni bzhi ste/ bzhi gang zhe na/ lus dran pa nye bar gzhag pa dang / tshor ba dang / sems dang / chos dran pa nye bar gzhag pa'o/ /gleng</text></item>
<item><p>39b.1</p><section></section><text>gzhi ni mnyan du yod pa na'o/ /dge slong dag yang dag par spong ba ni bzhi ste/ bzhi gang zhe na/ 'di na dge slong sdig pa mi dge ba'i chos skyes pa rnams spong ba'i phyir 'dun pa skyed cing 'bad pa dang / brtson 'grus rtsom pa dang / sems rab tu 'dzin to/ /sdig pa mi dge ba'i chos ma skyes pa rnams</text></item>
<item><p>39b.2</p><section></section><text>mi skye bar bya ba'i phyir 'dun pa skyed cing 'bad pa dang / brtson 'grus rtsom pa dang / sems rab tu 'dzin to/ /dge ba'i chos ma skyes pa rnams bskyed par bya ba'i phyir 'dun pa skyed cing 'bad pa dang / brtson 'grus rtsom pa dang / sems rab tu 'dzin to/ /dge ba'i chos skyes pa rnams gnas pa dang / </text></item>
<item><p>39b.3</p><section></section><text>mi brjed cing bsgom pa yongs su rdzogs pa dang / 'phel zhing rgyas pa dang / yongs bar bya ba'i phyir 'dun pa skyed cing 'bad pa dang / brtson 'grus rtsom pa dang / sems rab tu 'dzin par byed do zhes gsungs so/ /gleng gzhi ni mnyan du yod pa na'o/ /dge slong dag rdzu 'phrul gyi rkang pa ni bzhi</text></item>
<item><p>39b.4</p><section></section><text>ste/ bzhi gang zhe na/ 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dang / brtson 'grus kyi ting nge 'dzin dang / sems kyi ting nge 'dzin dang / dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa'o zhes gsungs so/ /gleng gzhi ni mnyan du</text></item>
<item><p>39b.5</p><section></section><text>yod pa na'o/ /dbang po ni lnga ste/ lnga gang zhe na/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po'o zhes gsungs so/ /gleng gzhi ni mnyan du yod pa na'o/ /stobs ni rnam pa lnga ste/ lnga gang zhe na/ dad</text></item>
<item><p>39b.6</p><section></section><text>pa'i stobs dang / brtson 'grus kyi stobs dang / dran pa'i stobs dang / ting nge 'dzin gyi stobs dang / shes rab kyi stobs so zhes gsungs so/ /gleng gzhi ni mnyan du yod pa na'o/ /dge slong dag byang chub kyi yan lag ni bdun te/ bdun gang zhe na/ dran pa yang dag byang chub kyi yan</text></item>
<item><p>39b.7</p><section></section><text>lag dang / chos rab tu 'byed pa dang / brtson 'grus dang / dga' ba dang / shin tu sbyangs pa dang / ting nge 'dzin dang / btang snyoms yang dag byang chub kyi yan lag go zhes gsungs so/ /gleng gzhi ni mnyan du yod pa na'o/ /dge slong dag 'phags pa'i lam yan lag brgyad gang zhe na/ </text></item>
<item><p>40a.1</p><section></section><text>yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin to zhes gsungs so/ /dge</text></item>
<item><p>40a.2</p><section></section><text>slong dag ngas khyed la rdzu 'phrul yang bshad ces bya ba la sogs pa la/ gleng gzhi ni mnyan du yod pa na'o/ /dge slong dag ngas khyed la rdzu 'phrul yang bshad/ rdzu 'phrul gyi rkang pa dang / rdzu 'phrul gyi rkang pa bsgom pa dang / rdzu 'phrul gyi rkang pa bsgom pa'i lam yang bshad par bya ste/ de legs</text></item>
<item><p>40a.3</p><section></section><text>par nyon la yid la zung shig dang bshad par bya'o/ /rdzu 'phrul gang zhe na/ 'di na dge slong rdzu 'phrul gyi rnam pa du ma nyams su myong bar byed pa ste/ 'di lta ste/ gcig tu gyur nas mang por 'gyur ba dang / mang por gyur nas gcig tu 'gyur ba dang / snang ba dang mi snang ba shes shing mthong ba</text></item>
<item><p>40a.4</p><section></section><text>nyams su myong ba dang / rtsig pa la mi thogs pa dang / rdo ba dang / ra ba la lus kyis thogs pa med par 'gro bar 'gyur te/ dper na nam mkha' la bya ba bzhin no/ /sa la yang byi'u zul du byed de/ dper na chu la bya ba bzhin no/ /chu la yang mi 'bying bar 'gro ste/ dper na sa la bya ba bzhin</text></item>
<item><p>40a.5</p><section></section><text>no/ /nam mkha' la yang skyil mo krung bcas shing 'gro ste/ dper na 'dab chags bya bzhin no/ /nyi ma dang zla ba 'di ltar rdzu 'phrul che zhing mthu che ba 'di dag la lag pas nam zhing nyug par byed pa dang / tshangs pa'i 'jig rten gyi bar du lus kyis dbang sgyur ba'o/ /rdzu 'phrul gyi rkang pa gang zhe na/ </text></item>
<item><p>40a.6</p><section></section><text>rdzu 'phrul gyi rkang pa ni bzhi ste/ bzhi gang zhe na/ 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dang / brtson 'grus kyi ting nge 'dzin dang / sems kyi ting nge 'dzin dang / dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa'o/ /rdzu 'phrul gyi rkang pa</text></item>
<item><p>40a.7</p><section></section><text>bsgom pa gang zhe na/ 'di na dge slong 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba dag sgom par byed do/ /brtson 'grus kyi ting nge 'dzin</text></item>
<item><p>40b.1</p><section></section><text>dang / sems kyi ting nge 'dzin dang / dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom par byed do/ /rdzu 'phrul gyi rkang pa bsgom pa'i lam</text></item>
<item><p>40b.2</p><section></section><text>gang zhe na/ 'di lta ste/ 'phags pa'i lam yan lag brgyad po yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge</text></item>
<item><p>40b.3</p><section></section><text>'dzin to/ /dge slong dag ngas khyed la rdzu 'phrul yang bshad la/ rdzu 'phrul gyi rkang pa dang / rdzu 'phrul gyi rkang pa bsgom pa dang / rdzu 'phrul gyi rkang pa bsgom pa'i lam bshad par bya'o zhes ngas ji skad du bshad pa de rgyas par rab tu bshad do zhes gsungs so/ /dran pa nye bar gzhag pa bzhi po</text></item>
<item><p>40b.4</p><section></section><text>'di dag ni zhes bya ba la lung bar ma'i gong bu zhes bya ba la sogs pa sdom gyi tshigs su bcad pa gnyis pa'i dul dang zhes bya ba'i mdo las 'don te/ gang yang gnas 'di ni gdul byar gyur pa'i dge slong 'ga' zhig yod par gyur la/ de dag dus phyis de bzhin gshegs pas 'dul bar 'gyur te/ </text></item>
<item><p>40b.5</p><section></section><text>dge slong dag tshur shog mal cha dang stan la ma zhen cing rnam par dben pa dang / dgon pa'am/ shing drung ngam/ khang pa stong song la/ khyod dgon pa'am/ shing drung ngam/ khang pa stong par 'dug ste/ skyil mo krung bcas te lus drang por bsrangs nas dran pa mngon du phyogs te gzhag</text></item>
<item><p>40b.6</p><section></section><text>par gyis shig /khyod 'jig rten gyi brnab sems spangs shing bral bar gyis shig /brnab sems kyis sems lan mang du mi gnas pa dang / brnab sems yongs su dag par gyis shig /gnod sems dang / rmugs pa dang / gnyid dang / rgod pa dang / 'gyod pa dang / 'jig rten gyi</text></item>
<item><p>40b.7</p><section></section><text>the tshom dang / yid gnyis dang / som nyi spong ba dang / dge ba'i chos rnams la the tshom las sems dag par gyis shig /sgrib pa lnga po sems nye bar nyon mongs par byed pa/ shes rab nyam chung bar byed pa gegs kyi phyogs mya ngan las 'das pa mngon par mi sgrub pa spangs shing / brtun</text></item>
<item><p>41a.1</p><section></section><text>pa shes bzhin can dran pa dang ldan pa 'jig rten gyi brnab sems dang yid mi bde ba bsal te/ nang gi lus la lus kyi rjes su lta ba dang / brtun pa shes bzhin can dran pa dang ldan pa 'jig rten gyi brnab sems dang yid mi bde ba rnam par bsal te/ phyi'i lus la lus kyi</text></item>
<item><p>41a.2</p><section></section><text>rjes su lta zhing gnas pa dang / nang gi tshor ba dang / phyi'i tshor ba dang / nang dang phyi'i tshor ba dang / nang gi sems dang / phyi'i sems dang / nang dang phyi'i sems dang / brtun pa shes bzhin can dran pa dang ldan pa 'jig rten gyi brnab sems dang yid mi bde ba rnam par spangs te/ nang gi chos</text></item>
<item><p>41a.3</p><section></section><text>dang / phyi'i chos dang / phyi dang nang gi chos rnams la chos kyi rjes su lta zhing dran pa nye bar gzhag pa bzhi po 'di dag de'i sems kyis nye bar 'dogs pa yin te/ zhen pa la brten pa'i tshul khrims mngon par bsal ba'i phyir dang / zhen pa la brten pa'i kun du rtog pa rnams bsal bar bya ba'i phyir dang / </text></item>
<item><p>41a.4</p><section></section><text>zhen pa la brten pa'i rims nad dang / ngal ba dang 'bad pa rnams so sor dgag par bya ba'i phyir dang / dam pa'i chos la mngon par dga' zhing 'phags pa dgyes pa'i tshul khrims la yang dag par bskul ba'i phyir srung bar 'gyur te/ dper na glang po ma dul ba 'dul mkhan gyis shing sdong po chen po</text></item>
<item><p>41a.5</p><section></section><text>rtsa ba sa la bsnubs te/ dgon pa'i glang po che dgon pa'i rang bzhin bsal bar bya ba'i phyir dang / dgon pa dran pa'i rnam par rtog pa bsal bar bya ba'i phyir dang / dgon pa'i nad dang ngal ba dang 'khrug pa bsal bar bya ba'i phyir dang / grong la mngon par dga' ba dang mi la dga' ba'i ngang tshul</text></item>
<item><p>41a.6</p><section></section><text>la yang dag par bskul bar bya ba'i phyir gre ba legs par 'ching bar byed do/ /de bzhin du dran pa nye bar gzhag pa bzhi po 'di dag ni de'i sems kyi nye bar 'dogs pa ste/ ji srid du zhen pa la brten pa'i tshul khrims mngon par bsal bar bya ba'i phyir dang / zhen pa la brten pa'i dran pa'i kun du rtog pa</text></item>
<item><p>41a.7</p><section></section><text>rnams bsal bar bya ba'i phyir dang / zhen pa la brten pa'i rims nad dang ngal ba dang 'khrug pa rnams bsal bar bya ba'i phyir dang / dam pa'i chos la mngon par dga' ba dang / 'phags pa dgyes pa'i tshul khrims la yang dag par bskul bar bya ba'i phyir dran pa nye bar gzhag pa bzhi po 'di dag ni de'i</text></item>
<item><p>41b.1</p><section></section><text>sems kyis nye bar 'dogs par 'gyur ro zhes gsungs so/ /'di ltar 'phags pa'i lam yan lag brgyad bsgom pa yongs su rdzogs par gyur na zhes bya ba la/ skye mched drug gi tshogs chen po'i mdo las skye mched drug gi sdom gyi tshigs su bcad pa gnyis pa las 'don te/ dga' dang dga' bo la</text></item>
<item><p>41b.2</p><section></section><text>gdams dang / /sdom dang yongs su nyams pa can/ /dbang po mtha' dang thogs pa dang / /maud gal ya na phyi ma ste/ /drug tshan drug dang skye mched drug /mi nyid dga' ba tha ma yin/ /zhes bya ba'i sdom du bstan pa mdzod kyi gnas bzhi pa 'di nyid du/ rnam gsum dri med gzugs</text></item>
<item><p>41b.3</p><section></section><text>gsungs dang / /'phel dang ma byas lam sogs phyir/ /zhes bya bar bstan te/ 'o na ji skad du 'di ltar shes shing 'di ltar mthong ba zhes bya bar bris par blta bar bya'o/ /yang dge slong yang dag pa ji lta ba bzhin gyi tshig brjod pa zhes bya ba 'di ni zhes bya ba la/ gleng gzhi ni mnyan du yod pa</text></item>
<item><p>41b.4</p><section></section><text>na'o/ /de nas dge slong gzhan zhig gcig pu dben par gyur pa na/ nang du yang dag 'jog la gnas pa na sems la sems kyis rnam par rtog pa 'di lta bu dag skyes te/ ji ltar shes shing ji ltar mthong na dge slong mthong ba rnam par dag par 'gyur/ de nas dge slong de dgongs ka nang du yang dag</text></item>
<item><p>41b.5</p><section></section><text>'jog las langs te/ dge slong gzhan zhig gi drung du nye bar song ste/ nye bar song nas des dge slong de la 'di skad ces smras so/ /tshe dang ldan pa ji ltar shes shing mthong na dge slong mthong ba shin tu rnam par dag par 'gyur/ tshe dang ldan pa dge slong reg pa'i skye mched drug rnams kyi kun 'byung ba dang / </text></item>
<item><p>41b.6</p><section></section><text>mi snang ba dang / ro myang ba dang / nyes dmigs dang / nges par 'byung ba yang dag pa'i shes rab kyis yang dag pa ji lta ba bzhin mthong bar 'gyur na/ tshe dang ldan pa 'di ltar shes shing 'di ltar mthong na dge slong mthong ba shin tu rnam par dag par 'gyur ro/ /de nas dge slong de dge slong de'i dri ba</text></item>
<item><p>41b.7</p><section></section><text>lung bstan pas ma mgu nas dge slong gzhan zhig gi drung du nye bar song ste/ nye bar song nas des dge slong gzhan de la 'di skad ces smras so/ /tshe dang ldan pa dge slong ji ltar shes shing ji ltar mthong na dge slong mthong ba shin tu rnam par dag par 'gyur/ tshe dang ldan pa gang khams drug po rnams</text></item>
<item><p>42a.1</p><section></section><text>kyi kun 'byung ba dang / mi snang ba dang / ro myang ba dang / nyes dmigs dang / nges par 'byung ba yang dag pa'i shes rab kyis yang dag pa ji lta ba bzhin du rab tu shes par gyur pa ste/ 'di ltar mthong na dge slong mthong ba shin tu rnam par dag par 'gyur ro/ /de nas</text></item>
<item><p>42a.2</p><section></section><text>dge slong de dge slong de'i dris pa lung bstan pas ma mgu nas zhes bya ba nas/ snga ma bzhin du tshe dang ldan pa ji ltar shes shing ji ltar mthong na dge slong mthong ba shin tu rnam par dag par 'gyur/ tshe dang ldan pa zas rnam pa bzhi rnams kyi kun 'byung ba dang / mi snang ba dang / ro myang ba dang / nyes</text></item>
<item><p>42a.3</p><section></section><text>dmigs dang / nges par 'byung ba yang dag pa'i shes rab kyis yang dag pa ji lta ba bzhin mthong bar 'gyur ba ste/ 'di ltar mthong na dge slong mthong ba shin tu rnam par dag par 'gyur ro/ /de nas dge slong de dge slong de'i dri ba lung bstan pas kyang ma mgu nas zhes bya ba nas/ tshe dang ldan pa ji ltar</text></item>
<item><p>42a.4</p><section></section><text>shes shing ji ltar mthong na dge slong mthong ba shin tu rnam par dag par 'gyur zhes bya ba'i bar du ste/ tshe dang ldan pa nye bar len pa'i phung po lnga rnams la nang du mthong bar gyur cing / 'bras dang / zug rngu dang / gnod pa dang / mi rtag pa dang / sdug bsngal ba dang / stong pa dang / bdag</text></item>
<item><p>42a.5</p><section></section><text>med par mthong bar gyur pa ste/ 'di ltar mthong na dge slong mthong ba shin tu rnam par dag par 'gyur ro/ /de nas dge slong de dge slong de'i dri ba lung bstan pas kyang ma mgu nas bcom ldan 'das gang na ba der nye bar song ste zhes bya ba nas/ phyogs gcig tu 'dug go zhes bya ba'i bar du ste/ dge slong</text></item>
<item><p>42a.6</p><section></section><text>des bcom ldan 'das la 'di skad ces gsol to/ /btsun pa 'di na gcig pu dben par gyur pa na nang du yang dag 'jog la gnas pa na sems la sems kyis rnam par rtog pa 'di lta bu dag skyes te zhes bya ba nas/ snga ma bzhin du ji ltar shes shing ji ltar mthong na dge slong mthong ba shin tu rnam par</text></item>
<item><p>42a.7</p><section></section><text>dag par 'gyur zhes bya ba'i bar du ste/ bdag dgongs ka nang du yang dag 'jog las langs nas dge slong gzhan zhig gi drung du nye bar song ste nye bar song nas bdag gis dge slong de la 'di skad ces smras so/ /tshe dang ldan pa ji ltar shes shing ji ltar mthong na dge slong mthong ba shin tu rnam par dag</text></item>
<item><p>42b.1</p><section></section><text>par 'gyur/ des smras pa/ tshe dang ldan pa gang yang reg pa'i skye mched drug po rnams kyi kun 'byung ba dang zhes bya ba nas/ snga ma bzhin du rgyas par dge slong de'i dri ba lung bstan pas bdag ma mgu nas zhes bya ba'i bar du ste/ bcom ldan 'das gang na ba der nye bar 'ongs shing nye bar 'ongs nas/ </text></item>
<item><p>42b.2</p><section></section><text>btsun pa bcom ldan 'das la bdag don 'di nyid yongs su 'dri ste/ btsun pa ji ltar shes shing ji ltar mthong na dge slong mthong ba shin tu rnam par dag par 'gyur/ dge slong sngon byung ba shing mya ngan 'tshang sngon mthong zhing thos par gyur pa'i skyes bu zhig yod par gyur la/ de nas skyes bu de</text></item>
<item><p>42b.3</p><section></section><text>shing mya ngan 'tshang mthong ba'i skyes bu gzhan zhig gi drung du nye bar song ste/ nye bar song nas mya ngan 'tshang mthong ba'i skyes bu de la 'di skad ces smras so/ /kye skyes bu khyod kyis mya ngan 'tshang shes sam/ kye skyes bu bdag gis mya ngan 'tshang shes so/ /kye skyes bu mya ngan 'tshang ji lta bu zhig /kye</text></item>
<item><p>42b.4</p><section></section><text>skyes bu shing mya ngan 'tshong ni sol ba ltar kha dog nag pa ste/ dper na ka ba tshig pa lta bu'o/ /dge slong de'i tshe na shing mya ngan 'tshang sol ba ltar kha dog gnag cing ka ba tshig pa lta bu yin no/ /de nas skyes bu de skyes bu de'i mya ngan 'tshang dri ba lung bstan pa la ma mgu nas/ shing mya ngan 'tshang</text></item>
<item><p>42b.5</p><section></section><text>mthong ba'i skyes bu gzhan zhig gi drung du nye bar song ste/ nye bar song nas zhes bya ba nas snga ma bzhin du kye skyes bu shing mya ngan 'tshang ji lta bu zhig /kye skyes bu shing mya ngan 'tshang ni dmar zhing kha dog dmar ba'i yal ga 'phyang ba ste/ dper na sha'i gong bu lta bu'o/ /de nas skyes bu de skyes bu</text></item>
<item><p>42b.6</p><section></section><text>de'i dri ba lung bstan pas ma mgu nas zhes bya ba nas snga ma bzhin du/ kye skyes bu shing mya ngan 'tshang ji lta bu zhig /kye skyes bu shing mya ngan 'tshang ni ser zhing ser ba'i 'dab ma mngon par grub pa ste/ dper na shi ri sha lta bu'o/ /de'i tshe na shing mya ngan 'tshang ser zhing ser ba'i 'dab ma mngon par grub</text></item>
<item><p>42b.7</p><section></section><text>pa ste/ dper na shi ri sha lta bu yin no/ /de nas skyes bu de skyes bu de'i dri ba lung bstan pas kyang ma mgu nas zhes bya ba nas snga ma bzhin du/ kye skyes bu mya ngan 'tshang ji lta bu zhig /kye skyes bu shing mya ngan 'tshang ni 'dab ma skyes pa dag 'dab ma dkar po dang / 'dab ma mnyen zhing rgya che ba yin</text></item>
<item><p>43a.1</p><section></section><text>te/ dper na n+ya gro d+ha lta bu yin no/ /dge slong de'i tshe na shing mya ngan 'tshang 'dab ma skyes pa dag 'dab ma dkar po dang 'dab ma mnyen zhing rgya che ba n+ya gro d+ha lta bu yin no/ /de nas skyes bu de skyes bu de'i shing mya ngan 'tshang dri ba lung bstan pas kyang ma mgu nas gang na shing mya ngan</text></item>
<item><p>43a.2</p><section></section><text>'tshang mthong ba'i skyes bu yod pa de dang der dri ba lung bstan pa'i phyir 'gro bar byed do/ /dge slong de bzhin du rigs kyi bu de dag gis gcig pu dben pa bag yod pas gtugs pas bdag la phan pa'i bdag nyid du gnas te/ ji lta ji ltar nye bar len pa med par zag pa las sems rnam par</text></item>
<item><p>43a.3</p><section></section><text>grol bar gyur pa de lta de ltar lung bstan par byas so/ /des na dge slong dpe nyon cig dang / skyes bu mkhas pa rnams la dpes rnam par bshad na don shes par 'gyur ro/ /dge slong dper na 'di nas phyogs gcig na grong khyer rtsig pa dang / ra ba brtan pos bskor ba/ shin tu</text></item>
<item><p>43a.4</p><section></section><text>rnam par phye ba'i srang bzhi dang ldan pa/ sgo bzhir sgo srung gi skyes bu mkhas shing gsal ba der 'gro ba dang 'ong ba dpyod pa'i shes rab dang ldan pa/ ngo shes pa gtong zhing ngo mi shes pa 'gegs par byed pa dag gnas par gyur cing / srang gi dbus na grong khyer gyi bdag po gnas</text></item>
<item><p>43a.5</p><section></section><text>par gyur la/ shar phyogs nas pho nya gnyis shig 'ongs te shar phyogs kyi sgo srung gang na ba der nye bar song ste nye bar song nas shar phyogs kyi sgo srung gi skyes bu la 'di skad du/ kye skyes bu grong khyer gyi bdag po gang na 'dug/ kye skyes bu grong khyer gyi bdag po srang gi dbus 'di na 'dug</text></item>
<item><p>43a.6</p><section></section><text>go/ /de nas pho nya gnyis pa de dag grong khyer gyi bdag po gang na ba der nye bar song ste/ nye bar song nas grong khyer gyi bdag po la yang dag pa ji lta ba bzhin gyi tshig brjod cing ji ltar rtogs pa'i lam gyis 'jug go/ /de bzhin du lho dang nub dang byang phyogs nas pho nya gnyis shig 'ongs</text></item>
<item><p>43a.7</p><section></section><text>te/ byang phyogs kyi sgo srung gi skyes bu gang na ba der nye bar song ste/ nye bar song nas byang phyogs kyi sgo srung gi skyes bu la 'di skad du kye skyes bu grong khyer gyi bdag po gang na 'dug /kye skyes bu grong khyer gyi bdag po srang gi dbus 'di na 'dug go/ /de nas pho nya gnyis po de dag grong khyer</text></item>
<item><p>43b.1</p><section></section><text>gyi bdag po gang na ba der nye bar song ste/ nye bar song nas grong khyer gyi bdag po la yang dag pa ji lta ba bzhin gyi tshig brjod cing ji ltar rtogs pa'i lam gyis 'jug go/ /dge slong 'di ni dper byas pa ste/ ji srid du don shes par bya ba'i phyir dper byas pa yin la don ni 'di ltar blta bar bya ste/ </text></item>
<item><p>43b.2</p><section></section><text>grong khyer zhes bya ba 'di ni gzugs can rags pa 'byung ba chen po bzhi'i rgyu las byung ba pha dang ma'i mi gtsang ba las skyes shing 'bras chan dang zan dron gyis gsos pa'i lus de'i tshig bla dgas te/ rtag tu bkru ba dang phyi ba dang yongs su 'jig pa'i chos can gyi tshig bla dgas so/ /</text></item>
<item><p>43b.3</p><section></section><text>rtsig pa dang ra ba zhes bya ba 'di ni yang dag pa'i lta ba'i tshig bla dgas so/ /shin tu rnam par phye ba'i srang bzhi dang ldan zhes bya ba 'di ni nang dang phyi'i skye mched drug rnams kyi tshig bla dgas so/ /sgo bzhi zhes bya ba 'di ni rnam par shes pa gnas pa bzhi'i tshig bla dgas so/ /sgo srung</text></item>
<item><p>43b.4</p><section></section><text>gi skyes bu zhes bya ba ni lus su gtogs pa'i dran pa'i tshig bla dgas so/ /grong khyer gyi bdag po zhes bya ba 'di ni nye bar len pa dang bcas pa'i rnam par shes pa'i tshig bla dgas so/ /pho nya gnyis zhes bya ba 'di ni zhi gnas dang lhag mthong gi tshig bla dgas so/ /yang dag pa ji lta</text></item>
<item><p>43b.5</p><section></section><text>ba bzhin gyi tshig brjod pa zhes bya ba 'di ni 'phags pa'i bden pa bzhi'i tshig bla dgas so/ /ji ltar rtogs pa'i lam gyis 'jug ces bya ba 'di ni 'phags pa'i lam yan lag brgyad pa'i tshig bla dgas so/ /dge slong gang yang ston pas nyan thos rnams la bya ba rjes su brtse ba dang / snying</text></item>
<item><p>43b.6</p><section></section><text>brtse ba dang / don du 'dod pa dang / phan par 'dod pa dang / ston pas nyan thos rnams la bya ba de ngas byas zin gyi/ da ni khyed cag gi bya ba dgon pa dang / shing drung dang / khang pa stong pa dang / ri'i tshang tshing dang / ri'i phug dang / rtswa dang / lo ma'i spyil bu dang / bla gab</text></item>
<item><p>43b.7</p><section></section><text>med pa dang / dur khrod du bas mtha'i gnas mal la brten nas bsgom par bya ste/ dge slong bag med par ma gyur cig phyis 'gyod par gyur ta re/ 'di ni da'i rjes su bstan pa yin no zhes gsungs so/ /slob pa ni yan lag brgyad dang ldan no zhes bya ba la/ bcom ldan 'das</text></item>
<item><p>44a.1</p><section></section><text>ko ru ba 'dul ba zhes bya ba'i grong khyer na bzhugs te/ de nas bcom ldan 'das kyis dge slong rnams la bos te/ dge slong dag sems can rnams yongs su dag par byed cing mya ngan dang nye bar 'tshe ba thams cad las yang dag par 'da' ba dang / sdug bsngal dang yid</text></item>
<item><p>44a.2</p><section></section><text>mi bde ba nub par byed pa'i theg pa ni gcig kho na ste/ 'di ltar yang dag pa'i ting nge 'dzin to/ /dge slong dag 'phags pa'i lam yan lag bdun po 'di dag ni yang dag pa'i ting nge 'dzin gyi rgyu dang yan lag tu gyur pa ste/ bdun gang zhe na/ 'di lta ste/ yang dag pa'i lta ba dang / yang dag pa'i rtog pa dang / </text></item>
<item><p>44a.3</p><section></section><text>yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa ste/ dge slong dag 'phags pa'i lam yan lag bdun po 'di rnams kyis yongs su sbyangs shing yongs su sbyang ba byas pas sems rtse gcig</text></item>
<item><p>44a.4</p><section></section><text>par gyur pa 'di ni yang dag pa'i ting nge 'dzin zhes bya'o/ /rgyu dang bcas yan lag dang bcas pa'i yang dag pa'i lta ba sngon du 'gro ba las dge ba'i chos rnams skyes par gyur te/ log par lta ba la log par lta ba zhes yang dag par rjes su mthong bar gyur pa 'di ni yang dag pa'i lta ba'o/ /</text></item>
<item><p>44a.5</p><section></section><text>yang dag pa'i lta ba la yang dag pa'i lta ba'o zhes yang dag par rjes su mthong bar gyur pa 'di ni yang dag pa'i lta ba'o/ /log par lta ba gang zhe na/ gang zhig med par lta ba ste/ sbyin pa po med do/ /len pa po med do/ /mchod sbyin med do/ /legs par spyad pa med do/ /nyes par spyad pa med do/ /legs par spyad pa</text></item>
<item><p>44a.6</p><section></section><text>dang nyes par spyad pa'i las rnams kyi 'bras bu rnams kyi rnam par smin pa med do/ /'jig rten 'di med do/ /'jig rten pha rol med do/ /pha med do/ /ma med do/ /sems can rdzus te byung ba rnams med do/ /'jig rten na dgra bcom pa yang dag par rtogs shing yang dag par zhugs pa/ 'jig rten</text></item>
<item><p>44a.7</p><section></section><text>'di na stobs mchog dang ldan pa bdag gi skye ba zad do/ /tshangs par spyod pa bsten to/ /bya ba byas so/ /byed pa byas so/ /srid pa 'di las gzhan mi shes so zhes mthong ba'i chos 'di nyid la rang nyid kyis mngon par shes pa phun sum tshogs pa mngon sum du byas nas gnas pa de dag med do/ /</text></item>
<item><p>44b.1</p><section></section><text>zhes smra ba ste/ 'di ni log pa'i lta ba zhes bya'o/ /yang dag pa'i lta ba gang zhe na/ gang yang sbyin pa yod do/ /len pa yod do/ /mchod sbyin yod do/ /legs par spyad pa yod do/ /nyes par spyad pa yod do/ /legs par spyad pa dang / nyes par spyad pa'i las kyi 'bras bu rnam par</text></item>
<item><p>44b.2</p><section></section><text>smin pa yod do/ /'jig rten 'di yod do/ /'jig rten pha rol yod do/ /pha yod do/ /ma yod do/ /sems can rdzus te byung ba rnams yod do/ /'jig rten na dgra bcom pa yang dag par rtogs shing yang dag par zhugs pa/ 'jig rten 'di na stobs mchog dang ldan pa/ bdag</text></item>
<item><p>44b.3</p><section></section><text>gi skye ba zad do/ /tshangs par spyod pa bsten to/ /bya ba byas so/ /byed pa byas so/ /srid pa 'di las gzhan mi shes so zhes mthong ba'i chos 'di nyid la rang nyid kyis mngon par shes pa phun sum tshogs pa mngon sum du byas nas gnas pa yod do zhes lta ba ste/ 'di ni yang dag</text></item>
<item><p>44b.4</p><section></section><text>pa'i lta ba zhes bya ste/ log par lta ba la log par lta ba'o zhes yang dag par rjes su mthong bar gyur pa 'di ni yang dag pa'i lta ba yin la/ yang dag pa'i lta ba la yang dag pa'i lta ba'o zhes yang dag par rjes su mthong ba 'di ni yang dag pa'i lta ba yin no zhes sems can rnams kyi log pa'i</text></item>
<item><p>44b.5</p><section></section><text>lta ba spang ba'i phyir 'bad par bya zhing / yang dag pa'i lta ba skyed pa'i phyir yang dag par rtsol bar bya'o/ /log par lta ba spang ba dang / yang dag pa'i lta ba bsgom pa la dran pa dang ldan pa 'di ni yang dag pa'i dran pa zhes bya ste/ lam gyi yan lag gsum po 'di dag ni lta ba nyid</text></item>
<item><p>44b.6</p><section></section><text>kyi rjes su 'jug pa ste/ 'di lta ste/ lta ba dang / rtsol ba dang / dran pa'o/ /dge slong dag de la yang dag pa'i lta ba sngon du 'gro ba las dge ba'i chos rnams skye bar 'gyur ro/ /log pa'i rtog pa la log pa'i rtog pa'o zhes yang dag par rjes su mthong bar gyur pa 'di ni yang dag pa'i</text></item>
<item><p>44b.7</p><section></section><text>lta ba yin la/ yang dag pa'i rtog pa la yang dag pa'i rtog pa'o zhes yang dag par rjes su mthong ba 'di ni yang dag pa'i lta ba yin no/ /log pa'i rtog pa gang zhe na/ 'di lta ste/ 'dod pa'i rnam par rtog pa dang / gnod sems kyi rnam par rtog pa dang / rnam par 'tshe ba'i rnam par rtog</text></item>
<item><p>45a.1</p><section></section><text>pa ste/ 'di ni log pa'i rtog pa zhes bya'o/ /yang dag pa'i rtog pa gang zhe na/ thar pa'i rnam par rtog pa dang / brnab sems med pa'i rnam par rtog pa dang / rnam par mi 'tshe ba'i rnam par rtog pa ste/ 'di ni yang dag pa'i rtog pa zhes bya'o/ /log par rtog pa</text></item>
<item><p>45a.2</p><section></section><text>la log par rtog pa'o zhes yang dag par rjes su mthong ba 'di ni yang dag pa'i lta ba yin la/ yang dag pa'i rtog pa la yang dag pa'i rtog pa'o zhes mthong bar gyur pa 'di ni yang dag pa'i lta ba yin no zhes sems can rnams kyi log pa'i lta ba spang ba'i phyir 'bad par bya zhing / yang dag pa'i lta</text></item>
<item><p>45a.3</p><section></section><text>ba skyed pa'i phyir yang dag pa'i rtsol ba zhes bya'o/ /log par lta ba spang ba dang yang dag pa'i lta ba bsgom pa la dran pa dang ldan pa 'di ni yang dag pa'i dran pa zhes bya ste/ lam gyi yan lag gsum po 'di dag ni yang dag pa'i rtog pa nyid kyi rjes su 'jug ste/ 'di lta ste/ lta ba dang / </text></item>
<item><p>45a.4</p><section></section><text>rtsol ba dang / dran pa'o/ /dge slong dag de'i yang dag pa'i lta ba sngon du 'gro ba las dge ba'i chos rnams skye bar 'gyur ro/ /log pa'i ngag la log pa'i ngag go zhes yang dag par rjes su mthong bar gyur pa 'di ni yang dag pa'i lta ba yin la/ yang dag pa'i ngag la yang dag pa'i ngag</text></item>
<item><p>45a.5</p><section></section><text>go zhes mthong bar gyur pa gang yin pa 'di ni yang dag pa'i lta ba yin no/ /log pa'i ngag gang zhe na/ brdzun du smra ba dang / phra ma dang / tshig rtsub mo dang / tshig 'khyal pa ste/ 'di dag ni log pa'i ngag ces bya'o/ /yang dag pa'i ngag gang zhe na/ brdzun du smra ba spong ba dang / phra ma</text></item>
<item><p>45a.6</p><section></section><text>dang / tshig rtsub mo spong ba dang / tshig 'khyal pa spong ba'o/ /'di ni yang dag pa'i ngag ces bya ste/ log pa'i ngag la log pa'i ngag go zhes yang dag par rjes su mthong ba 'di ni 'di'i yang dag pa'i lta bar 'gyur la/ yang dag pa'i ngag la yang dag pa'i ngag go zhes yang dag par rjes su</text></item>
<item><p>45a.7</p><section></section><text>mthong ba 'di ni 'di'i yang dag pa'i lta bar 'gyur ro/ /de de ltar shes nas log pa'i lta ba spang ba'i phyir 'bad par byed cing / yang dag pa'i ngag nye bar bsgrub pa'i phyir yang dag pa'i rtsol ba byed de/ de dran pa dang ldan bzhin du log pa'i ngag spang zhing yang dag pa'i ngag sgom par byed pa ni yang</text></item>
<item><p>45b.1</p><section></section><text>dag pa'i dran pa ste/ lam gyi yan lag gsum pa 'di dag ni yang dag pa'i ngag gi rjes su 'jug pa ste/ 'di lta ste/ lta ba dang / rtsol ba dang / dran pa'o/ /dge slong dag de la yang dag pa'i lta ba sngon du 'gro ba las dge ba'i chos rnams skye bar 'gyur te/ log pa'i las kyi mtha' la</text></item>
<item><p>45b.2</p><section></section><text>log pa'i las kyi mtha' zhes yang dag par rjes su mthong ba 'di ni 'di'i yang dag pa'i lta bar 'gyur la/ yang dag pa'i las kyi mtha' la yang dag pa'i las kyi mtha'o zhes yang dag par rjes su mthong ba 'di ni yang dag pa'i lta bar 'gyur te/ log pa'i las kyi mtha' gang zhe na/ srog</text></item>
<item><p>45b.3</p><section></section><text>gcod pa dang / ma byin par len pa dang / 'dod pa la log par g.yem pa ste/ 'di ni log pa'i las kyi mtha' zhes bya'o/ /yang dag pa'i las kyi mtha' gang zhe na/ srog gcod pa spong ba dang / ma byin par len pa spong ba dang / 'dod pas log par g.yem pa spong ba ste/ 'di</text></item>
<item><p>45b.4</p><section></section><text>ni yang dag pa'i las kyi mtha' zhes bya'o zhes log pa'i las kyi mtha' la log pa'i las kyi mtha'o zhes yang dag par rjes su mthong ba 'di ni 'di'i yang dag pa'i lta bar 'gyur la/ yang dag pa'i las kyi mtha' la yang dag pa'i las kyi mtha'o zhes mthong ba 'di ni 'di'i yang dag pa'i lta bar</text></item>
<item><p>45b.5</p><section></section><text>'gyur ro/ /de de ltar shes nas log pa'i las kyi mtha' spong ba'i phyir 'bad par byed cing / yang dag pa'i las kyi mtha' nye bar bsgrub pa'i phyir yang dag pa'i rtsol ba byed la/ de dran pa dang ldan bzhin du log pa'i las kyi mtha' spong zhing yang dag pa'i las kyi mtha' sgom par byed</text></item>
<item><p>45b.6</p><section></section><text>pa 'di ni 'di'i yang dag pa'i dran pa ste/ lam gyi yan lag gsum pa 'di dag ni yang dag pa'i las kyi mtha'i rjes su 'jug ste/ 'di lta ste/ lta ba dang / rtsol ba dang / dran pa'o/ /dge slong dag de la yang dag pa'i lta ba sngon du 'gro ba las dge ba'i chos rnams skye bar 'gyur te/ </text></item>
<item><p>45b.7</p><section></section><text>log pa'i 'tsho ba la log pa'i 'tsho ba'o zhes yang dag par rjes su mthong ba 'di ni 'di'i yang dag pa'i lta bar 'gyur la/ yang dag pa'i 'tsho ba la yang dag pa'i 'tsho ba'o zhes yang dag par rjes su mthong ba 'di ni 'di'i yang dag pa'i lta bar 'gyur te/ log pa'i 'tsho ba gang zhe na/ gang</text></item>
<item><p>46a.1</p><section></section><text>'di na mi rigs pa chos ma yin pas chos gos la sogs pa tshol bar byed kyi/ chos kyis ma yin pa dang / chos ma yin pas bsod snyoms dang / mal cha dang / stan dang / na ba'i rkyen sman dang / 'tsho ba'i yo byad dag tshol bar byed kyi/ chos kyis ma yin pa</text></item>
<item><p>46a.2</p><section></section><text>ste/ 'di ni log pa'i 'tsho ba zhes bya'o/ /yang dag pa'i 'tsho ba gang zhe na/ gang 'di na rigs shing chos kyis chos gos tshol bar byed kyi/ chos ma yin pas ma yin pa dang / chos kyis bsod snyoms dang / mal cha dang / stan dang / na ba'i rkyen sman dang / 'tsho ba'i yo byad dag tshol</text></item>
<item><p>46a.3</p><section></section><text>bar byed kyi/ chos ma yin pas ma yin pa ste/ 'di ni yang dag pa'i 'tsho ba zhes bya'o zhes log pa'i 'tsho ba la log pa'i 'tsho ba zhes yang dag par rjes su mthong ba 'di ni 'di'i yang dag pa'i lta bar 'gyur la/ yang dag pa'i 'tsho ba la yang dag pa'i 'tsho ba'o zhes mthong ba 'di ni 'di'i yang</text></item>
<item><p>46a.4</p><section></section><text>dag pa'i lta bar 'gyur ro/ /de de ltar shes nas log pa'i 'tsho ba spang ba'i phyir 'bad par byed cing / yang dag pa'i 'tsho ba nye bar bsgrub pa'i phyir yang dag pa'i rtsol ba byed cing / de dran pa dang ldan bzhin du log pa'i 'tsho ba spong zhing yang dag pa'i 'tsho ba bsgom pa 'di ni 'di'i yang dag</text></item>
<item><p>46a.5</p><section></section><text>pa'i dran pa ste/ lam gyi yan lag gsum pa 'di dag ni yang dag pa'i 'tsho ba'i rjes su 'jug pa ste/ 'di lta ste/ lta ba dang / rtsol ba dang / dran pa'o/ /dge slong dag de la yang dag pa'i lta ba sngon du 'gro ba las dge ba'i chos rnams skye bar 'gyur te/ yang dag pa'i rtsol ba</text></item>
<item><p>46a.6</p><section></section><text>gang zhe na/ 'dun pa'i brtson 'grus dang / mi 'da' ba dang / pha rol gnon pa dang / spong ba dang / rtsol ba dang / mi 'gong ba dang / chog par mi 'dzin pa 'di ni yang dag pa'i tshol ba zhes bya'o/ /yang dag pa'i dran pa gang zhe na/ gang yang dran pa dang / rjes su dran pa</text></item>
<item><p>46a.7</p><section></section><text>dang / so sor dran pa dang / mi brjed pa'i dran pa dang / mi brjed pa dang / mi rmongs pa dang / rab tu ma rmongs pa dang / ma rmongs pa'i chos can dang / sems kyi mngon par brjod pa ste/ 'di ni yang dag pa'i dran pa zhes bya'o/ /yang dag pa'i ting nge 'dzin gang zhe na/ gang</text></item>
<item><p>46b.1</p><section></section><text>yang sems gnas pa dang / rab tu gnas pa dang / mngon par gnas pa dang / rang bzhin du gnas pa dang / mi g.yeng ba dang / yang dag par sdud pa dang / zhi gnas dang / ting nge 'dzin dang / sems rtse gcig pa ste/ 'di ni yang dag pa'i ting nge 'dzin zhes bya'o/ /de</text></item>
<item><p>46b.2</p><section></section><text>la yang dag pa'i lta ba las yang dag pa'i rtog pa skye bar 'gyur zhing / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin 'byung bar 'gyur ro/ /dge</text></item>
<item><p>46b.3</p><section></section><text>slong dag sems yang dag par mnyam par gzhag pa'i 'phags pa nyan thos thos pa dang ldan pa 'di ltar 'dod chags dang / zhe sdang dang / gti mug las sems yang dag par grol bar 'gyur ro/ /de ltar sems rnam par grol ba'i 'phags pa nyan thos dag gi skye ba zad do/ /</text></item>
<item><p>46b.4</p><section></section><text>tshangs par spyod pa bsten to/ /bya ba byas so/ /byed pa byas so/ /srid pa 'di las gzhan mi shes so zhes yang dag pa'i shes par 'gyur ro/ /dge slong dag de la slob pa'i lam ni yan lag rnam pa brgyad dang ldan la/ dgra bcom pa zag pa zad pa kun shes pa la bstan pa'i</text></item>
<item><p>46b.5</p><section></section><text>mi slob pa ni yan lag bcu dang yang dag par ldan no/ /yan lag rnam pa brgyad dang ldan pa'i slob pa'i lam gang zhe na/ slob pa yang dag pa'i lta ba dang ldan pa dang / slob pa'i yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang</text></item>
<item><p>46b.6</p><section></section><text>dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin dang yang dag par ldan pa ste/ slob pa'i lam ni yan lag brgyad po 'di dag dang yang dag par ldan no/ /dgra bcom pa zag pa zad pa kun shes pa la brten pa'i mi slob pa'i yan</text></item>
<item><p>46b.7</p><section></section><text>lag bcu dang yang dag par ldan pa gang zhe na/ mi slob pa'i yang dag pa'i lta ba dang yang dag par ldan pa dang / mi slob pa'i yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / </text></item>
<item><p>47a.1</p><section></section><text>yang dag pa'i dran pa dang / yang dag pa'i ting nge 'dzin dang / yang dag pa'i rnam par grol ba dang / mi slob pa'i yang dag pa'i shes pa dang yang dag par ldan pa ste/ dgra bcom pa zag pa zad pa kun shes pa la brten pa'i mi slob pa'i lam ni yan lag bcu po 'di</text></item>
<item><p>47a.2</p><section></section><text>dag dang yang dag par ldan no/ /dge slong dag de la yang dag pa'i lta bas log pa'i lta ba spong bar 'gyur te/ log pa'i lta ba la brten nas sdig pa mi dge ba'i chos rnam pa du ma 'byung bar 'gyur ro/ /yang dag pa'i lta ba spangs nas yang dag pa'i lta ba la brten nas dge ba'i chos rnam pa</text></item>
<item><p>47a.3</p><section></section><text>du ma bsgom pa yongs su rdzogs par 'gyur ro/ /yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin dang / yang dag pa'i</text></item>
<item><p>47a.4</p><section></section><text>rnam par grol ba dang / yang dag pa'i shes pas log pa'i lta ba spong bar 'gyur te/ log pa'i lta ba la brten nas sdig pa mi dge ba'i chos rnam pa du ma 'byung bar 'gyur te/ yang dag pa'i shes pas spangs nas yang dag pa'i shes pa la brten nas dge ba'i chos rnam pa du ma bsgom</text></item>
<item><p>47a.5</p><section></section><text>pa yongs su rdzogs par 'gyur ro/ /dge slong dag de la gang yang mi dge ba'i phyogs kyi chos nyi shu dang / gang yang dge ba'i phyogs kyi chos nyi shu po de dag gcig tu bsdams nas bzhi bcu pa zhes bya ba'i chos kyi rnam grangs chen po dge sbyong ngam/ bram ze'am/ lha'am/ </text></item>
<item><p>47a.6</p><section></section><text>bdud dam/ tshangs pa dang bcas pa'i 'jig rten gang gis kyang ma bskor ba'i tshangs pa'i 'khor lo bskor to/ /dge slong dag gang kha cig 'di ltar ngas bzhi bcu pa chen po'i chos kyi rnam grangs chen po bstan pa la phyir bzlog cing khro bar bya'o snyam du sems na de la gzhan gyis chos</text></item>
<item><p>47a.7</p><section></section><text>kyis smra zhing rjes su smra ba'i smad pa'i gnas kyi chos bcu 'byung bar 'gyur te/ bcu gang zhe na/ yang dag pa'i lta ba smad cing log pa'i lta ba rjes su bsngags la gang yang dge sbyong dang bram ze log par lta zhing log pa'i lam du zhugs pa de dag khyed kyis mchod cing khyed kyis</text></item>
<item><p>47b.1</p><section></section><text>bsngags so zhes gzhan gyis chos smra zhing rjes su smra ba'i smad pa'i gnas kyi chos 'di lta bu dang po 'ong bar 'gyur ro/ /yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i</text></item>
<item><p>47b.2</p><section></section><text>dran pa dang / yang dag pa'i ting nge 'dzin dang / yang dag pa'i rnam par grol ba dang / yang dag pa'i shes pa smad cing log pa'i shes pa rjes su bsngags la gang yang dge sbyong dang bram ze log par shes shing log par zhugs pa de dag khyed kyis mchod cing khyed kyis rab tu bsngags so zhes</text></item>
<item><p>47b.3</p><section></section><text>gzhan gyis chos kyis smra zhing rjes su smra ba'i smad pa'i gnas kyi chos 'di lta bu bcu pa 'ong bar 'gyur te/ gang yang re zhig dge sbyong dang bram ze dus dang lo bgrang ba med par smra zhing rtog pa mi dge ba'i chos byas shing byas pa de dang de dag chad pa dang / 'jig pa dang nyams par dogs pa de dag kyang</text></item>
<item><p>47b.4</p><section></section><text>bzhi bcu pa'i chos kyi rnam grangs chen po bstan pa la zhe sdang dang 'jigs pa la gtogs par phyir bzlog pa dang khro bar bya ba mnyam du mi sems so zhes gsungs so/ /rnam grol gnyis zhes bya ba la/ sa dang byis pa thog dang ni/ /rigs dang tshul khrims sdug bsngal dang / /pha la brten</text></item>
<item><p>47b.5</p><section></section><text>nas 'joms pa dang / /log pa nyid ni brgyad pa yin/ /zhes bya ba sdom gyi tshigs su bcad pa'i pha la brten nas zhes bya ba'i mdo las 'byung ba mdzod kyi gnas gsum pa 'di nyid du rten cing 'brel par 'byung ba'i skabs su shes rab nyon mongs bstan phyir zhes bya bar bris zin to/ /</text></item>
<item><p>47b.6</p><section></section><text>'o na mdo las stag gi byang chub kyi bu dag ces bya ba la/ tshe dang ldan pa kun dga' bo kron d+hi nas ljongs rgyu zhing ro can par phyin to/ /ro can gyi grong gi byang phyogs kyi shing sha pa'i tshal na gnas so/ /de nas ro can pa dang kron d+hi pa rnams kyis thub pa chen po 'phags pa kun dga' bo kron d+hi</text></item>
<item><p>47b.7</p><section></section><text>nas ljongs rgyu zhing ro can du phyin to/ /ro can gyi grong gi byang phyogs kyi shing sha pa'i tshal na gnas so zhes thos te/ thos nas 'dus shing nye bar 'dus/ tshogs shing rab tu tshogs te rab tu tshogs nas tshe dang ldan pa kun dga' bo gang na ba der nye bar song ste/ nye bar song nas 'phags pa</text></item>
<item><p>48a.1</p><section></section><text>kun dga' bo'i zhabs la phyag byas te phyogs gcig tu 'dug go/ /phyogs gcig tu 'dug nas ro can pa dang kron d+hi pa rnams la tshe dang ldan pa kun dga' bos 'di skad ces smras so/ /stag gi byang chub kyi bu dag bcom ldan 'das de bzhin gshegs pa dgra bcom</text></item>
<item><p>48a.2</p><section></section><text>pa yang dag par rdzogs pa'i sangs rgyas mkhyen cing gzigs pa des yongs su dag pa'i gtso bo bzhi gsungs te/ bzhi gang zhe na/ tshul khrims yongs su dag pa'i gtso bo dang / sems yongs su dag pa'i gtso bo dang / lta ba yongs su dag pa'i gtso bo dang / rnam par grol ba</text></item>
<item><p>48a.3</p><section></section><text>yongs su dag pa'i gtso bo'o/ /stag gi byang chub kyi bu dag tshul khrims yongs su dag pa'i gtso bo gang zhe na/ 'di na 'phags pa nyan thos tshul khrims dang ldan pa/ so sor thar pa'i sdom pas bsdams pa/ cho ga dang spyod yul phun sum tshogs pa/ kha na ma tho ba phra rab tsam la yang</text></item>
<item><p>48a.4</p><section></section><text>'jigs par lta ba/ bslab pa yang dag par blangs pa dag la slob cing gnas te/ tshul khrims kyi phung po ma rdzogs pa yongs su rdzogs par bya ba dang / yongs su rdzogs pa rjes su gzung bar bya ba'i phyir brtson 'grus dang / 'bad pa dang / spro ba dang / rtsom pa dang / mi gtong</text></item>
<item><p>48a.5</p><section></section><text>bar sems rab tu 'dzin te/ 'di ni tshul khrims yongs su dag pa'i gtso bo zhes bya'o/ /stag gi byang chub kyi bu dag sems yongs su dag pa'i gtso bo gang zhe na/ 'di na 'phags pa nyan thos thos pa dang ldan pa 'dod pa las dben pa/ sdig pa mi dge ba'i chos las dben pa zhes</text></item>
<item><p>48a.6</p><section></section><text>bya ba nas bsam gtan bzhi pa nye bar bsgrubs te gnas so zhes bya ba'i bar du ste/ ting nge 'dzin gyi phung po yongs su rdzogs pa yongs su rdzogs pa dang / yongs su rdzogs pa rjes su gzung bar bya ba'i phyir zhes bya ba nas/ 'di ni sems yongs su dag pa'i gtso bo yin no zhes bya ba'i</text></item>
<item><p>48a.7</p><section></section><text>bar du'o/ /stag gi byang chub kyi bu dag lta ba yongs su dag pa'i gtso bo gang zhe na/ 'di na 'phags pa nyan thos ston pa'am tshangs par spyod pa bla ma'i gnas lta bu gang yang rung ba chos ston par byed pa na/ ji lta ji ltar ston pa'am/ tshangs par spyod pa bla ma'i gnas lta bu gang yang rung</text></item>
<item><p>48b.1</p><section></section><text>ba chos ston par byed pa de lta de ltar chos rnams la lhag par rig cing lhag par rig pa dang / yang dag pa'i shes rab kyis ji lta ba bzhin mthong bar 'gyur ro/ /ji lta ji ltar chos rnams lhag par rig cing lhag par rig pa dang // yang dag pa'i shes rab kyis ji lta ba bzhin du mthong</text></item>
<item><p>48b.2</p><section></section><text>ba de lta de ltar de chos rnams la don gyi shugs rnyed pa dang / chos kyi shugs rnyed pa dang / ston pa la rab tu dad par 'gyur ro/ /gzhan yang 'di na 'phags pa nyan thos ston pa'am tshangs par spyod pa bla ma'i gnas lta bu gang yang rung ba dag chos ston par mi byed mod kyi ji ltar thos pa dang / </text></item>
<item><p>48b.3</p><section></section><text>ji ltar bstan pa dang / ji ltar khong du chud pa'i chos rnams la rgyas par dbyangs kyis kha ton du byed do/ /ji lta ji ltar thos pa dang / ji lta bar nye bar bstan pa dang / ji ltar khong du chud pa'i chos rnams la rgyas par dbyangs kyi kha ton du byed pa de lta de ltar chos rnams lhag par rig cing lhag</text></item>
<item><p>48b.4</p><section></section><text>par rig pa dang / yang dag pa'i shes rab kyis ji lta ba bzhin mthong bar 'gyur ro/ /ji lta ji ltar chos rnams lhag par rig cing lhag par rig pa dang / yang dag pa'i shes rab kyis ji lta ba bzhin mthong ba de lta de ltar chos rnams la don gyi shugs rnyed pa dang / chos kyi shugs</text></item>
<item><p>48b.5</p><section></section><text>rnyed pa dang / ston pa la rab tu dad par 'gyur ro/ /gzhan yang 'di na 'phags pa nyan thos ston pa'am tshangs par spyod pa bla ma'i gnas lta bu gang yang rung ba chos ston par yang mi byed la/ ji ltar thos pa dang / ji ltar nye bar bstan pa dang / ji ltar khong du chud pa'i chos rnams</text></item>
<item><p>48b.6</p><section></section><text>rgyas par kha ton du yang mi byed kyi/ 'on kyang ji ltar thos pa dang / ji ltar nye bar bstan pa dang / ji ltar khong du chud pa'i chos rnams rgyas par gzhan dag la yang dag par gsal bar byed de/ ji lta ji ltar thos pa dang / ji ltar nye bar bstan pa dang / ji ltar khong du chud pa'i chos</text></item>
<item><p>48b.7</p><section></section><text>rnams rgyas par gzhan dag la rab tu gsal bar byed pa de lta de ltar chos rnams lhag par rig cing lhag par rig pa dang / yang dag pa'i shes rab kyis ji lta ba bzhin du mthong bar 'gyur ro/ /ji lta ji ltar chos rnams lhag par rig cing lhag par rig pa dang / yang dag pa'i shes rab</text></item>
<item><p>49a.1</p><section></section><text>kyis ji lta ba bzhin mthong ba de lta de ltar chos rnams la don gyi shugs rnyed pa dang / chos kyi shugs rnyed pa dang / ston pa la rab tu dad par 'gyur ro/ /gzhan yang 'di na 'phags pa nyan thos ston pa'am tshangs par spyod pa bla ma'i gnas lta bu gang yang rung ba dag chos ston</text></item>
<item><p>49a.2</p><section></section><text>par yang mi byed la/ ji ltar thos pa dang / ji ltar nye bar bstan pa dang / ji ltar khong du chud pa'i chos rnams rgyas par kha ton du yang mi byed la/ ji ltar thos pa dang / ji ltar nye bar bstan pa dang / ji ltar khong du chud pa'i chos rnams la rgyas par gzhan dag la rab tu gsal bar yang mi</text></item>
<item><p>49a.3</p><section></section><text>byed kyi/ 'on kyang ji ltar thos pa dang / ji ltar nye bar bstan pa dang / ji ltar khong du chud pa'i chos rnams gcig pu dben par song ste/ don sems shing 'jal ba dang nye bar rtog par byed do/ /ji lta ji ltar thos pa dang / ji ltar nye bar bstan pa dang / ji ltar khong du chud pa'i chos rnams</text></item>
<item><p>49a.4</p><section></section><text>gcig pu dben par song ste/ don sems shing 'jal ba dang nye bar rtog par byed pa de lta de ltar chos rnams lhag par rig cing lhag par rig pa dang / yang dag pa'i shes rab kyis ji lta ba bzhin mthong bar 'gyur ro/ /ji lta ji ltar chos rnams lhag par rig cing lhag par rig pa dang / yang</text></item>
<item><p>49a.5</p><section></section><text>dag pa'i shes rab kyis mthong ba de lta de ltar chos rnams la don gyi shugs rnyed pa dang / chos kyi shugs rnyed pa dang / chos rnams la tshul bzhin yid la byed par 'gyur te/ gzhan gyi sgra dang nang gi bdag nyid kyi tshul bzhin yid la byed pa las yang dag pa'i lta ba ma skyes pa skye bar 'gyur zhing / </text></item>
<item><p>49a.6</p><section></section><text>skyes pa 'phel zhing rgyas pa dang / yangs par 'gyur zhing / lta ba'i phung po yongs su ma rdzogs pa yongs su rdzogs par bya ba dang / yongs su rdzogs pa rjes su gzung bar bya ba'i phyir 'dun pa skyed cing rtsol ba dang / brtson 'grus dang / spro ba dang / rtsom pa dang / mi gtong ba dang / </text></item>
<item><p>49a.7</p><section></section><text>sems yongs su 'dzin te/ 'di ni lta ba yongs su dag pa'i gtso bo zhes bya'o/ /stag gi byang chub kyi bu dag rnam par grol ba yongs su dag pa'i gtso bo gang zhe na/ 'di na 'phags pa nyan thos 'dod chags las sems 'dod chags dang rnam par bral zhing rnam par grol ba yin/ zhe</text></item>
<item><p>49b.1</p><section></section><text>sdang las sems 'dod chags dang rnam par bral zhing rnam par grol ba yin/ gti mug las sems 'dod chags dang rnam par bral zhing rnam par grol ba yin/ 'di ni rnam par grol ba yongs su dag pa'i gtso bo zhes bya'o/ /de nas ro can pa kron d+hi pa dag tshe dang ldan pa kun dga' bos bshad</text></item>
<item><p>49b.2</p><section></section><text>pa la mngon par dga' zhing rjes su yi rangs te/ tshe dang ldan pa kun dga' bo'i rkang pa la mgo bos phyag byas nas song ngo zhes gsungs so/ /chos mngon pa mdzod kyi rnam par bshad pa nye bar mkho ba las gnas drug pa phal cher mdo dang sbyar ba rdzogs s+ho// //'o na bcom ldan 'das</text></item>
<item><p>49b.3</p><section></section><text>kyis 'dod chags dang bcas pa'i sems la 'dod chags dang bcas pa'i sems so zhes bya ba la sogs pa gsungs pa zhes bya ba la/ gnas mang po las bshad de/ ji ltar re zhig dran pa nye bar gzhag pa la bsgom pa las 'di na dge slong 'dod chags dang bcas pa'i sems la 'dod</text></item>
<item><p>49b.4</p><section></section><text>chags dang bcas pa'i sems so zhes yang dag pa ji lta ba bzhin rab tu shes so/ /'dod chags dang bral ba'i sems la 'dod chags dang bral ba'i sems so zhes yang dag pa ji lta ba bzhin rab tu shes so/ /zhe sdang dang bcas pa dang / zhe sdang dang bral ba dang / gti mug</text></item>
<item><p>49b.5</p><section></section><text>dang bcas pa dang / gti mug dang bral ba dang / rnam par g.yengs pa dang / kun du bsdus pa dang / zhum pa dang / rab tu bzung ba dang / rgod pa dang / rgod pa ma yin pa dang / rnam par ma zhi ba dang / rnam par zhi ba dang / mnyam par ma bzhag pa dang / mnyam par bzhag pa dang / </text></item>
<item><p>49b.6</p><section></section><text>ma bsgoms pa dang / bsgoms pa dang / rnam par ma grol ba dang / rnam par grol ba'i sems la rnam par grol ba'i sems so zhes yang dag pa ji lta ba bzhin rab tu shes so/ /shin tu rnam par grol ba'i sems la shin tu rnam par grol ba'i sems so zhes yang dag pa ji lta ba bzhin</text></item>
<item><p>49b.7</p><section></section><text>rab tu shes so zhes gsungs so/ /mdo las ji ltar sems nang du bsdus pa yin zhe na zhes bya ba la/ gleng gzhi ni mnyan du yod pa na'o/ /dge slong dag rdzu 'phrul gyi rkang pa bzhi bsgom pa bshad par bya ste/ de legs par nyon la yid la zung shig dang bshad par bya'o/ /dge slong dag ji</text></item>
<item><p>50a.1</p><section></section><text>ltar na rdzu 'phrul gyi rkang pa bzhi bsgom pa yin zhe na/ 'di na dge slong bdag gi 'dun pa zhum pa dang / rab tu bzung ba dang / nang du bsdus pa dang / phyi rol du rnam par g.yengs par ma gyur cig /snga ma dang phyi ma'i 'du shes dang / 'og mas steng 'og gi 'du shes</text></item>
<item><p>50a.2</p><section></section><text>su gyur cig/ 'dun pa ma bsgribs shing ma g.yogs la 'dun pa snang ba dang bcas shing lhan cig par gyur pa dang / 'di ltar bdag gi 'dun pa mun pa'i rang bzhin du ma gyur cig ces 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod</text></item>
<item><p>50a.3</p><section></section><text>chags dang bral ba la gnas pa/ 'gog pa la gnas pa rnam par spangs pas yongs su bsgyur ba sgom par byed do/ /ji ltar na 'dun pa zhum pa yin zhe na/ le lo dang lhan cig par gyur pa ste/ de ltar na 'dun pa zhum pa yin no/ /ji ltar na 'dun pa rab tu bzung ba yin zhe na/ </text></item>
<item><p>50a.4</p><section></section><text>'dun pa gang rgod pa dang lhan cig par gyur pa ste/ de ltar na 'dun pa rab tu bzung ba yin no/ /ji ltar na 'dun pa nang du bsdus pa yin zhe na/ 'dun pa gang rmugs pa dang / gnyid dang lhan cig par gyur cing nang du kun 'gog pa dang lhan cig par gyur la lhag mthong dang mtshungs par mi</text></item>
<item><p>50a.5</p><section></section><text>ldan pa yin no/ /ji ltar na phyi rol du rnam par g.yengs pa yin zhe na/ 'dun pa gang 'dod pa'i yon tan lnga rnams la g.yengs shing rnam par 'phros pa yin no/ /de ltar na 'dun pa phyi rol du rnam par g.yengs pa yin no/ /ji ltar na snga ma dang phyi ma'i 'du shes su 'gyur zhe na/ 'di</text></item>
<item><p>50a.6</p><section></section><text>na dge slong so sor rtog pa'i rgyu mtshan nyid legs par rab tu bzung zhing yid la byed pa bsten cing so sor rig pa ste/ 'di lta ste/ 'dug cing gnas pa la nye bar rtog pa dang / 'dug cing gnyid log pa dang / mdun du 'gro ba dang / phyi nas 'gro ba la nye bar rtog pa de bzhin du dge</text></item>
<item><p>50a.7</p><section></section><text>slong so sor rtog pa'i rgyu mtshan nyid legs par rab tu bzung ste/ yid la byed pa bsten cing so sor rig pa ste/ 'di ltar na sngon dang phyi ma'i 'du shes su 'gyur ro/ /'di na dge slong lus 'di la spyi bo nas rkang mthil gyi bar du skra dang / klad pa dang / pags pa'i mthar thug par ji</text></item>
<item><p>50b.1</p><section></section><text>ltar gnas pa dang / ji ltar smon pa mi gtsang ba'i rdzas rnam pa du mas yongs su gang bar so sor rtog par byed de/ lus 'di la skra yang yod/ ba spu dang / kha dang / so dang / rdul dang / dri ma dang / pags pa dang / sha dang / rus pa dang / chu ba dang / rtsa dang / mchin</text></item>
<item><p>50b.2</p><section></section><text>pa dang / glo ba dang / rgyu ma dang / gnye ma dang / pho ba dang / long ka dang / lto ba dang / mcher pa dang / rdul dang / mchi ma dang / mchil ma dang / snabs dang / mkhris pa dang / bad kan dang / rnag dang / khu ba dang / klad pa dang / klad rgyas dag 'dzag pa'o/ /</text></item>
<item><p>50b.3</p><section></section><text>zhes de ltar na steng dang 'og gi 'du shes su 'gyur ro/ /ji ltar na bdag gi sems ma bsgribs shing ma g.yogs la sems snang ba dang bcas shing lhan cig par gyur pa dang / ji ltar bdag gi sems mun pa'i rang bzhin du ma gyur cig ces bya bar 'gyur zhe na/ 'di na dge slong snang ba'i</text></item>
<item><p>50b.4</p><section></section><text>'du shes legs par rab tu bzung ste/ yid la byed de ston cing so sor rig pa ste/ nyin mo ji lta bar mtshan mo de bzhin/ mtshan mo ji lta bar nyin mo de bzhin/ sngon ji lta bar phyis de bzhin/ phyis ji lta bar sngon de bzhin/ steng du ji lta bar 'og tu de bzhin/ 'og tu ji lta bar steng du</text></item>
<item><p>50b.5</p><section></section><text>de bzhin no zhes bdag gi sems ma bsgribs shing ma g.yogs la sems snang ba dang bcas shing lhan cig par gyur pa dang / 'di ltar bdag gi sems mun pa'i rang bzhin du ma gyur cig ces bya ste/ 'di ltar na bdag gi sems ma bsgribs shing ma g.yogs la sems snang ba dang bcas shing</text></item>
<item><p>50b.6</p><section></section><text>lhan cig par gyur pa dang / 'di ltar bdag gi sems mun pa'i rang bzhin du ma gyur cig ces bya bar 'gyur ro/ /'di na dge slong bdag gi dpyod pa zhum pa dang / rab tu bzung ba dang / nang du bsdus pa dang / phyi rol du rnam par g.yengs par ma gyur cig /snga ma dang phyi ma'i 'du shes</text></item>
<item><p>50b.7</p><section></section><text>dang / steng dang 'og gi 'du shes su gyur cing / bdag gi sems ma bsgribs shing ma g.yogs la sems snang ba dang bcas shing lhan cig par gyur pa dang / 'di ltar bdag gi sems mun pa'i rang bzhin du ma gyur cig ces brtson 'grus kyi ting nge 'dzin dang / sems kyi ting nge 'dzin</text></item>
<item><p>51a.1</p><section></section><text>dang / dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong ba yongs su bsgyur ba dag sgom par byed do/ /ji ltar dpyod pa</text></item>
<item><p>51a.2</p><section></section><text>zhum pa yin zhe na/ dpyod pa gang le lo dang lhan cig par gyur pa ste/ de ltar na dpyod pa zhum pa yin no/ /ji ltar na dpyod pa rab tu bzung ba yin zhe na/ dpyod pa gang rgod pa dang lhan cig par gyur pa'o/ /ji ltar na dpyod pa nang du bsdus pa yin zhe na/ dpyod pa gang rmugs pa dang / gnyid</text></item>
<item><p>51a.3</p><section></section><text>dang lhan cig par gyur cing nang du kun du 'gog pa dang lhan cig par gyur la lhag mthong dang mtshungs par mi ldan pa yin te/ 'di ltar na dpyod pa nang du bsdus pa yin no/ /ji ltar dpyod pa phyi rol du rnam par g.yengs pa yin zhe na/ dpyod pa gang 'dod pa'i yon tan lnga rnams la rjes su</text></item>
<item><p>51a.4</p><section></section><text>g.yengs shing rnam par 'phros pa yin te/ 'di ltar na dpyod pa phyi rol du rnam par g.yengs pa yin no/ /ji ltar na sngon dang phyi ma'i 'du shes zhes bya ba nas/ snga ma bzhin du 'di ltar bdag sems mun pa'i rang bzhin du ma gyur cig ces bya ba'i bar du'o/ /dge slong dag de ltar rdzu 'phrul</text></item>
<item><p>51a.5</p><section></section><text>gyi rkang pa bzhi bsgom par 'gyur ro/ /dge slong dag rdzu 'phrul gyi rkang pa bzhi bsgom pa dag bstan par bya'o zhes ngas ji skad bshad pa de rgyas par rab tu bshad do zhes gsungs so/ /zhum pa dang / rab tu bzung ba dang / nang du bsdus pa dang / phyi rol du rnam par g.yengs pa la sogs</text></item>
<item><p>51a.6</p><section></section><text>pa ji ltar 'dun pa'i ting nge 'dzin la rgyas par bshad pa de bzhin du brtson 'grus kyi ting nge 'dzin dang / sems kyi ting nge 'dzin la yang thams cad rgyas par go bar bya ste/ de ltar na shes par byed par 'gyur ro/ /mdo las ji ltar na sems nang du bsdus pa yin zhe na/ gang gi tshe sems zhum</text></item>
<item><p>51a.7</p><section></section><text>par gyur pa'o zhes bya ba la/ gleng gzhi ni mnyan du yod pa na'o/ /de nas dge slong rab tu mang po dag snga dro chos gos dang lhung bzed thogs te/ bsod snyoms kyi phyir mnyan yod du zhugs so/ /de nas dge slong rab tu mang po de dag 'di snyam du bdag cag mnyan yod du bsod snyoms kyi phyir re</text></item>
<item><p>51b.1</p><section></section><text>zhig nam ma nangs kyi/ bdag cag gzhan mu stegs can gyi kun du rgyu de dag gi kun dga' ra bar 'gro bar bya'o snyam mo/ /de nas gzhan mu stegs can gyi kun du rgyu de dag gis dge slong rab tu mang po de dag la 'di skad ces smras so/ /khyed cag gi dge sbyong gau ta ma nyan thos rnams la</text></item>
<item><p>51b.2</p><section></section><text>'di ltar dge slong dag tshur shog /sgrib pa lnga po sems nye bar nyon mongs par byed pa/ shes rab nyam chung bar byed pa/ gnod pa'i phyogs mya ngan las 'das par mi 'jug pa dag spongs la/ dran pa nye bar gzhag pa bzhi pa rnams la sems legs par gzhag cing gnas te/ byang chub</text></item>
<item><p>51b.3</p><section></section><text>kyi yan lag bdun bsgom par gyis shig ces nyan thos rnams la chos ston pa thos nas bdag cag 'di ltar khyed cag tshur shog /sgrib pa lnga po sems nye bar nyon mongs par byed pa/ shes rab nyam chung bar byed pa/ gnod pa'i phyogs mya ngan las 'das par mi 'jug pa dag spongs</text></item>
<item><p>51b.4</p><section></section><text>la/ dran pa nye bar gzhag pa bzhi po rnams la sems legs par gzhag cing gnas te/ byang chub kyi yan lag bdun sgoms shig ces nyan thos rnams la chos ston na/ 'di ltar na dge sbyong gau ta mas chos bstan pa dang bdag cag gis chos bstan pa la khyad par dang / bsam pa</text></item>
<item><p>51b.5</p><section></section><text>dang / tha dad du bya ba ci zhig yod/ de skad ces smras pa dang / dge slong rab tu mang po de dag cang mi smra bar gyur to/ /de nas dge slong rab tu mang po de dag gzhan mu stegs can gyi kun du rgyu de dag gis bshad pa la mngon par dga' bar yang mi byed khro bar yang mi byed par stan las langs</text></item>
<item><p>51b.6</p><section></section><text>te song ngo / /de nas dge slong rab tu mang po de dag mnyan yod du bsod snyoms spyad cing zas kyi bya ba byas nas zos pa'i 'og tu lhung bzed bkrus te/ chos gos dang lhung bzed mtha' cig tu bzhag ste/ rkang pa bkrus nas bcom ldan 'das gang na ba der nye bar song ste/ nye bar song nas</text></item>
<item><p>51b.7</p><section></section><text>bcom ldan 'das kyi zhabs la spyi bos phyag byas te/ phyogs gcig tu 'dug go/ /phyogs gcig tu 'dug nas dge slong rab tu mang po de dag gis gzhan mu stegs can gyi kun du rgyu de dag dang lhan cig ji srid du gtam gzhan brjod pa de thams cad rgyas par bcom ldan 'das la gsol</text></item>
<item><p>52a.1</p><section></section><text>to/ /de skad ces gsol pa dang / dge slong rab tu mang po de dag la bcom ldan 'das kyis 'di skad ces bka' stsal to/ /dge slong dag gzhan mu stegs can gyi kun du rgyu de skad smra ba de dag la 'di skad brjod par bya ste/ gang gi tshe sems bying ba dang / bying bar dogs pa</text></item>
<item><p>52a.2</p><section></section><text>de'i tshe byang chub kyi yan lag gang zhig bsgom pa'i dus yin/ gang zhig bsgom pa'i dus ma yin/ gang gi tshe rgod pa dang / rgod par dogs pa de'i tshe byang chub kyi yan lag gang zhig bsgom pa'i dus yin/ gang zhig bsgom pa'i dus ma yin zhes dge slong dag gzhan mu stegs can gyi kun du</text></item>
<item><p>52a.3</p><section></section><text>rgyu de dag la 'di skad du dris pa na/ phan tshun 'dri bar 'gyur/ gtam gzhan nye bar 'god par 'gyur/ khro ba dang / zhe sdang dang / nga rgyal dang / 'tshig pa dang / gnod pa dang / mi bzod pa byed par 'gyur/ kha rog par gnas par 'gyur/ yi mug par 'gyur/ phrag pa bcum pa dang / </text></item>
<item><p>52a.4</p><section></section><text>kha 'og tu bltas pa dang / spobs pa med par 'gyur ro/ /sems shing gnas par 'gyur te/ de ci'i phyir zhe na/ dge slong dag ngas lha dang bcas pa'i 'jig rten dang / bdud dang bcas pa dang / tshangs pa dang / dge sbyong dang bram zer bcas pa'i skye dgu lha dang mir bcas pa'i 'jig rten</text></item>
<item><p>52a.5</p><section></section><text>na de bzhin gshegs pa'am/ de bzhin gshegs pa'i nyan thos kyi dge 'dun rnams ma gtogs pa dris pa lung ston par sems pa yang dag par rjes su ma gzigs so/ /dge slong dag nyon cig gang gi tshe sems zhum pa dang / zhum par dogs pa de'i tshe shin tu sbyangs pa yang dag byang chub kyi yan</text></item>
<item><p>52a.6</p><section></section><text>lag dang / ting nge 'dzin yang dag byang chub kyi yan lag dang / btang snyoms yang dag byang chub kyi yan lag bsgom pa'i dus ma yin te/ de ci'i phyir zhe na/ dge slong dag sems zhum pa dang zhum par dogs pa na chos 'di dag gis zhum pa nyid mngon par sgrub par byed do/ /dge slong dag dper na me chung</text></item>
<item><p>52a.7</p><section></section><text>ngu cher 'bar zhing 'bar bar 'dod pa 'ga' zhig shing rlon pa dang / rtswa rlon pa dang / lci ba rlon pa dag bcug na dge slong dag de ji snyam du sems/ de dag gis mi de phal cher gsod par 'gyur ram/ btsun pa de bzhin no/ /de bzhin du gang gi tshe sems zhum pa dang zhum par dogs pa de'i tshe shin tu sbyangs</text></item>
<item><p>52b.1</p><section></section><text>pa yang dag byang chub kyi yan lag dang / ting nge 'dzin yang dag byang chub kyi yan lag dang / btang snyoms yang dag byang chub kyi yan lag dag bsgom pa'i dus ma yin te/ de ci'i phyir zhe na/ gang gi tshe zhum pa dang zhum par dogs pa de'i tshe chos 'di dag gis zhum pa nyid mngon par 'grub</text></item>
<item><p>52b.2</p><section></section><text>par byed pa'i phyir ro/ /gang gi tshe rgod pa dang rgod par dogs pa de'i tshe chos rab tu rnam par 'byed pa yang dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan lag rnams bsgom pa'i dus ma yin te/ de ci'i phyir zhe na/ dge slong</text></item>
<item><p>52b.3</p><section></section><text>dag rgod pa dang rgod par dogs pa na chos 'di dag gis phal cher rgod pa nyid mngon par 'grub par byed pa'i phyir te/ dge slong dag dper na dga' zhig me 'bar bar gyur pa dag gsad par 'dod nas shing skam po dang / rtswa skam po dang / lci ba skam po dag 'jug par byed na/ dge slong dag ji snyam</text></item>
<item><p>52b.4</p><section></section><text>du sems/ de'i rgyus me de cher 'bar bar 'gyur ram/ btsun pa de bzhin no/ /de bzhin du gang gi tshe rgod pa dang rgod par dogs pa de'i tshe chos rab tu rnam par 'byed pa yang dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan</text></item>
<item><p>52b.5</p><section></section><text>lag bsgom pa'i dus ma yin te/ de ci'i phyir zhe na/ dge slong dag sems rgod pa dang rgod par dogs pa na chos 'di dag gis rgod pa nyid mang du mngon par 'grub par byed pa'i phyir ro/ /dge slong dag gang gi tshe sems zhum pa dang zhum par dogs pa de'i tshe/ chos rab tu rnam par 'byed pa yang</text></item>
<item><p>52b.6</p><section></section><text>dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan lag rnams bsgom pa'i dus yin te/ de ci'i phyir zhe na/ dge slong dag sems zhum pa dang zhum par dogs pa na chos 'di dag gis mthong ba dang / yang dag par bskul ba dang / </text></item>
<item><p>52b.7</p><section></section><text>snang ba dang / yang dag par dga' bar byed pa'i phyir ro/ /dge slong dag dper na 'ga' zhig me chung ngu cher 'phel zhing 'bar bar 'dod nas shing skam po dang / rtswa skam po dang / lci ba skam po dag 'jug par byed na/ dge slong dag de ji snyam du sems/ rgyu des me 'bar bar 'gyur ram/ btsun</text></item>
<item><p>53a.1</p><section></section><text>pa de bzhin no/ /de bzhin du gang gi tshe zhum pa dang zhum par dogs pa de'i tshe chos rab tu rnam par 'byed pa yang dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan lag rnams bsgom pa'i dus yin te/ </text></item>
<item><p>53a.2</p><section></section><text>de ci'i phyir zhe na/ dge slong dag zhum pa dang zhum par dogs pa na chos 'di dag gis mthong ba dang / yang dag par bskul ba dang / snang ba dang / yang dag par dga' bar byed pa'i phyir ro/ /gang gi tshe rgod pa dang rgod par dogs pa de'i tshe shin tu sbyangs pa yang dag byang chub kyi yan lag dang / </text></item>
<item><p>53a.3</p><section></section><text>ting nge 'dzin yang dag byang chub kyi yan lag dang / btang snyoms yang dag byang chub kyi yan lag rnams bsgom pa'i dus yin te/ de ci'i phyir zhe na/ dge slong dag rgod pa dang rgod par dogs pa na chos 'di dag gis nang du 'jog par byed cing nye bar gnas pa dang / gcig tu byed cing ting nge</text></item>
<item><p>53a.4</p><section></section><text>'dzin du sgrub par byed pa'i phyir te/ dge slong dag dper na me 'bar ba gsad par 'dod pa 'ga' zhig gis shing rlon pa dang / rtswa rlon pa dang / lci ba rlon pa dag 'jug par byed na/ dge slong dag 'di ji snyam du sems/ rgyu de las me de 'chi bar 'gyur ram/ btsun pa de bzhin no/ /de bzhin</text></item>
<item><p>53a.5</p><section></section><text>du gang gi tshe rgod pa dang rgod par dogs pa na de'i tshe shin tu sbyangs pa yang dag byang chub kyi yan lag dang / ting nge 'dzin yang dag byang chub kyi yan lag dang / btang snyoms yang dag byang chub kyi yan lag rnams bsgom pa'i dus yin te/ de ci'i phyir zhe na/ dge slong dag rgod pa dang rgod par</text></item>
<item><p>53a.6</p><section></section><text>dogs pa na chos 'di dag gis nang du 'jog par byed cing / nye bar gnas pa dang / rtse gcig tu byed cing ting nge 'dzin sgrub par byed do/ /dge slong dag dran pa ni thams cad du 'gro ba'o zhes nga smra'o zhes gsungs so/ /gang las 'di'i sems 'dod chags dang bral ba yin zhes bya ba la/ bcom</text></item>
<item><p>53a.7</p><section></section><text>ldan 'das rgyal po'i khab kyi 'od ma'i tshal bya ka lan da ka gnas pa na bzhugs te/ de nas lha sbyin gyi phyogs pa'i dge slong zla ba ma'i bu tshe dang ldan pa shA ri'i bu gang na der nye bar song ste/ nye bar song nas tshe dang ldan pa shA ri'i bu dang lhan cig ces bya ba nas/ phyogs gcig tu 'dug nas zhes bya</text></item>
<item><p>53b.1</p><section></section><text>ba'i bar du ste/ de nas lha sbyin gyi phyogs pa dge slong zla ba ma'i bu la/ tshe dang ldan pa shA ri'i bus 'di skad ces smras so/ /zla ba ma'i bu lha sbyin dge slong rnams la chos kyi gtam dag ston par byed dam/ ston par byed do/ /zla ba ma'i bu lha sbyin ji lta ji ltar dge slong rnams la chos kyi gtam ston</text></item>
<item><p>53b.2</p><section></section><text>par byed/ dge slong dag gtam gang gi phyir dge slong sems kyis sems rnam par gyur na/ 'di lta ste/ lnga po dag las bdag gi sems 'dod chags dang bral lo zhes lung bstan par bya'o zhes tshe dang ldan pa shA ri'i bus 'di ltar lha sbyin dge slong rnams la chos kyi gtam ston par byed do/ /</text></item>
<item><p>53b.3</p><section></section><text>zla ba ma'i bu gang gi phyir dge slong sems kyis sems rnam par rgyal bar gyur te/ sems 'dod chags dang bral bar gyur cing zhe sdang dang bral ba dang / rmongs pa dang bral zhing ma chags pa'i chos can dang / mi sdang ba'i chos can dang / ma rmongs pa'i chos can dang / 'dod pa'i srid pa dang / </text></item>
<item><p>53b.4</p><section></section><text>gzugs kyi srid pa dang / gzugs med pa'i srid par phyir mi ldog pa'i chos can gyi dge slong des bdag gi skye ba zad do/ /tshangs par spyod pa bsten to/ /bya ba byas so/ /byed pa byas so/ /srid pa 'di la gzhan mi shes so zhes lung ston na mdzes par 'gyur ro zhes lha sbyin 'di ltar dge slong</text></item>
<item><p>53b.5</p><section></section><text>rnams la chos kyi gtam ston par mi byed dam/ tshe dang ldan pa shA ri'i bu ma yin no/ /de nas tshe dang ldan pa shA ri'i bus dge slong rnams la bos te/ tshe dang ldan pa dag gang gi phyir dge slong sems kyis sems rnam par rgyal zhing sems 'dod chags dang bral ba yin/ zhe sdang dang bral ba dang / rmongs</text></item>
<item><p>53b.6</p><section></section><text>pa dang bral zhing ma chags pa'i chos can dang / mi sdang ba'i chos can dang / ma rmongs pa'i chos can dang / 'dod pa'i srid pa dang / gzugs kyi srid pa dang / gzugs med pa'i srid par phyir mi ldog pa'i chos can dge slong des bdag gi skye ba zad do/ /tshangs par spyod pa bsten to/ /bya ba byas</text></item>
<item><p>53b.7</p><section></section><text>so/ /byed pa byas so/ /srid pa 'di las gzhan mi shes so zhes lung ston na mdzes par 'gyur ro zhes gsungs so/ /gzhan yod ces pa bstan bcos las zhes bya ba la/ rnam par shes pa'i tshogs kyi bstan bcos las te/ de las mi ldan pa'i sems kyis zhes bya ba la sogs pa dang / </text></item>
<item><p>54a.1</p><section></section><text>mthong bas spang bar bya ba'i sems kyis zhes bya ba la sogs pa gnyis dmigs pa zhes bya ba'i dbugs 'byung ba drug pa las rab tu dbye ba rgyas par 'don to/ /mdo las nye bar len pa'i phung po lnga bo 'di dag ni bdun pa'i rtsa ba can zhes bya ba la/ bcom ldan 'das mnyan yod kyi shar</text></item>
<item><p>54a.2</p><section></section><text>gyi kun dga' ra ba na ri dgas kyi ma'i gnas na bzhugs te/ de nas bcom ldan 'das dgongs ka nang du yang dag 'jog las bzhengs te/ bsil khong nas babs te/ bsil khang gi grib ma la dge slong gi dge 'dun gyis mdun du byas te/ gdan bshams pa la bzhugs so/ /bzhugs nas</text></item>
<item><p>54a.3</p><section></section><text>bcom ldan 'das kyis ched du brjod pa 'di ched du brjod do/ /dge slong dag nye bar len pa'i phung po ni lnga ste/ lnga gang zhe na/ gzugs nye bar len pa'i phung po dang / tshor ba dang / 'du shes dang / 'du byed dang / rnam par shes pa nye bar len pa'i phung po'o/ /de nas dge slong gzhan zhig stan las</text></item>
<item><p>54a.4</p><section></section><text>langs te bla gos phrag pa gcig tu byas te/ bcom ldan 'das gang ba der thal mo sbyar zhing phyag byas nas bcom ldan 'das la 'di skad ces gsol to/ /bcom ldan 'das de de bzhin no/ /bde bar gshegs pa de de bzhin te/ btsun pa nye bar len pa'i phung po ni lnga ste/ lnga gang zhe na/ gzugs</text></item>
<item><p>54a.5</p><section></section><text>nye bar len pa'i phung po dang / tshor ba dang / 'du shes dang / 'du byed dang / rnam par shes pa nye bar len pa'i phung po'o/ des na dge slong 'dug shig dang / 'dug nas ji ltar 'dod pa bzhin du yongs su dris shig /de nas dge slong de bcom ldan 'das kyi zhabs la spyi bos phyag 'tshal</text></item>
<item><p>54a.6</p><section></section><text>nas phyogs gcig tu 'dug ste/ bcom ldan 'das la 'di skad ces gsol to/ /btsun pa nye bar len pa'i phung po ni lnga ste/ lnga gang zhe na/ gzugs nye bar len pa'i phung po dang / tshor ba dang / 'du shes dang / 'du byed dang / rnam par shes pa nye bar len pa'i phung po'o/ /dge slong</text></item>
<item><p>54a.7</p><section></section><text>de de bzhin no/ /de de bzhin te/ dge slong nye bar len pa'i phung po lnga ste/ gzugs nye bar len pa'i phung po dang / tshor ba dang / 'du shes dang / 'du byed dang / rnam par shes pa nye bar len pa'i phung po'o/ /btsun pa legs so zhes dge slong de bcom ldan 'das kyis gsungs</text></item>
<item><p>54b.1</p><section></section><text>pa la mngon par dga' zhing rjes su yi rangs te/ slar yang bcom ldan 'das la dri ba dris pa/ btsun pa nye bar len pa'i phung po 'di dag gi rtsa ba ni gang / kun 'byung ba ni gang / rab tu skye ba ni gang / rkyen gyi rnam pa ni gang zhig lags/ dge slong nye bar len pa'i phung po lnga po 'di dag ni 'dun pa'i rtsa</text></item>
<item><p>54b.2</p><section></section><text>ba can/ 'dun pa las kun 'byung ba/ 'dun pa dang 'dra ba/ 'dun pa las rab tu skye ba dag yin no/ /btsun pa legs so zhes dge slong de bcom ldan 'das kyis gsungs pa la mngon par dga' zhing rjes su yi rangs te/ slar yang bcom ldan 'das la yongs su dri ba dris pa/ btsun</text></item>
<item><p>54b.3</p><section></section><text>pa phung po gang yin pa de nyid nye bar len pa'i phung po yin nam/ 'on te phung po dag las gzhan zhig nye bar len pa yin zhe na/ dge slong phung po gang yin pa de nyid kyi nye bar len pa ma yin la/ phung po dag dang phung po las gzhan yang nye bar len pa ma yin mod kyi/ 'on</text></item>
<item><p>54b.4</p><section></section><text>kyang 'dun pa'i 'dod chags te/ 'di tsam ni nye bar len pa zhes bya'o/ /btsun pa legs so zhes dge slong de bcom ldan 'das kyis gsungs pa la mngon par dga' zhing rjes su yi rangs te/ slar yang bcom ldan 'das la yongs su dri ba dris pa/ btsun pa phung po dag las phung po rab tu dbye bar</text></item>
<item><p>54b.5</p><section></section><text>gdags pa rnyed lags sam/ bcom ldan 'das kyis bka' stsal pa/ dge slong rnyed de/ ji ltar kha cig ma 'ongs pa'i dus na bdag gzugs 'di lta bu dang ldan par gyur kyang ci ma rung / bdag ma 'ongs pa'i dus na tshor ba 'di lta bu dang ldan pa dang / 'du shes 'di lta bu dang ldan pa dang / 'du</text></item>
<item><p>54b.6</p><section></section><text>byed 'di lta bu dang ldan pa dang / rnam par shes pa 'di lta bu dang ldan par gyur kyang ci ma rung snyam pa ste/ dge slong 'di ltar na phung po rab tu dbye bar gdags par 'gyur ro/ /btsun pa legs so zhes dge slong de bcom ldan 'das kyis gsungs pa la mngon par dga' zhing rjes su yi rangs nas/ slar yang</text></item>
<item><p>54b.7</p><section></section><text>bcom ldan 'das la yongs su dri ba dris pa/ btsun pa ji tsam gyis na phung po phung po zhes tshigs bla dgas su gyur ce na/ dge slong 'di na gzugs gang ci yang rung ba 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ rags pa'am/ phra ba'am/ dman</text></item>
<item><p>55a.1</p><section></section><text>pa'am/ gya nom pa'am/ gang thag ring ba'am/ thag nye ba de dag gcig tu bsdus nas phung po zhes bya ba'i grangs su 'gro ste/ tshor ba dang / 'du shes dang / 'du byed dang / rnam par shes pa gang ci yang rung ba 'das pa'am/ ma 'ongs pa'am/ da ltar byung ba</text></item>
<item><p>55a.2</p><section></section><text>'am/ nang gi'am/ phyi'i 'am/ rags pa'am/ phra ba'am/ dman pa'am/ gya nom pa'am/ thag ring ba'am/ thag nye ba de thams cad gcig tu bsdus nas rnam par shes pa'i phung po zhes bya ba'i grangs su 'gro ste/ dge slong 'di tsam gyis na phung po zhes bya ba'i tshigs bla dgas</text></item>
<item><p>55a.3</p><section></section><text>su 'gyur ro/ /btsun pa legs so zhes dge slong de bcom ldan 'das kyis gsungs pa la mngon par dga' zhing rjes su yi rangs te/ slar yang bcom ldan 'das la yongs su dri ba dris pa/ btsun pa rgyu gang dag dang rkyen gang dag gis gzugs kyi phung po zhes gdags/ btsun pa rgyu gang</text></item>
<item><p>55a.4</p><section></section><text>dag dang rkyen gang dag gis tshor ba'i phung po dang / 'du shes kyi phung po dang / 'du byed kyi phung po dang / rnam par shes pa'i phung po zhes gdags/ dge slong 'byung ba chen po bzhi'i rgyu dag dang / 'byung ba chen po bzhi'i rkyen gyis gzugs kyi phung po zhes gdags te/ de ci'i phyir zhe</text></item>
<item><p>55a.5</p><section></section><text>na/ gzugs gang ci yang rung ba de thams cad ni 'byung ba chen po bzhi'i rkyen can yin no/ /reg pa'i rgyu dang reg pa'i rkyen gyis tshor ba'i phung po dang / 'du shes kyi phung po dang / 'du byed kyi phung po zhes gdags/ de ci'i phyir zhe na/ tshor ba'i phung po gang ci yang rung ba dang / 'du shes</text></item>
<item><p>55a.6</p><section></section><text>kyi phung po dang / 'du byed kyi phung po gang ci yang rung ba de thams cad ni reg pa'i rkyen can no/ /dge slong ming dang gzugs kyi rgyu dang rkyen gyis rnam par shes pa'i phung po zhes gdags te/ de ci'i phyir zhe na/ rnam par shes pa'i phung po gang ci yang rung ba de thams cad ni ming dang gzugs</text></item>
<item><p>55a.7</p><section></section><text>kyi rkyen can no/ /btsun pa legs so zhes snga ma bzhin du'o/ /btsun pa gzugs kyi ro myang ba ni gang / nyes dmigs ni gang / nges par 'byung ba ni gang / tshor ba dang / 'du shes dang / 'du byed dang / rnam par shes pa'i ro myang ba ni gang / nyes dmigs ni gang / nges par 'byung</text></item>
<item><p>55b.1</p><section></section><text>ba ni gang / dge slong gang gzugs la brten nas bde ba dang yid bde ba skye ba 'di ni gzugs kyi ro myang ba zhes bya'o/ /gang yang gzugs ni mi rtag pa/ sdug bsngal ba/ yongs su 'gyur ba'i chos can te/ 'di ni gzugs kyi nyes dmigs so/ /gang yang gzugs la 'dun</text></item>
<item><p>55b.2</p><section></section><text>pa'i 'dod chags 'dul zhing 'dun pa'i 'dod chags spangs pa dang / 'dun pa'i 'dod chags las yang dag par 'das pa ste/ 'di ni gzugs kyi nges par 'byung ba'o/ /gang yang tshor ba dang / 'du shes dang / 'du byed dang / gang yang rnam par shes pa la brten te/ bde ba dang</text></item>
<item><p>55b.3</p><section></section><text>yid bde ba skye ba 'di ni rnam par shes pa'i ro myang ba zhes bya'o/ /gang yang rnam par shes pa ni mi rtag pa dang / sdug bsngal ba dang / yongs su 'gyur ba'i chos can te/ 'di ni rnam par shes pa'i nyes dmigs so/ /gang yang rnam par shes pa la 'dun pa'i 'dod chags 'dul zhing</text></item>
<item><p>55b.4</p><section></section><text>'dun pa'i 'dod chags spangs pa dang / 'dun pa'i 'dod chags las yang dag par 'das pa ste/ 'di ni rnam par shes pa'i nges par 'byung ba'o/ /btsun pa legs so zhes dge slong de bcom ldan 'das kyis gsungs pa la zhes bya ba ni snga ma bzhin no/ /btsun pa ci tsam gyis na</text></item>
<item><p>55b.5</p><section></section><text>bdag ces bya bar 'gyur/ dge slong byis pa so so skye bo thos pa dang mi ldan pa gzugs la bdag go zhes yang dag par rjes su mthong zhing bdag gzugs dang ldan pa dang / bdag la gzugs yod gzugs la bdag yod de zhes yang dag par rjes su mthong ngo / /tshor ba dang / 'du</text></item>
<item><p>55b.6</p><section></section><text>shes dang / 'du byed dang / rnam par shes pa bdag yin no/ /bdag rnam par shes pa dang ldan pa dang / bdag la rnam par shes pa yod/ rnam par shes pa la bdag yod do zhes yang dag par rjes su mthong ste/ dge slong 'di tsam gyis na bdag ces bya bar 'gyur ro/ /btsun pa</text></item>
<item><p>55b.7</p><section></section><text>legs so zhes bya ba snga ma bzhin no/ /btsun pa ji tsam gyis na bdag ces bya bar mi 'gyur zhe na/ dge slong 'phags pa nyan thos thos pa dang ldan pa gzugs bdag yin no zhes yang dag par rjes su mi mthong zhing bdag gzugs dang ldan pa dang / bdag la gzugs yod gzugs la bdag yod do zhes</text></item>
<item><p>56a.1</p><section></section><text>yang dag par rjes su mi mthong zhing / tshor ba dang / 'du shes dang / 'du byed dang / rnam par shes pa bdag yin no/ /bdag rnam par shes pa dang ldan pa dang / bdag la rnam par shes pa yod/ rnam par shes pa la bdag yod do zhes yang dag par rjes su mi mthong ba ste/ dge slong 'di tsam gyis na bdag ces bya</text></item>
<item><p>56a.2</p><section></section><text>bar mi 'gyur ro/ /btsun pa legs so zhes snga ma bzhin no/ /btsun pa ji ltar shes shing ji ltar mthong na de ma thag tu zag pa zad par 'gyur/ dge slong 'di na gzugs gang ci yang rung ba 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ rags pa'am/ phra ba'am/ dman pa'am/ </text></item>
<item><p>56a.3</p><section></section><text>gya nom pa'am/ gang thag ring ba'am/ thag nye ba de thams cad bdag gi ma yin la/ bdag kyang de dag gi ma yin la de dag kyang bdag gi ma yin no/ /zhes yang dag pa'i shes rab kyis ji lta ba bzhin mthong zhing rab tu shes pa dang / dge slong 'di na tshor ba gang ci yang rung ba dang / 'du shes</text></item>
<item><p>56a.4</p><section></section><text>dang / 'du byed dang / rnam par shes pa gang yang rung ba 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ rags pa'am/ phra ba'am/ dman pa'am/ gya nom pa'am/ gang thag nye ba'am thag ring ba de dag thams cad bdag gi ma yin la/ bdag kyang de dag gi ma yin la/ de</text></item>
<item><p>56a.5</p><section></section><text>dag kyang bdag gi ma yin no zhes yang dag pa'i shes rab kyis ji lta ba bzhin mthong zhing rab tu shes pa ste/ dge slong 'di ltar shes shing 'di ltar mthong na de ma thag tu zag pa zad par 'gyur ro/ /de nas dge slong gzhan mi mkhas pa ma rig pa'i sgo nga'i sbubs su nub pa/ mig nyams pa ston pa'i bstan pa spangs pa zhig</text></item>
<item><p>56a.6</p><section></section><text>'khor de na 'dus par gyur cing tshogs te 'dug pa de la 'di lta bu'i sdig pa can gyi lta bar gyur pa skyes te/ gzugs bdag ma yin/ tshor ba bdag ma yin/ 'du shes bdag ma yin/ 'du byed bdag ma yin/ rnam par shes pa bdag ma yin na/ bdag med pas byas pa bdag gis ji ltar myong bar</text></item>
<item><p>56a.7</p><section></section><text>'gyur/ de nas bcom ldan 'das kyis dge slong de'i sems thugs kyis mkhyen nas dge slong rnams la bos te/ dge slong dag gal te skyes bu rmongs pa ma rig pa'i sgo nga'i sbubs su nub cing mig nyams pa ston pa'i bstan pa spangs pas 'khor 'dir 'dus shing tshogs te 'dug pa 'ga' zhig la gzugs</text></item>
<item><p>56b.1</p><section></section><text>bdag ma yin/ tshor ba bdag ma yin/ 'du shes bdag ma yin/ 'du byed bdag ma yin/ rnam par shes pa bdag ma yin na/ bdag med pas byas pa'i las bdag gis ji ltar myong bar 'gyur zhes sdig pa can gyi lta ba'i rnam pa 'di lta bu skyes</text></item>
<item><p>56b.2</p><section></section><text>nas yongs su 'dri ba'i gnas yod kyis/ dge slong dag ngas khyed cag 'dul bar bya ste/ dge slong dag 'di lta ste/ 'di ji snyam du sems/ gzugs rtag pa zhig gam mi rtag pa zhig /btsun pa mi rtag pa'o/ /gang mi rtag pa de sdug bsngal ba'am/ sdug bsngal ba ma</text></item>
<item><p>56b.3</p><section></section><text>yin/ btsun pa sdug bsngal ba'o/ /gang mi rtag cing sdug bsngal ba de yongs su 'gyur ba'i chos can la 'phags pa nyan thos thos pa dang ldan pa bdag ces bya ba dang / 'di dag bdag gi/ bdag kyang 'di dag gi/ de dag kyang bdag gi bdag yin no zhes nye bar 'gro'am/ btsun</text></item>
<item><p>56b.4</p><section></section><text>pa ma lags so/ /dge slong dag 'di ji snyam du sems/ tshor ba dang / 'du shes dang / 'du byed dang / rnam par shes pa rtag pa zhig gam/ mi rtag pa zhig /btsun pa mi rtag pa'o zhes bya ba nas snga ma bzhin du nye bar 'gro'am zhes bya ba'i bar du ste/ btsun pa ma lags so/ /</text></item>
<item><p>56b.5</p><section></section><text>dge slong dag de lta bas na gzugs gang ci yang rung ba 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ rags pa'am/ phra ba'am/ dman pa'am/ gya nom pa'am/ thag ring ba'am/ thag nye ba de thams cad bdag gi ma yin la/ bdag</text></item>
<item><p>56b.6</p><section></section><text>kyang de dag gi ma yin la/ de dag kyang bdag gi bdag ma yin no zhes bya ba nas snga ma bzhin du yang dag pa'i shes rab kyis ji lta ba bzhin blta bar bya'o/ /tshor ba gang ci yang rung ba dang / 'du shes dang / 'du byed dang / rnam par shes pa gang ci yang rung ba 'das pa'am/ ma 'ongs pa'am </text></item>
<item><p>56b.7</p><section></section><text>da ltar byung ba'am/ nang gi'am/ phyi'i 'am zhes bya ba nas/ snga ma bzhin du yang dag pa'i shes rab kyis ji lta ba bzhin blta bar bya'o zhes bya ba'i bar du ste/ dge slong dag 'di ltar mthong ba'i 'phags pa nyan thos thos pa dang ldan pa gzugs las grol zhing / tshor ba dang / 'du shes dang / </text></item>
<item><p>57a.1</p><section></section><text>'du byed dang / rnam par shes pa dag las grol zhing skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa rnams las rnam par grol zhing / sdug bsngal las rnam par grol ba'o</text></item>
<item><p>57a.2</p><section></section><text>zhes nga smra'o/ /chos kyi rnam grangs 'di bshad pa na dge slong rab tu mang po dag nye bar len pa med pa zag pa dag las sems rnam par grol bar gyur to zhes gsungs so/ /sred pa rnam par spyod pa zhes bya ba la/ sangs rgyas kyis rnam par bshad pa'i sdom gyi tshigs su bcad pa dgu</text></item>
<item><p>57a.3</p><section></section><text>pa'i mdo lnga pa las 'byung ba 'di nyid kyi mdzod kyi gnas gnyis par/ 'dus ma byas la de dag med/ /ces bya ba'i skabs su ji ltar sred pa rnam par spyod pa zhes bya bar bris zin to/ /dge slong dag 'du byed ni sdug bsngal ba'o zhes bya ba la/ rgyal po dang yang dag par ldan pa'i tshogs</text></item>
<item><p>57a.4</p><section></section><text>las drug pa ral pa can gyi mdo las 'di ltar 'don te/ dge slong dag 'du byed ni sdug bsngal ba ste/ mya ngan las 'das pa ni zhi ba'o/ /rgyu las kun du byung ba rnams ni sdug bsngal ba ste/ rgyu las byung ba'i chos rnams 'gags pa dang / chad pa dang / mi 'jug pa dang / sdug</text></item>
<item><p>57a.5</p><section></section><text>bsngal gzhan dang nying mtshams sbyor ba med pa 'di lta bu ni sdug bsngal gyi mtha' zhes bya'o/ /dge slong dag de la mya ngan las 'das pa gang yin zhe na/ sdug bsngal 'gags pa dang / zhi ba dang / nye bar zhi ba dang / bsil bar gyur pa dang / nub par gyur pa 'di ni dge slong dag 'di ni zhi</text></item>
<item><p>57a.6</p><section></section><text>ba'i gnas zhes brjod do/ /'di lta ste/ thams cad so sor spangs pa sred pa zad pa nad med pa 'gog pa mya ngan las 'das pa zhes bya'o zhes gsungs so// //ji skad du mthong ba rnam par dag par bya ba'i phyir 'di lam yin gyi/ gzhan ni med do zhes bya ba la/ 'du byed thams cad mi rtag par/ /gang tshe</text></item>
<item><p>57a.7</p><section></section><text>shes rab kyis mthong ba/ /de nas yid 'byung 'gyur ba ste/ /lam 'di sdug bsngal dag phyir yin/ /'du byed thams cad sdug bsngal bar/ /gang tshe shes rab kyis mthong ba/ /de nas yid 'byung 'gyur ba ste/ /lam 'di sdug bsngal dag phyir yin/ /'du byed thams cad stong par ni/ /gang tshe shes rab kyis mthong ba/ /de nas yid</text></item>
<item><p>57b.1</p><section></section><text>'gyur 'byung ba ste/ /lam 'di sdug bsngal dag phyir yin/ /'du byed thams cad bdag med par/ /gang tshe shes rab kyis mthong ba/ /de nas yid 'byung 'gyur ba ste/ /lam 'di sdug bsngal dag phyir yin/ /sred pa'i zug rngu dbyung ba'i phyir/ /nga yis khyed la lam bshad de/ /de bzhin gshegs pa</text></item>
<item><p>57b.2</p><section></section><text>'chad pa po/ /khyed cag nyid kyis bsgrub par bya/ /sred pa'i zug rngu dbyung ba'i phyir/ /nga yis khyed la lam bstan te/ /de bzhin gshegs pa ston pa po/ /khyed cag nyid kyis bsgrub par bya/ /mthong ba rnam par dag bya'i phyir/ /'di nyid lam yin gzhan med de/ /sgrub par byed pa bsam gtan can/ /bdud kyi 'ching ba spong bar 'gyur//zhes</text></item>
<item><p>57b.3</p><section></section><text>gsungs so/ /dbang po drug po 'di dag shin tu 'dul ba dang zhes bya ba la/ gleng gzhi ni mnyan du yod pa na'o/ /dge slong dag dbang po drug po 'di dag shin tu ma dul ba dang / ma sbas pa dang / ma bsrungs pa dang / ma bsdams pa dang / ma bsgoms na ma 'ongs pa na sdug bsngal dag 'byung bar 'gyur te/ drug gang zhe na/ mig gi</text></item>
<item><p>57b.4</p><section></section><text>dbang po ma dul ba dang / ma sbas pa dang / ma bsrungs pa dang / ma bsdams pa dang / ma bsgoms na ma 'ongs ba na sdug bsngal 'byung bar 'gyur ro/ /rna ba'i dbang po dang / sna'i dbang po dang / lce'i dbang po dang / lus kyi dbang po dang / dge slong dag yid kyi dbang po ma dul ba dang / ma sbas pa dang / ma bsrungs pa dang / ma bsdams pa</text></item>
<item><p>57b.5</p><section></section><text>dang / ma bsgoms na ma 'ongs pa na sdug bsngal 'byung bar 'gyur ro/ /dge slong dag dbang po drug po 'di dag ma dul ba nas ma 'ongs pa'i sdug bsngal 'byung ba'i bar du 'gyur zhe na/ dge slong dag byis pa so so'i skye bo thos pa dang mi ldan pa ni mig gis gzugs dag mthong nas mtshan mar 'dzin cing mngon rtags su</text></item>
<item><p>57b.6</p><section></section><text>'dzin la/ de'i rgyus sems la 'jig rten gyi brnab sems dang yid mi bde ba sdig pa mi dge ba'i chos rnams rjes su 'dzin cing de dag ma bsdams la mig gi dbang po ma bsrungs na mig gi dbang po'i sdom pa thob par mi 'gyur ro/ /rna bas sgra dang / snas dri dang / lces ro dang / lus kyis reg bya dang / yid kyis chos rnams rnam par shes</text></item>
<item><p>57b.7</p><section></section><text>nas mtshan mar 'dzin cing mngon rtags su 'dzin par 'gyur te zhes bya ba nas/ yid kyi dbang po'i sdom pa thob par mi 'gyur zhes bya ba'i bar du'o/ /dge slong dag 'di ltar na dbang po drug po 'di dag ma dul zhes bya ba nas ma 'ongs pa'i sdug bsngal 'byung bar 'gyur zhes bya ba'i bar du'o/ /dge slong dag dbang po drug po 'di dag shin tu dul ba dang / </text></item>
<item><p>58a.1</p><section></section><text>shin tu sbas pa dang / shin tu bsrungs pa dang / shin tu bsdams pa dang / shin tu bsgoms na ma 'ongs pa'i sdug bsngal 'byung bar mi 'gyur te/ drug gang zhe na/ dge slong dag mig gi dbang po shin tu dul ba dang / shin tu sbas pa dang / shin tu bsrungs pa dang / shin tu</text></item>
<item><p>58a.2</p><section></section><text>bsdams pa dang / shin tu bsgoms na ma 'ongs pa'i sdug bsngal 'byung bar mi 'gyur ro/ /dge slong dag ji ltar na dbang po drug po 'di dag shin tu dul ba zhes bya ba nas ma 'ongs pa'i sdug bsngal 'byung bar mi 'gyur ba'i bar du 'gyur zhe na/ dge slong dag 'phags pa nyan thos thos pa dang ldan pa mig gis gzugs</text></item>
<item><p>58a.3</p><section></section><text>mthong nas mtshan mar mi 'dzin cing mngon rtags su mi 'dzin la/ de'i rgyus sems la 'jig rten gyi brnab sems dang yid mi bde ba sdig pa mi dge ba'i chos rjes su mi 'dzin cing zhes bya ba nas/ rgyas par yid kyi dbang po sdom pa thob par mi 'gyur zhes bya ba'i bar du'o/ /dge slong dag 'di ltar</text></item>
<item><p>58a.4</p><section></section><text>na dbang po drug po 'di dag legs par dul ba dang / shin tu bsrungs pa zhes bya ba nas ma 'ongs pa'i sdug bsngal 'byung bar mi 'gyur zhes bya ba'i bar du gsungs so/ /de bzhin du lus 'di la skra yod ces bya ba la sogs pa ji ltar re zhig mdzod kyi gnas 'di nyid du rdzu 'phrul gyi rkang pa gnyis pa</text></item>
<item><p>58a.5</p><section></section><text>bsgom pa'i mdo las ji ltar na steng dang 'og gi 'du shes su 'gyur zhes de dang de las 'don pa blta bar bya'o// //stobs bcu zhes bya ba la/ bcu las 'phros pa dang / lam gyi tshogs dang / stobs kyi sgo'i mtha'i mdo las 'don pa mdzod kyi gnas lnga pa 'di nyid du 'das pa dang / ma 'ongs</text></item>
<item><p>58a.6</p><section></section><text>pa bsgom par dge slong dag nga'i nyan thos rnams la nang bsdams na nub khyad par du 'gro ste zhes bya ba'i mdor bris pa blta bar bya'o// //mi 'jigs pa bzhi zhes bya ba la/ gleng gzhi ni mnyan du yod pa na'o/ /de nas bcom ldan 'das kyis dge slong rnams la bos te/ dge slong dag bzhi po 'di dag</text></item>
<item><p>58a.7</p><section></section><text>ni de bzhin gshegs pa'i mi 'jigs pa ste/ gang dang yang dag par ldan na de bzhin gshegs pa dgra bcom pa yang dag par rdzogs pa'i sangs rgyas khyu mchog rlabs po che'i gnas su dam 'cha' zhing / tshangs pa'i 'khor lo rab tu bskor ba dang / 'khor gyi nang du seng ge'i sgra sgrogs pa dag ste/ </text></item>
<item><p>58b.1</p><section></section><text>bzhi gang zhe na/ kye ma bdag mngon par rdzogs par sangs rgyas pa la chos 'di mngon par rdzogs par sangs ma rgyas so zhes dge sbyong ngam/ bram ze'am/ lha'am/ bdud dam/ tshangs pa'am/ gang su dag yang rung ba chos dang mthun par rgol ba'i rgyu yang dag par rjes su ma gzigs</text></item>
<item><p>58b.2</p><section></section><text>te/ 'di ltar rgyu yang dag par rjes su ma gzigs pas bdag bde ba thob cing mi 'jigs pa thob la 'jigs pa med par gnas te khyu mchog rlabs po che'i gnas su dam 'cha' zhing 'khor lo rab tu bskor zhing 'khor gyi nang du seng ge'i sgra sgrogs so/ /kye ma bdag zag pa zad pa la zag pa 'di yongs su ma zad</text></item>
<item><p>58b.3</p><section></section><text>do zhes dge sbyong ngam/ bram ze'am/ lha'am/ bdud dam/ tshangs pa gang su yang rung ba chos dang mthun par rgol ba'i rgyu yang dag par rjes su ma gzigs te/ 'di ltar rgyu yang dag par rjes su ma gzigs pas bdag bde ba thob cing mi 'jigs pa thob la 'jigs pa med par gnas te/ khyu</text></item>
<item><p>58b.4</p><section></section><text>mchog rlabs po che'i gnas su dam 'cha'o/ /tshangs pa'i 'khor lo rab tu bskor zhing 'khor gyi nang du seng ge'i sgra sgrogs so/ /gang ngas nyan thos rnams la bar du gcod pa'i chos gsungs pa de dag bstan kyang bar du gcod par mi 'gyur ro zhes dge sbyong ngam/ bram ze'am/ lha'am/ bdud</text></item>
<item><p>58b.5</p><section></section><text>dam/ tshangs pa'am/ gang su yang rung ba chos dang mthun par rgol ba'i rgyu yang dag par rjes su ma gzigs te/ 'di ltar rgyu yang dag par rjes su ma gzigs pas bdag bde ba thob cing mi 'jigs pa thob pa 'jigs pa med par gnas te/ khyu mchog rlabs po che'i gnas su dam 'cha' zhing</text></item>
<item><p>58b.6</p><section></section><text>tshangs pa'i 'khor lo rab tu bskor zhing 'khor gyi nang du seng ge'i sgra sgrogs so/ /gang ngas nyan thos rnams la 'phags pa'i nges par 'byung ba'i lam ni nges shing nges par 'byin pa dang / gang yang sdug bsngal yang dag par zad par byed pa dang / sdug bsngal mthar byed pa yin no zhes gsungs</text></item>
<item><p>58b.7</p><section></section><text>pa la nges par 'byung ba'i lam ma yin no zhes dge sbyong ngam/ bram ze'am/ lha'am/ bdud dam/ tshangs pa'am/ gang su yang rung ba chos dang mthun par rgol ba'i rgyu yang dag par rjes su ma mthong ma gzigs te/ rgyu yang dag par rjes su ma gzigs pas bdag bde ba thob cing mi 'jigs pa thob</text></item>
<item><p>59a.1</p><section></section><text>la 'jigs pa med par gnas te/ khyu mchog rlabs po che'i gnas su dam 'cha' zhing tshangs pa'i 'khor lo rab tu bskor ba dang / 'khor gyi nang du seng ge'i sgra sgrogs so zhes gsungs so/ /dran pa nye bar gzhag pa gsum po 'di dag ni zhes bya ba la/ rnam par 'byed pa'i tshogs</text></item>
<item><p>59a.2</p><section></section><text>kyi mdo gnyis pa skye mched drug rnam par 'byed pa las 'di ltar 'don te/ dge slong dag dran pa nye bar gzhag pa gsum po 'di dag ni gang 'phags pas bsten cing 'phags pas bsten par rigs la tshogs yongs su sdud pa ste zhes ngas ji skad du bshad pa de cung zad bshad par bya'o/ /dge slong dag</text></item>
<item><p>59a.3</p><section></section><text>'di na ston pa nyan thos rnams la rjes su brtse ba dang / thugs brtse ba dang / don du bzhed pa dang / phan par bzhed pa dang / brtse bas 'di ni phan pa 'di ni bde ba/ 'di ni phan pa dang bde ba'o zhes chos ston par byed pa na/ nyan thos kha cig nyan par mi byed/ rna blags te nyan par mi byed/ kun</text></item>
<item><p>59a.4</p><section></section><text>shes pa'i sems nye bar 'jog par mi byed/ chos rnams la chos kyi rjes su mthun pa rtogs par mi byed/ ston pa'i bstan pa las 'das te 'jug kyang des de bzhin gshegs pa la gnod par mi 'gyur/ mi bzod par mi 'gyur/ 'khrug par mi 'gyur/ thugs mngon par mi dgyes par mi</text></item>
<item><p>59a.5</p><section></section><text>'gyur/ de la de bzhin gshegs pa dran pa dang shes bzhin dang ldan par btang snyoms su bzhugs te/ 'di ni dran pa gang 'phags pas bsten cing 'phags pas bsten par rigs shing tshogs yongs su sdud pa dran pa nye bar gzhag pa dang po yin no/ /gzhan yang ston pa nyan thos rnams la rjes su</text></item>
<item><p>59a.6</p><section></section><text>brtse ba dang / thugs brtse ba dang / don du bzhed pa dang / phan par bzhed pa dang / brtse bas 'di ni phan pa 'di ni bde ba/ 'di ni phan pa dang bde ba'o zhes chos ston par byed pa na nyan thos kha cig nyan par byed/ rna blags te nyan par byed/ kun shes pa'i sems nye bar 'jog par byed/ chos</text></item>
<item><p>59a.7</p><section></section><text>rnams la chos kyi rjes su mthun pa rtogs par byed/ ston pa'i bstan pa las yang dag par mi 'da' bar 'jug kyang des de bzhin gshegs pa dgyes par mi 'gyur ro/ /thugs yeng yeng por mi 'gyur te/ de la de bzhin gshegs pa dran pa dang shes bzhin dang ldan par btang snyoms</text></item>
<item><p>59b.1</p><section></section><text>su bzhugs te/ 'di ni gang 'phags pas bsten cing 'phags pas bsten par rigs shing tshogs yongs su sdud pa dran pa nye bar gzhag pa gnyis pa'o/ /gzhan yang ston pa nyan thos rnams la rjes su brtse ba dang / thugs brtse ba dang / don du bzhed pa dang / phan par bzhed pa</text></item>
<item><p>59b.2</p><section></section><text>dang / brtse bas 'di ni phan pa 'di ni bde ba/ 'di ni phan pa dang bde ba'o zhes chos ston par byed pa na nyan thos kha cig nyan par yang mi byed/ rna blags te nyan par mi byed/ kun shes pa'i sems nye bar 'jog par mi byed/ chos rnams la chos kyi rjes su mthun par rtogs par mi byed/ ston</text></item>
<item><p>59b.3</p><section></section><text>pa'i bstan pa las 'da' bar mi byed pa dang / nyan thos kha cig nyan par byed/ rna blags te nyan par byed/ kun shes pa'i sems nye bar 'jog par byed/ chos rnams la chos kyi rjes su mthun par rtogs par byed/ ston pa'i bstan pa las mi 'da' bar byed kyang des de bzhin gshegs pa las</text></item>
<item><p>59b.4</p><section></section><text>gnod par mi 'gyur/ mi bzod par mi 'gyur/ 'khrug par mi 'gyur/ thugs mngon par mi dgyes par mi 'gyur la thugs dgyes par mi 'gyur/ thugs yeng yeng por mi 'gyur zhing de la de bzhin gshegs pa dran pa dang / shes bzhin dang ldan par btang snyoms su bzhugs te/ 'di ni</text></item>
<item><p>59b.5</p><section></section><text>'phags pas bsten cing 'phags pas bsten par rigs shing tshogs yongs su sdud pa dran pa nye bar gzhag pa gsum pa'o/ /dge slong dag dran pa nye bar gzhag pa gsum po 'di dag ni gang 'phags pas bsten cing 'phags pas bsten par rigs pa tshogs yongs su sdud pa'o zhes ngas ji skad bstan pa</text></item>
<item><p>59b.6</p><section></section><text>de rgyas par rab tu bshad do/ /sku tshe dang / rigs dang / sku bong tshad kyis min zhes bya ba la/ mdo drug gi tshogs kyi lnga pa rtogs pa brjod pa chen po'i mdo las 'di ltar 'don te/ dge slong dag 'di nas bskal pa dgu bcu rtsa gcig gi gong du yongs su gang yang de bzhin gshegs pa rnam par gzigs</text></item>
<item><p>59b.7</p><section></section><text>'jig rten du byung ba dang / dge slong dag gang yang 'di nas bskal pa sum cu rtsa gcig gi gong du yang dag par rdzogs pa'i sangs rgyas rin chen gtsug tor can dang / thams cad skyob 'jig rten du byung la/ dge slong dag bskal pa bzang po 'di la yang dag par rdzogs pa'i sangs rgyas bzhi 'jig rten</text></item>
<item><p>60a.1</p><section></section><text>du byung ste/ 'khor ba 'jig dang / gser thub dang / 'od srungs dang / da ltar shAkya thub pa nga dag go/ /dge slong dag yang dag par rdzogs pa'i sangs rgyas rnam par gzigs kyi tshe'i tshad ni lo stong phrag brgyad cu thub par gyur to/ /dge slong dag yang dag par rdzogs pa'i sangs</text></item>
<item><p>60a.2</p><section></section><text>rgyas rin chen gtsug tor can gyi tshe'i tshad ni lo stong phrag bdun cu thub par gyur to/ /dge slong dag yang dag par rdzogs pa'i sangs rgyas thams cad skyob kyi tshe'i tshad ni lo stong phrag drug cu thub par gyur to/ /dge slong dag yang dag par rdzogs pa'i sangs rgyas 'khor ba 'jig gi tshe'i tshad ni lo stong phrag lnga bcu thub</text></item>
<item><p>60a.3</p><section></section><text>par gyur to/ /dge slong dag yang dag par rdzogs pa'i sangs rgyas gser thub kyi tshe'i tshad ni lo stong phrag bzhi bcu thub par gyur to/ /dge slong dag yang dag par rdzogs pa'i sangs rgyas 'od srungs kyi tshe'i tshad ni lo stong phrag sum cu thub par gyur to/ /da ltar nga'i tshe'i tshad ni lo brgya ste/ yang dag par bde</text></item>
<item><p>60a.4</p><section></section><text>ba dang bcas na cung zad lhag pa yang yod do/ /dge slong dag yang dag par rdzogs pa'i sangs rgyas rnam par gzigs ni rgyal rigs su 'khrungs par gyur la/ dge slong dag yang dag par rdzogs pa'i sangs rgyas rin chen gtsug tor can dang / thams cad skyob dang / 'khor ba 'jig dang / gser thub dang / </text></item>
<item><p>60a.5</p><section></section><text>'od srungs ni bram ze'i rigs su 'khrungs par gyur cing / da ltar nga ni rgyal rigs su 'khrungs par gyur to/ /dge slong dag yang dag par rdzogs pa'i sangs rgyas rnam par gzigs kyi gdung ni ko ti byir gyur la/ dge slong dag yang dag par rdzogs pa'i sangs rgyas rin chen gtsug tor can dang / thams</text></item>
<item><p>60a.6</p><section></section><text>cad skyob dang / 'khor ba 'jig dang / 'od srungs dang / gser thub rnams kyi gdung ni 'od srungs su gyur to/ /da ltar nga'i gdung ni gau ta mar gyur to zhes bya ba 'di lta bu la sogs par tha dad do// //gang dag rgyal ba rnam 'dren cing / /bya ba chung ngu byed gyur pa/ /zhes bya ba la</text></item>
<item><p>60a.7</p><section></section><text>sogs pa la/ sangs rgyas rab tu mang po'i byed pa las 'don to/ /gang zhig 'jig rten sangs rgyas la/ /skyabs song skyes bu de mchog ste/ /sangs rgyas bya ba byas skye bo/ /mya ngan 'das par 'gro bar 'gyur/ /gang zhig rgyal ba rnam 'dren la/ /bya ba cung zad byed gyur pa/ /de dag mtho</text></item>
<item><p>60b.1</p><section></section><text>ris sna tshogs dag /bgrod nas bdud rtsi go 'phang thob/ /'di ltar ji bzhin thos nas ni/ /nga ni mya ngan 'das 'og tu/ /srid pa'i rgya mtshor 'khyam 'gyur zhes/ /dge ba mang po rab tu bya/ /zhes gsungs so/ /nyon mongs pa med pa zhes bya ba la sogs pa la/ bcom ldan 'das mnyan</text></item>
<item><p>60b.2</p><section></section><text>yod kyi lho phyogs na bzhugs pa na bram ze sbas pa la shin tu khro ba'i rang bzhin can gyi bu zhig skyes par gyur to/ /ji tsam na pha'i srid srung gi rig byed kyi las kyi mtha' dag bor te rab tu byung ngo / /de de na yang khro ba'i rang bzhin du gyur te/ bya dang ri dgas dag la gnod pa byed pa na/ nags tshal</text></item>
<item><p>60b.3</p><section></section><text>la gnas pa'i lha rnams kyis de de na gnas su mi ster te/ ji tsam na bcom ldan 'das lha dang bcas pa'i 'jig rten mngon par dang bar byed pa'i cho 'phrul chen po ston pa de'i tshe cho 'phrul chen po de la nags tshal la gnas pa'i lha de dag mngon par dang ste/ snying rjes smras pa/ 'jig rten gyi</text></item>
<item><p>60b.4</p><section></section><text>rgyan du gyur pa'i sangs rgyas byung gi/ khyod bcom ldan 'das blta ba'i phyir song shig ces ji srid du rgyal byed kyi tshal du khrid pa'i bar du'o/ /bcom ldan 'das kyis de dad par byed pa'i 'od kyi dkyil 'khor bkye ste/ ji tsam na rab tu byung ba'i bar du ste/ byams pa goms par byas nas dgra</text></item>
<item><p>60b.5</p><section></section><text>bcom pa nyid thob par gyur to/ /rab 'byor zhes ming grags par gyur pa'o/ /grang dang / yul dang / ljongs gang du bsod snyoms kyi phyir 'gro ba na bdag la su yang sems nyon mongs par ma gyur cig ces bya ba rnam par bltas te/ phyis spyod yul du 'gro bar byed de/ gang gi phyir sems nye</text></item>
<item><p>60b.6</p><section></section><text>bar nyon mongs par byed na spyod yul du mi 'gro zhing zan gcod pa'i bar du yang byed do/ /ji tsam na des bsam pa na bdag nyid klu las shi 'phos pa dang / gnyen rnams gdul byar gyur pa mthong ste/ ji tsam na klu'i khang par phyin te/ klu'i rigs lnga brgya 'ongs pa dag btul te/ de dag byams pa'i ting nge</text></item>
<item><p>60b.7</p><section></section><text>'dzin la bkod de shing shal ma li'i nam mkha' lding gi gnod pa med par byas so/ /ji tsam na gnas brtan gyis nam mkha' lding rnams gdul ba'i phyir klu'i rigs lnga brgya shing shal ma li'i steng du bteg ste/ nam mkha' lding lnga brgya lnga brgya btul ba'i bar du'o/ /de nas bcom ldan 'das</text></item>
<item><p>61a.1</p><section></section><text>kyis dge slong rnams la bos te/ dge slong dag nga'i nyan thos nyon mongs pa med pa la gnas pa rnams kyi nang du mchog ni dge slong rab 'byor 'di yin te/ las gang gis klur skyes she na/ bcom ldan 'das 'od srungs kyi gsung rab la rigs kyi bu 'di rab tu byung ste/ de'i mkhan</text></item>
<item><p>61a.2</p><section></section><text>po nyon mongs pa med pa la gnas te/ des kyang nyon mongs pa med pa la dad pa thob po/ /des gzhon du rnams kyis rgod pa dang / bzlog pa dang / de rnams kyis smras pa/ 'di ni byams pa byams pa la gnas pa zhes smras pa dang / de khros nas smras pa/ tshe dang ldan pa khyed cag ni sbrul dang 'dra'o zhes</text></item>
<item><p>61a.3</p><section></section><text>bya ba la sogs pa rgyas par 'byung ngo / /so so yang dag par rig pa bzhi zhes bya ba la/ gleng gzhi ni mnyan du yod pa na'o/ /dge slong dag bzhi po 'di dag ni so so yang dag par rig pa bzhi ste/ bzhi gang zhe na/ don so so yang dag par rig pa dang / chos so so yang dag par rig pa dang / </text></item>
<item><p>61a.4</p><section></section><text>nges pa'i tshig so so yang dag par rig pa dang / spobs pa so so yang dag par rig pa'o zhes gsungs so/ /btags pa'i ming dang gzugs btags pa las so so yang dag par rig pa 'di dag bshad do/ /mngon shes rnam drug ces bya ba la/ gleng gzhi ni mnyan du yod pa na'o/ /dge slong dag mngon</text></item>
<item><p>61a.5</p><section></section><text>par shes pa ni drug ste/ drug gang zhe na/ rdzu 'phrul gyi yul shes pa dang / lha'i mig dang / rna ba dang / sems kyi rnam grangs dang / sngon gyi gnas rnam pa du ma rjes su dran pa dang / zag pa zad pa'o zhes gsungs so/ /'o na rab tu byed pa las zhes bya ba la/ rab tu byed pa'i rkang pa'i</text></item>
<item><p>61a.6</p><section></section><text>yang dag par sdud pa'i rab tu byed pa las/ mngon par shes pa'i chos rnams gang zhe na/ shes rab dge ba ni mngon par shes pa zhes brjod de/ chos thams cad kyi dngos po ji lta ba bzhin mngon par shes pa'i phyir ro zhes gsungs so/ /gsum ni rig pa zhes bya ba la/ gleng gzhi ni mnyan du yod</text></item>
<item><p>61a.7</p><section></section><text>pa na'o/ /mi slob pa'i rig pa ni gsum ste/ mi slob pa'i sngon gyi gnas rjes su dran pa shes pa mngon sum du bya ba'i rig pa dang / mi slob pa'i 'chi 'pho ba dang / skye ba shes pa mngon sum du bya ba'i rig pa dang / mi slob pa'i zag pa zad pa'i shes pa mngon sum du bya ba'i rig pa'o/ /sngon gyi</text></item>
<item><p>61b.1</p><section></section><text>gnas rnams rig pa yis/ /mtho ris ngan song gzigs nas ni/ /de nas mngon shes nges pa yis/ /thub pa skye ba zad par 'gyur/ /kun las 'dod chags rnam grol zhing / /sems ni 'dod chags grol zhes 'gyur/ /rig pa gsum po phun tshogs pas/ /de phyir gsum rig ces</text></item>
<item><p>61b.2</p><section></section><text>bya'o/ /zhes gsungs so/ /cho 'phrul rnam pa gsum ni/ mdo drug gi tshogs kyi bzhi pa reg pa'i mdo las 'byung ste/ de nas bcom ldan 'das kyis ral pa can stong rab tu phyung zhing bsnyen par rdzogs par byas te/ ji ltar 'dod par nye bar gnas par bya ste/ ga ya mgo gang na ba der ljongs rgyu</text></item>
<item><p>61b.3</p><section></section><text>zhing gshegs te/ rim gyis ga ya mgor gshegs te/ ga ya mgo'i a shir sha'i mchod rten na dge slong stong tham pa dang / thabs cig tu bzhugs so/ /de nas bcom ldan 'das kyis dge slong stong rnams la cho 'phrul rnam pa gsum po rdzu 'phrul gyi cho 'phrul dang / kun brjod pa'i cho 'phrul</text></item>
<item><p>61b.4</p><section></section><text>dang / rjes su bstan pa'i cho 'phrul rnams kyis gdams par mdzad de/ de la bcom ldan 'das kyi rdzu 'phrul gyi cho 'phrul ni 'di yin te/ bcom ldan 'das ji ltar thugs mnyam par gzhag pa na rang gi gdan las mi snang ba de lta bu'i ting nge 'dzin la snyoms par zhugs te/ shar phyogs su 'phos</text></item>
<item><p>61b.5</p><section></section><text>te spyod lam bzhi ston par mdzad de/ 'di lta ste/ gshegs pa dang / bzhugs pa dang / gnas pa dang / gzims pa dang / ston par mdzad do/ /me'i khams la snyoms par zhugs shing me'i khams la snyoms par zhugs nas sangs rgyas bcom ldan 'das kyi sku las rnam pa du ma'i 'od dag</text></item>
<item><p>61b.6</p><section></section><text>'phros te/ 'di lta ste/ sngon po dang / ser po dang / dmar po dang / dkar po dang / ljang gu dang / shel gyi kha dog lta bu dag 'byung ba'i cho 'phrul dag ston cing / lus kyi stod nas chu grang mo'i rgyun 'byung zhing lus kyi smad nas 'bar ba dang / lus kyi smad nas chu grang mo'i rgyun</text></item>
<item><p>61b.7</p><section></section><text>'byung zhing lus kyi stod nas 'bar bar byed de/ shar phyogs ji lta ba bzhin du lho dang / de bzhin du nub dang / de bzhin du byang phyogs su yang ston par byed de/ phyogs bzhir steng dang 'og tu rdzu 'phrul bstan par mdzad nas/ de nas rdzu 'phrul mngon par 'du bya ba ni de dag slar btul</text></item>
<item><p>62a.1</p><section></section><text>te/ dge slong gi dge 'dun gyi mdun du gdan bshams pa nyid la bzhugs te/ 'di ni bcom ldan 'das kyi rdzu 'phrul gyi cho 'phrul lo/ /de la bcom ldan 'das kyi kun brjod pa'i cho 'phrul ni 'di yin te/ dge slong dag khyed kyi sems ni 'di lta bu/ yid ni 'di</text></item>
<item><p>62a.2</p><section></section><text>lta bu/ rnam par shes pa ni 'di lta bu ste/ 'di lta bur rtog par byed do/ /'di lta bur rtog par mi byed do/ /'di ltar yid la byed do/ /'di ltar yid la mi byed do/ /'di ni spangs pa'o/ /'di ni lus kyis mngon sum du byas nas bsgrubs te gnas so zhes bya ba ste/ 'di ni bcom ldan</text></item>
<item><p>62a.3</p><section></section><text>'das kyis kun brjod pa'i cho 'phrul yin no/ /de la bcom ldan 'das kyi rjes su bstan pa'i cho 'phrul ni 'di yin te/ dge slong dag 'di thams cad ni kun du 'bar ba'o/ /dge slong dag 'di thams cad ni 'bar ba gang zhe na/ dge slong dag mig ni kun du 'bar ba'o / gzugs dang / </text></item>
<item><p>62a.4</p><section></section><text>mig gi rnam par shes pa dang / mig gi 'dus te reg pa dang / mig gi 'dus te reg pa'i rkyen gyis byung ba'i tshor ba bde ba'am/ sdug bsngal ba'am/ bde ba yang ma yin sdug bsngal ba yang ma yin pa de yang kun du 'bar ba'o/ /gang gis kun du 'bar zhe na/ 'dod chags kyi me 'bar ba</text></item>
<item><p>62a.5</p><section></section><text>dang / zhe sdang gi me dang / gti mug gi me kun tu 'bar ba dang / skye ba dang / rga ba dang / na ba dang / 'chi 'pho ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa dang / sdug bsngal kun du 'bar ba'o zhes nga smra'o/ /dge</text></item>
<item><p>62a.6</p><section></section><text>slong dag rna ba dang / sna dang / lce dang / lus dang / yid ni kun du 'bar ba ste/ chos dang yid kyi rnam par shes pa dang / yid kyi 'dus te reg pa dang / yid kyi 'dus te reg pa'i rkyen gyis 'byung ba'i tshor ba bde ba'am/ sdug bsngal ba'am/ bde ba yang ma yin/ sdug</text></item>
<item><p>62a.7</p><section></section><text>bsngal ba yang ma yin pa de yang kun du 'bar ba ste/ gang gis kun du 'bar zhe na/ 'dod chags kyi me 'bar ba dang / zhe sdang gi me dang / gti mug gi me kun du 'bar ba dang / skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug</text></item>
<item><p>62b.1</p><section></section><text>bsngal ba dang / yid mi bde ba dang / 'khrug pa dang / sdug bsngal kun du 'bar ba'o zhes nga smra ste/ 'di ni bcom ldan 'das kyi rjes su bstan pa'i cho 'phrul yin no/ /chos kyi rnam grangs 'di bshad pa na sngon ral pa can du gyur pa'i dge slong nye bar len pa med par zag pa las sems rnam</text></item>
<item><p>62b.2</p><section></section><text>par grol lo zhes gsungs so// //bstan pa mchog /mi 'khrul phyir dang phan pa dang / /zhes bya ba la/ bcom ldan 'das nA len dra a mras kun du bskor ba'i kun dga' ra ba na bzhugs te/ de nas khyim bdag nya pa'i bu bcom ldan 'das gang na ba der nye bar song ste/ nye</text></item>
<item><p>62b.3</p><section></section><text>bar song nas bcom ldan 'das kyi zhabs la spyi bos phyag byas te/ phyogs gcig tu 'dug go/ /phyogs gcig tu 'dug nas khyim bdag nya pa'i bus bcom ldan 'das la 'di skad ces gsol to/ /btsun pa nA len dra 'byor ba rgyas pa bde ba lo legs pa skye bo dang mi mang pos gang ba 'di na</text></item>
<item><p>62b.4</p><section></section><text>bcom ldan 'das la mngon par dad pa mang du mchis lags te/ bcom ldan 'das kyis dge slong rnams 'ga' zhig mi'i chos las bla mar gyur pa'i rdzu 'phrul dag bstan du bcug na legs te/ bram ze dang / khyim bdag 'gro ba dang 'ong ba dag gis mthong nas 'di lta bu'i nA len dra</text></item>
<item><p>62b.5</p><section></section><text>phal cher bcom ldan 'das la dad par 'gyur ro/ /khyim bdag gi bu nga 'di ltar dge slong dag khyed cag bram ze dang khyim bdag 'ong ba rnams la mi'i chos las bla mar gyur pa'i rdzu 'phrul dag ston cig ces nyan thos rnams la chos mi ston gyi/ 'on kyang 'di ltar dge slong dag dge ba ni</text></item>
<item><p>62b.6</p><section></section><text>gsang bar bya zhing sdig pa ni mthol bar bya'o zhes nyan thos rnams la chos ston to/ /bcom ldan 'das kyis mi'i chos bla mar gyur pa'i rdzu 'phrul la nyes dmigs ci zhig yang dag par rjes su gzigs na 'di ltar dge slong dag dge ba ni gsang bar bya zhing sdig pa ni mthol bar bya'o zhes nyan</text></item>
<item><p>62b.7</p><section></section><text>thos rnams la chos ston to/ /khyim bdag gi bu cho 'phrul ni rnam pa gsum ste/ gsum gang zhe na/ rdzu 'phrul gyi cho 'phrul dang / kun brjod pa'i cho 'phrul dang / rjes su bstan pa'i cho 'phrul lo/ /khyim bdag gi bu rdzu 'phrul gyi cho 'phrul gang zhe na/ khyim bdag gi bu 'di na dge</text></item>
<item><p>63a.1</p><section></section><text>sbyong ngam bram ze kha cig rdzu 'phrul gyi yul rnam pa du ma nyams su myong bar byed pa ste/ 'di lta ste/ gcig tu gyur nas mang por 'gyur ba dang / mang por gyur nas gcig tu 'gyur ba dang / snang ba dang mi snang bar shes pa dang mthong ba nyams su myong bar byed pa dang / </text></item>
<item><p>63a.2</p><section></section><text>rtsig pa dang / ra ba dang / rdo ba dang / ri la lus kyis thogs pa med par 'gro ste/ 'di lta ste/ nam mkha' la bya ba bzhin no/ /sa la yang byi'u zul du byed de/ 'di lta ste/ chu la bya ba bzhin no/ /chu la yang 'bying ba med par 'gro ste/ 'di lta ste/ sa la bya ba bzhin no/ /nam mkha'</text></item>
<item><p>63a.3</p><section></section><text>la yang skyil mo krung gis 'gro ste/ dper na 'dab chags bya bzhin no/ /nyi ma dang zla ba 'di ltar rdzu 'phrul che zhing mthu che ba 'di dag lag pas nom zhing nyug pa dang / tshangs pa'i 'jig rten gyi bar du lus kyis dbang sgyur bar byed de/ dge sbyong ngam/ bram ze dag rdzu 'phrul rnam pa du ma nyi ma dang zla ba</text></item>
<item><p>63a.4</p><section></section><text>lag pas nom zhing nyug pa'i bar du byed pa dag dad pa'i khyim bdag gam/ khyim bdag gi bu 'ga' zhig gis mthong ste/ mthong nas ma dad pa'i khyim bdag gam khyim bdag gi bu dag la 'di skad du/ kye skyes bu shes par gyis shig /'di na dge sbyong ngam/ bram ze rdzu 'phrul gyi yul rnam pa du ma gcig</text></item>
<item><p>63a.5</p><section></section><text>tu gyur nas mang por 'gyur ba dang / nyi ma dang zla ba lag pas nom zhing nyug pa'i bar du byed pa dag ngas mthong ngo zhes smra'o/ /de 'di skad du/ kye skyes bu khyod kyis 'di na dge sbyong ngam/ bram ze rdzu 'phrul gyi yul rnam pa du ma nyi ma dang zla ba la nom zhing nyug pa'i bar du byed pa mthong ba de la ngo mtshar ba ci zhig</text></item>
<item><p>63a.6</p><section></section><text>yod/ kye skyes bu gan d+ha ra ba zhes bya ba'i rig sngags yod do/ /de 'ga' zhig gis bzung zhing bcangs na rdzu 'phrul gyi yul rnam pa du ma nyi ma dang zla ba la nom zhing nyug pa'i bar du byed pa yod do zhes smra na/ khyim bdag gi bu 'di ji snyam du sems/ gnas dang po 'di la dad pa'i khyim bdag gam</text></item>
<item><p>63a.7</p><section></section><text>khyim bdag gi bu dag ma dad pa'i khyim bdag gam khyim bdag gi bu'i nye bar brjod pa nyan snyam sems sam/ btsun pa de bzhin no/ /khyim bdag gi bu mi'i chos las bla mar gyur pa'i rdzu 'phrul la nyes dmigs 'di lta bu ngas yang dag par rjes su gzigs nas 'di ltar nyan thos</text></item>
<item><p>63b.1</p><section></section><text>rnams la/ dge slong dag dge ba ni gsang bar bya zhing sdig pa ni mthol bar bya'o zhes chos ston par mdzad do/ /khyim bdag gi bu kun brjod pa'i cho 'phrul gang zhe na/ khyim bdag gi bu 'di na dge sbyong ngam bram ze kha cig ni rgyu mtshan nam/ yongs su brjod pa la kun brjod par bya ste/ yid</text></item>
<item><p>63b.2</p><section></section><text>ni 'di lta bu'o/ /yid ni gzhan du'o/ /snga bar byas pa dang / snga bar brjod pa yang kun brjod la/ gsang bar byas pa dang / gsang bar brjod pa kun yang rjod par byed la/ 'das pa dang / ma 'ongs pa dang / da ltar byung ba kun yang rjod par byed cing / thag ring po yang</text></item>
<item><p>63b.3</p><section></section><text>kun brjod la/ thag nye bar yang kun brjod cing / sems kyang kun brjod la sems las byung ba yang kun rjod par byed de/ gang cung zad brjod pa de thams cad de bzhin du 'gyur gyi/ gzhan du yang ma yin pa dang / rgyu mtshan nam yongs su brjod pa las kun rjod par mi byed mod kyi/ </text></item>
<item><p>63b.4</p><section></section><text>'on kyang lha dang mi rnams las thos nas yid ni 'di lta bu'o zhes kun rjod par byed de zhes bya ba nas/ thams cad de bzhin du gyur pa ma yin zhes bya ba'i bar du dang / rgyu mtshan dang yongs su brjod pa las kun rjod par yang mi byed la lha dang mi rnams las thos nas kun rjod par yang mi byed</text></item>
<item><p>63b.5</p><section></section><text>mod kyi/ 'on kyang yongs su rtog pa dang / yongs su dpyod pas sems can gzhan dang gang zag gzhan rnams kyi yid yid kyis rnam par shes nas yid ni 'di lta bu'o zhes bya ba nas/ snga ma bzhin du thams cad de bzhin du 'gyur gyi/ gzhan du ma yin zhes bya ba'i bar du'o/ /dge</text></item>
<item><p>63b.6</p><section></section><text>sbyong ngam bram ze rgyu mtshan nam/ yongs su brjod pa las yid ni 'di lta bu'o zhes kun rjod par byed pa zhes bya ba nas/ snga ma bzhin du thams cad de bzhin du 'gyur gyi/ gzhan du ma yin zhes bya ba'i bar du ste/ dad pa'i khyim bdag gam/ khyim bdag gi bu dag gis mthong ste/ mthong</text></item>
<item><p>63b.7</p><section></section><text>nas ma dad pa'i khyim bdag gam khyim bdag gi bu de dag la 'di skad du kye skyes bu dag shes par gyis shig /'di na dge sbyong ngam/ bram ze rgyu mtshan nam yongs su brjod pa las yid ni 'di lta bu'o zhes kun brjod ces bya ba nas/ thams cad de bzhin du 'gyur gyi/ gzhan du yang ma</text></item>
<item><p>64a.1</p><section></section><text>yin pa ngas mthong ngo zhes smras pa dang / kye skyes bu khyod kyis dge sbyong ngam bram ze rgyu mtshan nam yongs su brjod pa las yid ni 'di lta bu'o zhes kun brjod ces bya ba nas/ thams cad de bzhin du 'gyur gyi/ gzhan du ma yin pa mthong ba la ngo mtshar ba ci zhig yod/ kye</text></item>
<item><p>64a.2</p><section></section><text>skyes bu rtog byed ces bya ba'i rig sngags yod de gang zhig gis bzung zhing bcangs nas rgyu mtshan nam yongs su brjod pa las yid ni 'di lta bu'o zhes kun rjod par byed ces bya ba nas thams cad de bzhin du 'gyur gyi gzhan du ma yin no zhes smra na/ khyim bdag gi bu 'di ji snyam du sems/ gnas</text></item>
<item><p>64a.3</p><section></section><text>gnyis pa 'di la dad pa'i khyim bdag gam/ khyim bdag gi bu de dag ma dad pa'i khyim bdag gam/ khyim bdag gi bu de dag gi nye bar brjod pa nyan snyam sems sam/ btsun pa de bzhin no/ /khyim bdag gi bu mi'i chos las bla mar gyur pa'i kun brjod pa'i cho 'phrul la nyes dmigs</text></item>
<item><p>64a.4</p><section></section><text>'di lta bu ngas yang dag par rjes su gzigs nas/ dge slong dag dge ba ni gsang bar bya zhing sdig pa ni mthol bar bya'o zhes nyan thos rnams la chos ston par mdzad do/ /khyim bdag gi bu rjes su bstan pa'i cho 'phrul gang zhe na/ khyim bdag gi bu de bzhin gshegs pa dgra bcom pa yang</text></item>
<item><p>64a.5</p><section></section><text>dag par rdzogs pa'i sangs rgyas 'jig rten du byung zhes bya ba nas rgyas par gnas rnam pa gsum rnams la ston pa'i yongs su dag pa btsal bar bya'o zhes de'i dpe tshul khrims kyi phung po'i bsam gtan dang / mngon par shes pa zhes bya ba'i tshul khrims kyi phung po'i mdo lnga pa'i stod kyi cha</text></item>
<item><p>64a.6</p><section></section><text>las 'byung la/ smad kyi cha ni mdzod kyi gnas gnyis par tshangs pa'i bar du g.yo sgyu 'byung ngo zhes bya ba der bris zin to/ /ston pa la/ yid mgyogs 'gro ba zhes bya ba la/ bcom ldan 'das shar sha pa'i grong khyer gyi tsan dan gyi khang pa na bzhugs te/ de'i tshe rgya mtsho chen po'i nang na</text></item>
<item><p>64a.7</p><section></section><text>klu'i rgyal po nag po dang / gau ta ma zhes bya ba gnyis gnas te/ bcom ldan 'das shar sha pa'i grong khyer na chos ston gyis nyan pa'i phyir 'gro'o zhes gnas te/ de nas klu lnga brgya'i 'khor dang / chu bo lnga brgya nas byung ste shar sha pa'i grong khyer du 'ong ba sangs rgyas bcom ldan 'das</text></item>
<item><p>64b.1</p><section></section><text>kyi chos rnams la mi brjed pa'i dran pas klu'i rgyal po nag po dang / gau ta ma gnyis shar sha ba'i grong khyer du 'ongs na grong khyer gzhig cing mi snang bar 'gyur ba gzigs te/ de nas bcom ldan 'das kyis tshe dang ldan pa maud gal gyi bu chen po la bos te/ maud gal gyi bu chen po de bzhin</text></item>
<item><p>64b.2</p><section></section><text>gshegs pa'i glo bur ba'i bsod snyoms dag zung shig /de ci'i phyir zhe na/ maud gal gyi bu chen po glo bur gyi bsod snyoms ni rnam pa lnga ste/ lnga gang zhe na/ glo bur du lhags pa dang / mgron po dang / nad pa dang / nad g.yog dang / las byed pa rnams kyi'o/ /don</text></item>
<item><p>64b.3</p><section></section><text>'di la bcom ldan 'das nyid las byed pa yin no/ /de nas bcom ldan 'das dang / maud gal gyi bu thabs cig tu klu'i rgyal po nag po dang / gau ta ma gnyis gang na ba der gshegs shing nye bar gshegs te bka' stsal pa/ klu'i dbang po dag shur pa ri'i grong khyer mi snang bar 'gyur</text></item>
<item><p>64b.4</p><section></section><text>ba de ltar bsam par gyis shig /de gnyis kyis smras pa/ btsun pa dad pa'i shugs de 'dra bas bdag cag der 'ongs na gang yang bdag srog chags grog sbur yan chad la yang gnod par mi nus na/ shur sha pa na gnas pa'i skye bo'i tshogs la lta smos kyang ci 'tshal/ de nas bcom</text></item>
<item><p>64b.5</p><section></section><text>ldan 'das gdugs tshod gsol bar rtsom pa na/ klu de dag so so nas 'di snyam du kye ma bcom ldan 'das bdag gi chu gsol bar gyur kyang ci ma rung snyam du sems so/ /bcom ldan 'das kyis dgongs pa/ gal te gcig gi chu 'thungs na gzhan dag mi dga' bar 'gyur gyis thabs kyi</text></item>
<item><p>64b.6</p><section></section><text>rnam pa zhig bya'o zhes dgongs te/ de nas bcom ldan 'das kyis tshe dang ldan pa maud gal gyi bu chen po la bos te/ maud gal gyi bu chu lnga brgya gang du 'dus pa de las chu lhung bzed gang khyer la shog shig /btsun pa de bzhin no zhes tshe dang ldan pa maud gal gyi bu chen pos bcom ldan 'das las</text></item>
<item><p>64b.7</p><section></section><text>mnyan te/ chu bo lnga brgya gang du 'dus pa de las chu lhung bzed gang blangs te/ bcom ldan 'das gang na ba der nye bar song ste/ nye bar song nas bcom ldan 'das la chu lhung bzed bkang nas phul ba dang / bcom ldan 'das kyis blangs te gsol to/ /de nas tshe dang ldan pa maud gal</text></item>
<item><p>65a.1</p><section></section><text>gyi bu chen po 'di snyam du sems te/ sngon bcom ldan 'das kyis dge slong dag pha dang / ma dag ni bu la dka' ba byed pa ste/ gsos skyed par byed cing 'dzam bu'i gling sna tshogs ston pa ste/ phrag pa gcig la pha/ phrag pa gnyis pa la ma khyer te/ lo 'khor ba</text></item>
<item><p>65a.2</p><section></section><text>brgyar gnas pa dang / gang yang sa chen po 'di'i nor bu dang / mu tig dang / bai DUR+Ya dang / dung dang / shel dang / gser dang / dngul dang / sa le sbram dang / asma gar+b+ha dang / mu sa la gar+b+ha dang / lo he ta rA ga dang / dung g.yas su 'khyil pa la sogs</text></item>
<item><p>65a.3</p><section></section><text>pa 'di lta bu rnams kyis phyug par byas kyang bus pha dang ma la phan pa byas pa ma yin no/ /gang gis pha dang ma ma dad pa dad pa phun sum tshogs par byed cing 'dul ba dang / rab tu 'god pa dang / rab tu 'jog par byed cing tshul khrims 'chal ba tshul khrims phun sum</text></item>
<item><p>65a.4</p><section></section><text>tshogs pa dang / ser sna can gtong ba phun sum tshogs pa dang / shes rab 'chal ba shes rab phun sum tshogs par byed cing 'dul ba la rab tu 'god pa dang / rab tu 'jog par byed na/ 'di tsam gyis bus pha dang ma la phan pa byas pa</text></item>
<item><p>65a.5</p><section></section><text>yin no zhes gsungs so/ /bdag gis ma la phan pa cung zad kyang ma byas kyis da bdag gis ma gang du skyes pa bsam par bya'o zhes des bsams pa dang 'jig rten gyi khams 'od zer can du skyes par mthong zhing / gang gis 'dul zhe na/ bcom ldan 'das kyis 'dul bar</text></item>
<item><p>65a.6</p><section></section><text>mthong nas/ de 'di snyam du bdag thag ring po nas 'ongs par gyur la bdag gis don 'di bcom ldan 'das kyis dgongs par bya'o zhes/ des bcom ldan 'das la 'di skad ces gsol to/ /btsun pa bcom ldan 'das kyis sngon dge slong dag pha dang ma bu la dka' ba byed pa ste zhes</text></item>
<item><p>65a.7</p><section></section><text>gsungs na/ bdag gi ma 'jig rten gyi khams 'od zer can du skyes pa de bcom ldan 'das kyis gdul bar 'os te/ bcom ldan 'das thugs brtse ba nye bar bzung ste de gdul bar mdzad du gsol/ bcom ldan 'das kyis bka' stsal pa/ maud gal gyi bu gang gi rdzu 'phrul</text></item>
<item><p>65b.1</p><section></section><text>gyis 'gro bar bya/ bcom ldan 'das bdag gi'o/ /de nas bcom ldan 'das dang tshe dang ldan pa maud gal gyi bu chen po ri rab kyi steng du zhabs 'jog cing gshegs te/ zhag bdun gyis 'od zer can gyi 'jig rten gyi khams su phyin to/ /maud gal gyi bu chen po thag ring po nas 'ong ba bu mo</text></item>
<item><p>65b.2</p><section></section><text>bzang mos mthong ste/ mthong nas rings par de'i drung du 'ongs te smras pa/ yun ring mo zhig na bu mthong ngo yun ring mo zhig na bu mthong ngo zhes smras so/ /de na skye bo mang po'i tshogs dag 'di skad du gzhon nu ma 'di rab tu byung ba rgan po 'di'i mar ji ltar 'gyur zhes smras pa dang / de dag la</text></item>
<item><p>65b.3</p><section></section><text>'phags pa maud gal gyi bu chen pos bdag gi phung po 'di gsos shing bskyed pa des na 'di ma zhes bya'o zhes smras so/ /de nas bcom ldan 'das kyis gzhon nu ma bzang mo'i bsam pa dang / bag la nyal dang khams dang rang bzhin mkhyen par mdzad nas/ 'phags pa'i bden pa</text></item>
<item><p>65b.4</p><section></section><text>bzhi mthong ba de lta bu'i chos bstan par mdzad de/ gzhon nu ma bzang mos thos nas 'jig tshogs la lta ba'i ri'i rtse mo mtho ba nyi shu ye shes kyi rdo rjes bcom nas rgyun du zhugs pa'i 'bras bu mngon sum du byas te/ de bden pa mthong nas ched du brjod pa lan gsum du ched du brjod pa</text></item>
<item><p>65b.5</p><section></section><text>snga ma bzhin du lha dang mi la bkod do zhes bya ba'i bar du'o/ /yang smras pa/ shin tu rkyen mang ldan pa'i ngan song lam/ /'jigs su rung las khyed kyi mthu yis bsgral/ /mtho ris 'gro ba'i bsod nams sgo phye zhing / /mya ngan 'das pa'i lam ni bdag gis thob/ /khyod la</text></item>
<item><p>65b.6</p><section></section><text>brten nas bdag skyon rnam dag cing / /bdag gi mig ni shin tu rnam dag gyur/ /sdug bsngal rgya mtsho'i pha rol phyin gyur cing / /'phags pa dgyes pa'i zhi ba'i gnas thob po/ /skye rga 'chi ba'i 'khrug dang bral gyur cing / /lha dang lha min mi yi 'gro bas mchod/ /skye</text></item>
<item><p>65b.7</p><section></section><text>ba stong du mthong ba rnyed dka' ba/ /thub pa mthong ba 'bras bu bcas par gyur/ /btsun pa bdag ni mngon par 'phags so/ /mngon par 'phags so/ /ded nas bzung ste bcom ldan 'das dang chos dang dge 'dun la skyabs su mchi'o/ /bdag dge bsnyen du gzung du gsol/ </text></item>
<item><p>66a.1</p><section></section><text>dus 'di nas bzung ste ji srid 'tsho'i bar du srog dang bsngo zhing skyabs su 'gro zhing mngon par dang ngo / /bcom ldan 'das tshe dang ldan pa maud gal gyi bu chen po dang thabs cig tu bsod snyoms bzhes par gnang bar mdzod cig /bcom ldan 'das kyis gnang ste/ </text></item>
<item><p>66a.2</p><section></section><text>gzhon nu ma bzang mos bcom ldan 'das dang tshe dang ldan pa maud gal gyi bu chen po bde bar bzhugs par rig nas/ gtsang zhing bsod pa'i bza' ba dang bca' ba dag gis rang gi lag nas [(]'drim [,]'brim [)]par byed/ stobs par byed de/ lan du mar bsod pa'o/ /bza' ba dang bca' ba</text></item>
<item><p>66a.3</p><section></section><text>dag gis brims shing bstabs nas bcom ldan 'das gsol bar rig nas lag pa gnyis kyis lhung bzed gyu ste/ stan dma' ba cig blangs te bcom ldan 'das kyi mdun du chos nyan pa'i phyir 'dug par gyur to/ /bcom ldan 'das kyis de la chos bstan te/ tshe dang ldan pa</text></item>
<item><p>66a.4</p><section></section><text>maud gal gyi bu chen pos bcom ldan 'das kyi lhung bzed blangs nas bkrus te/ bcom ldan 'das kyis bka' stsal pa/ maud gal gyi bu 'gro bar bya'o/ /bcom ldan 'das gshegs shig /gang gi rdzu 'phrul gyis/ bcom ldan 'das kyi'o/ /gang yang rgyal</text></item>
<item><p>66a.5</p><section></section><text>byed kyi tshal du phyin pa de lta bu'i dgongs pa mdzad de/ bcom ldan 'das phyin tam/ maud gal gyi bu phyin to/ /de nas tshe dang ldan pa maud gal gyi bu chen po ngo mtshar skyes te smras pa/ bcom ldan 'das rdzu 'phrul 'di'i ming ci lags/ maud gal gyi bu yid mgyogs pa'o/ /</text></item>
<item><p>66a.6</p><section></section><text>btsun pa sangs rgyas kyi chos 'di ltar zab pa bdag gis rnam par mi shes te/ gal te rnam par shes par ma gyur na yang bdag gi lus til gyi phye ma tsam du gyur kyang bla na med pa yang dag par rdzogs pa'i byang chub tu sems bskyed pa bzlog par mi bya'o/ /da bdag gis ci bya ste bud shing</text></item>
<item><p>66a.7</p><section></section><text>tshig pa bzhin du gyur to zhes gsungs so/ /sangs rgyas rnams kyi sangs rgyas kyi yul ni bsam gyis mi khyab po zhes bya ba la/ bzhi las 'phros pa las 'byung ba mdzod kyi gnas gnyis pa 'di nyid du sems can gyi gnas dgu'i skabs su bris shing / mdzod kyi gnas gsum par</text></item>
<item><p>66b.1</p><section></section><text>srid pa bar ma bsam par sems can rnams kyi las kyi rnam par smin pa ni bsam gyis mi khyab po zhes yang dag par bshad do/ /ston min sprul pa po dang bcas/ /zhes bya ba la/ phran tshegs kyi sde snod las don gyi sde tshan bcu pa las mdo 'di ltar 'don te/ de nas mnyan yod na gnas</text></item>
<item><p>66b.2</p><section></section><text>pa'i bram ze dang khyim bdag de dag 'di snyam du rgyu gang dang rkyen gang gis rab tu byung ba rnams dang rab tu byung ba rnams su rtsod cing 'thab pa dang mtshang 'bru ba dang chad pas gcod pa dag byung bar gyur/ bcom ldan 'das la gus pas 'dri ba'i nus pa med do snyam mo/ /de nas bcom</text></item>
<item><p>66b.3</p><section></section><text>ldan 'das kyis mnyan yod kyi bram ze dang khyim bdag de dag gi sems thugs kyis mngon par mkhyen nas/ mgo bregs shing chos gos bgos pa skyes bu chen po'i mtshan sum cu rtsa gnyis dang dpe byad bzang po brgyad cu dang yang dag par ldan pa'i sprul pa zhig sprul par mdzad</text></item>
<item><p>66b.4</p><section></section><text>do/ /chos nyid kyis nyan thos rnams kyis sprul pa sprul nas/ nyan thos rnams smra na sprul pa yang smra bar byed la/ nyan thos rnams mi smra na sprul pa yang mi smra bar 'gyur zhing / sprul pa gcig smra na/ thams cad smra zhing / gcig mi smra na thams cad kyang mi smra bar</text></item>
<item><p>66b.5</p><section></section><text>'gyur ro/ /sangs rgyas bcom ldan 'das rnams kyis sprul pa sprul par mdzad pa na/ sangs rgyas bcom ldan 'das dri bar mdzad pa na sprul pa lung ston par byed la/ sprul pa dri bar mdzad na bcom ldan 'das lung ston par mdzad do/ /de nas sprul pa de stan las</text></item>
<item><p>66b.6</p><section></section><text>langs te bla gos phrag pa gcig tu byas nas bcom ldan 'das gang na ba der thal mo sbyar zhing phyag byas nas/ de'i tshe don gyi sde tshan 'di las brtsams te tshigs su bcad pa'i dbyangs kyis zhu ba zhus pa/ phrag dog lhan cig mya ngan smre sngags 'don/ /'thab rtsod 'di dag gang gis</text></item>
<item><p>66b.7</p><section></section><text>rab tu bskyed/ /phra ma dang bcas nga rgyal lhag nga rgyal/ /'di dag gang gis bskyed pa bdag 'dri'o/ /phrag dog lhan cig mya ngan smre sngags 'don/ /'thab dang rtsod pa 'di dag dga' bas bskyed/ /phra ma dang bcas nga rgyal lhag nga rgyal/ /'di dag dga' bas rab tu</text></item>
<item><p>67a.1</p><section></section><text>bskyed pa yin/ /zhes bya ba la sogs pa byung ngo / /gcig cig smra bar gyur pa na zhes bya ba la sogs pa'i tshigs su bcad pa'i dpe ni lung ring po'i mdo las tshangs pa'i sprul pa de dag lha'i dbang po'i phang par 'dug ste so so nas gtam smras so zhes bya ba la</text></item>
<item><p>67a.2</p><section></section><text>sogs pa 'byung ngo // //'phags pa 'od srungs chen po'i byin gyis rlabs kyis zhes bya ba la/ gang gi phyir de la bcom ldan 'das kyis bstan pa gtad de/ bcom ldan 'das yongs su mya ngan las 'das pa'i 'og tu gsung rab bsdu ba byas so/ /dgra bcom pa lnga brgya</text></item>
<item><p>67a.3</p><section></section><text>po de dag yongs su mya ngan las 'das pa dang / 'phags pa 'od srungs chen po la bstan pa yongs su gtad do/ /de ltar bya ba ma lus par byas te/ ri bya rkang mo'i steng du 'dzegs nas bcom ldan 'das kyi phyag dar khrod pa'i na bzas lus dang bsil byed dang lhung bzed gtums</text></item>
<item><p>67a.4</p><section></section><text>te/ ri gsum gyis bsgribs te/ bcom ldan 'das byams pa'i gsung rab kyi bar du nyams par ma gyur cing des rang gi 'khor rnams la rig par byed par 'gyur ro zhes byin gyis brlabs nas yongs su mya ngan las 'das so/ /gang gi tshe bcom ldan 'das byams pa 'jig rten du</text></item>
<item><p>67a.5</p><section></section><text>byung ba de'i tshe nyan thos kyi dge 'dun dang lhan cig sa phyogs der gshegs te ri gsum po dag rnam par bsal te/ bcom ldan 'das byams pa'i phyag gis rus pa'i tshogs bsnams te chos ston par 'gyur te/ chos ston pa thos nas nyan thos bye ba phrag dgu bcu rtsa drug dgra bcom</text></item>
<item><p>67a.6</p><section></section><text>pa nyid mngon sum du byed par 'gyur ro zhes phren tshegs las/ dbyangs dang zhes bya ba la sogs pa'i sman gyi gzhi'i sdom gyi tshigs su bcad pa gsum pa las rgyas par 'don to/ /chos mngon pa mdzod kyi rnam par bshad pa nye bar mkho ba zhes bya ba las mdzod kyi gnas bdun pa</text></item>
<item><p>67a.7</p><section></section><text>phal cher mdo dang sbyar ba rdzogs so// //'di ltar mdo las lhag pa'i sems kyi bslab pa dang zhes bya ba la/ lam gyi tshogs kyi bslab pa'i sgo'i mdo gsum pa dang bzhi pa las 'byung ba mdzod kyi gnas drug pa 'di nyid du/ de'i tshe de mi slob dgra bcom/ /zhes bya ba la/ </text></item>
<item><p>67b.1</p><section></section><text>tshig le'ur byas pa dang / yang tshul khrims dang / ting nge 'dzin dang / shes rab kyi rang bzhin yin zhes bris zin to/ /sems yongs su dag pa'i gtso bo zhes bya ba la/ stag gi byang chub kyi bu dang / nyan thos kyi rnam par bshad pa sdom gyi tshigs su bcad pa bcu gcig pa'i</text></item>
<item><p>67b.2</p><section></section><text>tha ma las 'byung ba mdzod kyi gnas drug par bshad zin to/ /bcom ldan 'das kyis kyang bsam gtan mi dge ba dag kyang zhes gsungs so zhes bya ba la/ tshangs pa'i tshogs kyi sdom gyi tshigs su bcad pa dang po'i maud gal gyi bu dang sbas pa'i mdo las 'di ltar 'don te/ </text></item>
<item><p>67b.3</p><section></section><text>de'i tshe na sde dpon nye dga' 'khor der 'dus par gyur cing tshogs te 'dug par gyur te/ de nas sde dpon nye dgas chen por grags pa'i bram ze 'char byed la 'di skad ces smras so/ /'char byed khyed cag 'ong ma'i tshal bya ka lan da ka gnas pa na de ltar bsam gtan dang bsam</text></item>
<item><p>67b.4</p><section></section><text>gtan gyi tshul gyis mngon par dga' ba bden nam/ sde dpon de de bzhin te/ de de bzhin no/ /bsam gtan dang bsam gtan gyi tshul gyis sdom par byed do/ /dus gcig gi tshe bcom ldan 'das gau ta ma chu bo can byi kun dze ka'i spyil bu na bzhugs te/ de'i tshe bcom ldan</text></item>
<item><p>67b.5</p><section></section><text>'das gau ta ma des bdag la bsam gtan thams cad ni bsngags shing bsam gtan thams cad kyi rab tu bsngags pa gsung ngo / /de nas tshe dang ldan pa kun dga' bos chen por grags pa'i bram ze 'char byed la 'di skad ces smras so/ /'char byed khyod 'di skad du bcom ldan 'das</text></item>
<item><p>67b.6</p><section></section><text>gau ta ma des bdag la bsam gtan thams cad bsngags shing bsam gtan thams cad kyis rab tu bsngags pa gsung ngo zhes ma smra shig /'on kyang bcom ldan 'das ni bsngags par mi 'os pa de dag gi bsngags pa mi gsung gi/ bsngags par 'os pa dag gi bsngags pa mi</text></item>
<item><p>67b.7</p><section></section><text>gsung ngo / /ji ltar bcom ldan 'das gau ta ma gang bsngags par mi 'os pa dag gi bsngags pa mi gsung zhe na/ 'char byed 'di na kha cig 'dod pa'i 'dod chags kyis kun nas dkris pa'i sems la lan mang du gnas shing 'dod pa'i 'dod chags kyis kun nas dkris pa'i</text></item>
<item><p>68a.1</p><section></section><text>skyes pa rnams la phyis nges pa 'byung ba yang dag pa ji lta ba bzhin du rab tu mi shes te/ de 'dod pa'i 'dod chags kyis kun nas dkris pas bar du bcad cing sgom par byed rab tu bsgom zhing bsgom ste/ gnod sems dang / rmugs pa dang / gnyid dang / </text></item>
<item><p>68a.2</p><section></section><text>rgod pa dang / 'gyod pa dang / the tshom gyis kun nas dkris pas sems la lan mang du gnas shing the tshom gyis kun nas dkris pa skyes pa rnams las/ phyis nges par 'byung ba yang dag pa ji lta ba bzhin mi shes te/ de the tshom gyis kun nas dkris pas rab tu bcad cing sgom</text></item>
<item><p>68a.3</p><section></section><text>par byed/ rab tu bsgom zhing bsgom ste/ 'di ltar na bsngags par ma 'os pa'i bsam gtan gyi bsngags pa mi gsung ngo / /ji ltar na bsngags par 'os pa'i bsngags pa gsung zhe na/ 'char byed 'di na dge slong 'dod pa las dben pa sdig pa mi dge ba las dben zhes bya ba</text></item>
<item><p>68a.4</p><section></section><text>nas/ bsam gtan bzhi pa bsgrubs te gnas so zhes bya ba'i bar du ste/ 'di ltar na bsngags par 'os pa bsngags so/ /kun dga' bo bcom ldan 'das gau ta mas bsngags par mi 'os pa'i bsam gtan gyi bsngags pa mi gsung zhing / bsngags par 'os pa'i</text></item>
<item><p>68a.5</p><section></section><text>bsngags pa gsung ngam/ kun dga' bo bdag la yang bya ba mang po dang bya ba mang du mchis kyis 'gro bar bya'o/ /'char byed de ltar de'i dus la bab par shes na song shig/ de nas chen por grags pa'i ma ga d+hA'i bram ze 'char byed tshe dang ldan pa kun dga' bos bshad pa la</text></item>
<item><p>68a.6</p><section></section><text>mngon par dga' zhing rjes su yi rang ste/ stan las langs te song ngo zhes gsungs so/ /gal te tshe dang drod gnyis 'dres par gsungs pa'i phyir dang zhes bya ba la/ lung bar ma'i sdom gyi tshigs su bcad pa gsum pa'i mthar gsus po che'i mdo las byung ba mdzod kyi gnas gsum</text></item>
<item><p>68a.7</p><section></section><text>pa 'di nyid du/ de las byung ba'i tshor ba drug /lnga ni lus kyi'o sems kyi gzhan/ /zhes bya bar tshe dang drod gnyis lhan cig cing 'dres par gsungs pa'i phyir skad cig ma nges par grub po zhes bya bar bris zin to// //'dam bu'i shog gnyis bzhin zhes bya ba la/ gleng gzhi</text></item>
<item><p>68b.1</p><section></section><text>ni rgyal po'i khab na'o/ /de'i tshe na tshe dang ldan pa shA ri'i bu dang / tshe dang ldan pa gsus po che gnyis rgyal po'i khab kyi bya rgod phung po'i ri la brten te gnas to/ /de nas tshe dang ldan pa shA ri'i bu dgongs ka nang du yang dag 'jog las langs te/ tshe dang ldan pa gsus po che gang na ba der</text></item>
<item><p>68b.2</p><section></section><text>nye bar song ste/ nye bar song nas tshe dang ldan pa gsus po che dang lhan cig yang dag par dga' ba dang yang dag par bde ba'i gtam rnam pa sna tshogs byas te phyogs gcig tu 'dug go/ /phyogs gcig tu 'dug nas tshe dang ldan pa shA ri'i bus tshe dang ldan pa gsus po che la 'di skad</text></item>
<item><p>68b.3</p><section></section><text>ces smras so/ /tshe dang ldan pa gsus po che dris pa lung bstan pa'i phyir skabs su 'byed na bdag phyogs cung zad cig yongs su 'dri'o/ /tshe dang ldan pa shA ri'i bu dris shig dang thos nas rig par bya'o/ /tshe dang ldan pa gsus po che rga ba yod dam/ tshe dang ldan pa shA ri'i bu</text></item>
<item><p>68b.4</p><section></section><text>yod do/ /'chi ba yod dam/ tshe dang ldan pa shA ri'i bu yod do/ /tshe dang ldan pa gsus po che ci rga ba dang 'chi ba dag rang gis byas sam/ gzhan gyis byas sam/ 'on te rang gis kyang byas shing gzhan gyis kyang byas sam/ 'on te rga ba dang 'chi ba dag rang gis kyang ma byas gzhan</text></item>
<item><p>68b.5</p><section></section><text>gyis kyang ma byas par rgyu med par byung / tshe dang ldan pa shA ri'i bu rga ba dang 'chi ba ni rang gis ma byas shing gzhan gyis ma byas la/ rang gis byas pa dang gzhan gyis byas pa yang ma yin la/ rga ba dang 'chi ba dag ni rang gis ma byas gzhan gyis ma byas par rgyu med pa las kyang ma</text></item>
<item><p>68b.6</p><section></section><text>byung gi/ 'on kyang skye ba'i rkyen gyis rga ba dang 'chi ba byung ngo / tshe dang ldan pa gsus po che ci skye ba rang gis byas sam/ 'on te gzhan gyis byas sam/ 'on te rang gis kyang byas shing gzhan gyis kyang byas sam/ skye ba dang rga ba dag rang gis ma byas gzhan gyis ma byas par</text></item>
<item><p>68b.7</p><section></section><text>rgyu med pa las byung / tshe dang ldan pa shA ri'i bu skye ba ni rang gis ma byas shing gzhan gyis ma byas la/ rang gis byas pa dang gzhan gyis byas pa yang ma yin la/ skye ba ni rang gis ma byas gzhan gyis ma byas par rgyu med pa las byung ba yang ma yin no/ /'on kyang srid pa'i</text></item>
<item><p>69a.1</p><section></section><text>rkyen gyis skye ba byung ngo / /tshe dang ldan pa gsus po che ci srid pa rang gis byas sam/ 'on te gzhan gyis byas sam/ 'on te rang gis kyang byas shing gzhan gyis kyang byas sam/ 'on te srid pa rang gis kyang ma byas gzhan gyis kyang ma byas par rgyu med pa las byung / </text></item>
<item><p>69a.2</p><section></section><text>tshe dang ldan pa shA ri'i bu srid pa ni rang gis kyang ma byas shing gzhan gyis kyang ma byas la/ rang gis byas pa dang gzhan gyis byas pa yang ma yin la/ srid pa ni rang gis ma byas gzhan gyis ma byas par rgyu med pa las byung ba yang ma yin te/ 'on kyang len pa'i rkyen gyis srid pa'o/ /tshe dang</text></item>
<item><p>69a.3</p><section></section><text>ldan pa gsus po che ci len pa rang gis byas sam/ 'on te gzhan gyis byas sam/ 'on te rang gis kyang byas shing gzhan gyis kyang byas sam/ 'on te len pa rang gis kyang ma byas gzhan gyis kyang ma byas par rgyu med pa las byung / tshe dang ldan pa shA ri'i bu len pa ni rang gis ma byas shing</text></item>
<item><p>69a.4</p><section></section><text>gzhan gyis ma byas la/ rang gis byas pa dang gzhan gyis byas pa yang ma yin la/ len pa ni rang gis ma byas gzhan gyis ma byas par rgyu med pa las byung ba yang ma yin te/ 'on kyang srid pa'i rkyen gyis len pa byung ngo / /tshe dang ldan pa gsus po che srid pa rang gis byas sam/ 'on te</text></item>
<item><p>69a.5</p><section></section><text>gzhan gyis byas sam/ 'on te rang gis kyang byas shing gzhan gyis kyang byas sam/ 'on te sred pa rang gis kyang ma byas gzhan gyis kyang ma byas par rgyu med pa las byung / tshe dang ldan pa shA ri'i bu sred pa ni rang gis kyang ma byas shing gzhan gyis kyang ma byas la/ rang gis byas pa dang gzhan</text></item>
<item><p>69a.6</p><section></section><text>gyis byas pa yang ma yin la/ sred pa rang gis ma byas gzhan gyis ma byas par rgyu med pa las byung ba yang ma yin te/ 'on kyang tshor ba'i rkyen gyis sred pa byung ngo / /tshe dang ldan pa gsus po che tshor ba rang gis byas sam/ /'on te gzhan gyis byas sam/ 'on te rang gis kyang byas shing</text></item>
<item><p>69a.7</p><section></section><text>gzhan gyis kyang byas sam/ 'on te tshor ba rang gis ma byas gzhan gyis ma byas par rgyu med pa las byung / tshe dang ldan pa shA ri'i bu tshor ba ni rang gis kyang ma byas shing gzhan gyis kyang ma byas la/ rang gis byas pa yang ma yin gzhan gyis byas pa yang ma yin la/ tshor ba rang gis ma byas</text></item>
<item><p>69b.1</p><section></section><text>gzhan gyis ma byas par rgyu med pa las byung ba yang ma yin te/ 'on kyang rig pa'i rkyen gyis tshor ba byung ngo / /tshe dang ldan pa gsus po che reg pa rang gis byas sam/ 'on te gzhan gyis byas sam/ 'on te rang gis kyang byas shing gzhan gyis kyang byas sam/ 'on te reg pa rang</text></item>
<item><p>69b.2</p><section></section><text>gis ma byas gzhan gyis ma byas par rgyu med pa las byung / tshe dang ldan pa shA ri'i bu reg pa ni rang gis ma byas shing gzhan gyis ma byas la/ rang gis byas pa dang gzhan gyis byas pa yang ma yin la/ reg pa rang gis ma byas gzhan gyis ma byas par rgyu med pa las byung ba yang</text></item>
<item><p>69b.3</p><section></section><text>ma yin te/ 'on kyang skye mched drug gi rkyen gyis reg pa byung ngo / /tshe dang ldan pa gsus po che skye mched drug rang gis byas sam/ 'on te gzhan gyis byas sam/ 'on te rang gis kyang byas shing / gzhan gyis kyang byas sam/ 'on te skye mched drug rang gis ma byas gzhan gyis</text></item>
<item><p>69b.4</p><section></section><text>ma byas par rgyu med pa las byung / tshe dang ldan pa shA ri'i bu skye mched drug ni rang gis ma byas shing gzhan gyis kyang ma byas la/ rang gis byas pa dang gzhan gyis ma byas pa yang ma yin la/ skye mched drug ni rang gis ma byas gzhan gyis ma byas par rgyu med pa las byung ba yang ma yin te/ </text></item>
<item><p>69b.5</p><section></section><text>'on kyang ming dang gzugs kyi rkyen gyis skye mched drug byung ngo / /tshe dang ldan pa gsus po che ming dang gzugs rang gis byas sam/ 'on te gzhan gyis byas sam/ 'on te rang gis kyang byas shing gzhan gyis kyang byas sam/ ming dang gzugs rang gis ma byas/ gzhan gyis ma byas par rgyu</text></item>
<item><p>69b.6</p><section></section><text>med pa las byung / tshe dang ldan pa shA ri'i bu ming dang gzugs ni rang gis ma byas shing gzhan gyis kyang ma byas la/ rang gis byas pa dang gzhan gyis byas pa yang ma yin la/ ming dang gzugs ni rang gis ma byas gzhan gyis kyang ma byas par rgyu med pa las byung ba yang ma yin te/ 'on</text></item>
<item><p>69b.7</p><section></section><text>kyang rnam par shes pa'i rkyen gyis ming dang gzugs byung ngo / /tshe dang ldan pa gsus po che rnam par shes pa rang gis byas sam/ 'on te gzhan gyis byas sam/ 'on te rang gis kyang byas shing gzhan gyis kyang byas sam/ 'on te rnam par shes pa rang gis ma byas gzhan gyis kyang</text></item>
<item><p>70a.1</p><section></section><text>ma byas par rgyu med pa las byung / tshe dang ldan pa shA ri'i bu rnam par shes pa ni rang gis ma byas shing gzhan gyis kyang ma byas la/ rang gis byas pa dang gzhan gyis byas pa yang ma yin la/ rnam par shes pa rang gis ma byas gzhan gyis kyang ma byas par rgyu med pa las</text></item>
<item><p>70a.2</p><section></section><text>byung ba yang ma yin te/ 'on kyang ming dang gzugs kyi rkyen gyis rnam par shes pa byung ngo / /tshe dang ldan pa gsus po che snga mas phyi ma dang / phyi mas snga ma 'di ji ltar rigs par 'gyur te/ de ltar tshe dang ldan pa gsus po ches 'di skad du/ tshe dang ldan pa shA ri'i bu ming dang</text></item>
<item><p>70a.3</p><section></section><text>gzugs ni rang gis ma byas shing gzhan gyis ma byas la/ rang gis byas pa dang gzhan gyis byas pa yang ma yin la/ ming dang gzugs rang gis ma byas gzhan gyis ma byas par rgyu med pa las byung ba yang ma yin no/ /'on kyang rnam par shes pa'i rkyen gyis ming dang gzugs byung</text></item>
<item><p>70a.4</p><section></section><text>ngo zhes bshad pa la/ da ltar ni ming dang gzugs kyi rkyen gyis rnam par shes pa byung ngo zhes tshe dang ldan pa gsus po ches bshad pa'i don mi shes te/ tshe dang ldan pa gsus po ches bshad pa'i don 'di ji ltar blta bar bya/ de'i phyir tshe dang ldan pa shA ri'i bus skyes bu mkhas pa rnams ni</text></item>
<item><p>70a.5</p><section></section><text>dpes rnam par bshad pa'i don shes par 'gyur bas re zhig dpe nyon cig /dper na 'dam bu'i shog gnyis blang ba dag phan tshun bsten cing phan tshun 'brel ba dang / phan tshun bsten cing gnas te/ de las 'ga' zhig gis gcig blangs nas gnyis pa lhung bar gyur pa de bzhin du/ </text></item>
<item><p>70a.6</p><section></section><text>tshe dang ldan pa shA ri'i bu ches gnyis po 'di dag ni phan tshun bsten pa phan tshun 'brel ba/ phan tshun bsten cing gnas pa ste/ rnam par shes pa'i rkyen gyis ming dang gzugs yin zhing / ming dang gzugs kyi rkyen gyis rnam par shes pa yin no/ /tshe dang ldan pa gsus po che ji ltar ston</text></item>
<item><p>70a.7</p><section></section><text>pa'i nyan thos mkhas pa gsal ba dul ba 'jigs pa med pa 'chi ba med pa dang / 'chi ba med pa'i khams lus kyis mngon sum byas shing bsgrubs te gnas pa dag gis 'di lta bu'i rang bzhin zab cing zab pa'i dris pa dag yang dag pa'i shes rab kyis rnam par dpyad nas lung bstan pa</text></item>
<item><p>70b.1</p><section></section><text>legs so legs so/ /tshe dang ldan pa gsus po che ni tshangs par spyod pa mkhas pa dag gis spyi bo la thod bzhin du thogs te/ blta ba'i phyir 'gros rnyed pa dang / bsnyen bkur ba de dag ni rnyed pa legs par rnyed pa'o/ /bdag cag kyang rnyed pa legs par rnyed de/ bdag cag tshe dang</text></item>
<item><p>70b.2</p><section></section><text>ldan pa gsus po che blta ba'i phyir 'gro ba dang / bsnyen bkur rnyed pa 'ba' zhig tu ma zad kyi tshe dang ldan pa gsus po che bdag cag sum cu pa'i chos kyi rnam grangs bstan pa la bdag mngon par spro zhing bstod la rjes su yi rang ste/ tshe dang ldan pa gsus po che dge slong na ba dang 'chi ba la yid</text></item>
<item><p>70b.3</p><section></section><text>'byung ba dang / 'dod chags dang bral ba dang / 'gog pa'i chos ston par byed na dge slong chos kyi gtam smra ba zhes bya'o/ /skye ba dang / srid pa dang / len pa dang / sred pa dang / tshor ba dang / reg pa dang / skye mched drug dang / ming dang / gzugs dang / rnam par shes pa la skyo</text></item>
<item><p>70b.4</p><section></section><text>ba dang / 'dod chags dang bral ba dang / 'gog pa'i chos ston par byed na dge slong chos kyi gtam smra ba zhes bya ba brjod par bya'o/ /tshe dang ldan pa gsum po che na ba dang 'chi ba la yid 'byung ba dang / 'dod chags dang bral ba dang / 'gag pa rtogs na dge slong chos kyi gtam</text></item>
<item><p>70b.5</p><section></section><text>smra ba zhes bya'o bya ba nas/ snga ma bzhin du rnam par shes pa la yid 'byung ba dang / 'dod chags dang bral ba dang 'gog pa dag rtogs par gyur na dge slong chos kyi gtam smra ba zhes bya'o/ /tshe dang ldan pa gsus po che dge slong na ba dang 'chi ba la yid 'byung ba dang / 'dod</text></item>
<item><p>70b.6</p><section></section><text>chags dang bral ba dang 'gog pa dang nye bar len pa med par zag pa las sems rnam par grol bar 'gyur na dge slong chos kyi gtam smra ba zhes brjod par bya'o/ /tshe dang ldan pa gsus po che skye ba dang / srid pa dang / len pa dang / sred pa dang / tshor ba dang / reg pa dang / skye mched drug dang / </text></item>
<item><p>70b.7</p><section></section><text>ming dang gzugs dang / rnam par shes pa la yid 'byung ba dang / 'dod chags dang bral ba dang / 'gog pa dang nye bar len pa med par zag pa rnams las sems rnam par grol bar gyur na dge slong chos kyi gtam smra ba zhes brjod par bya'o/ /tshe dang ldan pa shA ri'i bu ston pa'i nyan thos</text></item>
<item><p>71a.1</p><section></section><text>mkhas pa gsal ba dul ba 'jigs pa med pa zhes bya ba nas/ snga ma bzhin du blta ba'i phyir 'gro ba dang bsnyen bkur rnyed pa zhes bya ba nas/ legs so legs so zhes bya ba'i bar du ste/ skyes bu dam pa de gnyis phan tshun du mngon par dga' zhing rjes su</text></item>
<item><p>71a.2</p><section></section><text>yi rangs nas stan las langs te song ngo zhes gsungs so/ /gang yang rnam par shes pa'i rkyen gyis ming dang gzugs zhes bya ba la/ rten cing 'brel bar 'byung ba'i mdo de dang / de las 'don te/ gang yang gzugs la sogs pa las gzhan du rnam par shes pa 'gro ba dang 'ong ba</text></item>
<item><p>71a.3</p><section></section><text>bkag pa'i phyir zhes bya ba la/ phung po'i sdom gyi tshigs su bcad pa bdun pa'i mngon par mi byed ces bya ba'i mdo'i mtha' las 'byung ba dang / bdag med ces bya ba'i sdom gyi tshigs su bcad pa'i mdo gsum par sa bon gyi rnam pa lnga zhes bya ba'i mdo gsum pa las byung ba mdzod</text></item>
<item><p>71a.4</p><section></section><text>kyi gnas drug pa 'di nyid du 'phags pa'i bden pa bsam par sa bon gyi rnam pa lnga zhes bya ba ni nye bar len pa dang bcas pa'i rnam par shes pa'i tshig bla dgas so zhes bya ba der bshad zin to/ /zas bzhi gsungs pa'i phyir zhes bya ba la/ gleng gzhi yang dag par ldan pa'i sgo dang po las</text></item>
<item><p>71a.5</p><section></section><text>bu'i sha'i dpes bstan pa mdzod kyi gnas gsum pa 'di nyid du/ 'gro ba zas kyi gnas pa yin/ /zhes bya bar zas kyi dbang du byas te/ bshad pa blta bar bya'o/ /gal te kham du byed pa'i zas za ba'i lha rnams las 'das te zhes bya ba la/ lung bar ma'i bdun pa las sdom gyi tshigs</text></item>
<item><p>71a.6</p><section></section><text>su bcad pa tha ma las 'char byed kyi mdo las 'don te/ de'i mdo'i dum bu yang mdzod kyi gnas gnyis pa'i/ 'gog pa dang po mi nang du/ /zhes bya bar bstan te/ gzhan du na 'char byed kyi mdo las 'gal lo zhes bya bar bris pa blta bar bya'o/ /dga' ba'i zas zhes gsungs pa'i</text></item>
<item><p>71a.7</p><section></section><text>phyir zhes bya ba la/ ji ltar re zhig brgya byin gyis dris pa'i mdo las mdzod kyi gnas drug pa 'di nyid du/ 'dod par tshe yongs gyur pa'i 'phags/ /khams gzhan du ni 'gro mi byed/ /ces bshad zin to/ /gzugs med pa rnams ni gzugs las nges par 'byung ba yin no zhes bya ba la/ </text></item>
<item><p>71b.1</p><section></section><text>gleng gzhi ni mnyan du yod pa na'o/ /nges par 'byung ba'i khams ni rnam pa gsum ste/ 'dod pa rnams las nges par 'byung ba ni gzugs can rnams so/ /gzugs med pa rnams ni gzugs las nges par 'byung ba yin no/ /gang cung zad mngon par sems shing mngon par 'dus byas pa de</text></item>
<item><p>71b.2</p><section></section><text>dag 'gags pa ni nges par 'byung ba'o zhes gsungs so/ /gzugs med pa'i rnam par thar pa zhi ba gang dag ces bya ba la/ lung bar ma'i sdom gyi tshigs su bcad pa bdun pa'i phyi ma las ba lang skyong gi mdo las byung ba dang / ting nge 'dzin yang dag par ldan pa'i lus su gtogs</text></item>
<item><p>71b.3</p><section></section><text>pa'i dran pa nye bar gzhag pa dang / rnam grangs rnam par bshad pa'i sdom gyi tshigs su bcad pa gnyis pa'i mdo dgu pa las 'byung ba mdzod kyi gnas gnyis pa 'di nyid du dbang po'i rna ba bshad par gzugs na drug go zhes bshad zin to/ /gzugs can ma yin pa'i sems can dag</text></item>
<item><p>71b.4</p><section></section><text>kyang yod ces bya ba la/ mdzod kyi gnas gsum pa 'di nyid du rnam par shes pa'i gnas bdun dang / sems can gyi gnas dgu bstan pa'i mdo sems can lus tha dad cing 'du shes tha dad pa zhes bya ba nas/ sems can gyi ni gnas dgur 'dod/ /ces bya bar bshad zin to/ /</text></item>
<item><p>71b.5</p><section></section><text>bcom ldan 'das kyis kyang bsam gtan dag la ni zhes bya ba la/ nyan thos kyi rnam par bshad pa'i sdom gyi tshigs su bcad pa nyi shu pa las byung ba mdzod kyi gnas gsum pa 'di nyid du srid pa bar ma'i rnam pa yod pa nyid sgrub par byed pa bkod par mdo rgyas par bris zin to/ /gal</text></item>
<item><p>71b.6</p><section></section><text>te de la yang 'di ltar 'du shes ni nad do/ /'du shes ni 'bras so zhes bya ba la/ bcom ldan 'das rgyal po'i khab kyi 'od ma'i tshal bya ka lan da ka gnas pa na bzhugs te/ de nas bcom ldan 'das kyis dge slong rnams la bos te/ dge slong dag rangs byed kyi bu lhag spyod 'bras dang</text></item>
<item><p>71b.7</p><section></section><text>'bras kyi rtsa ba yongs su bsal ba'o zhes rnam par shes pa 'dis shes par gyur na/ 'di ni thams cad rig pa'i shes pa/ 'di ni thams cad tshor ba'i shes pa'o zhes 'di ltar lta zhing 'di skad du smra ste/ dge slong dag rangs byed kyi bu lhag spyod ni thams cad ma rig pa la thams cad</text></item>
<item><p>72a.1</p><section></section><text>rig pa'i nga rgyal can/ thams cad ma tshor ba la thams cad tshor ba'i nga rgyal can 'bras dang 'bras kyi rtsa ba yongs su ma bsal ba la 'bras dang 'bras kyi rtsa ba yongs su bsal ba'i nga rgyal can te/ dge slong dag rangs byed kyi bu lhag spyod ni 'di ltar lta zhing 'di skad du smra ste/ 'du shes ni</text></item>
<item><p>72a.2</p><section></section><text>nad do/ /'du shes ni 'bras so/ /'du shes ni zug rngu'o/ /'du shes med pa ni kun du rmongs pa'o/ /'di lta ste 'du shes med 'du shas med min skye mched ni zhig/ 'di ni gya nom pa'o zhes de 'du shes med 'du shes med min skye mched kyi lam bsgoms nas 'du shes med 'du shes med min skye mched kyi lha rnams</text></item>
<item><p>72a.3</p><section></section><text>dang skal ba mnyam par skyes so/ /dge slong dag rangs byed kyi bu lhag spyod ni 'jig tshogs la lta ba can/ 'jig tshogs la lta bas bcings shing yongs su ma grol ba/ 'jig tshogs can te/ de gnas de nas 'chi 'phos nas 'di lta bu 'ong bar 'gyur te/ skye gnas dman pa byi la'i skye</text></item>
<item><p>72a.4</p><section></section><text>gnas su skye bar 'gyur te/ dge slong dag gang zhig 'bras dang 'bras kyi rtsa ba yongs su bsal ba'o zhes rnam par shes pa 'dis yongs su shes par gyur na/ 'di ni thams cad rig pa'i shes pa/ 'di ni thams cad tshor ba'i shes pa'o zhes smra ba 'di ni yang dag par smra ba ste/ ci'i phyir</text></item>
<item><p>72a.5</p><section></section><text>de'i yang dag par smras pas smra ba yin zhe na/ 'bras dang 'bras kyi rtsa ba yongs su bsal ba'o zhes rnam par shes pa 'dis shes par gyur na 'di ni thams cad rig pa'i shes pa 'di ni thams cad tshor ba'i shes pa ste/ dge slong dag ji ltar thams cad rig pa yin zhe na/ 'di ni</text></item>
<item><p>72a.6</p><section></section><text>dge slong rig pa'i skye mched drug rnams kyi kun 'byung ba dang / mi snang ba dang / ro myang ba dang / nyes dmigs dang / nges par 'byung ba yang dag pa ji lta ba bzhin rab tu shes pa ste/ 'di ltar na dge slong thams cad rig par 'gyur ro/ /dge slong ji ltar na dge slong thams cad</text></item>
<item><p>72a.7</p><section></section><text>tshor ba yin zhe na/ 'di na dge slong tshor ba rnams kyi kun 'byung ba dang / mi snang ba dang / ro myang ba dang / nyes dmigs dang / nges par 'byung ba yang dag pa ji lta ba bzhin rab tu shes te/ 'di ltar na dge slong thams cad tshor bar 'gyur ro/ /dge slong dag 'bras zhes bya ba 'di ni</text></item>
<item><p>72b.1</p><section></section><text>lus gzugs can rags pa 'byung ba chen po bzhis bskyed cing pha dang ma'i mi gtsang ba las yang dag par byung ba zan dron dang 'bras chan gyis gsos shing / rtag tu khrus dang byug pa byas kyang 'jig cing gyes pa'i chos can gyi de'i tshig bla dgas so/ /dge slong dag 'bras kyi rtsa ba zhes bya ba</text></item>
<item><p>72b.2</p><section></section><text>'di ni mig ni yid du 'ong ba dang mi 'ong ba'i gzugs la 'dzag cing / rna ba ni sgra/ sna ni dri/ lce ni ro/ /lus ni reg bya dang / yid ni yid du 'ong ba dang mi 'ong ba'i chos la 'dzag pa'i phyir ro/ /'bras kyi rtsa ba zhes bya ba 'di ni ma rig pa dang srid pa'i sred pa'i tshig bla dgas so/ /gang gi phyir</text></item>
<item><p>72b.3</p><section></section><text>dge slong ma rig pa dang srid pa'i srid pa yongs su spangs shing yongs su shes par gyur pa ste/ shing ta la mgo bcad pa ltar drungs phyung zhing mi snang zhing phyis mi skye ba'i chos can du byas pa 'di ni 'bras dang 'bras kyi rtsa ba yongs su bsal bar yongs su shes pa zhes bya'o zhes gsungs so/ /</text></item>
<item><p>72b.4</p><section></section><text>gang sems gnas pa dang yang dag par gnas pa zhes bya ba la/ de dang de las 'don te/ ji ltar re zhig lam gyi tshoms kyi lam gyi yan lag gi sgo'i log pa nyid ces bya ba'i sdom gyi tshigs su bcad pa bdun pa'i mdo gsum pa las 'byung ba mdzod kyi gnas bzhi par/ rnam gsum dri med</text></item>
<item><p>72b.5</p><section></section><text>gzugs gsungs dang / /'phel dang ma byas lam rdzogs phyir/ /zhes bya ba'i skabs su/ spong ba dag ni chu lon du gsungs zhes bya bar blta bar bya'o/ /'o na mdo las bde ba'i dbang po gang zhe na zhes bya ba la/ lam gyi tshoms [(]gyi [,]kyi[)]dbang po'i sgo'i sdom gyi tshigs su bcad pa gnyis pa'i mtha'i cha</text></item>
<item><p>72b.6</p><section></section><text>las 'byung ba blta bar bya ste/ 'di nyid kyi mdzod kyi gnas gnyis par/ lus tshor sim pa ma yin gang / /sdug bsngal dbang po zhes bya bar bshad zin to/ /bde ba lus kyis myong ba zhes bya ba la bsam gtan gyi rnam par byed pa de dang de las 'di ltar 'don te/ de dga' ba las 'dod chags</text></item>
<item><p>72b.7</p><section></section><text>dang bral te/ dran pa shes rab dang ldan zhing btang snyoms su gnas te/ bde ba lus kyis myong ba gang 'phags pa rnams kyis dran pa dang ldan zhing btang snyoms pa'o zhes brjod pa ste/ dga' ba med pa'i bsam gtan gsum pa bsgrubs te gnas so zhes gsungs so/ /gang gi tshe</text></item>
<item><p>73a.1</p><section></section><text>'phags pa nyan thos rab tu dben pa zhes bya ba la sogs pa la/ bcom ldan 'das mnyan yod na rgyal byed kyi tshal mgon med zas sbyin gyi kun dga' ra bar dbyar gnas pa'i phyir gshegs so/ /de nas khyim bdag mgon med zas sbyin bcom ldan</text></item>
<item><p>73a.2</p><section></section><text>'das gang na ba der nye bar song ste/ nye bar song nas bcom ldan 'das kyi zhabs la spyi bos phyag byas te phyogs gcig tu 'dug go/ /phyogs gcig tu 'dug nas khyim bdag mgon med zas sbyin la chos kyi gtam gyis yang dag par bstan par mdzad/ yang dag par bskul/ </text></item>
<item><p>73a.3</p><section></section><text>yang dag par gzengs bstod/ yang dag par dga' bar mdzad de/ chos dang ldan pa'i gtam gyis rnam grangs du mar yang dag par bstan/ yang dag par bskul/ yang dag par dga' bar mdzad nas cang mi gsung bar bzhugs so/ /de nas</text></item>
<item><p>73a.4</p><section></section><text>khyim bdag mgon med zas sbyin stan las langs te bla gos phrag pa gcig tu byas nas bcom ldan 'das gang na ba der thal mo sbyar te phyag byas nas bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs cig tu zla ba gsum du chos gos dang</text></item>
<item><p>73a.5</p><section></section><text>bsod snyoms dang / mal cha dang / stan dang / na ba'i rkyen sman dang / 'tsho ba'i yo byad bzhes par gnang bar mdzad du gsol/ bcom ldan 'das kyis khyim bdag mgon med zas sbyin la cang mi gsung bar gnang bar mdzad do/ /de nas khyim bdag mgon med zas sbyin gyis bcom ldan 'das</text></item>
<item><p>73a.6</p><section></section><text>kyis cang mi gsung bar gnang bar rig nas bcom ldan 'das kyi zhabs la spyi bos phyag byas nas song ngo / /bcom ldan 'das dge slong gi dge 'dun dang thabs cig tu dbyar zla ba gsum du khyim bdag mgon med zas sbyin gyis chos gos dang / bsod snyoms dang / mal cha dang / stan dang / na ba'i</text></item>
<item><p>73a.7</p><section></section><text>rkyen sman dang / 'tsho ba'i yo byad kyis nye bar gnas par byas te/ de nas khyim bdag mgon med zas sbyin dbyar zla ba gsum 'das pa'i 'og tu bcom ldan 'das gang na ba der nye bar song nas bcom ldan 'das kyi zhabs la spyi bos phyag byas te phyogs gcig tu 'dug go/ /phyogs</text></item>
<item><p>73b.1</p><section></section><text>gcig tu 'dug pa dang / bcom ldan 'das kyis khyim bdag mgon med zas sbyin la 'di skad ces bka' stsal to/ /khyim bdag legs so legs so de bzhin gshegs pa dge slong gi dge 'dun dang thabs cig tu dbyar zla ba gsum du chos gos dang / bsod snyoms dang / </text></item>
<item><p>73b.2</p><section></section><text>mal cha dang / stan dang / na ba'i rkyen sman dang / 'tsho ba'i yo byad kyis nye bar gnas par byas kyi/ khyim bdag ma 'ongs pa na mtho ris 'grub par byed pa skal ba khyad par can gyi rnam par smin pa bde ba can gong mar 'gro bar 'gyur ro/ /khyim bdag 'di tsam kyis dga' bar mi bya ste/ </text></item>
<item><p>73b.3</p><section></section><text>'on kyang dus dang dus su rab tu dben pa'i bde ba lus kyis mngon sum du byas nas bsgrubs te/ gnas pa de ltar bslab par bya'o/ /de nas khyim bdag mgon med zas sbyin bcom ldan 'das kyis gsungs pa la mngon par dga' zhing rjes su yi rangs te bcom ldan 'das kyi drung nas song</text></item>
<item><p>73b.4</p><section></section><text>ngo / /de'i tshe tshe dang ldan pa shA ri'i bu 'khor 'dus pa de na tshogs shing 'dug par gyur te/ de nas tshe dang ldan pa shA ri'i bu khyim bdag mgon med zas sbyin bcom ldan 'das kyi drung nas song nas ring du lon par rig nas bcom ldan 'das la 'di skad ces gsol to/ /btsun pa ngo mtshar ro</text></item>
<item><p>73b.5</p><section></section><text>zhes bya ba nas 'di ltar bcom ldan 'das kyis khyim bdag mgon med zas sbyin las brtsams te/ khyim bdag legs so legs so zhes bya ba nas/ snga ma bzhin du de ltar bslab par bya'o zhes bya ba'i bar du ste/ gang gi tshe 'phags pa nyan thos rab tu dben pa'i bde ba lus kyis mngon sum</text></item>
<item><p>73b.6</p><section></section><text>du byas shing bsgrubs te gnas pa de'i tshe chos lnga yongs su spong zhing chos lnga bsgom pa yongs su rdzogs par 'gyur te/ chos lnga yongs su spong bar 'gyur ba gang zhe na/ gang yang 'dod pa nye bar sdud pa'i yid bde ba yongs su spong ba dang / gang 'dod pa nye bar sdud pa'i yid mi bde ba yongs su</text></item>
<item><p>73b.7</p><section></section><text>spong ba dang / gang yang mi dge ba nye bar sdud pa'i yid bde ba yongs su spong ba dang / gang mi dge ba nye bar sdud pa'i yid mi bde ba yongs su spong ba dang / gang mi dge ba nye bar sdud pa'i btang snyoms yongs su spong bar 'gyur ba ste/ chos lnga po 'di dag yongs su spong bar 'gyur ro/ /chos lnga po</text></item>
<item><p>74a.1</p><section></section><text>bsgom pa yongs su rdzogs par gyur pa gang zhe na/ dga' ba dang / rangs pa dang / shin tu sbyangs pa dang / bde ba dang / ting nge 'dzin no/ /shA ri'i bu de de bzhin te/ gang gi tshe 'phags pa nyan thos rab tu dben pa'i dga' ba lus kyis mngon sum du byas shing bsgrubs</text></item>
<item><p>74a.2</p><section></section><text>te gnas zhes bya ba nas/ snga ma bzhin du ting nge 'dzin to zhes bya ba'i bar du'o zhes gsungs so/ /mdo las kyang lus shin tu sbyangs pa dang zhes bya ba la/ lam gyi tshoms kyi byang chub kyi yan lag gi sgo'i sdom gyi tshigs su bcad pa gnyis pa'i mdo dang po las 'byung ba mdzod kyi gnas</text></item>
<item><p>74a.3</p><section></section><text>gnyis par/ dad dang bag yod shin tu sbyangs/ /zhes bya ba'i tshig le'ur byas pa dang / mdo las lus shin tu sbyangs pa zhes kyang 'byung ba ma yin nam zhes bya bar bris pa blta bar bya'o/ /zag pa dang bcas pa'i chos rnams gang zhe na zhes bya ba la/ skye mched drug gi tshogs</text></item>
<item><p>74a.4</p><section></section><text>kyis bsdus pa'i sdom dang po'i lam zhes bya ba'i sdom gyi tshigs su bcad pa'i tha ma las 'byung ba mdzod kyi gnas dang por/ zag bcas zag pa med chos rnams/ /zhes bya bar bris zin to/ /bcom ldan 'das kyis rnam par sgyur ba'i mdo las zhes bya ba la/ lam gyi tshogs kyi</text></item>
<item><p>74a.5</p><section></section><text>dbang po'i sgo'i sdom gyi tshigs su bcad pa gnyis pa las 'byung ba mdzod kyi gnas gsum par/ nang gi skyon dang chos mtshungs phyir/ /zhes bya bar bstan cing / 'dir sdug bsngal gyis dbang po 'gags so zhes bya bar bshad zin to/ /rnam par sgyur ba'i mdo las bsam gtan bzhi pa</text></item>
<item><p>74a.6</p><section></section><text>na bde ba'i dbang po 'gag par 'gyur ro zhes bya ba la sogs pa 'byung ngo / /bde ba yang spangs te zhes bya ba la/ bsam gtan bzhi pa'i dbang du byas nas mdo de dang de las 'don pa ste/ de bde ba yang spangs sdug bsngal ba yang spangs shing yid bde ba dang yid mi bde ba snga nas kyang nub</text></item>
<item><p>74a.7</p><section></section><text>pas bde ba yang ma yin/ sdug bsngal ba yang ma yin par btang snyoms yongs su dag par bsam gtan bzhi pa bsgrubs te gnas so zhes 'byung / bcom ldan 'das kyis bsam gtan gsum ni skyon dang bcas pa'i phyir g.yo ba dang bcas par gsungs zhes bya ba lung bar ma'i sdom gyi tshigs</text></item>
<item><p>74b.1</p><section></section><text>su bcad pa gnyis pa'i dang po'i mdo las te/ mdo dum bu mdzod kyi gnas gsum par/ bzhi pa g.yo ba med pa yin/ /zhes bya bar bshad pa blta bar bya'o/ /mdo las rlung med pa'i mar me dper mdzad pa'i phyir ro zhes bya ba la/ phung po las/ dbyu gu gsum dang gong bu gsum/ /</text></item>
<item><p>74b.2</p><section></section><text>lu hi ta yi rnam bshad gnyis/ /zhes bya ba'i lu hi ta'i mdo dang po la rlung med pa'i mar me'i dpe 'di ltar 'don te/ lu hi ta gang gi tshe 'phags pa nyan thos bde ba yang spangs shing / sdug bsngal ba yang spangs te zhes bya ba nas/ bsam gtan bzhi pa bsgrubs te gnas pa de'i tshe sems</text></item>
<item><p>74b.3</p><section></section><text>mtho bar mi 'gyur zhing dma' bar mi 'gyur bar mngon par gnas shing mi g.yo ba thob ste/ dper na khang pa'am khang pa'i khyams su mar me bzhag pa dud 'gro'am bya'am mis ma bskul zhing ma bskyod pa de srid du mi mtho mi dma' bar mi 'gyur bar mngon par gnas shing mi g.yo ba thob po/ /lu hi ta</text></item>
<item><p>74b.4</p><section></section><text>gang gi tshe 'phags pa nyan thos bsam gtan can bde ba yang spangs shing zhes bya ba nas bsam gtan bzhi pa bsgrubs te gnas pa de'i sems kyang de'i tshe mtho bar mi 'gyur zhing dma' bar mi 'gyur bar mngon par gnas shing mi g.yo ba thob po zhes gsungs so/ /yang ting nge 'dzin thams</text></item>
<item><p>74b.5</p><section></section><text>cad mdor bsdus te zhes bya ba la/ gleng gzhi ni mnyan du yod pa na'o/ /ting nge 'dzin ni rnam pa gsum ste/ rtog pa dang bcas shing dpyod pa dang bcas pa'i ting nge 'dzin dang / rtog pa med la dpyod pa tsam gyi ting nge 'dzin dang / rtog pa yang med la dpyod pa yang med pa'i ting nge 'dzin to zhes</text></item>
<item><p>74b.6</p><section></section><text>gsungs so/ /yang stong pa nyid kyi ting nge 'dzin dang zhes bya ba la/ gleng gzhi ni mnyan du yod pa na'o/ /ting nge 'dzin ni rnam pa gsum ste/ stong pa nyid kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin to zhes gsungs so/ /lam yang gzings</text></item>
<item><p>74b.7</p><section></section><text>lta bur gdon mi za bar dor bar bya ba'i phyir zhes bya ba la/ 'di lta ste chu bo gang+gA chus yongs su gang zhing rgyas te bya rog btung du rung ba tsam du gyur la gru'am gzings med par rgyun phyogs dang bzlog phyogs dang pha rol dang tshu rol gyi 'gram du brgal bar mi nus pas/ gang bdag gis rtsa</text></item>
<item><p>75a.1</p><section></section><text>dang / shing dang / 'dab ma dang / lo ma mang po dag bsdus te/ gzings byas pa/ gzings la brten cing gzings la gnas te lag pa gnyis kyis rtsol bas pha rol du 'gro bar bya'o zhes de de ltar rnam par dpyad nas rtswa dang / shing dang / 'dab ma dang / lo ma mang</text></item>
<item><p>75a.2</p><section></section><text>po dag bsdus te gzings byas nas/ gzings la brten cing gzings la gnas te/ rgyun las bzlog phyogs su lag pa gnyis kyis rtsol bas bde bar pha rol tu phyin te/ de nas skyes bu de 'di snyam du gzings 'di ni bdag la phan pa mang po byed pa ste/ bdag gzings 'di la brten cing</text></item>
<item><p>75a.3</p><section></section><text>gzings la gnas nas rgyun las bzlog phyogs su lag pa gnyis kyis rtsol bas bde bar pha rol tu brgal te/ gang bdag gis gzings 'di ni mgo bo'am phrag pa la khur te gang du 'dod pa der 'gro bar bya'o zhes/ dge slong dag 'di ji snyam du sems/ skyes bu des phan pa mang po byed</text></item>
<item><p>75a.4</p><section></section><text>pa skyes bu de de lta de ltar rtog bzhin du gzings de mgo bo'am phrag pa la khur te/ gang du 'dod pa der 'gro'am/ btsun pa ma lags so/ /de nas skyes bu de 'di snyam du gzings 'dis cung zad phan pa mang po byed pa yin te/ bdag gzings 'di la brten cing gzings la gnas te rgyun las</text></item>
<item><p>75a.5</p><section></section><text>bzlog phyogs su lag pa gnyis kyis rtsol bas bde bar pha rol gyi ngos su brgal bar byas kyang bdag gis gzings 'di thang las bskyur ba'am chu'i rgyun la bskyur bar bya'o zhes des gzings de thang la bskyur ba'am chu'i rgyun du bskyur te ji ltar 'dod pa bzhin du 'gro na/ dge slong dag</text></item>
<item><p>75a.6</p><section></section><text>'di ji snyam du sems/ skyes bu de gzings de la de lta de ltar rtog pa na bya ba byas pa yin nam/ btsun pa de bzhin no/ /dge slong dag de bzhin du ngas bstan pa'i chos rnams kyang nges par 'byung ba'i phyir yin gyi/ yongs su gzung ba'i phyir ni ma yin no/ /dge slong dag</text></item>
<item><p>75a.7</p><section></section><text>de lta bas na ngas gzings lta bu'i chos kyi rnam grangs bstan pa dag shes nas sngar chos ma yin pa bzhin du chos kyang spang bar bya'o zhes lung bar ma'i sdom gyi tshigs su bcad pa gnyis pa bkra shis pa'i mdo las 'byung ngo / /dri med rnam thar sgo gsum mo/ /zhes bya ba la/ gleng gzhi ni mnyan du yod pa</text></item>
<item><p>75b.1</p><section></section><text>na'o/ /rnam par thar pa'i sgo ni rnam pa gsum ste/ gsum gang zhe na/ rnam par thar pa'i sgo stong pa nyid dang / mtshan ma med pa dang / smon pa med pa'o zhes gsungs so/ /gzhan yang ting nge 'dzin gsum mo zhes bya ba la/ gleng gzhi ni mnyan du yod pa na'o/ /gzhan yang ting nge</text></item>
<item><p>75b.2</p><section></section><text>'dzin gsum ste/ gsum gang zhe na/ stong pa nyid stong pa nyid kyi ting nge 'dzin dang / mtshan ma med pa mtshan ma med pa'i ting nge 'dzin dang / smon pa med pa smon pa med pa'i ting nge 'dzin no zhes gsungs so/ /yang ting nge 'dzin bsgom pa rnam pa bzhi ste zhes bya ba la/ gleng gzhi ni mnyan</text></item>
<item><p>75b.3</p><section></section><text>du yod pa na'o/ /ting nge 'dzin bsgom pa ni rnam pa bzhi ste/ bzhi gang zhe na/ ting nge 'dzin bsgom pa kun du bsten goms par byas lan mang du byas na mthong ba'i chos la bde bar gnas par 'gyur ba yang yod/ ting nge 'dzin bsgom pa kun du bsten goms par byas lan mang du byas na</text></item>
<item><p>75b.4</p><section></section><text>shes par 'gyur ba dang mthong bar 'gyur ba yang yod/ ting nge 'dzin bsgom pa kun du bsten goms par byas lan mang du byas na shes rab rab tu 'byed par 'gyur ba yang yod/ ting nge 'dzin bsgom pa kun du bsten goms par byas lan mang du byas na zag pa zad par 'gyur ba yang yod do/ /ting</text></item>
<item><p>75b.5</p><section></section><text>nge 'dzin bsgom pa kun du bstan goms par byas lan mang du byas na mthong ba'i chos la bde bar gnas par 'gyur ba gang zhe na/ 'di na dge slong lus 'di rab tu dben pa las skyes pa'i dga' ba dang / bde bas mngon par gang zhing rgyas la khyab ste/ 'di lta ste rab tu dben pa las skyes pa'i</text></item>
<item><p>75b.6</p><section></section><text>dga' ba dang / bde ba lus 'di la ma khyab pa'i cha cung zad kyang med par khyab par gnas pa ste/ dper na khrus mkhan nam khrus mkhan gyi slob ma mkhas pas 'dag chal gyi phye ma zhib mo dag zangs gzhong ngam 'khar gzhong ngam nya phyis kyi nang du chu dang bcug nas sbangs na gong du de rlan pa dang rlan</text></item>
<item><p>75b.7</p><section></section><text>pa'i rjes su 'gro ba dang / phyi dang nang dag rlan pas khyab cing sla ba dang 'thor bar mi 'gyur ba de bzhin du 'di na dge slong lus 'di zhes bya ba snga ma bzhin te/ 'di ni ting nge 'dzin bsgom pa kun du bsten goms par byas lan mang du byas na mthong ba'i chos la bde bar gnas par 'gyur ba zhes bya'o/ /</text></item>
<item><p>76a.1</p><section></section><text>ting nge 'dzin bsgom pa yongs su bsten goms par byas lan mang du byas na shes par 'gyur ba dang mthong bar 'gyur ba gang zhe na/ 'di na dge slong snang ba'i 'du shes legs par rab tu bzung zhing legs par yid la byas legs par mngon sum du byed cing bsgom pa ste/ </text></item>
<item><p>76a.2</p><section></section><text>nyin mo ji lta bar mtshan mo de bzhin/ mtshan mo ji lta bar nyin mo de bzhin/ snga ma ji lta bar phyis de bzhin/ phyis ji lta bar sngar de bzhin/ steng du ji lta bar 'og tu de bzhin/ 'og tu ji lta bar steng du de bzhin no zhes 'di ltar bdag gi sems mun pa'i rnam par ma gyur cig ces</text></item>
<item><p>76a.3</p><section></section><text>sems ma bsgrims shing snang ba dang lhan cig par gyur pa'i sems sgrib pa med pa sgom par byed/ 'di ni ting nge 'dzin bsgom pa kun du bsten goms par byas lan mang du byas na shes par 'gyur ba dang mthong bar 'gyur ba zhes bya'o/ /ting nge 'dzin bsgom pa kun du bsten goms par byas lan mang</text></item>
<item><p>76a.4</p><section></section><text>du byas na shes rab rab tu rnam par 'byed par 'gyur ba gang zhe na/ 'di na dge slong tshor ba'i skye ba rig cing tshor ba'i skye ba rnam par rig la/ tshor ba'i gnas pa rig cing tshor ba'i gnas pa rnam par rig la/ mi snang ba dang yongs su zad pa dang yongs su gtugs pa rnam par rig go/ /de dran pa dang</text></item>
<item><p>76a.5</p><section></section><text>ldan bzhin du 'du shes rnam par rig cing rnam par rtog pa'i skye ba rnam par rig cing gnas pa rnam par rig la/ mi snang ba dang yongs su zad pa dang yongs su gtugs pa rnam par rig ste/ de yang dran pa dang ldan bzhin du ste dran pa dang mi ldan par ni ma yin te/ 'di ni ting nge 'dzin bsgom pa kun du</text></item>
<item><p>76a.6</p><section></section><text>bsten goms par byas lan mang du byas na shes rab rab tu rnam par 'byed pa zhes bya'o/ /ting nge 'dzin bsgom pa kun du bsten goms par byas lan mang du byas na zag pa zad par 'gyur ba gang zhe na/ 'di ni dge slong nye bar len pa'i phung po lnga rnams kyi skye ba dang 'jig pa rjes su lta zhing gnas te/ </text></item>
<item><p>76a.7</p><section></section><text>'di ni gzugs so/ /'di ni ting nge 'dzin kun 'byung ba/ 'di ni gzugs kyi mi snang ba/ 'di ni tshor ba dang / 'du shes dang / 'du byed dang / rnam par shes pa'o/ /'di ni rnam par shes pa'i kun 'byung ba/ 'di ni rnam par shes pa'i mi snang ba'o zhes nye bar len pa'i phung po lnga rnams kyi skye ba</text></item>
<item><p>76b.1</p><section></section><text>dang 'jig pa yang dag par rjes su mthong ba ste/ 'di ni ting nge 'dzin bsgom pa kun du bsten goms par byas lan mang du byas na zag pa zad par 'gyur ba zhes bya'o/ /ngas 'di la dgongs nas pha rol du 'gro ba dag gis dris pa la rnam par bshad do/ /'dod pa'i 'du shes yid mi bde/ /gnyi ga</text></item>
<item><p>76b.2</p><section></section><text>rab tu spang bar bya/ /rmugs dang gnyid dag spang bya ste/ /rgod dang 'gyod pa spang bar bya/ /chos la rtog pa sngon 'gro bas/ /btang snyoms yongs dag dran pa can/ /kun shes ma rig rab spangs shing / /rnam thar brtul zhugs can zhes bya/ /zhes gsungs so/ /tshad med pa ni rnam pa</text></item>
<item><p>76b.3</p><section></section><text>bzhi/ /zhes bya ba la/ gleng gzhi ni mnyan du yod pa na'o/ /tshad med pa ni rnam pa bzhi ste/ bzhi gang zhe na/ byams pa dang / snying rje dang / dga' ba dang / btang snyoms so zhes gsungs so/ /gnod sems la sogs gnyen po'i phyir/ /zhes bya ba la/ gleng gzhi ni mnyan du yod pa na'o/ /</text></item>
<item><p>76b.4</p><section></section><text>dge slong dag byams pa bsgoms shing byams pa kun du bsten byams pa lan mang du byas na gnod sems rab tu spong bar 'gyur ro zhes gsungs so/ /gleng gzhi ni mnyan du yod pa na'o/ /dge slong dag snying rje bsgoms snying rje kun du bsten snying rje lan mang du byas na rnam par 'tshe ba rab tu spong bar 'gyur</text></item>
<item><p>76b.5</p><section></section><text>ro zhes gsungs so/ /gleng gzhi ni mnyan du yod pa na'o/ /dge slong dag dga' ba bsgoms shing dga' ba kun du bsten dga' ba lan mang du byas na mi dga' ba rab tu spong bar 'gyur ro zhes gsungs so/ /gleng gzhi ni mnyan du yod pa na'o/ /dge slong dag btang snyoms bsgoms shing btang</text></item>
<item><p>76b.6</p><section></section><text>snyoms kun du bsten btang snyoms lan mang du byas na 'dod pa'i 'dod chags dang gnod sems rab tu spong bar 'gyur ro zhes gsungs so/ /phyogs gcig nas 'jig rten thams cad kyi rab tu rgyas par byed do zhes bya ba la/ gsum tshan gsum pa'i bsod nams bya ba'i dngos po gsum gyi</text></item>
<item><p>76b.7</p><section></section><text>mdo de dang de las mngon pa mdzod kyi gnas bzhi par bsod nams bya ba'i dngos po'i skabs su bris te/ de las 'di ltar 'don te/ 'di na kha cig byams pa dang lhan cig par gyur pa'i sems khon med pa 'gran zla med pa gnod pa med pa rgya chen por gyur pa tshad med pa legs par bsgoms pa/ </text></item>
<item><p>77a.1</p><section></section><text>phyogs gcig tu mos shing khyab par byas te bsgrubs nas gnas so/ /de bzhin du gnyis pa dang / de bzhin du gsum pa dang / de bzhin du bzhi pa dang / steng dang 'og dang logs kyi 'jig rten thams cad byams pa lhan cig par gyur pa'i sems kho na med pa</text></item>
<item><p>77a.2</p><section></section><text>'gran zla med pa gnod pa med pa rgya chen por gyur pa tshad med pa legs par bsgoms pa/ phyogs gcig tu mos shing khyab par byas te bsgrubs nas gnas so zhes gsungs so/ /rnam par thar pa brgyad ces bya ba la/ gleng gzhi ni mnyan du yod pa na'o/ /rnam par thar pa ni rnam pa brgyad de/ brgyad</text></item>
<item><p>77a.3</p><section></section><text>gang zhe na/ gzugs can gyis gzugs rnams la lta ba 'di ni rnam par thar pa dang po'o/ /nang gzugs med par 'du shes pas phyi rol gyi gzugs rnams la lta ba 'di ni rnam par thar pa gnyis pa'o/ /sdug pa'i rnam par thar pa lus kyis mngon sum du byas nas gnas pa 'di ni rnam par thar pa gsum</text></item>
<item><p>77a.4</p><section></section><text>pa'o/ /de rnam pa thams cad du gzugs kyi 'du shes las yang dag par 'das te/ thogs pa'i 'du shes nub par gyur cing sna tshogs kyi 'du shes yid la mi byed pas nam mkha' mtha' yas so zhes nam mkha' mtha' yas skye mched nye bar bsgrubs shing nye bar gnas te 'di lta ste/ nam</text></item>
<item><p>77a.5</p><section></section><text>mkha' mtha' yas skye mched du nye bar 'gro ba'i lha rnams te 'di ni rnam par thar pa bzhi pa'o/ /de rnam pa thams cad du nam mkha' mtha' yas skye mched las yang dag par 'das te rnam par shes pa mtha' yas so zhes rnam shes mtha' yas skye mched nye bar bsgrubs shing nye bar gnas te/ 'di</text></item>
<item><p>77a.6</p><section></section><text>lta ste/ rnam shes mtha' yas skye mched du nye bar 'gro ba'i lha rnams te/ 'di ni rnam par thar pa lnga pa'o/ /de rnam pa thams cad du rnam shes mtha' yas skye mched las yang dag par 'das te/ ci yang med do zhes ci yang med pa'i skye mched nye bar bsgrubs shing nye bar gnas te/ 'di lta</text></item>
<item><p>77a.7</p><section></section><text>ste/ ci yang med pa'i skye mched du nye bar 'gro ba'i lha rnams te/ 'di ni rnam par thar pa drug pa'o/ /de rnam pa thams cad du ci yang med pa'i skye mched las yang dag par 'das te/ 'du shes med 'du shes med min skye mched bsgrubs shing nye bar gnas te/ 'di lta ste 'du shes med 'du shes med min</text></item>
<item><p>77b.1</p><section></section><text>skye mched du nye bar 'gro ba'i lha rnams te/ 'di ni rnam par thar pa bdun pa'o/ /rnam pa thams cad du 'du shes med 'du shes med min skye mched las yang dag par 'das te/ 'du shes dang tshor ba 'gog pa lus kyis mngon sum du byas shing nye bar bsgrubs shing gnas te/ 'di ni rnam par thar pa brgyad</text></item>
<item><p>77b.2</p><section></section><text>pa'o zhes gsungs so/ /zil gyis gnon pa'i skye mched brgyad/ /ces bya ba la/ brgyad las 'phros pa'i sdom gyi tshigs su bcad pa bdun pa'i mdo bzhi pa las 'byung ba/ mdzod kyi gnas dang po 'di nyid du/ de bzhin gzhan yang ci rigs pa/ /zhes bya ba'i tshig le'ur byas pa dang / de</text></item>
<item><p>77b.3</p><section></section><text>bzhin du/ zil gyis gnon pa'i skye mched drug /ces bya bar bris par blta bar bya'o/ /zad par gyi skye mched ni bcu ste zhes bya ba la/ bcu las 'phros pa'i sdom gyi tshigs su bcad pa gsum pa dang / yang dag par 'gro ba'i rnam grangs kyi mdo bcu pa'i tha ma las 'byung ba 'di nyid kyi mdzod kyi</text></item>
<item><p>77b.4</p><section></section><text>gnas dang por bsdus pa'i skabs su de bzhin du zad par gyi skye mched rnams zhes bya bar bris par blta bar bya'o/ /chos mngon pa mdzod kyi rnam par bshad pa nye bar mkho ba zhes bya ba las/ gnas brgyad pa phal cher mdo dang sbyar ba rdzogs so// //de ltar mod kyi ci bcom ldan 'das kyis</text></item>
<item><p>77b.5</p><section></section><text>gzugs bdag ma yin no zhes bya ba la/ gleng gzhi ni mnyan du yod pa na'o/ /dge slong dag gzugs 'das pa dang ma 'ongs pa dag bdag ma yin na da ltar byung ba lta smos kyang ci dgos te/ dge slong dag 'di ltar mthong ba'i 'phags pa nyan thos thos pa dang ldan pa 'das pa'i gzugs la btang snyoms</text></item>
<item><p>77b.6</p><section></section><text>su 'gyur zhing ma 'ongs pa'i gzugs la mngon par mi dga' la da ltar byung ba'i gzugs la yid 'byung ba dang / 'dod chags dang bral bar 'gyur ro/ /dge slong dag tshor ba dang / 'du shes dang / 'du byed dang / rnam par shes pa 'das pa dang ma 'ongs pa dag bdag ma yin na da ltar byung ba lta smos kyang ci dgos</text></item>
<item><p>77b.7</p><section></section><text>te/ dge slong dag 'di ltar mthong ba'i 'phags pa nyan thos thos pa dang ldan pa 'das pa'i gzugs la btang snyoms su 'gyur zhing / ma 'ongs pa'i gzugs la mngon par mi dga' la/ da ltar byung ba'i gzugs la yid 'byung ba dang / 'dod chags dang bral bar 'gyur ro zhes gsungs so/ /gnyis</text></item>
<item><p>78a.1</p><section></section><text>la brten nas rnam par shes pa skye bar 'gyur zhes bya ba la/ skye mched drug gi tshogs las 'don te/ de yang mdzod kyi gnas lnga par 'das pa dang ma 'ongs pa bsam par bya'o zhes bya bar rnam par bshad pa bstan la/ mdzod kyi gnas gsum par rten cing 'brel bar 'byung ba'i</text></item>
<item><p>78a.2</p><section></section><text>skabs su reg pa'i yan lag rnam par dbye ba bris par blta bar bya'o/ /de bzhin du dge slong dag mig gi rgyu dang gzugs kyi rkyen la brten te zhes bya ba la/ gleng gzhi ni mnyan du yod pa na'o/ /de nas dge slong gzhan zhig bcom ldan 'das gang na ba der nye bar song ste/ nye bar song nas bcom ldan</text></item>
<item><p>78a.3</p><section></section><text>'das kyi zhabs la spyi bos phyag byas te/ phyogs gcig tu 'dug go/ /phyogs gcig tu 'dug nas dge slong des bcom ldan 'das la 'di skad ces gsol to/ /btsun pa rgyu gang dang rkyen gang gis mig gi rnam par shes pa skye/ btsun pa rgyu gang dang rkyen gang gis rna ba dang sna dang lce dang lus dang yid kyi</text></item>
<item><p>78a.4</p><section></section><text>rnam par shes pa skye bar 'gyur/ dge slong mig gi rgyu dang gzugs kyi rkyen la brten nas mig gi rnam par shes pa skye bar 'gyur te/ de ci'i phyir zhe na/ mig gi rnam par shes pa gang ci yang rung ba de thams cad ni mig dang gzugs la brten te byung ba'o/ /rna ba'i rgyu dang sgra'i rkyen la brten nas rna ba'i</text></item>
<item><p>78a.5</p><section></section><text>rnam par shes pa skye bar 'gyur te/ de ci'i phyir zhe na/ rna ba'i rnam par shes pa gang ci yang rung ba de thams cad ni rna ba dang sgra la brten nas 'byung ba'o/ /dge slong dag sna'i rgyu dang dri'i rkyen la brten nas sna'i rnam par shes pa skye bar 'gyur te/ de ci'i phyir zhe na/ sna'i rnam par shes pa gang ci yang rung ba de</text></item>
<item><p>78a.6</p><section></section><text>thams cad ni sna dang dri la brten nas byung ba'o/ /lce'i rgyu dang ro'i rkyen la brten nas lce'i rnam par shes pa skye bar 'gyur te/ de ci'i phyir zhe na/ lce'i rnam par shes pa gang ci yang rung ba de thams cad ni lce dang ro la brten nas byung ba'o/ /lus kyi rgyu dang reg bya'i rkyen la brten nas lus kyi rnam par shes</text></item>
<item><p>78a.7</p><section></section><text>pa skye bar 'gyur te/ de ci'i phyir zhe na/ lus kyi rnam par shes pa gang ci yang rung ba de thams cad ni lus dang reg bya la brten nas byung ba'o/ /yid kyi rgyu dang chos kyi rkyen la brten nas yid kyi rnam par shes pa skye bar 'gyur te/ de ci'i phyir zhe na/ yid kyi rnam par shes pa gang ci yang</text></item>
<item><p>78b.1</p><section></section><text>rung ba de thams cad ni yid dang chos la brten nas byung ba'o zhes gsungs so/ /gang rgyu dang rkyen la brten nas skyes pa'i rnam par shes pa zhes bya ba de yang phung po las 'don te/ 'das pa yis ni bzhi dag dang / /skyo dang yongs su grol ba dang / /rgyu yis rnam pa gnyis byed cing / /gnyis</text></item>
<item><p>78b.2</p><section></section><text>po gzhan ni ro myang bas/ /zhes bya ba'i sdom gyi tshigs su bcad pa gnyis pa'i mdo bdun pa dang brgyad pa las 'byung ba 'di nyid kyi mdzod kyi gnas gnyis par/ 'dus ma byas la de dag med/ /ces bya bar bris pa blta bar bya'o/ /mdo'i tshig 'di skad du bram ze zhes bya ba la/ bcom ldan 'das</text></item>
<item><p>78b.3</p><section></section><text>dpa' bo'i sde nas ljongs rgyu zhing gshegs te ta lar gshegs nas/ ta la'i nags khrod na bzhugs so/ /ta la'i bram ze shing sA la chen pos dge sbyong gau ta ma dpa' bo'i sde nas ljongs rgyu zhing gshegs te/ ta lar gshegs nas ta la'i nags khrod na bzhugs so zhes thos te/ thos nas thams</text></item>
<item><p>78b.4</p><section></section><text>cad rab tu dkar ba'i rgod ma'i shing rta la zhon te/ gser gyi dbyug pa dang ril ba spyi blugs dag thogs nas/ gzhon nu'i tshogs kyis yongs su bskor zhing / gzhon nu'i tshogs kyis mdun du byas nas/ bcom ldan 'das kyi drung du bcom ldan 'das la blta ba dang bsnyen bkur ba'i phyir ta la'i</text></item>
<item><p>78b.5</p><section></section><text>nags nas byung ste/ ji srid du shing rtas bgrod par bya ba de srid du shing rtas song zhing shing rtas bgrod par bya ba ma yin pa na rkang gis kun dga' ra bar zhugs nas/ bcom ldan 'das gang na ba der nye bar song ste/ nye bar song nas bcom ldan 'das dang lhan cig yang dag par dga' ba dang / yang</text></item>
<item><p>78b.6</p><section></section><text>dag par bde bar 'gyur ba'i gtam rnam pa sna tshogs byas te phyogs gcig tu 'dug go/ /phyogs gcig tu 'dug nas ta la'i bram ze shing sA la chen pos bcom ldan 'das la 'di skad ces gsol to/ /gau ta ma dris pa lung bstan pa'i phyir skabs 'byed na bdag phyogs cung zad cig dri'o/ /bram ze</text></item>
<item><p>78b.7</p><section></section><text>ji ltar 'dod bzhin du dris shig /gau ta ma dbang po lnga po 'di dag ni spyod yul tha dad pa/ yul tha dad pa/ rang rang gi spyod yul dang yul nyams su myong zhing / gzhan dang gzhan gyi spyod yul dang yul nyams su mi myong ba ste/ mig gi dbang po dang / rna ba'i dbang po dang / sna'i dbang po dang / lce'i</text></item>
<item><p>79a.1</p><section></section><text>dbang po dang / lus kyi dbang po'o/ /'di dag spyod yul dang yul ci zhig nyams su myong zhing 'di dag ci zhig la brten pa lags/ bram ze dbang po lnga po 'di dag ni spyod yul tha dad pa/ yul tha dad pa/ rang rang gi spyod yul dang yul nyams su myong zhing / gzhan dang</text></item>
<item><p>79a.2</p><section></section><text>gzhan gyi spyod yul dang yul nyams su myong ba ste/ 'di ltar mig gi dbang po dang / rna ba'i dbang po dang / sna'i dbang po dang / lce'i dbang po dang / lus kyi dbang po'o/ /'di dag ni yid kyi spyod yul nyams su myong zhing / 'di dag ni yid la brten pa'o/ /gau ta ma yid gang la brten/ </text></item>
<item><p>79a.3</p><section></section><text>bram ze yid ni dran pa la brten pa'o/ /gau ta ma dran pa gang la brten/ bram ze dran pa ni dran pa nye bar gzhag pa bzhi la brten to/ /gau ta ma dran pa nye bar gzhag pa bzhi gang la brten/ bram ze dran pa nye bar gzhag pa bzhi ni byang chub kyi yan lag bdun la brten to/ /gau ta ma byang chub kyi yan lag bdun gang</text></item>
<item><p>79a.4</p><section></section><text>la brten/ bram ze byang chub kyi yan lag bdun ni rig pa dang rnam par grol ba la brten to/ /gau ta ma rig pa dang rnam par grol ba gang la brten/ bram ze rig pa dang rnam par la ba ni mya ngan las 'das pa la brten to/ /gau ta ma mya ngan las 'das pa gang la brten/ bram ze ha cang thal ches te/ </text></item>
<item><p>79a.5</p><section></section><text>dris pa'i mtha' bsdu bar mi nus so/ /nga'i drung du tshangs par spyod pa bsten pa rnams ni sdug bsngal yang dag par zad cing sdug bsngal mthar byas nas mya ngan las 'das par 'gro zhing / mthar mya ngan las 'das par 'gyur ro/ /de nas ta la'i bram ze shing sA la chen po bcom ldan 'das</text></item>
<item><p>79a.6</p><section></section><text>kyis gsungs pa la mngon par dga' zhing rjes su yi rang nas bcom ldan 'das kyi drung nas song ngo / /srog chags drug pa lta bu'i mdo las zhes bya ba la/ de nas bcom ldan 'das kyis dge slong rnams la bos te/ dge slong dag 'di lta ste/ skyes bu mdze can lus nyams pa</text></item>
<item><p>79a.7</p><section></section><text>lus smin pa dbang po sdug bsngal gyis nye bar bcom pa dag smyig ma'i nags su zhugs na/ smyig ma'i lo ma dang tsher ma dag lus la zug cing / rtswa dang shing dang rkang pa la zug cing / de'i rgyus sdug bsngal so sor myong bar 'gyur ro/ /drag pa tsha ba rtsub pa yid du mi 'ong ba nyid so</text></item>
<item><p>79b.1</p><section></section><text>sor nyams su myong bar 'gyur ro/ /de bzhin du 'di na kha cig reg pa'i skye mched drug gis sdug bsngal nyams su myong bar 'gyur te/ drag pa tsha ba rtsub pa yid du mi 'ong ba so sor nyams su myong bar 'gyur ro/ /drug gang zhe na/ mig gi reg pa'i skye mched kyis sdug bsngal so sor</text></item>
<item><p>79b.2</p><section></section><text>myong bar 'gyur zhing / drag pa tsha ba rtsub pa yid du mi 'ong ba nyid nyams su myong bar 'gyur ro/ /rna ba dang / sna dang / lce dang / lus dang / yid kyi 'dus te reg pa sdug bsngal so sor myong bar 'gyur zhing / drag pa tsha ba rtsub pa yid du mi 'ong ba nyid so sor nyams su myong bar 'gyur ro/ /</text></item>
<item><p>79b.3</p><section></section><text>dge slong dag 'di lta ste/ gdug pa can la shing ngam shing gi sdong po dag gis snad na sdug bsngal bar 'gyur zhing / nad dang bcas pa dang / chu ser dang / rnag 'dzag par 'gyur ba de bzhin du 'di na skyes bu kha cig gtum zhing ngor smra ba'i rang bzhin can du gyur na/ de chung ngu dang mi dga' ba chung</text></item>
<item><p>79b.4</p><section></section><text>ngus kyang khro ba dang gnod sems skyed cing yi mug cing gnas te/ khro bar yang dag par byed de/ de ci'i phyir zhe na/ dge slong dag skyes bu de'i sems ni mdze can lta bu'o/ /dge slong dag sdom pa ma yin pa dang sdom pa dag bshad par bya ste/ de legs par nyon la yid la zung shig dang / </text></item>
<item><p>79b.5</p><section></section><text>bshad par bya'o/ /sdom pa ma yin pa gang zhe na/ dge slong dag byis pa so so'i skye bo thos pa dang mi ldan pa dag mig gis gzugs dag mthong nas mtshan mar 'dzin cing mngon rtags su 'dzin la phyis chos rnams la lan mang du rjes su rtog pa dang / rjes su dpyod par byed do/ /nyes dmigs</text></item>
<item><p>79b.6</p><section></section><text>ma mthong zhing nyes dmigs ma mthong bas lus kyis thag sring bar mi byed do/ /dge slong dag byis pa so so skye bo thos pa dang mi ldan pa dag rna bas sgra dang / snas dri dang / lces ro dang / lus kyis reg bya dang / yid kyis chos rnam par shes nas mtshan mar 'dzin cing mngon rtags su</text></item>
<item><p>79b.7</p><section></section><text>'dzin la phyis chos rnams la lan mang du rjes su rtog pa dang / rjes su dpyod par byed de/ nyes dmigs ma mthong zhing nyes dmigs ma mthong bas lus kyis thag sring bar mi byed de/ 'di ni sdom pa ma yin pa zhes bya'o/ /sdom pa gang zhe na/ dge slong dag 'phags pa nyan</text></item>
<item><p>80a.1</p><section></section><text>thos pa dang ldan pa mig gis gzugs mthong nas mtshan mar mi 'dzin cing mngon rtags su mi 'dzin la zhes bya ba nas lus kyis thag bsrings nas gnas so zhes bya ba'i bar du ste/ 'di ni sdom pa zhes bya'o/ /sdom pa ma yin pa dang sdom pa dag bshad par bya'o</text></item>
<item><p>80a.2</p><section></section><text>zhes ngas ji skad du bstan pa de rgyas par rab tu bshad do/ /dge slong dag dper na skyes bu zhig dgon pa'i a mra'i nags su song ba na srog chags drug rnyed de/ khyi rnyed de khyi bzung nas skra'i thag pa'i 'ching bas legs par brtan par bcings shing / bya rnyed pa dang bya bzung nas skra'i thag pa'i</text></item>
<item><p>80a.3</p><section></section><text>'ching pas legs par bcings shing / ce spyang rnyed pa dang ce spyang bzung nas skra'i thag pa'i 'ching bas legs par brten par bcings shing / chu srin byis pa gsod rnyed pa dang chu srin byis pa gsod bzung nas skra'i thag pa'i 'ching bas legs par brtan par bcings shing / sbrul rnyed</text></item>
<item><p>80a.4</p><section></section><text>pa dang sbrul bzung nas skra'i thag pa'i 'ching bas legs par brten par bcings shing / spre'u rnyed pa dang spre'u bzung nas skra'i thag pa'i 'ching bas legs par brtan par bcings te/ de dag bar du thag pa gcig gis bcings te btang na spyod yul tha dad pa de dag rang rang gi spyod yul dang yul</text></item>
<item><p>80a.5</p><section></section><text>'dod cing gzhan dang gzhan gyi spyod yul dang yul mi 'dod de/ khyi ni grong gi mthar 'jug par 'dod cing / bya ni nam mkha' la 'phur bar 'dod la/ ce spyang ni dur khrod du 'jug par 'dod de/ chu srin byis pa gsod ni chu'i nang du 'jug par 'dod cing / sbrul ni khung du 'jug par 'dod la/ </text></item>
<item><p>80a.6</p><section></section><text>spre'u ni rigs su 'jug par 'dod de/ dge slong dag 'on kyang spyod yul tha dad cing yul tha dad pa'i srog chags drug po rnams rang rang gi spyod yul dang yul 'dod cing gzhan dang gzhan gyi spyod yul dang yul mi 'dod mod kyi/ 'on kyang gang spungs che zhing stobs che bar 'gyur ba de'i rjes su</text></item>
<item><p>80a.7</p><section></section><text>'gro zhing de'i dbang du 'gyur ro/ /de bzhin du spyod yul dang yul tha dad pa'i dbang po drug po 'di dag rang rang gi yul 'dod cing gzhan dang gzhan gyi yul mi 'dod de/ mig gis yid du 'ong ba'i gzugs blta bar 'dod cing yid du mi 'ong ba'i gzugs rjes su mi mthun par</text></item>
<item><p>80b.1</p><section></section><text>'gyur ro/ /rna ba ni yid du 'ong ba'i sgra mnyan par 'dod cing yid du mi 'ong ba'i sgra rjes su mi mthun par 'gyur ro/ /sna ni yid du 'ong ba'i dri mnam par 'dod cing yid du mi 'ong ba'i dri rjes su mi mthun par 'gyur ro/ /lce ni yid du 'ong ba'i ro myong bar 'dod cing yid du mi 'ong ba'i ro</text></item>
<item><p>80b.2</p><section></section><text>dang rjes su mi mthun par 'gyur ro/ /lus ni yid du 'ong ba'i reg bya reg par 'dod cing yid du mi 'ong ba'i reg bya rjes su mi mthun par 'gyur ro/ /yid ni yid du 'ong ba'i chos rnam par shes par 'dod cing yid du mi 'ong ba'i chos dang rjes su mi mthun par 'gyur te/ dge slong dag spyod yul</text></item>
<item><p>80b.3</p><section></section><text>tha dad pa dang / yul tha dad pa'i dbang po drug po 'di dag ni rang rang gi spyod yul dang yul 'dod cing gzhan dang gzhan gyi spyod yul dang yul mi 'dod mod kyi/ 'on kyang gang stobs che zhing stobs dang ldan pa de'i rjes su 'gro zhing de'i dbang du 'gyur ro/ /de nas skyes bu des srog</text></item>
<item><p>80b.4</p><section></section><text>chags drug po de dag ka ba'am phur pa la legs par bcings te bzhag na pha rol ring du song yang lus ngal ba dang / lus dub pa dang / lus lci bas ka ba'am phur pa de nyid kyi drung du 'khor zhing 'dug la mngon par gnas par 'gyur ro/ /dge slong dag 'di ni ngas don shes par</text></item>
<item><p>80b.5</p><section></section><text>bya ba'i phyir dper byas pa yin te/ 'di ni gzhan du blta bar bya'o/ /dge slong dag srog chags drug po zhes bya ba 'di ni dbang po drug po rnams kyi tshig bla dgas so/ /ka ba'am phur pa legs par bcings te zhes bya ba 'di ni lus su gtogs pa'i dran pa'i tshig bla dgas so/ /dge slong</text></item>
<item><p>80b.6</p><section></section><text>dag lus su gtogs pa'i dran pa kun du bsten goms par byas lan mang du byas na mig gis yid du 'ong ba'i gzugs blta bar 'dod pa dang / yid du mi 'ong ba'i gzugs rjes su mi mthun par mi 'gyur ro/ /rna bas yid du 'ong ba'i sgra mnyan par 'dod cing yid du mi 'ong ba'i sgra mi</text></item>
<item><p>80b.7</p><section></section><text>mthun par 'gyur ro/ /snas yid du 'ong ba'i dri bsnam par 'dod cing yid du mi 'ong ba'i dri rjes su mi mthun par mi 'gyur ro/ /lces yid du 'ong ba'i ro myong bar 'dod cing yid du mi 'ong ba'i ro rjes su mi mthun par mi 'gyur ro/ /lus kyis yid du 'ong ba'i reg bya reg par 'dod cing yid du mi</text></item>
<item><p>81a.1</p><section></section><text>'ong ba'i reg bya rjes su mi mthun par mi 'gyur ro/ /yid kyis yid du 'ong ba'i chos rnam par shes par 'dod cing yid du mi 'ong ba'i chos rjes su mi mthun par mi 'gyur te/ dge slong dag de lta bas na 'di ltar bslab par bya ste/ gang lus su gtogs pa'i dran</text></item>
<item><p>81a.2</p><section></section><text>pa kun du sten pa dang / goms par byed pa dang lan mang du byed pa de ltar dge slong dag bslab par bya'o zhes gsungs so/ /bcom ldan 'das kyis thams cad mngon par shes par bya ba dang / yongs su shes par bya ba zhes bya ba la/ skye mched drug gi tshogs kyis bsdus pa'i sdom gyi</text></item>
<item><p>81a.3</p><section></section><text>tshigs su bcad pa dang po'i sdom gyi tshigs su bcad pa brgyad pa'i mdo lnga pa las 'byung ba mdzod kyi gnas dang por/ 'du byed phung po bzhi las gzhan/ /zhes bya bar chos gcig mngon par ma shes shing yongs su ma shes na zhes bris zin to/ /shes rab dang rnam par shes pa dag ni</text></item>
<item><p>81a.4</p><section></section><text>yul mtshungs pa'i phyir zhes bya ba la/ lung bar ma las 'byung bas sngar gnas par bshad cing bstan la/ gsus po che'i mdo las 'di ltar 'don te/ tshe dang ldan pa shA ri'i bu shes rab shes rab ces brjod pa/ tshe dang ldan pa shA ri'i bu shes rab gang zhe na/ tshe dang ldan pa gsus po che</text></item>
<item><p>81a.5</p><section></section><text>rab tu shes shing rab tu shes pa de'i phyir shes rab ces bya'o/ /ci zhig rab tu shes she na/ dge ba dang mi dge ba'i chos rnams ji lta ba bzhin rab tu shes shing kha na ma tho ba dang bcas pa dang / kha na ma tho ba med pa dang / dman pa dang / gya nom pa dang / dkar po dang / nag po</text></item>
<item><p>81a.6</p><section></section><text>dang / rten cing 'brel bar 'byung ba rab tu dbye ba dang bcas pa ji lta ba bzhin rab tu shes te/ tshe dang ldan pa gsus po che rab tu shes shing rab tu shes pa de'i phyir shes rab ces bya'o/ /tshe dang ldan pa shA ri'i bu rnam par shes pa rnam par shes pa zhes brjod pa rnam par shes pa gang yin zhe na/ </text></item>
<item><p>81a.7</p><section></section><text>tshe dang ldan pa gsus po che rnam par shes shing rnam par shes te/ de'i phyir rnam par shes pa zhes bya'o/ /ci zhig rnam par shes she na/ gzugs rnam par shes shing / sgra dang / dri dang / ro dang / reg bya dang / chos rnam par shes te/ tshe dang ldan pa gsus po che rnam par shes shing</text></item>
<item><p>81b.1</p><section></section><text>rnam par shes pa de'i phyir rnam par shes pa zhes bya'o/ /tshe dang ldan pa shA ri'i bu shes rab gang yin pa dang rnam par shes pa gang yin pa'i chos 'di gnyis 'dres pa zhig gam ma 'dres pa zhig/ gang yang chos 'di gnyis so so so sor khyad par ram rnam pa tha dad par gdags pa rnyed dam/ </text></item>
<item><p>81b.2</p><section></section><text>tshe dang ldan pa gsus po che shes rab gang yin pa dang rnam par shes pa gang yin pa'i chos 'di gnyis ni 'dres pa ste/ ma 'dres pa ma yin zhing gang yang chos 'di gnyis so so so sor khyad par ram rnam pa tha dad par gdags pa mi rnyed de/ tshe dang ldan pa gsus po che gang yang</text></item>
<item><p>81b.3</p><section></section><text>shes rab ces bya ba dang rnam par shes zhes bya ba'i chos 'di gnyis ni yang dag par 'dres pa ste/ chos 'di gnyis ni so so so sor khyad par ram rnam pa tha dad par gdags pa mi rnyed de/ de ci'i phyir zhe na/ gang rab tu shes pa de rnam par shes shing gang rnam par shes pa de rab tu shes pa de'i</text></item>
<item><p>81b.4</p><section></section><text>phyir chos 'di gnyis ni yang dag par 'dres pa ste ma 'dres pa ma yin zhing gang yang chos 'di gnyis so so so sor khyad par ram rnam pa tha dad par gdags pa mi rnyed do zhes gsungs so/ /ma'i mdo las zhes bya ba la skye mched drug gi tshogs las 'byung ba gnas drug pa 'di nyid du kun</text></item>
<item><p>81b.5</p><section></section><text>'byung gi bden pa'i dbang du mdzad nas/ bcom ldan 'das kyis las dang srid pa zhes bya bar bshad par bstan cing / mdzod kyi gnas gnyis par/ 'dus ma byas la de dag med/ /ces bya ba'i skabs su bris pa blta bar bya'o/ /bram ze thams cad yod do zhes bya ba</text></item>
<item><p>81b.6</p><section></section><text>ni skye mched bcu gnyis kyi bar gyi chos rnams yin no zhes bya ba la/ skye mched drug gi tshogs kyis bsdus pa'i sdom gyi tshigs su bcad pa gnyis pa las/ thams cad thams cad yod do zhes/ /bram ze chos rnams thams cad dris/ /zhes bya ba'i sdom gyi tshigs su</text></item>
<item><p>81b.7</p><section></section><text>bcad pa'i mdo gnyis pa las 'byung ba gnas lnga pa 'di nyid du 'das pa dang ma 'ongs pa bsam par ji ltar mdo las thams cad yod do zhes bshad pa de ltar legs te zhes bya bar bris zin to/ /gzugs can snying po'i mdo las zhes bya ba la/ rgyal po dang yang dag par ldan pa'i</text></item>
<item><p>82a.1</p><section></section><text>tshoms la 'byung ba drug pa dang / mdzod kyi gnas gsum par rten cing 'brel bar 'byung ba'i skabs su dge slong dag bdag bdag ces bya ba 'di ni zhes bya bar bris zin to/ /dgra bcom ma brag gis bdud las brtsams te zhes bya ba la/ gleng gzhi ni mnyan du</text></item>
<item><p>82a.2</p><section></section><text>yod pa na'o/ /de'i tshe dge slong ma brag mnyan yod kyi rgyal po'i dge slong ma'i dbyar khang na gnas te/ de nas dge slong ma brag snga dro chos gos dang lhung bzed thogs te mnyan yod du bsod snyoms kyi phyir zhugs te/ bsod snyoms spyad nas zas kyi bya ba byas te zos pa'i 'og tu lhung bzed</text></item>
<item><p>82a.3</p><section></section><text>'khrus te/ chos gos dang lhung bzed phyogs gcig tu bzhag nas/ 'dug pa'i stan khyer nas/ long ba can gyi nags tshal gang na ba der nye bar song ste/ nye bar song nas long ba can gyi nags tshal du zhugs te/ shing ljon pa gzhan zhig gi drung du nyan par gnas pa'i phyir brten</text></item>
<item><p>82a.4</p><section></section><text>cing 'dug go/ /de nas bdud sdig to can 'di snyam du gang dge sbyong gau ta ma ni mnyan yod kyi rgyal byed kyi tshal mgon med zas sbyin gyi kun dga' ra ba na bzhugs la/ de'i nyan thos dge slong ma brag ni mnyan yod kyi rgyal po'i dge slong ma'i dbyar khang na 'dug ste/ snga dro chos</text></item>
<item><p>82a.5</p><section></section><text>gos dang lhung bzed thogs nas zhes bya ba nas/ snga ma bzhin du shing ljon pa gzhan zhig gi drung du nyin par gnas pa'i phyir 'dug go zhes bya ba'i bar du ste/ gang yang bdag rnam par g.yeng ba'i las kyi phyir nye bar 'gro bar bya'o snyam nas gzhon nu lang tsho la bab pa'i gzugs su bdag</text></item>
<item><p>82a.6</p><section></section><text>nyid mngon par sprul nas/ dge slong ma brag gang na ba der nye bar song ste/ nye bar song nas dge slong ma brag gi mdun du 'dug ste tshigs su bcad pa smras pa/ sems can 'di dag gang gis byas/ /sems can rnams kyi byed pa gang / /sems can gang las rab tu skyes/ /sems</text></item>
<item><p>82a.7</p><section></section><text>can gang du 'gro bar 'gyur/ /bdud kyi sems can snyam sems nas/ /'di ni lta bar gyur pa ste/ /'du byed phung po 'di stong ste/ /'di la sems can rnyed ma yin/ /ji ltar yan lag tshogs la ni/ /shing rta'i 'du shes dran pa 'byung / /de bzhin phung po'i nyer len las/ /</text></item>
<item><p>82b.1</p><section></section><text>kun rdzob tu ni sems can brjod/ /'di dag skye ba sdug bsngal te/ /gnas pa nyid kyi sdug bsngal te/ /sdug bsngal nyid ni 'gag 'gyur zhing / /sdug bsngal tshogs las gzhan du min/ /de nas bdud sdig can 'di snyam du dge slong ma brag gi sems kyis bdag gi sems</text></item>
<item><p>82b.2</p><section></section><text>shes so snyam nas sdug bsngal zhing yid mi bde ste/ yid la gcags bzhin du de nyid du mi snang bar gyur to zhes gsungs so/ /lung phran tshegs las bram ze rgya shug gi dbang du mdzad nas zhes bya ba la/ de bzhin gshegs pas ba da ra'i/ /sems ni thugs kyis mkhyen mdzad nas/ /</text></item>
<item><p>82b.3</p><section></section><text>rdzogs sangs steng du rdzu 'phrul gyis/ /gshegs nas skyil mo krung bcas bzhugs/ /de nas mtshan gyis yongs brgyan te/ /skyo bcas rgya shug gis mthong nas/ /stan las rab tu langs nas ni/ /zhabs la spyi bos phyag byas te/ /grogs po 'di na ston pa ni/ /gzhon</text></item>
<item><p>82b.4</p><section></section><text>nu rnams kyis thos nas ni/ /pha rol rab tu rgal gyur cing / skam sar gnas pa'i chos ston byed/ /de nas ping go stan las langs/ /bla gos phrag pa gcig byas shing / /thal mo sbyar ba byas nas ni/ /tshigs su bcad pa 'di skad smras/ /'di ni bram ze rdzogs sangs</text></item>
<item><p>82b.5</p><section></section><text>rgyas/ /'gro ba sems can rab tu 'dzin/ /'di yis 'dod pa rab 'dul zhing / /the tshom gcod par mdzad pa 'di/ /'di yis 'dod pa rab 'dul bas/ /mkhan po khyed ni dgyes par mdzod/ /'di ni 'jig rten nyi ma ste/ /'di ni 'jig rten sgrol ma yin/ /'di</text></item>
<item><p>82b.6</p><section></section><text>yis nyon mongs rab spong ba'i/ /thub pas chos ni bstan par mdzad/ /'di ni 'jig rten mchog gyur te/ /'jig rten snang ba 'di yin no/ /sems can grol mdzad 'di yin te/ /sems can gso bar mdzad pa 'di/ /'di yis las rab gsal mdzad nas/ /sdug bsngal</text></item>
<item><p>82b.7</p><section></section><text>kun las grol bar mdzad/ /'di yi rigs ni mchog yin te/ /'di ni nyi ma'i rigs su 'khrungs/ /mtshan mchog sum cu rtsa gnyis kyis/ /'di yi mtshan rnams phun sum tshogs/ /'di dang mnyam pa gzhan med cing / /bla ma dag kyang yod ma yin/ /'di yis ye shes</text></item>
<item><p>83a.1</p><section></section><text>skyes pa'i phyir/ /ji ltar rgya mtsho bzhi mi g.yo/ /gzi brjid drag cing mthu che ba/ /dge slong chen po 'di lta bu/ /'di ni 'jig rten thugs brtse can/ /'di ni 'jig rten sman pa yin/ /'di yis rgol bar ba 'joms shing / /mu stegs can rnams chos ldan</text></item>
<item><p>83a.2</p><section></section><text>byed/ /'di ni 'jig rten bla med de/ /'di ni rkang gnyis rnams kyi mchog /'di ni 'jig rten rnam 'dren te/ /sems can 'khor ba'i rgya mtsho yi/ /chu bo 'jigs chen las sgrol 'di/ /ston pa pha rol phyin cing rgal/ /'di ni pha rol skam sar gnas/ /khyed ni nyer song dri byas</text></item>
<item><p>83a.3</p><section></section><text>na/ /dogs pa de yis sel bar 'gyur/ /rkang gnyis mchog gyur mthong nas ni/ /rgya shug gzi brjid ldan gyur nas/ /thal mo rab tu sbyar byas nas/ /de la 'di skad tshig gsol to/ /'khor ba'i rgya mtsho chen po yi/ /nang na gnas pa bdag la ni/ /thugs brtse bskyed pa</text></item>
<item><p>83a.4</p><section></section><text>mdzad nas ni/ /mi mchog bdag cag rgal bar mdzod/ /de nas ston pa thugs brtse ba/ /thub pa 'jig rten kun phan mdzad/ /rkang gnyis gtso bo sems can mchog /rgya shug la ni bka' stsal pa/ /ji ltar sems ni kun nyon mongs/ /de bzhin sems ni rnam par byang / /</text></item>
<item><p>83a.5</p><section></section><text>mdud pa thams cad grol byed pa'i/ /chos ni rgya shug khyod nyon cig /'di na bdag la bdag med de/ /phyin ci log gis kun du brtags/ /bdag gam sems can med pa ste/ /chos 'di dag ni rgyu dang bcas/ /srid pa'i yan lag bcu gnyis dang / /phung po dang ni skye mched khams/ /</text></item>
<item><p>83a.6</p><section></section><text>thams cad rab tu bsam byas na/ /gang zag rab tu mi dmigs so/ /nang stong nyid du mthong gyur cing / /phyi stong nyid du mthong gyur na/ /de yis cung zad kyang mi rnyed/ /sgom pa po yang stong pa ste/ /'jig rten thams cad nyer 'tsho ba/ /stong pa nyid du blta bar gyis/ /mya ngan 'das</text></item>
<item><p>83a.7</p><section></section><text>pa gnas par skyabs/ /'di yi lam ni nyer bstan bya/ /rgya shug sems can bsam byas te/ /stan de nyid la gnas bzhin du/ /'dod khams yongs su dag gyur pa'i/ /phyir mi 'ong ba'i 'bras bu thob/ /bden pa mthong bar gyur pa ni/ /rgya shug yid rab dga' ba yis/ /</text></item>
<item><p>83b.1</p><section></section><text>thal mo rab tu sbyar byas nas/ /'di skad ces bya'i tshig gsol to/ /gang tshe ma las bdag skyes nas/ /bdag gis lo brgya nyi shu lon/ /bram ze blon po rnams las bdag /kun gyis pha rol phyin par gyur/ /lo 'di rnams su khyad par 'phags/ /bdag gis cung zad kyang</text></item>
<item><p>83b.2</p><section></section><text>ma rtogs/ /chos can legs par bshad pa yis/ /bdag gis grol ba'i go 'phang thob/ /bdag gis mthong ba dri med cing / /bdag gis blo mig yongs dag gyur/ /grol ba spyi bos bkur bya zhes/ /bden par smra ba'i lha rnams gsungs/ /zhes gsungs so/ /ji skad du</text></item>
<item><p>83b.3</p><section></section><text>bdag tu lta ba la nyes dmigs lnga yod de zhes bya ba la/ mdo lnga bar yongs su rdzogs par bris zin pas yang mi 'bri'o/ /ci de dag la chos thams cad la bdag med do zhes bya ba'i mdo 'di yang med dam zhes bya ba la/ dge slong dag 'du byed thams cad ni mi rtag pa/ chos thams cad ni</text></item>
<item><p>83b.4</p><section></section><text>bdag med pa/ mya ngan las 'das pa ni zhi ba'o zhes bya ba'i dbang du mdzad nas/ slob dpon sna tshogs blo gros kyis bcom ldan 'das kyi bstod pa bzhi brgya pa las/ chos rnams thams cad bdag med cing / /'dus byas thams cad skad cig ma/ /mya ngan 'das pa zhi ba zhes/ /</text></item>
<item><p>83b.5</p><section></section><text>khyod kyi chos kyi phyag rgya gsum/ /rgol ba kun gyis mi rtogs shing / /gzhig par mi nus rnam par gnas/ /'jig rten mang du smra byed kyang / /gang gis rang bzhin bzlog par nus/ /zhes gsungs la/ chos kun de bzhin bdag med ces/ /gang tshe shes rab kyis mthong ba/ /</text></item>
<item><p>83b.6</p><section></section><text>de nas yid 'byung 'gyur ba ste/ /'di ni sdug bsngal dag pa'i lam/ /zhes 'byung ba dang / bdag ni med pa ste gzhan ni phyi ci log go zhes bya ba'i mdo 'di yang ji ltar rtog par byed de/ de yang bzhi las 'phros pa'i sdom gyi tshigs su bcad pa bzhi pa las 'byung ba gnyis pa dang</text></item>
<item><p>83b.7</p><section></section><text>mdzod kyi gnas lnga pa 'di nyid du phyin ci log gi mdor bris zin to/ /dge slong dag dge sbyong ngam bram ze gang su zhig bdag go zhes yang dag par rjes su blta ba zhes bya ba la/ phung po las/ bdag med cha med sa bon dang / /nye bar 'gro dang bdun dang lnga/ /yongs su skyobs</text></item>
<item><p>84a.1</p><section></section><text>gnyis byed cing / /zas kyi dpe yis gnyis yin no/ /zhes bya ba nas go rims las bzlog ste bgrang ba'i sdom gyi tshigs su bcad pa gsum pa'i mdo dgu pa las 'byung ba mdzod kyi gnas lnga pa 'di nyid du/ bdag dang bdag gi chad rtag dang / /med</text></item>
<item><p>84a.2</p><section></section><text>dang dman la mchog lta dang / /zhes 'jig tshogs la lta ba'i sgrib par bris zin to/ /gang cung zad sngon gyi gnas rnam pa du ma yang dag par rjes su dran pa zhes bya ba la/ 'di nyid kyi sdom gyi tshigs su bcad pa bcu pa las 'byung ba mdzod kyi gnas dang por rnam par rig byed ma yin pa la thug</text></item>
<item><p>84a.3</p><section></section><text>pa'i gzugs 'di dag ci gzugs zhes brjod ce na/ gzugs su rung zhing gzugs su rung bas so zhes bya bar bris zin to/ /'das pa la sogs pa dang ma gsungs ba'i phyir zhes bya ba la/ gleng gzhi ni mnyan du yod pa na'o/ /de nas bcom ldan 'das kyis dge slong rnams la bos te/ </text></item>
<item><p>84a.4</p><section></section><text>dge slong dag dus gcig gi tshe nga mngon par rdzogs par sangs rgyas nas ring por ma lon pa na chu bo nai rany+dzana'i 'gram byang chub kyi shing drung na gcig pu dben pa nang du yang dag 'jog la bzhugs pa na/ 'di lta bu'i sems la sems kyi yongs su rtogs pa skyes te/ gus pa med pa ni sdug</text></item>
<item><p>84a.5</p><section></section><text>bsngal ba ste/ bdag po med cing 'jigs par dbang sgyur ba med pa ni don chen po las yongs su nyams par 'gyur ro/ /gus pa dang bcas pa ni bde ba ste/ bdag po dang bcas shing 'jigs pa dbang sgyur ba dang bcas pa ni don chen po yongs su rdzogs par 'gyur te/ gang dag</text></item>
<item><p>84a.6</p><section></section><text>las tshul khrims phun sum tshogs pa khyad par du 'phags pa'am ting nge 'dzin phun sum tshogs pa khyad par du 'phags pa'am/ shes rab phun sum tshogs pa khyad par du 'phags pa'am/ rnam par grol ba phun sum tshogs pa khyad par du 'phags pa'am/ rnam par grol ba'i</text></item>
<item><p>84a.7</p><section></section><text>ye shes mthong ba phun sum tshogs pa khyad par du 'phags pa lha dang bcas pa dang bdud dang bcas pa dang tshangs pa dang bcas pa dang dge sbyong dang bram ze'i skye dgu'i lha dang mi'i 'jig rten na 'ga' zhig yod na bkur stir bya ba dang / bla mar bya ba dang / rjed par bya ba dang / mchod par</text></item>
<item><p>84b.1</p><section></section><text>bya ba dag gis bkur stir byas/ bla mar byas/ rjed par byas/ mchod par byas te yongs su bsten cing gnas par bya'o zhes dgongs so/ /yang 'di snyam du/ gang yang bkur stir bya ba dang / bla mar bya ba dang / rjed par bya ba dang / mchod par bya ba dag bdag gis</text></item>
<item><p>84b.2</p><section></section><text>bkur stir byas/ bla mar byas/ rjed par byas/ mchod par byas te yongs su bsten cing gnas par bya ba gang bdag las tshul khrims phun sum tshogs pa khyad par du 'phags pa'am/ ting nge 'dzin phun sum tshogs pa khyad par du 'phags pa'am/ shes rab phun sum</text></item>
<item><p>84b.3</p><section></section><text>tshogs pa khyad par du 'phags pa'am/ rnam par grol ba phun sum tshogs pa khyad par du 'phags pa'am/ rnam par grol ba'i ye shes mthong ba phun sum tshogs pa khyad par du 'phags pa lha dang bcas pa dang / bdud dang bcas pa dang / tshangs pa dang bcas pa dang / dge</text></item>
<item><p>84b.4</p><section></section><text>sbyong dang bram ze'i skye dgu'i lha dang mi'i 'jig rten na 'ga' yang med de/ gzhan du na ngas rang nyid kyis chos mngon par mkhyen nas mngon par rdzogs par sangs rgyas te gang yang bdag gis chos la bkur stir bya ba dang / bla mar bya ba dang / rjed par bya ba dang / mchod par bya ba dag /</text></item>
<item><p>84b.5</p><section></section><text>bdag gis bkur stir byas/ bla mar byas/ rjed par byas/ mchod par byas nas bsten cing lan mang du gnas par bya'o zhes dgongs so/ /de nas tshangs pa stong gi bdag po'i sems kyis nga'i thugs rnam par shes nas skyes bu stobs dang ldan pa'i lag pa brkyang ba las bskum</text></item>
<item><p>84b.6</p><section></section><text>pa'am bskums pa las brkyang ba tsam gyis tshangs pa'i 'jig rten na mi snang bar gyur te nga'i mdun du 'dug nas 'di skad ces smras so/ /bcom ldan 'das de de bzhin no/ /bde bar gshegs pa de de bzhin te/ gus pa med pa ni sdug bsngal ba ste/ bdag po med cing 'jigs</text></item>
<item><p>84b.7</p><section></section><text>par dbang sgyur ba med pa ni don chen po las yongs su nyams par 'gyur ro/ /gus pa dang bcas pa ni bde ba ste bdag po dang bcas shing 'jigs par dbang sgyur ba dang bcas pa'i don chen po yongs su rdzogs par 'gyur te/ gang yang bcom ldan 'das kyis bkur stir bya ba dang / bla</text></item>
<item><p>85a.1</p><section></section><text>mar bya ba dang / rjed par bya ba dang / mchod par bya ba dag bcom ldan 'das kyis bkur stir byas/ bla mar byas/ rjed par byas/ mchod par byas te yongs su bsten cing lan mang du gnas par bya ba bcom ldan 'das las tshul khrims phun sum tshogs</text></item>
<item><p>85a.2</p><section></section><text>pa khyad par du 'phags pa'am/ ting nge 'dzin phun sum tshogs pa khyad par du 'phags pa'am/ shes rab phun sum tshogs pa khyad par du 'phags pa'am/ rnam par grol ba phun sum tshogs pa khyad par du 'phags pa'am/ rnam par grol ba'i ye shes mthong ba phun sum</text></item>
<item><p>85a.3</p><section></section><text>tshogs pa khyad par du 'phags pa lha dang bcas pa dang bdud dang bcas pa dang tshangs pa dang bcas pa dang dge sbyong dang bram ze'i skye dgu'i lha dang mi'i 'jig rten na 'ga' yang med do/ /gzhan du na bcom ldan 'das rang nyid kyis chos mngon par mkhyen nas mngon par rdzogs par</text></item>
<item><p>85a.4</p><section></section><text>sangs rgyas te/ gang yang bcom ldan 'das kyis chos la bkur stir bya ba dang / bla mar bya ba dang / rjed par bya ba dang / mchod par bya ba dag gis bcom ldan 'das kyis chos la bkur stir mdzad cing bla mar bya ba dang / rjed par bya ba dang / mchod par mdzad nas brten cing</text></item>
<item><p>85a.5</p><section></section><text>lan mang du gnas par mdzod cig /btsun pa de ci'i phyir zhe na/ gang yang 'das pa'i dus na byung bar gyur pa'i sangs rgyas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de dag kyang chos nyid la bkur stir bya ba dang / bla mar bya ba</text></item>
<item><p>85a.6</p><section></section><text>dang / rjed par bya ba dang / mchod par bya ba dag gis chos nyid la bkur stir byas/ bla mar byas/ rjed par byas/ mchod par byas nas nye bar bsten cing bzhugs so/ /gang yang ma 'ongs pa'i dus na 'byung bar 'gyur ba'i sangs rgyas bcom ldan 'das de bzhin gshegs pa dgra</text></item>
<item><p>85a.7</p><section></section><text>bcom pa yang dag par rdzogs pa'i sangs rgyas de dag kyang chos nyid la bkur stir bya ba dang / bla mar bya ba dang / rjed par bya ba dang / mchod par bya ba dag gis bkur stir mdzad pa dang / bla mar mdzad pa dang / rjed par mdzad pa dang / mchod par mdzad cing bsten cing gnas par</text></item>
<item><p>85b.1</p><section></section><text>'gyur ro/ /da ltar byung ba'i dus kyi bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyang chos nyid la bkur stir bya ba dang / bla mar bya ba dang / rjed par bya ba dang / mchod par bya ba dag gis bkur stir mdzad cing bla mar mdzad pa dang / rjed</text></item>
<item><p>85b.2</p><section></section><text>par mdzad pa dang / mchod par mdzad nas bsten cing lan mang du bzhugs par mdzod cig /de nas tshangs pa stong gi bdag pos de'i tshe tshigs su bcad pa 'di skad ces smras so/ /gang yang 'das pa'i rdzogs sangs rgyas/ /gang yang ma byon sangs rgyas dang / /mya ngan mang po 'jig</text></item>
<item><p>85b.3</p><section></section><text>byed pa'i/ /gang yang da ltar rdzogs sangs rgyas/ /de dag thams cad dam chos la/ /bkur stir mdzad cing nye bar bzhugs/ /gzhan yang gnas par 'gyur ba ste/ /'di ni rdzogs sangs chos nyid yin/ /de phyir 'dod khams 'di na ni/ /che ba'i bdag nyid 'dod pa rnams/ /</text></item>
<item><p>85b.4</p><section></section><text>sangs rgyas bstan pa rjes dran nas/ /dam pa'i chos la bkur sti bya/ /de nas tshangs pa stong gi bdag po mngon par dga' zhing rjes su yi rangs nas de nga'i zhabs la spyi bos phyag byas nas mi snang bar gyur to zhes gsungs so/ /dge slong dag khur dang khur len pa dag ces bya ba la/ gleng</text></item>
<item><p>85b.5</p><section></section><text>gzhi ni mnyan du yod pa na'o/ /dge slong dag khur dang / khur len pa dang / khur spong ba dang / khur khyer ba dag bstan par bya ste/ de legs par nyon la yid la zung shig dang bshad par bya'o/ /khur gang zhe na/ nye bar len pa'i phung po lnga rnams so/ /lnga gang zhe na/ gzugs</text></item>
<item><p>85b.6</p><section></section><text>nye bar len pa'i phung po dang / tshor ba dang / 'du shes dang / 'du byed dang / rnam par shes pa nye bar len pa'i phung po'o/ /khur len pa gang zhe na/ dga' ba'i 'dod chags dang lhan cig par gyur pa'i sred pa yang srid par kun 'byung ba de dang de las mngon par dga' ba'o/ /khur spong</text></item>
<item><p>85b.7</p><section></section><text>ba gang zhe na/ gang gi tshe dga' ba'i 'dod chags dang lhan cig par gyur pa'i sred pa yang srid par kun 'byung ba de dang de las mngon par dga' ba 'di nyid ma lus par spangs shing so sor 'gags pa dang / nub pa dang / zad pa dang / 'dod chags dang bral ba dang / 'gags pa dang / </text></item>
<item><p>86a.1</p><section></section><text>nye bar zhi ba dang / mi snang ba'o/ /khur khyer ba gang zhe na/ gang zag ces brjod par bya ste/ tshe dang ldan pa ming ni 'di lta bu/ rus ni 'di lta bu/ rigs ni 'di lta bu/ kha zas ni 'di lta bu/ bde ba dang sdug bsngal ni 'di lta bu dag myong zhing tshe ring po'am thung ngu 'di</text></item>
<item><p>86a.2</p><section></section><text>tsam zhig tu gnas te/ tshe'i mtha' 'di tsam du gyur zhes bya ba'o/ /dge slong dag khur dang khur len pa dang khur spong ba dang khur khyer ba dag bstan par bya'o zhes ngas ji skad du bstan pa de rgyas par rab tu bshad do/ /bcom ldan 'das kyis de skad ces bka' stsal cing / bde bar gshegs</text></item>
<item><p>86a.3</p><section></section><text>pas de skad gsungs nas/ ston pas gzhan yang 'di skad ces bka' stsal to/ /shin tu lci ba'i khur spangs nas/ /slar yang khur dag len mi 'gyur/ /khur len pa ni sdug bsngal te/ /khur spangs pa ni bde ba yin/ /sred pa thams cad rab spangs shing / /kun sbyor</text></item>
<item><p>86a.4</p><section></section><text>thams cad zad pa yi/ /blang bya yongs su shes pa ni/ /yang srid dag tu 'gro mi 'gyur/ /zhes gsungs so/ /sems can rdzus te byung ba rnams med do zhes bya ba la/ re zhig lung bar ma'i sdom gyi tshigs su bcad pa de dang de las bzhi bcu pa'i chos kyi rnam grangs chen po mdzod kyi gnas</text></item>
<item><p>86a.5</p><section></section><text>drug pa 'di nyid du slob pa'i lam ni yan lag rnam pa brgyad dang ldan zhes bya bar bris te/ de las 'di ltar 'don to/ /log pa'i lta ba gang zhe na/ lta ba gang zhig med par lta ba ste/ sbyin pa med do/ /len pa med do/ /mchod sbyin med do/ /legs par spyad pa med do/ /nyes</text></item>
<item><p>86a.6</p><section></section><text>par spyad pa med do/ /legs par spyad pa dang nyes par spyad pa'i las kyi 'bras bu rnam par smin pa med do/ /'jig rten 'di med do/ /'jig rten pha rol med do/ /pha med do/ /ma med do/ /sems can rdzus te 'byung ba rnams med do/ /'jig rten na dgra bcom pa yang dag par rtogs</text></item>
<item><p>86a.7</p><section></section><text>shing yang dag par zhugs pa skye ba zad pa tshangs par spyod pa bsten to/ /bya ba byas so/ /srid pa 'di las gzhan mi shes so zhes 'jig rten 'di dang 'jig rten pha rol du mthong ba'i chos nyid la rang nyid kyis mngon par shes pa phun sum tshogs pa rab tu rtogs pa rnams med do zhes bya ba ste/ 'di</text></item>
<item><p>86b.1</p><section></section><text>ni log par lta ba zhes bya'o zhes gsungs so/ /'jig rten du gang zag gcig skye ba na skye'o zhes bya ba la/ gleng gzhi ni mnyan du yod pa na'o/ /dge slong dag skye bo mang po la phan pa dang / skye bo mang po la bde ba dang / 'jig rten la thugs brtse ba'i phyir dang / lha dang mi rnams la phan pa dang</text></item>
<item><p>86b.2</p><section></section><text>bde ba'i phyir 'jig rten du gang zag gcig skye ba na skye ste/ dge slong dag skye bo mang po la phan pa dang / skye bo mang po la bde ba dang / 'jig rten la thugs brtse ba'i phyir dang / lha dang mi rnams la phan pa dang bde ba'i phyir 'jig rten du gang zag gcig skye ba na skye ba gang zhe na/ 'di lta ste/ de bzhin</text></item>
<item><p>86b.3</p><section></section><text>gshegs pa dgra bcom pa yang dag par rdzogs pa'i sangs rgyas te/ dge slong dag bA rA Na sI drang srong smra ba ri dgas kyi nags su de bzhin gshegs pa dgra bcom pa yang dag par rdzogs pa'i sangs rgyas kyis lan gsum du bzlas shing rnam pa bcu gnyis su chos dang mthun par chos kyi 'khor lo bskor zhing</text></item>
<item><p>86b.4</p><section></section><text>dge slong shA ri'i bus de'i rjes su bskor te/ dge slong dag ngas lha dang bcas pa dang / bdud dang bcas pa dang / tshangs pa dang bcas pa dang / dge sbyong dang bram zer bcas pa'i lha dang mi'i 'jig rten na chos dang mthun pa'i chos kyi 'khor lo bskor ba'i rjes su bskor ba gzhan su yang yang dag par</text></item>
<item><p>86b.5</p><section></section><text>rjes su ma mthong ste/ gzhan du na dge slong shA ri'i bu ni ma gtogs so/ /dge slong dag ngas chos kyi 'khor lo bskor bas dge slong shA ri'i bu nye bar len pa med par zag pa rnams las sems rnam par grol bar gyur to zhes gsungs so/ /don dam pa stong pa nyid las zhes bya ba las/ skye mched</text></item>
<item><p>86b.6</p><section></section><text>drug gi tshogs kyis bsdus pa'i sdom gnyis pa las/ 'das pa yis ni zhes bya ba'i sdom gyi tshigs su bcad pa'i mtha' las 'byung ba mdzod kyi gnas lnga pa 'di nyid du 'das pa dang ma 'ongs pa bsam par bshad pa bstan cing / gsum pa las kyang / bdag med phung po tsam nyid do/ /zhes bya</text></item>
<item><p>86b.7</p><section></section><text>bar bris zin to/ /ji skad du dbo las skyes kyi mdo las zhes bya ba la/ gleng gzhi ni mnyan du yod pa na'o/ /dge slong dag zas bzhi po 'di dag ni sems can byung ba rnams gnas par byed pa dang srid pa tshol ba rnams la phan 'dogs pa ste/ bzhi gang zhe na/ rags pa dang phra ba'i kham gyi zas dang / </text></item>
<item><p>87a.1</p><section></section><text>gnyis pa reg pa'i zas dang / gsum pa yid la sems pa'i zas dang / bzhi pa rnam par shes pa'i zas so/ /de'i tshe tshe dang ldan pa dbo las skyes bcom ldan 'das kyi rgyab nas bcom ldan 'das la bsil yab g.yob cing 'dug ste/ de nas tshe dang ldan</text></item>
<item><p>87a.2</p><section></section><text>pa dbo las skyes kyis bcom ldan 'das la 'di skad ces gsol to/ /btsun pa ci rnam par shes pa zas su za'am/ dbo las skyes rnam par shes pa zas su za'o zhes nga smra na/ dri ba de legs par 'gyur ba zhig na/ dbo las skyes rnam par shes pa zas su za'o zhes nga mi smra'o/ /btsun pa</text></item>
<item><p>87a.3</p><section></section><text>ci rnam par shes pa zas su za'o zhes mi gsung ngam/ dbo las skyes de bzhin te/ nga de skad du mi smra'o/ /gal te nga'i drung du 'ga' zhig nye bar 'ongs te/ gang gi rkyen gyis rnam par shes pa byung zhes 'di ltar 'dri ba de la ngas 'di skad du lung bstan par bya ste/ rnam par shes pa ni ma 'ongs</text></item>
<item><p>87a.4</p><section></section><text>pa'i yang srid pa mngon par 'grub cing rab tu 'byung ba'i bar du ste/ byung bar gyur cing yod pa ni skye mched drug go/ /skye mched drug gi rkyen gyis ni reg pa'o/ /btsun pa reg go reg go zhes bya ba ci zhig /dbo las skyes reg go reg go zhes ngas 'di skad du smra na dri ba de legs par 'gyur</text></item>
<item><p>87a.5</p><section></section><text>ba zhig na nga de skad du mi smra'o/ /btsun pa reg pa zhes mi gsung ngam/ dbo las skyes pa de skad du mi smra'o/ /gal te nga'i drung du 'ga' zhig nye bar 'ongs te/ gang gi rkyen gyis reg pa byung zhes 'di skad du 'dri na dri ba de la ngas 'di skad du lung bstan par bya ste/ skye mched</text></item>
<item><p>87a.6</p><section></section><text>drug gi rkyen gyis ni reg pa min la reg pa'i rkyen gyis tshor ba'o/ /btsun pa tshor ba po tshor ba po zhes bya ba ci zhig /dbo las skyes tshor ba po tshor ba po zhes smra na de skad du dri ba legs par 'gyur ba zhig na nga de skad du mi smra'o/ /btsun pa ci tshor ba po zhes mi gsung ngam/ dbo las skyes de bzhin</text></item>
<item><p>87a.7</p><section></section><text>te/ nga de skad du mi smra'o/ /gal te nga'i drung du 'ga' zhig nye bar 'ongs te/ gang gi rkyen gyis tshor ba byung zhes 'di ltar 'dri na de la ngas 'di skad du lung bstan par bya ste/ reg pa'i rkyen gyis tshor ba byung zhing tshor ba'i rkyen gyis sred pa'o/ /btsun pa sred pa po sred pa po zhes bya ba ci zhig /dbo las</text></item>
<item><p>87b.1</p><section></section><text>skyes sred pa po sred pa po zhes smra na dri ba de legs par 'gyur ba zhig na nga de skad du mi smra'o/ /btsun pa sred pa po zhes mi gsung ngam/ dbo las skyes de bzhin te/ nga de skad du mi smra'o/ /gal te nga'i drung du 'ga' zhig nye bar 'ongs te gang gi rkyen gyis sred pa byung zhes 'di ltar 'dri na dri ba de la ngas</text></item>
<item><p>87b.2</p><section></section><text>'di skad du lung bstan par bya ste/ tshor ba'i rkyen gyis sred pa byung zhing sred pa'i rkyen gyis len pa'o/ /btsun pa len pa po len pa po zhes bya ba ci zhig /len pa po len po po zhes nga smra na 'dri ba de legs par 'gyur ba zhig na nga de skad du mi smra'o/ /btsun pa len pa po zhes mi gsung ngam/ </text></item>
<item><p>87b.3</p><section></section><text>dbo las skyes de de bzhin te nga de skad du mi smra'o/ /gal te nga'i drung du 'ga' zhig nye bar 'ongs te gang gi rkyen gyis len pa byung zhes 'di ltar 'dri na de la ngas 'di skad du lung bstan par bya ste/ sred pa'i rkyen gyis len pa byung zhing len pa'i rkyen gyis srid pa'o/ /btsun pa srid pa srid pa zhes bya ba</text></item>
<item><p>87b.4</p><section></section><text>ci zhig /dbo las skyes srid pa srid pa zhes nga smra na dri ba de legs par 'gyur ba zhig na nga de skad du mi smra'o/ /btsun pa srid pa srid pa zhes mi gsung ngam/ dbo las skyes de bzhin te/ nga de skad du mi smra'o/ /gal te nga'i drung du 'ga' zhig nye bar 'ongs te/ gang gi rkyen gyis srid pa byung</text></item>
<item><p>87b.5</p><section></section><text>zhes 'di ltar 'dri na de la ngas 'di ltar lung bstan par bya ste/ tshe dang ldan pa srid pa 'di ni ma 'ongs pa'i yang srid pa mngon par 'grub cing rab tu byung ba'i bar du ste/ byung bar gyur cing yod pa ni skye mched drug go/ /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen</text></item>
<item><p>87b.6</p><section></section><text>gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams yang dag par 'byung zhing</text></item>
<item><p>87b.7</p><section></section><text>sdug bsngal gyi phung po chen po 'di 'ba' zhig yang dag par 'byung bar 'gyur ro zhes gsungs so/ /bcom ldan 'das kyis ci'i phyir lus las srog de nyid dang gzhan du lung ma bstan zhes bya ba la/ bcom ldan 'das rgyal po'i khab kyi 'od ma'i tshal bya ka lan da ka gnas pa na bzhugs so/ /</text></item>
<item><p>88a.1</p><section></section><text>de'i tshe kun du rgyu be'u'i rigs bcom ldan 'das gang na ba der nye bar song ste nye bar song nas bcom ldan 'das dang lhan cig ces bya ba nas kun du rgyu be'u'i rigs kyis bcom ldan 'das la 'di skad ces gsol to/ /gau ta ma ci lus de nyid srog yin nam/ be'u lus de</text></item>
<item><p>88a.2</p><section></section><text>nyid srog yin no zhes nga lung mi ston to/ /gau ta ma ci lus las gzhan zhig srog yin/ be'u lus las srog gzhan yin no zhes kyang lung mi ston to/ /gau ta ma lus de nyid srog yin nam zhes dris pa na lung bstan par bya ba ma yin no zhes smra zhing / ci lus las gzhan zhig srog yin zhes dris</text></item>
<item><p>88a.3</p><section></section><text>pa na yang lung bstan par bya ba ma yin no zhes smra ste/ bcom ldan 'das kyis nyan thos 'das pa'i dus na dus las 'das pa dag gnas che ge mo zhig tu skyes so/ /gzhan che ge mo zhig tu skyes so zhes skye ba lung ston pa ni ngo mtshar ba ma yin no/ /be'u de de bzhin te/ de bzhin gshegs pa'i</text></item>
<item><p>88a.4</p><section></section><text>nyan thos dus las 'das pa dag gnas che ge mo zhig tu skyes so gnas che ge mo zhig tu skyes so zhes skye ba lung bstan pa ni ngo mtshar ba ma yin no/ /gau ta ma gang gi tshe lus 'di yongs su btang bar gyur cing yid kyi rang bzhin gyi lus kyi sems can gzhan du skyes par gyur pa de'i tshe lus dang srog gzhan du gyur</text></item>
<item><p>88a.5</p><section></section><text>to/ /be'u skye ba yang nye bar len pa dang bcas par nga smra'i/ nye bar len pa med par ni ma yin no/ /gau ta ma ji lta ji ltar na skye pa nye bar len pa dang bcas par smra'i/ nye bar len pa med par ma yin pa smra zhe na/ be'u dper na me ni nye bar len pa dang bcas na 'bar gyis nye bar len pa med pa ni ma yin no/ /</text></item>
<item><p>88a.6</p><section></section><text>gau ta ma me ni nye bar len pa med par yang 'bar ba mthong ngo / /be'u ji ltar na nye bar len pa med par yang me 'bar/ gau ta ma dper na me'i phung po chen po 'ba' zhig kun du 'bar la kun du rab tu 'bar ba 'bar ba gcig tu gyur cing / 'bar ba gcig tu gyur pa de las rlung gi me lce thag ring por</text></item>
<item><p>88a.7</p><section></section><text>'phangs pa de'i tshe nye bar len pa med par 'bar zhing me lce 'bar ba nye bar len pa med par khyab cing 'bar ro/ /be'u de yang nye bar len pa dang bcas par nga smra'i/ nye bar len pa med par ni ma yin no/ /gau ta ma de'i nye bar len pa gang zhig yin par gdags/ be'u de'i tshe nye bar len pa</text></item>
<item><p>88b.1</p><section></section><text>rlung yin par gdags te/ rlung ni nye bar len pas me 'bar zhing rlung gi nye bar len pas me lce khyab par gyur to/ /gau ta ma gang gi tshe lus 'di yongs su btang bar gyur cing yid kyi rang bzhin gyi lus sems can gzhan du skye bar gyur pa de'i tshe nye bar len pa'i nye bar len pa ci zhig yin par</text></item>
<item><p>88b.2</p><section></section><text>nye bar gdags/ be'u de'i tshe sred pa nye bar len pa yin no zhes nga smra ste/ srid pa'i nye bar len pas sems can gnas zhing sred pa'i nye bar len pas sems can zhes brjod do/ /gau ta ma len pa la dga' ba dang / len pas 'bags pa dang / len pa las kun du 'byung ba</text></item>
<item><p>88b.3</p><section></section><text>dang nye bar len pa don du gnyer ba'i skye dgu las de bzhin gshegs pa dgra bcom pa yang dag par rdzogs pa'i sangs rgyas kyis chos rnams mngon par rdzogs par sangs rgyas so/ /gau ta ma bdag cag la bya ba dang bgyi ba mang du mchis kyis mchi'o/ /be'u de'i dus la bab bar shes na song</text></item>
<item><p>88b.4</p><section></section><text>shig /de nas kun du rgyu be'u'i rigs gyis bcom ldan 'das kyis gsungs pa la mngon par dga' zhing rjes su yi rangs te bcom ldan 'das kyi drung nas song ngo zhes gsungs so/ /kun dga' bo kun du rgyu be'u'i rigs la bdag yod ces lung bstan na zhes bya ba la/ gleng gzhi ni</text></item>
<item><p>88b.5</p><section></section><text>rgyal po'i khab na'o/ /de nas kun du rgyu be'u'i rigs bcom ldan 'das gang na ba der nye bar song ste/ nye bar song nas bcom ldan 'das dang lhan cig yang dag par dga' ba dang yang dag par bde bar 'gyur ba'i gtam rnam pa sna tshogs byas te zhes bya ba nas/ bcom ldan 'das la</text></item>
<item><p>88b.6</p><section></section><text>'di skad ces gsol to/ /gau ta ma ci bdag yod dam/ de skad ces gsol pa dang / bcom ldan 'das cang mi gsung bar bzhugs so/ /gau ta ma ci bdag med dam/ de skad ces gsol pa dang / bcom ldan 'das cang mi gsung bar bzhugs so/ /kun du rgyu be'u'i</text></item>
<item><p>88b.7</p><section></section><text>rigs kyis bcom ldan 'das la lan gnyis lan gsum du 'di skad ces gsol to/ /gau ta ma ci bdag yod dam/ de skad ces gsol pa dang / bcom ldan 'das cang mi gsung bar bzhugs so/ /gau ta ma ci bdag med dam/ de skad ces gsol pa dang / bcom ldan 'das</text></item>
<item><p>89a.1</p><section></section><text>cang mi gsung bar bzhugs so/ /de nas kun du rgyu be'u'i rigs 'di snyam du sems te/ dge sbyong gau ta ma la lan gnyis lan gsum du dris kyang lung ma bstan to zhes rig nas stan las langs te song ngo / /de'i tshe na tshe dang ldan pa kun dga'</text></item>
<item><p>89a.2</p><section></section><text>bo rlung yab thogs te bcom ldan 'das kyi rgyab na bcom ldan 'das la rlung yab g.yob cing 'dug go/ /de nas tshe dang ldan pa kun dga' bo kun du rgyu be'u'i rigs song nas ring zhig lon par rig nas bcom ldan 'das la 'di skad ces gsol to/ /kun du rgyu be'u'i rigs</text></item>
<item><p>89a.3</p><section></section><text>kyis lan gnyis lan gsum du dris kyang bcom ldan 'das kyis ci'i phyir lung ma bstan/ kun du rgyu be'u'i rigs la sdig pa can gyi lta ba mang du rnyed par 'gyur bas nga la lan gsum gyi bar du dris kyang lung ma bstan to/ /kun dga' bo kun du rgyu be'u'i rigs kyis dris pa la bdag</text></item>
<item><p>89a.4</p><section></section><text>yod do zhes lung bstan na chos thams cad bdag med do zhes bya ba'i tshig mi rigs par 'gyur ro/ /kun du rgyu be'u'i rigs kyis dris pa la bdag med do zhes lung bstan na kun du rgyu be'u'i rigs sngar bdag med pa las da ltar bdag dang bcas par 'gyur ro zhes sngar yang kun du rmongs pa</text></item>
<item><p>89a.5</p><section></section><text>la kun du rmongs pa ches mang du 'byung bar 'gyur ro/ /kun dga' bo bdag yod ces bya ba 'di ni rtag par 'gyur ro/ /bdag med ces bya ba 'di ni chad par 'gyur te/ de bzhin gshegs pas mtha' gnyis po de dag spangs nas dbu ma'i lam gyi chos ston te/ 'di lta ste/ 'di</text></item>
<item><p>89a.6</p><section></section><text>yod pa'i phyir 'di 'byung 'di skyes pa'i phyir 'di skye ste/ 'di lta ste ma rig pa'i rkyen gyis 'du byed rnams zhes bya ba nas/ rgyas par kun du 'gag par 'gyur ro zhes bya ba'i bar du'o zhes gsungs so/ /'jig rten rtag pa zhes bya ba la 'jig rten na rtag pa dang / mi rtag pa dang / rtag pa</text></item>
<item><p>89a.7</p><section></section><text>yang ma yin/ mi rtag pa yang ma yin zhes bya ba la sogs pa lung du ma bstan pa'i dngos po bcu bzhi lung ring po'i mdo dgu pa las 'byung ba mdzod kyi gnas lnga pa 'di nyid du/ mgo gcig dang ni rnam phye dang / /zhes bya ba'i tshig le'ur byas par bris zin to/ /de bzhin du kun du rgyu smra ba</text></item>
<item><p>89b.1</p><section></section><text>zhes bya ba la/ bcom ldan 'das rgyal po'i khab kyi 'od ma'i tshal bya ka lan da ka gnas pa na bzhugs te/ de nas kun du rgyu smra ba bcom ldan 'das gang na ba der nye bar song ste/ nye bar song nas bcom ldan 'das dang lhan cig ces bya ba nas/ bcom ldan 'das la 'di skad</text></item>
<item><p>89b.2</p><section></section><text>ces gsol to/ /gau ta ma ci 'jig rten mtha' dang bcas sam/ smras pa 'jig rten mtha' dang bcas so zhes bya ba 'di ni ngas lung mi ston to/ /gau ta ma 'jig rten mtha' med dam/ mtha' dang bcas pa yang ma yin mtha' med pa yang ma yin nam/ mtha' dang bcas pa yang</text></item>
<item><p>89b.3</p><section></section><text>ma yin mtha' med pa yang ma yin pa zhig /smra ba 'jig rten mtha' med pa dang / mtha' dang bcas pa yang yin/ mtha' med pa yang yin pa dang / mtha' dang bcas pa yang ma yin mtha' med pa yang ma yin zhes bya ba 'di ni ngas lung mi ston to/ /gau ta ma 'jig rten mtha' dang</text></item>
<item><p>89b.4</p><section></section><text>bcas pas zhes dris pa na lung mi ston to zhes smra zhing 'jig rten mtha' med pa dang / mtha' dang bcas pa yang yin/ mtha' med pa yang yin pa dang / mtha' dang bcas pa yang ma yin mtha' med pa yang ma yin pa zhig ces dris pa na lung mi ston to zhes smra na/ gzhan ci zhig</text></item>
<item><p>89b.5</p><section></section><text>lung ston/ smra ba ngas mngon par mkhyen cing mngon par mkhyen na sdug bsngal yang dag par zad cing sdug bsngal mthar bya ba'i phyir nyan thos rnams la lam 'chad par mdzad do/ /gau ta ma nyid kyis mngon par mkhyen cing mngon par mkhyen nas sdug bsngal yang dag par zad cing sdug bsngal</text></item>
<item><p>89b.6</p><section></section><text>mthar bya ba'i phyir nyan thos rnams la lam 'chad par mdzad na/ ci lam 'dis 'jig rten thams cad nges par 'byin tam/ 'on te 'jig rten phyogs gcig /de skad ces gsol pa dang / bcom ldan 'das cang mi gsung bar bzhugs so/ /kun du rgyu smra bas bcom ldan 'das la</text></item>
<item><p>89b.7</p><section></section><text>lan gnyis lan gsum du 'di skad ces gsol to/ /gau ta ma nyid kyis mngon par mkhyen cing mngon par mkhyen nas sdug bsngal yang dag par zad cing sdug bsngal mthar bya ba'i phyir nyan thos rnams la lam 'chad par mdzad na/ ci lam 'dis 'jig rten thams cad nges par 'byin tam/ </text></item>
<item><p>90a.1</p><section></section><text>'on te 'jig rten phyogs gcig /de skad ces gsol pa dang / lan gnyis lan gsum gyi bar du yang bcom ldan 'das cang mi gsung bar bzhugs so/ /de'i tshe na tshe dang ldan pa kun dga' bo bcom ldan 'das kyi rgyab na rlung yab thogs te bcom ldan 'das la g.yob</text></item>
<item><p>90a.2</p><section></section><text>cing 'dug pas smras pa/ smra ba khyod kyis bcom ldan 'das la dang por dri ba dris pa de nyid da ltar rnam grangs gzhan gyis dris te/ des na bcom ldan 'das kyis dris pa lung bstan to/ /smra ba de'i phyir skyes bu mkhas pa rnams la dpes rnam par bshad na don shes par 'gyur bas dpe nyon</text></item>
<item><p>90a.3</p><section></section><text>cig /smra ba 'di lta ste 'di ni rgyal po'i mtha'i grong khyer rtsig pa dang rab brtan pos yongs su bskor ba sgo gcig pa sgo srung ba'i skyes bu mkhas pa gsal ba blo dang ldan pa der 'ong ba dag dpyod pa'i shes rab dang yang dag par ldan pa dag bzhag par gyur te/ des grong khyer de'i mtha' kun du bskor zhing</text></item>
<item><p>90a.4</p><section></section><text>btsal kyang des grong khyer de la sgo gnyis pa cung zad kyang mi rnyed do/ /de nas grong khyer de kun du bskor zhing btsal kyang byi la 'jug pa tsam gyi sgo gnyis pa cung zad kyang mi rnyed de/ smra ba gzhan yang sgo srung ba'i skyes bu de la shes rab 'di lta bu srog chags 'di tsam zhig ni nga'i grong khyer du</text></item>
<item><p>90a.5</p><section></section><text>zhugs so/ /'di tsam zhig ni byung ngo zhes mthong ba ni ma skyes mod kyi 'on kyang sgo srung ba'i skyes bu de la yang dag pa'i shes rab 'di lta bu gang cung zad srog chags rags pa rags pa grong khyer du 'jug pa dang 'byung ba de thams cad ni sgo 'di kho na ste/ gzhan ni med do zhes shes pa skye'o/ /</text></item>
<item><p>90a.6</p><section></section><text>smra ba de bzhin du de bzhin gshegs pa la ci lam 'dis 'jig rten thams cad nges par 'byin par byed dam 'on te 'jig rten phyogs gcig ces 'di ltar thugs la rtog pa mi mnga' mod kyi/ 'on kyang de bzhin gshegs pa la yang dag pa'i ye shes 'di lta bu gang cung zad sdug bsngal mthar</text></item>
<item><p>90a.7</p><section></section><text>byas pa dang / byed pa dang byed par 'gyur ba de thams cad lam 'dis byed de/ gzhan ni med do zhes yang dag pa'i ye shes skye'o/ /de nas kun du rgyu smra ba tshe dang ldan pa kun dga' bos bshad pa la mngon par dga' zhing rjes su yi rangs te stan las langs te song ba'i bar du'o zhes</text></item>
<item><p>90b.1</p><section></section><text>gsungs so/ /ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas byams pa zhes bya ba 'byung bar 'gyur ro zhes bya ba la/ rgyal po dang yang dag par ldan pa'i tshoms kyi bcu pa sngon gyi mtha' dang phyi ma'i mtha'i mdo las 'byung ba gnas</text></item>
<item><p>90b.2</p><section></section><text>brten ma 'gags pas sngon gyi mtha' las brtsams te/ bshad pa mdzod kyi gnas bzhi pa 'di nyid du 'phen par byed pa gcig yin te zhes bya bar bris zin pa/ phyi ma'i mtha' las brtsams pa ni bcom ldan 'das kyis lung bstan te/ dge slong dag mi rnams kyi tshe lo stong</text></item>
<item><p>90b.3</p><section></section><text>phrag brgyad cu thub pa na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ bla na med pa/ skyes bu 'dul ba'i kha lo sgyur ba lha dang mi rnams kyi ston pa/ sangs rgyas bcom ldan 'das byams</text></item>
<item><p>90b.4</p><section></section><text>pa zhes bya ba'i ston pa 'jig rten du 'byung bar 'gyur te/ 'di lta ste/ da ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ skyes bu 'dul zhing kha lo sgyur ba lha dang mi rnams kyi ston</text></item>
<item><p>90b.5</p><section></section><text>pa/ sangs rgyas bcom ldan 'das nga 'jig rten du byung ba bzhin no/ /de lha dang bcas pa dang / bdud dang bcas pa dang / tshangs pa dang bcas pa dang / dge sbyong dang bram ze'i skye dgu'i lha dang mi'i 'jig rten 'di las mthong ba'i chos nyid las rang nyid kyis mngon par shes pa phun sum</text></item>
<item><p>90b.6</p><section></section><text>tshogs pa bdag gi skye ba zad do/ /tshangs par spyod pa bsten to/ /bya ba byas so/ /srid pa 'di las gzhan mi shes so zhes rab tu mkhyen par 'gyur te/ 'di lta ste/ de ltar nga lha dang bcas pa dang / bdud dang bcas pa dang / tshangs pa dang bcas pa'i dge sbyong dang bram ze'i skye dgu'i lha dang</text></item>
<item><p>90b.7</p><section></section><text>mi'i 'jig rten 'di las mthong ba'i chos nyid las rang nyid kyis mngon par shes pa phun sum tshogs pa bdag gi skye ba zad do/ /tshangs par spyod pa bsten to/ /bya ba byas so/ /srid pa 'di las gzhan mi shes so zhes mngon sum du byas shing mkhyen par gyur pa bzhin no/ /de thog mar</text></item>
<item><p>91a.1</p><section></section><text>dge ba/ bar du dge ba/ tha mar dge ba/ don bzang po/ /tshig 'bru bzang po/ /ma 'dres pa/ yongs su rdzogs pa/ yongs su dag pa/ tshangs par spyod pa yongs su rdzogs pa yang dag par gsal ba 'byed pa'i chos ston to/ /'di lta ste/ da ltar nga thog mar</text></item>
<item><p>91a.2</p><section></section><text>dge ba/ bar du dge ba/ tha mar dge ba/ don bzang po/ /tshig 'bru bzang po/ ma 'dres pa/ yongs su rdzogs pa/ yongs su dag pa/ tshangs par spyod pa yongs su rdzogs pa yang dag par gsal bar byed pa'i chos ston pa bzhin no/ /de'i nyan thos rnams la byams pa'i rigs zhes</text></item>
<item><p>91a.3</p><section></section><text>bya ba'i ming 'byung bar 'gyur ro/ /'di lta ste/ da ltar nga'i nyan thos rnams la shAkya'i bu zhes brjod pa bzhin no/ /des tshogs stong phrag du ma sdud par 'gyur te/ de ltar nga'i tshogs brgya phrag du ma bzhin no/ /de'i tshe tshe dang ldan pa byams pa 'khor 'dus pa de'i nang na 'dus</text></item>
<item><p>91a.4</p><section></section><text>shing 'dug par gyur te/ de nas tshe dang ldan pa byams pa stan las langs te bla gos phrag pa gcig tu byas nas bcom ldan 'das gang na ba der thal mo sbyar zhing phyag byas nas bcom ldan 'das la 'di skad ces gsol to/ /btsun pa bdag mi rnams kyi tshe lo stong phrag brgyad</text></item>
<item><p>91a.5</p><section></section><text>cu thub pa na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa bla na med pa skyes bu 'dul ba'i kha lo sgyur ba lha dang mi rnams kyi ston pa sangs rgyas bcom ldan 'das byams pa zhes bya ba'i ston pa 'jig rten du 'byung bar</text></item>
<item><p>91a.6</p><section></section><text>'gyur te/ 'di lta ste/ /da ltar bcom ldan 'das 'jig rten du 'byung ba bzhin no/ /bdag lha dang bcas pa dang / bdud dang bcas pa dang / tshangs pa dang bcas pa'i dge sbyong dang bram ze'i skye dgu'i lha dang mi'i 'jig rten 'di las mthong ba'i chos nyid la rang nyid kyis mngon par</text></item>
<item><p>91a.7</p><section></section><text>shes pa phun sum tshogs pa bdag gi skye ba zad do/ /tshangs par spyod pa bsten to/ /bya ba byas so/ /srid pa 'di las gzhan ni mi shes so zhes mngon sum du byas shing mkhyen par gyur te/ 'di lta ste/ da ltar bcom ldan 'das lha dang bcas pa dang / bdud dang bcas pa dang / </text></item>
<item><p>91b.1</p><section></section><text>tshangs pa dang bcas pa'i dge sbyong dang bram ze'i skye dgu'i lha dang mi'i 'jig rten 'di las mthong ba'i chos nyid la rang nyid kyis mngon par shes pa phun sum tshogs pa bdag gi skye ba zad do/ /tshangs par spyod pa bsten to/ /bya ba byas so/ /srid pa 'di las gzhan mi shes so zhes mngon sum</text></item>
<item><p>91b.2</p><section></section><text>du byas shing mkhyen par 'gyur ba bzhin no/ /bdag thog mar dge ba/ bar du dge ba/ tha mar dge ba/ don bzang po/ /tshig 'bru bzang po/ /ma 'dres pa yongs su rdzogs pa/ yongs su dag pa/ tshangs par spyod pa yongs su rdzogs pa yang dag par gsal bar byed</text></item>
<item><p>91b.3</p><section></section><text>pa'i chos ston te/ 'di lta ste/ da ltar bcom ldan 'das thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa yongs su rdzogs pa/ yongs su dag pa/ tshangs par spyod pa yongs su rdzogs pa yang dag par gsal bar byed</text></item>
<item><p>91b.4</p><section></section><text>pa'i chos ston pa bzhin no/ /bdag gi nyan thos rnams la byams pa'i rigs zhes bya ba'i ming 'byung bar 'gyur te/ 'di lta ste/ da ltar bcom ldan 'das kyi nyan thos rnams la shAkya'i sras zhes brjod pa bzhin no/ /bdag tshogs stong phrag du ma sdud par 'gyur te/ 'di</text></item>
<item><p>91b.5</p><section></section><text>lta ste/ da ltar bcom ldan 'das kyis tshogs brgya phrag du ma bzhin du 'gyur ba ni bcom ldan 'das ngo mtshar lags so/ /de skad ces gsol pa dang / bcom ldan 'das kyis tshe dang ldan pa byams pa la 'di skad ces bka' stsal to/ /byams pa ma 'ongs pa'i dus na tshogs</text></item>
<item><p>91b.6</p><section></section><text>yongs su bsdu bar bya'o zhes sems kyi smon lam rgya chen po dang bcas pa rab tu legs te/ byams pa 'di kho na ltar 'byung bar 'gyur te/ ma 'ongs pa'i dus na mi rnams kyi tshe lo stong phrag brgyad cu thub pa na/ de bzhin gshegs pa dgra bcom pa yang dag par rdzogs pa'i sangs</text></item>
<item><p>91b.7</p><section></section><text>rgyas rig pa dang zhabs su ldan pa bde bar gshegs pa/ bla na med pa skyes bu 'dul zhing kha lo sgyur ba/ lha dang mi rnams kyi ston pa/ sangs rgyas bcom ldan 'das byams pa zhes bya ba'i ston pa 'jig rten du 'byung bar 'gyur te/ 'di lta ste/ da ltar bcom ldan 'das de bzhin</text></item>
<item><p>92a.1</p><section></section><text>gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa/ bla na med pa skyes bu 'dul zhing kha lo sgyur ba/ lha dang mi rnams kyi ston pa nga 'jig rten du byung ba bzhin no/ /de lha dang bcas pa dang / </text></item>
<item><p>92a.2</p><section></section><text>bdud dang bcas pa dang / tshangs pa dang bcas pa'i dge sbyong dang bram ze'i skye dgu lha dang mi'i 'jig rten 'di las mthong ba'i chos nyid la rang nyid kyis mngon par shes pa phun sum tshogs pa bdag gi skye ba zad do/ /tshangs par spyod pa bsten to/ /bya ba byas so/ /srid pa 'di</text></item>
<item><p>92a.3</p><section></section><text>las gzhan mi shes so zhes mngon sum du rab tu mkhyen par gyur te/ 'di lta ste/ da ltar nga lha dang bcas pa dang / bdud dang bcas pa dang / tshangs pa dang bcas pa'i dge sbyong dang bram ze'i skye dgu'i 'jig rten 'di las mthong ba'i chos de nyid la rang nyid kyis mngon</text></item>
<item><p>92a.4</p><section></section><text>par shes pa phun sum tshogs pa bdag gi skye ba zad do/ /tshangs par spyod pa bsten to/ /bya ba byas so/ /srid pa 'di las gzhan mi shes so zhes mngon sum du byas shing mkhyen pa bzhin no/ /de thog mar dge ba/ bar du dge ba/ tha mar dge ba/ don bzang po/ </text></item>
<item><p>92a.5</p><section></section><text>tshig 'bru bzang po/ ma 'dres pa yongs su rdzogs pa/ yongs su dag pa/ tshangs par spyod pa/ yongs su rdzogs pa/ yang dag par gsal bar byed pa'i chos ston par 'gyur te/ 'di lta ste/ da ltar nga thog mar dge ba/ bar du dge ba/ tha mar dge ba/ don</text></item>
<item><p>92a.6</p><section></section><text>bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ tshangs par spyod pa yongs su rdzogs pa/ yang dag par gsal bar byed pa'i chos ston pa bzhin no/ /de'i nyan thos rnams la byams pa'i rigs zhes bya ba'i ming 'byung bar 'gyur te/ </text></item>
<item><p>92a.7</p><section></section><text>'di lta ste/ da ltar nga'i nyan thos rnams la shAkya'i bu zhes brjod pa bzhin no/ /des tshogs stong phrag du ma sdud par 'gyur te/ 'di ltar da ltar nga'i tshogs brgya phrag du ma bzhin no zhes gsungs so/ /nyan thos 'das pa'i dus na dus las 'das pa rnams kyis skye ba lung bstan zhes bya</text></item>
<item><p>92b.1</p><section></section><text>ba la/ bcom ldan 'das chu bo can na mu dze ka'i spyil bu na bzhugs te/ de'i tshe chu bo can du skye bo mang po dus las 'das par gyur te/ dge bsnyen kad ka Ta dus las 'das shing / ka Ta ma ka Ta dang / kad ka sha dang / spyod pa dang / nyer spyod dang / ltas can dang / nye</text></item>
<item><p>92b.2</p><section></section><text>ltas can dang / bzang po dang / rab tu bzang po dang / grags pa dang / nye bar grags pa dang / grags sbyin dang / dge bsnyen grags pa'i lha dag dus las 'das par gyur to/ /de nas dge slong rab tu mang po snga dro chos gos dang lhung bzed thogs te chu bo can du</text></item>
<item><p>92b.3</p><section></section><text>bsod snyoms kyi phyir zhugs te/ dge slong rab tu mang po de dag chu bo can na bsod snyoms spyod pa na/ chu bo can na skye bo mang po dus las 'das par gyur to/ dge bsnyen kad Ta ka dus las 'das shing / ka Ta ma ka Ta dang / kad ka sha dang / spyod pa dang / nyer spyod dang / </text></item>
<item><p>92b.4</p><section></section><text>ltas can dang / nye ltas can dang / bzang po dang / rab tu bzang po dang / grags pa dang / nye bar grags pa dang / grags sbyin dang / dge bsnyen grags pa'i bla ma dag dus las 'das par gyur to zhes thos te/ thos nas bsod snyoms spyad de zas kyi bya ba byas</text></item>
<item><p>92b.5</p><section></section><text>shing zos pa'i 'og tu [(]ltung [,]lhung [)]bzed bkrus te/ chos gos dang lhung bzed mtha' gcig tu bzhag ste/ rkang pa bkrus nas bcom ldan 'das gang na ba der nye bar song ste/ nye bar song nas bcom ldan 'das kyi zhabs la spyi bos phyag byas nas phyogs gcig tu 'dug go/ /</text></item>
<item><p>92b.6</p><section></section><text>phyogs gcig tu 'dug nas dge bsnyen rab tu mang po de dag gis bcom ldan 'das la 'di skad ces gsol to/ /btsun pa 'di na bdag cag dge slong rab tu mang po chos gos dang lhung bzed thogs te chu bo can du bsod snyoms kyi phyir zhugs te/ btsun pa bdag cag</text></item>
<item><p>92b.7</p><section></section><text>dge slong rab tu mang po chu bo can na bsod snyoms spyod pa na chu bo can du skye bo mang po dus las 'das par gyur te/ dge bsnyen kad ka Ta dus las 'das shing / ka Ta ma ka Ta dang / kad ka sha dang / spyod pa dang / nyer spyod dang / ltas can dang / nye ltas can dang / bzang po</text></item>
<item><p>93a.1</p><section></section><text>dang / rab tu bzang po dang / grags pa dang / nye bar grags pa dang / grags sbyin dang / dge bsnyen grags pa'i bla ma dag dus las 'das par gyur to zhes thos na/ btsun pa de dag gi 'gro ba ni gang / skye ba ni gang / 'jig rten pha rol ni gang zhig</text></item>
<item><p>93a.2</p><section></section><text>yin/ dge slong dag dge bsnyen kad ka Ta ni tha ma'i cha dang mthun pa'i kun du sbyor ba lnga spangs shing 'jig rten 'dir phyir mi 'ong ba'i chos can skyes nas yongs su mya ngan las 'das pa'i phyir mi 'ong ba'o/ /dge slong dag dge bsnyen ka Ta ma ka Ta dang / kad ka sha dang / spyod pa dang / </text></item>
<item><p>93a.3</p><section></section><text>nyer spyod dang / bzang po dang / rab tu bzang po dang / grags pa dang / nye bar grags pa dang / grags sbyin dang / dge bsnyen grags pa'i bla ma dag kyang tha ma'i cha dang mthun pa'i kun du sbyor ba lnga spangs shing 'jig rten 'dir phyir mi ldog pa'i chos can skyes nas yongs su mya ngan</text></item>
<item><p>93a.4</p><section></section><text>las 'da' ba'i phyir mi 'ong ba'o/ /dge slong dag chu bo can du dge slong phyed dang sum brgya lhag cig dus las 'das pa de dag tha ma'i cha dang mthun pa'i kun du sbyor ba lnga spangs shing 'jig rten 'dir phyir mi ldog pa'i chos can skyes nas yongs su mya ngan las 'da' ba'i phyir mi 'ong bar gyur to/ /</text></item>
<item><p>93a.5</p><section></section><text>dge slong dag chu bo can du dge slong sum brgya lhag cig dus las 'das par gyur pa de dag ni kun du sbyor ba gsum spangs shing / 'dod chags dang / zhe sdang dang / gti mug gsum bsrabs par gyur pa 'jig rten 'dir lan cig phyir 'ongs nas sdug bsngal mthar byed par 'gyur</text></item>
<item><p>93a.6</p><section></section><text>ba'i lan cig phyir 'ong bar gyur to/ /dge slong dag chu bo can du dge bsnyen lnga brgya lhag cig dus las 'das par gyur pa de dag ni kun du sbyor ba gsum spangs shing rdzogs pa'i byang chub tu nges shing mi ltung ba'i chos can mchog tu thogs na srid pa lan bdun pa/ lha dang mi rnams su lan</text></item>
<item><p>93a.7</p><section></section><text>bdun du nying mtshams sbyar nas/ sdug bsngal mthar byed par 'gyur ba'i rgyun du zhugs par gyur to/ /dge slong dag khyed cag de bzhin gshegs pa la dus las 'das shing / dus las 'das pa dag gi dri ba 'dri'am/ btsun pa de bzhin no/ /'dis de bzhin gshegs</text></item>
<item><p>93b.1</p><section></section><text>pa reg par mi gnas shing / de bzhin gshegs pa la gnod pa byas par gyur te/ 'on kyang skyes pa dag 'chi zhing dus byed par 'gyur te/ 'di la ngo mtshar ba ci zhig yod de/ de bzhin gshegs pa rnams byung yang rung / de bzhin gshegs pa rnams ma byung yang</text></item>
<item><p>93b.2</p><section></section><text>rung / chos rnams kyi chos nyid 'di ni gnas pa ste/ chos nyid gnas pa de nyid de bzhin gshegs pas rang nyid kyis mngon par mkhyen nas mngon par rdzogs par sangs rgyas te rab tu 'dogs par mdzad cing rab tu 'jog par mdzad pa dang / rab tu 'byed pa dang / rab tu 'grel</text></item>
<item><p>93b.3</p><section></section><text>ba dang / rab tu ston pa dang / rab tu gsal bar mdzad de/ 'di ltar 'di yod pa'i phyir 'di 'byung / 'di skyes pa'i phyir 'di skye ste/ 'di ltar ma rig pa'i rkyen gyis 'du byed rnams dang / 'du byed kyi rkyen gyis rnam par shes pa dang / rnam par shes pa'i rkyen gyis ming dang</text></item>
<item><p>93b.4</p><section></section><text>gzugs dang / ming dang gzugs kyi rkyen gyis skye mched drug dang / skye mched drug gi rkyen gyis reg pa dang / reg pa'i rkyen gyis tshor ba dang / tshor ba'i rkyen gyis sred pa dang / sred pa'i rkyen gyis len pa dang / len pa'i rkyen gyis srid pa dang / srid pa'i rkyen</text></item>
<item><p>93b.5</p><section></section><text>gyis skye ba dang / skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams kun du 'byung ste/ de ltar na sdug bsngal gyi phung po chen po 'di 'ba' zhig yang dag par 'byung bar 'gyur ro/ /'di</text></item>
<item><p>93b.6</p><section></section><text>med pas 'di mi 'byung 'di 'gags pas 'di 'gag ste/ 'di lta ste/ ma rig pa 'gags pas 'du byed 'gag par 'gyur zhing / 'du byed 'gags pas rnam par shes pa 'gag /rnam par shes pa 'gags pas ming dang gzugs 'gag/ ming dang gzugs</text></item>
<item><p>93b.7</p><section></section><text>'gags pas skye mched drug 'gag /skye mched drug 'gags pas reg pa 'gag /reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba</text></item>
<item><p>94a.1</p><section></section><text>'gag /skye ba 'gags pas rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams kun du 'gag cing / de ltar na sdug bsngal gyi phung po chen po 'di 'ba' zhig yang dag par 'gag par 'gyur ro/ /dge slong dag gzhan yang</text></item>
<item><p>94a.2</p><section></section><text>chos kyi me long zhes bya ba'i chos kyi rnam grangs bstan par bya ste/ de legs par rab tu nyon la yid la zung shig dang bshad par bya'o/ /chos kyi me long zhes bya ba'i chos kyi rnam grangs gang zhe na/ sangs rgyas la shes nas dad pa chos kyi me long gi chos kyi rnam grangs dang / chos dang dge 'dun la shes nas dad pa chos</text></item>
<item><p>94a.3</p><section></section><text>kyi me long gi chos kyi rnam grangs dang / 'phags pa dgyes pa'i tshul khrims chos kyi me long gi chos kyi rnam grangs so/ /'di ni chos kyi me long gi chos kyi rnam grangs zhes bya'o/ /dge slong dag chos kyi me long zhes bya ba'i chos kyi rnam grangs bstan par bya'o zhes ngas ji skad du bstan pa de rgyas par rab tu bshad do zhes</text></item>
<item><p>94a.4</p><section></section><text>gsungs so/ /bden par gnas pa'i bdag med do zhes bya ba ni lta ba'i gnas su gsungs te zhes bya ba la/ lung bar ma bdun pa'i sdom gyi tshigs su bcad pa dang po las zag pa bstan cing bshad pa'i mdo las 'byung ba/ mdzod kyi gnas gnyis pa 'di nyid du rgyu dang 'bras bu bsam par/ byed rgyu zhes bya bdag por</text></item>
<item><p>94a.5</p><section></section><text>bshad/ /ces bya bar mi shes na zhes bya bar bris zin te/ de las 'di ltar 'don te/ de tshul bzhin ma yin pa yid la byed pa na lta ba'i gnas drug po rnams las gang yang rung ba zhig yang dag par skye zhing skye bar 'gyur te/ bden par gnas pa'i bdag med do/ /zhes 'di lta bu'i lta ba'i gnas dang po yang dag par skye zhing skye bar</text></item>
<item><p>94a.6</p><section></section><text>'gyur ro/ /bden par gnas pa'i bdag med do/ /zhes 'di lta bu'i lta ba'i gnas gnyis pa yang dag par skye zhing skye bar 'gyur ba dang / bdag gis bdag mthong ngo zhes 'di lta bu'i lta ba'i gnas gsum pa yang dag par skye zhing skye bar 'gyur ba dang / bdag gis bdag med pa mthong ngo zhes 'di lta bu'i lta ba'i gnas</text></item>
<item><p>94a.7</p><section></section><text>bzhi pa yang dag par skye zhing skye bar 'gyur ba dang / bdag med pas bdag mthong ngo zhes 'di lta bu'i lta ba'i gnas yang dag par skye zhing skye bar 'gyur ba dang / 'di ni bdag gam/ sems can nam/ srog gam/ skye ba'am/ gso ba'am/ gang zag gam/ shed las skyes pa'am/ shed bu'am/ byed pa po'am/ byed du 'jug pa po'am/ </text></item>
<item><p>94b.1</p><section></section><text>skyed pa po'am yang dag par skyed pa po'am/ slong ba po'am kun nas slong ba po'am/ tshor ba po'am rab tu tshor ba po'am/ skyed pa dge ba dang mi dge ba'i las de dang de dag byas shing byas nas 'bras bu rnam par smin pa so sor nyams su myong bar byed cing gang yang phung po 'di rab tu spong zhing ma 'ongs pa'i phung po gzhan len</text></item>
<item><p>94b.2</p><section></section><text>par byed pa/ da ltar de med cing ma byung 'byung bar mi 'gyur/ de ltar med do zhes 'di lta bu'i lta ba'i gnas drug pa skye zhing yang dag par skye bar 'gyur ro zhes gsungs so/ /bcom ldan 'das kyis sems can ma rig pas bsgribs shing zhes bya ba la phung po las sangs rgyas rnam par bshad pa'i thog ma dang tha ma med</text></item>
<item><p>94b.3</p><section></section><text>pa'i mdo las 'di ltar 'don te/ dge slong dag sems can ma rig pas kun du bsgribs shing srid pa'i kun du sbyor ba dang / srid pa'i srad bus bcings shing 'khor bar nying mtshams sbyor ba rnams kyi sdug bsngal sngon gyi mthar gdags pa med cing 'khor ba la thog ma med do zhes gsungs so/ /bcom ldan 'das kyis nga</text></item>
<item><p>94b.4</p><section></section><text>de'i tshe de'i dus na mig bzangs zhes bya ba'i ston par gyur te zhes gsungs zhes bya ba la/ lung bar ma bdun pa'i sdom gyi tshigs su bcad pa dang po'i mdo brgyad pa nyi ma bdun pa zhes bya ba las 'byung ba mdzod kyi gnas gsum par/ 'jig pa'i bskal pa'i dmyal ba yi/ /srid pa med nas snod zad par/ /zhes bya ba'i skabs su bris zin to/ /</text></item>
<item><p>94b.5</p><section></section><text>mdo las bdag yod na bdag gir lta ba 'byung bar 'gyur ro zhes gsungs zhes bya ba la/ bar ma yang dag par ldan pa'i mdo nyi shu pa las 'di ltar 'don te/ dge slong dag khyed cag gis mthong ngam/ gang gi tshe bdag tu smra ba nye bar len pas bdag tu smra ba nye bar len pa de'i tshe rtag pa dang brtan pa dang g.yung drung dang mi</text></item>
<item><p>94b.6</p><section></section><text>'gyur ba'i chos can dag yang dag par gnas sam/ btsun pa ma lags so/ /dge slong dag 'di ji snyam du sems/ bdag yod na bdag gi 'byung bar 'gyur zhing / bdag gi yod na bdag 'byung bar 'gyur ram/ btsun pa de de bzhin no/ /dge slong dag 'di ji snyam du sems/ bdag yod na bdag gi zhes bya ba ni lta</text></item>
<item><p>94b.7</p><section></section><text>ba'i gnas te/ mchog tu 'dzin pa'i phra rgyas so/ /bdag dang 'jig rten rtag pa/ brtan pa dang / g.yung drung dang / mi 'gyur ba'i chos can yang dag par gnas pa 'di ni mi srid do/ /btsun pa de bzhin no/ /dge slong dag de'i phyir gzugs 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ </text></item>
<item><p>95a.1</p><section></section><text>rags pa'am/ phra ba'am/ dman pa'am/ gya nom pa'am/ gang thag ring ba'am/ gang thag nye ba'am/ de thams cad bdag ma yin bdag kyang de dag ma yin zhing de dag bdag gi ma yin no zhes yang dag pa'i shes rab kyis blta bar bya'o/ /tshor ba gang ci yang rung ba dang / 'du shes gang ci yang rung</text></item>
<item><p>95a.2</p><section></section><text>ba dang gang yang mthong ba dang thos pa dang rnam par shes pa dang thob pa dang yongs su tshol ba dang yid la yid kyi rjes su rnam par rtog pa dang rjes su dpyod pa de thams cad bdag ma yin la bdag kyang de dag ma yin zhing 'di dag bdag gis bdag ma yin no zhes yang dag pa'i shes rab kyis ji lta ba bzhin blta bar bya'o zhes</text></item>
<item><p>95a.3</p><section></section><text>gsungs so/ /'o na mdo las rnam par shes pa de yongs su shes so zhes bya ba la/ ji ltar re zhig mdzod kyi gnas dgu pa 'di nyid du shes rab dang rnam par shes pa dag ni yul mtshungs pa'i phyir ro zhes de dang der bris pa las rtogs par bya'o/ /chos mngon pa mdzod kyi TI ka nye bar mkho ba zhes bya ba las gnas dgu pa phal</text></item>
<item><p>95a.4</p><section></section><text>cher mdo dang sbyar ba'o/ /mdo sogs lung dang bral zhing rgyan med gyur pa'i mdzod kyi rnam par bshad pa ni/ /gang phyir dri med gyur kyang zla bas stong pa'i mtshan bzhin yid 'phrog byed pa min/ /de phyir rin chen rang bzhin lung gis rnam par bshad pa rab tu brgyan byas las/ /dge ba gang yod de yis 'jig rten dri med</text></item>
<item><p>95a.5</p><section></section><text>blo yis rab tu brgyan gyur cig /bal po'i yul du skye ba rab tu thob par gyur pa'i dge slong zhig nas lha yis ni/ /ji ltar dran pa bzhin du mdzod la mkho ba yongs su rdzogs par yang dag bsdus/ /mdo gzhan gang yang bdag gis yongs su ma dran 'di ni yang dag ma bsdus pa/ /de dag gang zhig dran pas yang dag</text></item>
<item><p>95a.6</p><section></section><text>bsdu bar mdzod ces gsol ba bdag 'debs so/ /chos mngon pa mdzod kyi TI ka nye bar mkho ba zhes bya ba dge slong zhi gnas lhas yang dag par sbyar ba rdzogs so// //gsung rab mdo sde stong gi mdo khungs kyi/ /chos mngon mdzod kyi bstan bcos brgyan pa 'di/ /khams pa ston pas dad pas rab bsgyur las/ /</text></item>
<item><p>95a.7</p><section></section><text>'gro kun mngon pa'i chos kyi don rtogs shog /kha che'i grong khyer chen po dpe med kyi dbus dza ra me'i gtsug lag khang gi byang phyogs kyi bsil khang du/ rgya gar kyi mkhan po dzA ya shrI dang / bod kyi lo tsA ba khams pa dge slong shes rab 'od zer gyis yang dag par bsgyur ba'o// //</text></item>
<item><p>95b.1</p><section></section><text>@##/ /rgya gar skad du/ ab+hi d+harma marma pra dI pa nA ma br-it+ti/ bod skad du/ chos mngon pa'i 'grel pa gnad kyi sgron ma zhes bya ba/ sangs rgyas la phyag 'tshal lo/ /gang zhig kun la mun pa gtan bcom zhing / /'khor ba'i 'dam las 'gro ba drangs mdzad pa/ /don bzhin ston pa de la</text></item>
<item><p>95b.2</p><section></section><text>phyag 'tshal nas/ /chos mngon mdzod kyi bstan bcos rab bshad bya/ /bstan bcos byed par 'dod pas rang gi ston pa'i che ba'i bdag nyid shes par bya ba'i phyir/ de la yon tan brjod pa sngon du 'gro bas phyag 'tshal ba rtsom ste/ gang zhig ces bya ba ni sangs rgyas bcom ldan 'das kyi dbang du byas</text></item>
<item><p>95b.3</p><section></section><text>nas smras pa'o/ /'di'i 'am 'dis mun pa bcom pas mun pa bcom pa'o/ /thams cad la mun pa rnam pa thams cad du bcom pas kun la mun pa gtan bcom pa'o/ /mi shes pa ni yang dag pa'i don mthong ba la bgegs su gyur pa'i phyir mun pa ste/ de yang sangs rgyas bcom ldan 'das kyis</text></item>
<item><p>95b.4</p><section></section><text>gnyen po brnyes nas shes bya thams cad la phyis mi skye ba'i chos can du gyur pa'i phyir gtan nas ye bcom pa ste/ de'i phyir kun la mun pa gtan bcom pa'o/ /rang sangs rgyas dang nyon thos rnams kyang nyon mongs pa can gyi rmongs pa dang bral ba'i phyir kun la mun pa bcom par ni 'dod mod kyi gtan</text></item>
<item><p>95b.5</p><section></section><text>nas ni ma yin te/ 'di ltar de dag la nyon mongs pa can ma yin pa'i mi shes pa yod pa nyid do/ /'khor ba'i 'dam las 'gro ba drangs mdzad pa/ /zhes bya ba ni gzhan la phan pa sgrub pas bstod pa'o/ /'khor ba ni 'gro ba kun du chags pa'i gnas yin pa'i phyir dang / rgal bar dka' ba yin pa'i</text></item>
<item><p>95b.6</p><section></section><text>phyir 'dam lta bu yin te/ 'gro ba der bying ba drangs so/ /don bzhin ston pa zhes bya ba ni 'dis 'di'i gzhan la phan pa sgrub pa'i thabs ston te/ de ni ston pa na yang dag pa'i lta ba bzhin du ston pas 'khor ba'i 'dam las 'gro ba drangs kyi/ rdzu 'phrul dang dam pa sbyin pa'i mthus ni ma yin no/ /</text></item>
<item><p>95b.7</p><section></section><text>de la phyag 'tshal nas zhes bya ba ni dus dang por bya ba brjod nas bstan bcos rab bshad bya zhes smras te/ bstan bcos gang zhe na/ chos mngon pa mdzod ces bya ba'o/ /chos mngon pa zhes bya ba ni gang zhe na/ chos mngon shes rab dri med rjes 'brang bcas/ /shes rab ni chos rab tu rnam par</text></item>
<item><p>96a.1</p><section></section><text>'byed pa'o/ /dri med ces bya ba ni zag pa med pa'o/ /rjes 'brang bcas zhes bya ba ni 'khor dang bcas pa'o/ /de ltar na zag pa med pa'i phung po lnga ni chos mngon pa zhes brjod par 'gyur ro/ /re zhig 'di ni don dam pa'i chos mngon pa'o/ /brdar btags pa yang / </text></item>
<item><p>96a.2</p><section></section><text>de thob bya phyir gang dang bstan bcos gang / /gang dang ni thos pa dang bsams pa dang bsgoms pa las byung ba'i shes rab zag pa dang bcas pa dang / skyes nas thob pa rjes su 'brang ba dang bcas pa'o/ /bstan bcos gang zhes bya ba ni shes rab de thob par bya ba'i phyir de yang de'i tshogs su gyur pas</text></item>
<item><p>96a.3</p><section></section><text>chos mngon pa zhes brjod do/ /nges pa'i tshig tu na rang gi mtshan nyid 'dzin pa'i phyir chos te/ de lta bas na 'di ni don dam pa'i chos mya ngan las 'das pa'am/ chos kyi mtshan nyid la mngon du phyogs pa'i phyir chos mngon pa'o/ /bstan bcos 'di ji ltar na chos mngon pa'i mdzod yin zhe na/ </text></item>
<item><p>96a.4</p><section></section><text>'dir de don du yang dag chung phyir ram/ /'di yi gnas de yin pas chos mngon mdzod/ /ces bya ba chos mngon pa'i bstan bcos 'di ni de'i mdzod lta bu yin no/ /yang na de las 'di phyung bas chos mngon pa de bstan bcos 'di'i gnas lta bu yin no/ /de'i phyir chos mngon pa de nyid 'di'i</text></item>
<item><p>96a.5</p><section></section><text>mdzod yin te/ de lta bas na bstan bcos 'di ni chos mngon pa'i mdzod yin no/ /yang na ci'i phyir chos mngon pa bstan pa'am 'di dang po nyid du sus bstan zhe na/ gsungs pa/ chos rnams rab tu rnam 'byed med par nyon mongs rnams/ /gang phyir nye bar zhi bar bya ba'i thabs med la/ /</text></item>
<item><p>96a.6</p><section></section><text>nyon mongs pas kyang 'jig rten srid mtsho 'dir 'khyams te/ /de bas de phyir 'di ni ston pas gsungs so lo/ /gang gi phyir chos rab tu rnam par 'byed pa med par nyon mongs pa nye bar zhi bar bya ba'i thabs med la/ nyon mongs pa rnams kyis kyang 'jig rten 'khor bar 'khyam par byed pa ste/ de'i phyir</text></item>
<item><p>96a.7</p><section></section><text>ni chos rab tu rnam par 'byed pa de'i don du ston pas ni sangs rgyas kyi chos mngon pa gsungs so lo/ /chos mngon pa bstan pa med par ni slob mas chos rab tu rnam par dbye bar mi nus pa'i phyir ro/ /chos de dag kyang gang zhe na/ zag bcas zag pa med chos rnams/ /zhes bya ba smos te/ 'di ni chos</text></item>
<item><p>96b.1</p><section></section><text>thams cad mdor bsdus te bstan pa'o/ /de la zag pa dang bcas pa'i chos rnams gang zhe na/ lam ma gtogs pa'i 'dus byas rnams/ /zag bcas zhes smos so/ /lam gyi bden pa ma gtogs pa 'dus byas kyi chos gzhan rnams ni zag pa dang bcas pa dag go/ /ci'i phyir zhe na/ </text></item>
<item><p>96b.2</p><section></section><text>gang gi phyir de dag la/ zas rnams kun du rgyas par 'gyur/ /zhes bya ste/ 'di rnams la zag pa rnams rgyas par 'gyur te/ 'gog pa dang lam gyi bden pa dag la dmigs pa yin du zin kyang rgyas par ni mi 'gyur ro/ /zag pa dang bcas pa rnams bshad zin to/ /zag med lam gyi bden pa dang / /</text></item>
<item><p>96b.3</p><section></section><text>'dus ma byas rnam gsum yang ste/ /rnam pa gsum gang zhe na/ nam mkha' dang ni 'gog pa gnyis/ /gnyis gang zhe na/ so sor brtags pas 'gog pa dang / so sor brtags pa ma yin pas 'gog pa ste/ de ltar na nam mkha' la sogs pa 'dus ma byas gsum po de dag dang</text></item>
<item><p>96b.4</p><section></section><text>lam gyi bden pa ni thag pa med pa'i chos rnams te/ de dag la zag pa rgyas par 'gyur ba med pa'i phyir ro/ /'dus ma byas pa bstan pa/ rnam pa gsum po gang yin pa/ /de la nam mkha' mi sgrib pa/ /nam mkha' ni sgrib pa med pa'i rang bzhin te/ /gang na gzugs kyi go yod pa'o/ /</text></item>
<item><p>96b.5</p><section></section><text>so sor brtags pas 'gog pa gang / /bral ba'o so so so so yin/ /gang zag pa dang bcas pa'i chos rnams dang bral ba de ni so sor brtags pas 'gog pa'o/ /sdug bsngal la sogs pa 'phags pa'i bden pa rnams la so sor rtog pa ni so sor brtags pa ste/ dge ba'i blo yi bye brag</text></item>
<item><p>96b.6</p><section></section><text>go/ /des thob par bya ba'i 'gog pa ni so sor brtags pas 'gog pa'o/ /de yang 'di zag pa dang bcas pa'i chos rnams kyi so so sor te/ ldan pa'i rdzas rnams ji snyed pa/ /bral ba'i rdzas kyang de snyed do/ /'gog pa gcig nyid yin na nyon mongs pa'i phyogs gcig spongs na de mngon</text></item>
<item><p>96b.7</p><section></section><text>sum du byas par 'gyur bas lhag ma'i gnyen po bsgom pa don med par 'gyur ro zhes so sor brtags pas 'gog pa bshad zin to/ /skye la gtan du gegs byed pa/ /'gog gzhan so sor brtags min pas/ /chos ma 'ongs pa rnams skye ba la gtan du gegs su gyur pa bral ba las/ /</text></item>
<item><p>97a.1</p><section></section><text>gzhan pa'i 'gog pa gang yin pa de ni so sor brtags pa ma yin pas 'gog pa ste/ 'di so sor brtags pas thob pa ni ma yin no/ /'o na ci zhe na/ rkyen ma tshang ba las thob ba'o/ /yang / lam ma gtogs pa'i 'dus byas rnams/ /zag bcas zhes gang</text></item>
<item><p>97a.2</p><section></section><text>smras pa'i yul 'dus byas de dag gang zhe na/ 'dus byas chos rnams de dag kyang / /gzugs la sogs pa phung po lnga/ /gzugs kyi phung po dang / tshor ba'i phung po dang / 'du shes kyi phung po dang / 'du byed kyi phung po dang / rnam par shes pa'i phung po zhes bya ba de dag ni 'dus byas</text></item>
<item><p>97a.3</p><section></section><text>kyi chos rnams so/ /rkyen rnams 'dus shing phrad nas byas pa dag gi phyir 'dus byas rnams so/ /de dag nyid dus gtam gzhi dang / /nges par 'byung bcas gzhi dang bcas/ /de la song ba dang 'gro ba dang 'gro bar 'gyur ba'i phyir ram/ mi rtag pa nyid kyis za ba'i phyir dus rnams</text></item>
<item><p>97a.4</p><section></section><text>so/ /gtam ni dag go/ /de'i gzhi ni ming ste/ don dang bcas pa'i gzhi bzung bas na 'dus byas ni gtam gyi gzhi zhes bya'o/ /nges par 'byung ba nyid ni nges par 'byung ba ste/ 'dus byas thams cad kyi mya ngan las 'das pa'o/ /de 'di dag la yod pas nges par 'byung bcas</text></item>
<item><p>97a.5</p><section></section><text>dag go/ /rgyu dang bcas pa'i phyir gzhi dang bcas pa dag go/ /yang 'dus byas de dag nyid/ gang dag zag bcas nyer len pa'i/ /phung po'ang de dag /de dag nye bar len pa dag ni nyon mongs pa rnams te/ dper na rtswa dang sbun pa'i me bzhin nam/ de dag la rag lus pa'i phyir</text></item>
<item><p>97a.6</p><section></section><text>rgyal po'i mi bzhin no/ /yang na de dag las nye bar len pa rnams 'byung bas nye bar len pa'i phung po rnams te/ me tog dang 'bras bu'i shing ljon pa bzhin no/ /zag pa dang bcas pa'i chos de dag nyid/ 'thab bcas kyang zhes brjod do/ /'thad pa ni nyon mongs pa rnams te/ </text></item>
<item><p>97a.7</p><section></section><text>bdag dang gzhan la gnod pa'i phyir ro/ /de dag gis rgyas par byas pa nyid kyi phyir 'thab bcas dag ste/ zag pa dang bcas pa bzhin no/ /sdug bsngal kun 'byung 'jig rten dang / /lha gnas srid pa'ang de dag yin/ /'phags pa rnams dang mi mthun pa'i phyir sdug bsngal lo/ /'di</text></item>
<item><p>97b.1</p><section></section><text>las sdug bsngal kun 'byung bas na kun 'byung ngo / /skad cig re rer 'jig pas na 'jig rten no/ /'di la lta brgyas par 'gyur ba'i sgo nas gnas pas na lta ba'i gnas so/ /sdug bsngal ni kun 'byung las 'byung ba'i phyir srid pa'o/ /de ltar na 'di dag ni zag pa dang bcas pa'i</text></item>
<item><p>97b.2</p><section></section><text>chos rnams kyi rnam grangs don dang mthun pa dag go/ /gzugs la sogs pa phung po lnga/ /zhes gsungs te/ de la/ gzugs ni dbang po lnga dang don/ /lnga dang rnam rig byed min nyid/ /dbang po lnga ni mig dang / rna ba dang / sna dang / lce dang / lus kyi dbang po rnams dang / don lnga</text></item>
<item><p>97b.3</p><section></section><text>ni mig la sogs pa dbang po de dag nyid kyi yul gang dag yin pa gzugs dang / sgra dang / dri dang / ro dang / reg bya rnams dang / rnam par rig byed ma yin pa ste/ de snyed cig ni gzugs kyi phung po'o/ /de la gzugs la sogs pa'i don gang 'di dag smos pa/ de dag rnams kyi rnam shes</text></item>
<item><p>97b.4</p><section></section><text>rten/ /mig la sogs gzugs dang rnams/ gzugs dang sgra dang / dri dang / ro dang / reg bya'i rnam par shes pa rnams kyi rten du gyur pa'i gzugs dang ba'i bdag nyid lnga po gang dag yin pa de dag ni rim pa bzhin du mig dang / rna ba dang / sna dang / lce dang / lus ngag yin par rig</text></item>
<item><p>97b.5</p><section></section><text>par bya'o/ /dbang po lnga bshad zin to/ /don lnga bshad par bya ste/ gzugs rnam gnyis dang / kha dog dang dbyibs so/ /yang de nyid/ rnam nyi shu zhes bya ste/ 'di lta ste/ sngon po dang / ser po dang / dmar po dang / dkar po dang / ring po dang / thung ngu dang / lham pa dang / </text></item>
<item><p>97b.6</p><section></section><text>zlum po dang / mthon po dang / dma' ba dang / phya le ba dang / phya le ba ma yin pa dang / sprin dang / du ba dang / rdul dang / khug rna dang / grib ma dang / nyi ma dang / snang ba dang / mun pa'o/ /de la phya le ba ni dbyibs mnyam ba'o/ /phya le ba ma yin pa ni dbyibs mi mnyam pa'o/ /</text></item>
<item><p>97b.7</p><section></section><text>khug rna ni lho bur ro/ /nyi ma ni nyi ma'i 'od do/ /snang ba ni zla ba dang skar ma dang / me dang sman dang nor bu rnams kyi 'od dag go/ /grib ma ni gang na gzugs rnams snang pa'o/ /bzlog pa ni mun pa'o/ /lhag ma ni brda phrad par sla bas rnam par ma phye'o/ /sgra ni rnam pa brgyad</text></item>
<item><p>98a.1</p><section></section><text>yod de/ zin pa dang ma zin pa'i 'byung ba chen po'i rgyu las byung ba sems can dang sems can ma yin par te rnam pa bzhi'o/ /de yang yid du 'ong ba dang yid du mi 'ong ba'i bye brag gis rnam pa brgyad du 'gyur ro/ /de la zin pa'i 'byung ba chen po'i rgyu las byung ba ni lag</text></item>
<item><p>98a.2</p><section></section><text>pa dang ngag gi sgra'o/ /ma zin pa'i 'byung ba chen po'i rgyu las byung ba ni rlung dang nags tshal dang chu bo'i sgra'o/ /sems can du ston pa ni ngag gi rnam par rig byed kyi sgra'o/ /gzhan ni sems can du ston pa ma yin pa'o/ /gzhan du yang sgra thams cad gnyis gnyis su bsdus pa'i phyir sgra</text></item>
<item><p>98a.3</p><section></section><text>ni rnam pa bzhi ru brjod do/ /sgra ni bshad zin to/ /ro ni rnam drug /mngar ba dang / skyur ba dang / lan tshwa ba dang / tsha ba dang / kha ba dang / bska ba'i bye brag gis so/ /dri rnam bzhi/ dri zhim pa dang / dri nga ba gnyis la/ mnyam pa dang / mi mnyam pa'i phyir ro/ /reg bya bcu gcig</text></item>
<item><p>98a.4</p><section></section><text>bdag nyid do/ /'byung ba bzhi dag dang / 'jam pa nyid dang / rtsub pa nyid dang / lci ba nyid dang / yang ba nyid dang / grang ba dang / bkres pa dang / skom pa'o/ /de la 'byung ba rnams ni 'og nas bshad par bya'o/ /'jam pa nyid ni mnyan pa'o/ /rtsub pa nyid ni hrud hrud po'o/ /lci ba nyid ni</text></item>
<item><p>98a.5</p><section></section><text>gang gis na dngos po rnams 'jal bar byed pa'o/ /bzlog pa ni yang ba nyid do/ /grang ba ni dro ba 'dod par byed pa'o/ /bkres pa ni zas 'dod par byed pa'o/ /skom pa'i btud pa 'dod par byed pa'o/ /rgyu las 'bras bu btags pa'i phyir te/ dper na/ sangs rgyas rnams ni 'byung ba bde/ /</text></item>
<item><p>98a.6</p><section></section><text>zhes bya ba la sogs pa bzhin no/ /rnam par rig byed ma yin pa gang zhe na/ g.yengs dang sems med pa yi yang / /dge dang mi dge rjes 'brel gang / /'byung ba che rnams rgyur byas pa/ /de ni rnam rig byed min brjod/ /sems g.yengs pa zhes bya ba ni de las gzhan pa'i sems pa'i yang yin</text></item>
<item><p>98a.7</p><section></section><text>pa'o/ /sems med pa'i yang zhes bya ba ni/ /'du shes med pa dang 'gog pa'i snyoms par 'jug pa'i yang yin pa'o/ /yang zhes bya ba'i sgras ni ma yengs pa dang sems dang bcas pa'i yang yin no zhes bya bar yang mngon no/ /dge ba dang mi dge ba zhes bya ba ni dge legs dang dge legs ma</text></item>
<item><p>98b.1</p><section></section><text>yin pa'o/ /rjes 'brel gang zhes bya ba ni rgyun to/ /thob pa'i rgyun yang 'di lta bu yod pas bye brag tu bya ba'i phyir/ 'byung ba che rnams rgyur byas pa/ /zhes bya ba brjod do/ /rgyur byas pa'i don ni rgyu'i don te/ skyed pa la sogs pa'i rgyu'i ngo bo nyid yin pa'i phyir ro/ /de ni rnam rig</text></item>
<item><p>98b.2</p><section></section><text>byed min zhes bya ba la de ni zhes bya ba'i sgra ni de'i ming shes par bya ba'i phyir te/ gzugs dang byed pa'i rang bzhin yin yang rnam par rig byed bzhin du gzhan la rnam par rig byed ma yin pa'o/ /brjod ces bya ba ni slob dpon gyi tshig yin par ston pa'o/ /mdor na rnam par</text></item>
<item><p>98b.3</p><section></section><text>rig byed dang ting nge 'dzin las byung ba'i gzugs dge ba dang mi dge ba ni rnam par rig byed ma yin pa'o/ /'byung ba che rnams rgyur byas pa/ /zhes gsungs pa de dag gang zhe na/ 'byung ba dag ni sa khams dang / /chu khams me khams rlung khams rnams/ /de dag ni rang gi mtshan</text></item>
<item><p>98b.4</p><section></section><text>nyid 'dzin pa dang / rgyur byas pa'i gzugs dang 'dzin pa'i phyir khams dag go/ /'di dag gzugs gzhan thams cad kyi rten nyid du rags pa'i phyir chen po nyid do/ /yang na de las byung ba'i rang bzhin sa dang / chu dang / me dang rlung gi phung po de dag bya ba la shas che ba dag la de rnams chen</text></item>
<item><p>98b.5</p><section></section><text>por gnas pa'i phyir ro/ /yang khams de dag gi las gang yang dag par 'grub/ rang bzhin dag ni ci zhe na/ 'dzin pa la sogs las su 'grub/ /ces bya ba smos te/ 'di dag ni go rims bzhin du 'dzin pa dang / sdud pa dang / smin par byed pa dang / rgyas par byed pa'i las yang</text></item>
<item><p>98b.6</p><section></section><text>dag par sgrub po/ /rgyas par byed pa yang 'phel ba dang / rgyas par byed pa'o/ /rang bzhin ni go rims bzhin du/ sra gsher dro nyid g.yo rnams te/ /sra ba ni sa'i khams so/ /gsher ba ni chu'i khams so/ /dro ba ni me'i khams so/ /g.yo ba ni rlung gi khams so/ /'dis 'byung</text></item>
<item><p>98b.7</p><section></section><text>ba'i yul gzhan du skyed pa'i phyir g.yo bar byed de/ sgron ma g.yo ba bzhin du g.yo ba yin no/ /yang sa la sogs pa dang sa'i khams la sogs pa la bye brag ci yod ce na/ 'jig rten gyi ni tha snyad du/ /kha dog dbyibs las zhes brjod/ /'di ltar sa ston pa na kha dog dang dbyibs</text></item>
<item><p>99a.1</p><section></section><text>ston par byed do/ /sa la ji lta ba de bzhin du/ chu me yang ngo / /'jig rten gyi tha snyad du kha dog dang dbyibs nyid la brjod do/ /rlung tshogs khams nyid yin/ /rlung gi khams gang yin pa de nyid la 'jig rten na rlung zhes 'dogs so/ /de dang 'dra ba'ang</text></item>
<item><p>99a.2</p><section></section><text>yin/ kha dog dang dbyibs kyang ngo / /ji ltar rlung tshogs sngon po rlung tshogs zlum po zhes zer ba bzhin no/ /'di yang gzugs su rung bas gzugs kyi phung po zhes bya bar brjod do/ /gzugs su rung ba ni gnod pa'o/ /thogs pa'o zhes kha cig gi'o/ /gzugs kyi</text></item>
<item><p>99a.3</p><section></section><text>phung po'i ngo bo nyid bstan pa gang dag yin pa/ dbang don de dag kho na la/ /skye mched dang ni khams bcur 'dod/ /skye mched rnam par gzhag pa ni skye mched bcu ste/ mig gi skye mched dang / gzugs kyi skye mched nas/ lus kyi skye mched dang / reg bya'i skye mched kyi</text></item>
<item><p>99a.4</p><section></section><text>bar yin no/ /khams rnam par gzhag pa ni de dag nyid bcu ste/ mig gi khams dang gzugs kyi khams nas lus kyi dang reg bya'i khams kyi bar yin no/ /gzugs kyi phung po bshad zin to/ /de la tshor ba myong ba/ myong ba rnam pa gsum ni tshor ba'i phung po ste/ bde ba dang / </text></item>
<item><p>99a.5</p><section></section><text>sdug bsngal dang / sdug bsngal yang ma yin bde ba yang ma yin pa'o/ /de yang dbye na tshor ba'i tshogs drug ste/ mig gi 'dus te reg pa las byung ba'i tshor ba nas yid kyi 'dus te reg pa las byung ba'i bar ro/ /'du shes ni mtshan mar 'dzin pa'i bdag nyid do/ /gang sngon po dang ser</text></item>
<item><p>99a.6</p><section></section><text>po dang / ring po dang / thung ngu dang / pho dang / mo dang / mdza' bshes dang / mdza' bshes ma yin pa dang / bde ba dang / sdug bsngal ba la sogs pa'i rang bzhin gyi khyad par la mtshan mar 'dzin pa de ni 'du shes kyi phung po'o/ /de yang dbye na 'du shes kyi tshogs drug ste tshor ba</text></item>
<item><p>99a.7</p><section></section><text>bzhin no/ /'du byed phung po bzhi las gzhan/ /gzugs dang / tshor ba dang / 'du shes dang / rnam par shes pa las gzhan pa'i 'du byed rnams ni 'du byed kyi phung po'o/ /de gsum/ tshor ba dang / 'du shes dang / 'du byed kyi phung po dag ste/ skye mched dang / khams</text></item>
<item><p>99b.1</p><section></section><text>rnam par gzhag pa ni/ rnam rig byed min dang / 'dus ma byas rnams bcas pa ni/ /chos kyi skye mched khams zhes bya/ /de ltar rdzas bdun po 'di dag ni chos kyi skye mched dang / chos kyi khams zhes bya'o/ /rnam shes so sor rnam rig pa/ yul dang yul las so sor</text></item>
<item><p>99b.2</p><section></section><text>rnam par rig cing dmigs pa ni rnam par shes pa'i phung po zhes bya'o/ /de yang rnam par shes pa'i tshogs drug ste/ mig gi rnam par shes pa nas yid kyi rnam par shes pa'i bar ro/ /skye mched rnam par gzhag pa la/ yid kyi skye mched kyang de yin/ khams rnam par</text></item>
<item><p>99b.3</p><section></section><text>gzhag pa ni/ khams bdun dag tu 'od 'dod pa ste/ /bdun gang zhe na/ rnam par shes pa drug dang yid/ /mig gi rnam par shes pa'i khams nas/ yid kyi rnam par shes pa'i khams dang yid kyi khams kyi bar ro/ /de ltar na phung po lnga dang / skye mched bcu</text></item>
<item><p>99b.4</p><section></section><text>gnyis dang / khams bco brgyad bstan par 'gyur te/ rnam par rig byed ma yin pa ma gtogs pa gzugs kyi phung po ni skye mched bcu dang khams bcu dag go/ /tshor ba la sogs pa phung po gsum dang / rnam par rig byed ma yin pa dang / 'dus ma byas dag ni</text></item>
<item><p>99b.5</p><section></section><text>chos kyi skye mched dang chos kyi khams so/ /rnam par shes pa'i phung po ni yid kyi skye mched dang / rnam par shes pa'i khams drug dang / yid kyi khams so/ /rnam par shes pa'i tshogs drug ni rnam par shes pa'i phung por bshad pa ma yin nam/ yang de dag</text></item>
<item><p>99b.6</p><section></section><text>las gzhan pa'i yid kyi khams de dag gang zhe na/ gzhan ni gang yang ma yin te/ de dag nyid/ drug po 'das ma thag pa yi/ /rnam shes gang yin de yid do/ /rnam par shes pa gang 'gags ma thag pa de nyid ni yid kyi khams zhes bya ste/ dper na bu nyid phar 'gyur</text></item>
<item><p>99b.7</p><section></section><text>ba dang / 'bras bu de nyid gzhan gyi sa bon yin pa lta bu'o/ /de lta na 'o na ni rnam par shes pa'i khams drug dang / yid kyi rnam shes gcig gi nang du gcig 'dus pa'i phyir rdzas su na khams bcu bdun nam bcu gnyis su 'gyur ro/ /de lta 'ang yin mod kyi 'on kyang / drug pa'i</text></item>
<item><p>100a.1</p><section></section><text>rten ni rab bsgrub phyir/ /khams ni bco brgyad dag tu 'dod/ /rnam par shes pa'i khams lnga po dag gi rten lnga ni mig gi khams la sogs pa yin na drug pa yid kyi rnam par shes pa'i khams kyi rten ni gzhan med do/ /de'i phyir rten rab tu bsgrub pa'i ched du yid kyi khams</text></item>
<item><p>100a.2</p><section></section><text>bstan to/ /de ltar na rten dang brten pa dang dmigs pa drug tshan rnam par gzhag pas khams bco brgyad du 'gyur ro/ /de la phung po de dag gis ni 'dus byas thams cad bsdus so/ /nye bar len pa'i phung po dag gis ni zag pa dang bcas pa thams cad bsdus so/ /skye mched dang</text></item>
<item><p>100a.3</p><section></section><text>khams dag gis ni chos thams cad bsdus so/ /mdor bsdu na/ phung po dang ni skye mched dang / /khams gcig gis ni thams cad bsdus par shes par bya ste/ gzugs kyi phung po dang / yid kyi skye mched dang / chos kyi khams kyis chos thams cad bsdus par rig par bya'o/ /</text></item>
<item><p>100a.4</p><section></section><text>bsdu ba de dag ni gang dang gang nas 'byung yang rung / rang gi ngo bo nyid kyis te/ gzhan gyi dngos pos ni ma yin par rig par bya'o/ /ci'i phyir zhe na/ gzhan gyi dngos dang mi ldan phyir/ /chos ni gzhan gyi dngos po dang mi ldan pa'i phyir ro/ /de lta bas na gang dang mi ldan pa de nyid kyis</text></item>
<item><p>100a.5</p><section></section><text>bsdus par yang mi rung ngo / /mig dang / rna ba dang sna dag gnyis gnyis yod pa'i phyir khams nyi shu rtsa gcig tu 'gyur ba ma yin nam zhe na/ mi 'gyur te/ gang gi phyir/ mig la sogs pa gnyis mod kyi/ /rigs dang spyod yul rnam par shes/ /'dra ba'i phyir na khams gcig</text></item>
<item><p>100a.6</p><section></section><text>nyid/ /de la rigs 'dra ba ni gnyis ka mig gi rang bzhin yin pa'i phyir ro/ /spyod yul 'dra ba ni gnyis ka'i yul gzugs yin pa'i phyir ro/ /rnam par shes pa 'dra ba ni gnyis ka mig gi rnam par shes pa gcig gi rten yin pa'i phyir te/ de lta bas na mig gi khams ni gcig pa nyid</text></item>
<item><p>100a.7</p><section></section><text>do/ /de bzhin du rna ba dang / sna dag la yang sbyor bar bya'o/ /mdzes bya'i phyir na gnyis byung ngo / /mig la sogs pa'i khams gcig pa nyid yin yang rten mdzes par bya pa'i phyir gnyis byung ngo / /phung po dang / khams dang skye mched dag bshad zin to/ /phung po dang / khams dang skye</text></item>
<item><p>100b.1</p><section></section><text>mched kyi don gang yin pa 'dir brjod par bya ste/ spungs dang skye sgo rigs kyi don/ /phung po skye mched khams rnams yin/ /spungs pa'i don ni phung po'i don to/ /sems dang sems las byung ba rnams skye ba'i sgo'i don ni skye mched kyi don to/ /rigs kyi don ni khams kyi don to/ /</text></item>
<item><p>100b.2</p><section></section><text>rigs kyang 'byung gnas so/ /yang ci'i phyir bcom ldan 'das kyis phung po la sogs pa'i sgo nas bstan pa rnam pa gsum rtsom par mdzad ce na/ smras pa/ gdul bya rnams kyi/ rmongs dbang 'dod rnams gsum gyi phyir/ /phung po la sogs gsum bstan to/ /sems</text></item>
<item><p>100b.3</p><section></section><text>can rnams kyi rmongs pa ni rnam pa gsum ste/ kha cig sems las byung ba rnams la ril po'i bdag tu 'dzin pas rmongs so/ /kha cig ni gzugs kho na la'o/ /kha cig ni gzugs dang sems dag la'o/ /dbang po dag kyang rnam pa gsum ste/ dbang po rnon po dang / 'bring dang / </text></item>
<item><p>100b.4</p><section></section><text>rtul po'i phyir ro/ /'dod pa yang rnam pa gsum ste/ bsdus pa dang / bar ma dang / rgya chen po 'dod pa'i phyir te/ de dag la go rims bzhin du phung po dang / skye mched dang / khams gsum bstan te zhes grag go/ /yang ci'i phyir na sems las byung ba gzhan rnams ni 'du byed</text></item>
<item><p>100b.5</p><section></section><text>kyi phung po gcig tu bsdus la 'du shes dang tshor ba dag ni logs shig tu phung por byas she na/ smras pa/ rtsod pa'i rtsa bar gyur pa dang / /'khor ba'i rgyu phyir rim rgyu'i phyir/ sems byung rnams las tshor ba dang / /'du shes logs shig phung por gzhag /rtsod pa'i rtsa</text></item>
<item><p>100b.6</p><section></section><text>bdag ni gnyis te 'dod pa la lhag par zhen pa dang / lta ba la lhag par zhen pa'o/ /de gnyis kyi rgyu'i gtso bo ni go rims bzhin du tshor ba dang / 'du shes dag ste/ tshor ba'i ro myangs pa'i dbang gis ni 'dod pa rnams la mngon par zhen la/ 'du shes phyin ci log gi dbang gis</text></item>
<item><p>100b.7</p><section></section><text>ni lta ba rnams la ste/ de gnyis ni 'khor ba'i rgyu'i gtso bo yin te/ tshor ba la zhen cing 'du shes phyin ci log tu gyur pa ni 'khor ro/ /gang yang phung po'i go rims kyi rgyu ston par 'gyur ba'i go rims kyi rgyu de'i phyir yang 'di gnyis logs shig tu phung por byas par rig par bya'o/ /</text></item>
<item><p>101a.1</p><section></section><text>'o na ci'i phyir skye mched dang khams dag tu ni 'dus ma byas bshad la/ phung bo dag tu ni ma yin zhe na/ phung po dag tu 'dus ma byas/ /don du mi rung phyir ma bshad/ /de ni phung po dag gi nang du brjod pa na de ni gzugs ma yin zhing / rnam par shes pa'i bar du yang ma</text></item>
<item><p>101a.2</p><section></section><text>yin pas don du mi rung ba'i phyir re zhig de dag nyid kyi nang du bsdu bar ni mi nus so/ /phung po drug par brjod par yang mi nus so/ /ci'i phyir zhe na/ don du mi rung ba'i phyir te/ spungs pa'i don ni phung po'i don to zhes bshad na 'dus ma byas ni gzugs bzhin du 'di ltar de dag thams cad gcig</text></item>
<item><p>101a.3</p><section></section><text>tu bsdus nas 'dus ma byas kyi phung po zhes bya ba'i grangs su 'gro bar 'gyur ba 'das pa la sogs pa'i bye brag gis tha dad pa ma yin no/ /rim ni rags dang kun nyon mongs/ /gnod sogs don khams ji bzhin no/ /gzugs ni thogs pa dang bcas phyir rags so/ /gzugs can</text></item>
<item><p>101a.4</p><section></section><text>ma yin pa rnams kyi nad na yang tshor ba'i rgyu ba rags pa'i phyir te/ 'di ltar nga'i lag pa la tshor ro/ /de'i rkang pa la tshor ro zhes tha snyad 'dogs so/ /'du shes ni gnyis pas ches rags so/ /rnam par shes pa bas ni 'du byed de/ de'i phyir gang ches rags pa de sngar bshad do/ /</text></item>
<item><p>101a.5</p><section></section><text>yang na thog ma med pa can 'khor ba na pho dang mo dag phan tshun gzugs la mngon par dga' ste/ de dag kyang tshor ba'i ro myang ba la chags pa'i phyir ro/ /de la chags pa yang 'du shes phyin ci log tu gyur pa'i phyir ro/ /phyin ci log de yang kun nas nyon mongs pa dag gis so/ /sems</text></item>
<item><p>101a.6</p><section></section><text>kyang de dag gis kun nas nyon mongs pa can du byas pas de'i phyir kun nas nyon mongs pa'i go rims ji lta ba bzhin no/ /yang na snod la sogs pa'i don gyis te/ gzugs la sogs pa'i phung po ni snod dang / zas dang / tshod ma dang / byan po dang / za ba po lta bu'o/ /yang</text></item>
<item><p>101a.7</p><section></section><text>na khams kyis te/ 'dod pa'i yon tan gzugs kyis rab tu phye ba ni 'dod pa'i khams so/ /tshor bas rab tu phye ba ni bsam gtan rnams so/ /'du shes kyis rab tu phye ba ni gzugs med pa gsum mo/ /'du byed tsam gyis rab tu phye ba ni srid pa'i rtse mo ste/ 'di dag ni rnam</text></item>
<item><p>101b.1</p><section></section><text>par shes pa'i gnas pa yin la de dag la rnam par shes pa gnas so zhes phung po'i go rims zhing dang sa bon gyi go rims lta bur bstan pa'i phyir ro/ /de nyid kyi phyir phung po rnams ni lnga ste mi nyung mi mang ngo / /rim pa'i rgyu de nyid kyi phyir tshor ba dang / 'du shes dag ni 'du byed rnams las</text></item>
<item><p>101b.2</p><section></section><text>logs shig tu phung por byas so/ /gang gi phyir 'di dag ni ches rags pa'o/ /mig la sogs pa'i khams dang skye mched drug gi go rims brjod par bya ste/ de'i dbang nyid kyis na de'i yul dang rnam par shes pa rnams kyi rim pa'o/ /drug po de dag las kyang / da lta'i don phyir dang pe</text></item>
<item><p>101b.3</p><section></section><text>lnga/ /mig la sogs pa lnga'i yul ni da ltar ba yin pa'i phyir sngar smos so/ /'byung ba las gyur don phyir bzhi/ /dang por zhes bya bar snyegs so/ /lnga po rnams las kyang bzhi sngar smos pa ni yul 'byung ba las gyur pa yin pa'i phyir ro/ /lus kyi yul ni ma nges te/ res 'ga' ni 'byung ba</text></item>
<item><p>101b.4</p><section></section><text>dag yin la/ res 'ga' ni 'byung ba las gyur bdag yin no/ /res 'ga' ni gnyis ka yin no/ /gzhan ni ches ring myur 'jug phyir/ /lhag ma ni ci rigs par ches rgyang ring ba dang / myur bar 'jug pas gzhan pas sngar smos te/ mig dang rna ba ni yul rgyang ring ba'i phyir gnyis</text></item>
<item><p>101b.5</p><section></section><text>pas de dag sngar smos so/ /de gnyis las kyang mig ni ches rgyang ring po la 'jug pa de'i phyir de sngar smos so/ /sna dang lce ni rgyang ring po la 'jug pa med mod kyi de nyid las kyang sna ni ches myur bar 'jug pa'i phyir sngar smos so/ /yang na ji ltar gnas rim bzhin/ /yang na lus 'di la</text></item>
<item><p>101b.6</p><section></section><text>mig gi rten ni steng na gnas so/ /de'i 'og na ni rna ba'i'o/ /de'i 'og na ni sna'i'o/ /de nas ni lce'i'o/ /lus kyi ni phal cher de'i 'og na'o/ /yid ni de dag la brten pa dang yul na mi gnas pa'i phyir te/ de dag gi go rims ni ji ltar gnas pa bzhin yin no/ /yang ci'i</text></item>
<item><p>101b.7</p><section></section><text>phyir gzugs kyi phung po bsdus pa'i skye ma ched bcu po dag las gcig gzugs kyi skye mched du brjod la/ thams cad kyang chos kyi rang bzhin yin na/ gcig chos kyi skye mched ces bya zhe na/ smras pa/ bye brag don dang gtso bo'i phyir/ /chos mang ba dang mchog bsdus phyir/ /</text></item>
<item><p>102a.1</p><section></section><text>gcig ni gzugs kyi skye mched dang / /gcig ni chos zhes bya bar brjod/ /bye brag gi don ji lta bu zhe na/ ci nas kyang yul dang yul can nyid du rnam par gzhag pa'i sgo nas bcu po 'di dag so sor skye mched nyid yin gyi spyir ni ma yin no zhes rtogs par bya ba yin mig</text></item>
<item><p>102a.2</p><section></section><text>la sogs pa bye brag tu byas pa dag gis ni gang mig la sogs par ni ming ma btags la/ gzugs ni yin pa de gzugs kyi skye mched du shes par rung bas 'di'i ming gzhan ma brjod do/ /yang gzugs kyi skye mched ni gtso bo yin pa'i phyir te/ de ni thogs pa dang bcas pa'i phyir lag</text></item>
<item><p>102a.3</p><section></section><text>pa la sogs pa'i 'dus te reg pa dag gis reg na gzugs su rung ba dang / bstan du rung ba'i phyir te/ 'di ni 'di na'o/ /che ge mo zhig na'o zhes brtag tu rung ba'i phyir ro/ /bye brag gi don nyid kyis gcig ni chos kyi skye mched du bshad kyi thams cad ni ma yin no/ /gzhan yang 'dir tshor</text></item>
<item><p>102a.4</p><section></section><text>ba la sogs pa chos mang po rnams bsdus te/ de'i phyir chos kyi sgra spyir rjod par byed do/ /chos kyi mchog mya ngan las 'das pa yang 'dir bsdus te gzhan dag tu ma yin no/ /mdo dag las/ phung po dang / skye mched dang / khams shes par bya ba gzhan dag kyang dmigs na/ </text></item>
<item><p>102a.5</p><section></section><text>ci de rnams 'di dag nyid kyis bsdus sam/ 'on te tha dad pa zhig yin zhe na/ 'di dag nyid kyis bsdus kyi tha dad pa ni med de/ de la re zhig /chos kyi phung po brgyad khri dag /gang rnams thub pas gsungs de dag /tshig gam ming yin de dag ni/ /gzugs dang 'du byed</text></item>
<item><p>102a.6</p><section></section><text>dag tu 'dus/ /gang dag gi ltar na sangs rgyas kyi gsung tshig gi rang bzhin yin pa de dag gi ltar na de dag ni gzugs kyi phung pos bsdus so/ /gang dag gi ltar na ming gi rang bzhin yin pa de dag gi ltar na ni 'du byed kyi phung pos bsdus so/ /yang chos kyi phung po'i tshad ni ji tsam zhe na/ kha</text></item>
<item><p>102a.7</p><section></section><text>cig bstan bcos tshad ces zer/ kha cig na re de ni chos kyi phung po zhes bya ba'i chos mngon pa'i tshad tsam mo zhes zer te/ de ni sh+lo ka drug stong ngo / /yang gzhan dag na re/ phung po la sogs pa gtam re yin zhes zer te/ phung po dang / skye mched dang / khams dang / rten cing 'brel</text></item>
<item><p>102b.1</p><section></section><text>bar 'byung ba la sogs pa'i gtam rgyud re re ni chos kyi phung po'o zhes zer ro/ /spyod pa rnams kyi gnyen por ni/ /chos kyi phung po mthun par gsungs/ /'di skad du sems can rnams kyi spyod pa 'dod chags dang / zhe sdang dang / gti mug dang / nga rgyal la sogs pa spyod pa tha dad pa</text></item>
<item><p>102b.2</p><section></section><text>brgyad khri yod de/ de dag gi gnyen por chos kyi phung po brgyad khri gsungs so zhes brjod do/ /de ltar chos kyi phung po brgyad khri phung po 'di dag nyid du bsdus pa/ de bzhin gzhan yang ci rigs par/ /phung po skye mched khams rnams ni/ /rang gi mtshan nyid legs dpyad de/ /ji skad</text></item>
<item><p>102b.3</p><section></section><text>bshad par bsdu bar bya/ /mdo gzhan dag las/ phung po dang / skye mched dang / khams gzhan gang dag gsungs pa de dag kyang bstan bcos 'di las ji skad bshad pa bzhin de dag gi rang rang gi mtshan nyid legs par dpyad nas phung po la sogs pa 'di skad bshad pa 'di dag nyid du bsdu bar</text></item>
<item><p>102b.4</p><section></section><text>bya ste/ de la re zhig tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba'i phung po dag las tshul khrims kyi phung po ni gzugs kyi phung pos bsdus so/ /lhag ma rnams ni 'du byed kyi phung pos bsdus so/ /zad</text></item>
<item><p>102b.5</p><section></section><text>par gyi skye mched bcu po dag las brgyad ni ma chags pa'i rang bzhin yin pa'i phyir chos kyi skye mched kyis bsdus so/ /'khor rnams dang bcas na ni phung po lnga'i rang bzhin yin pa'i phyir yid dang chos kyi skye mched dag gis bsdus te/ zil gyis gnon pa'i skye mched dag kyang</text></item>
<item><p>102b.6</p><section></section><text>de dang 'dra'o/ /zad par nam mkha' dang / rnam shes mtha' yas skye mched dag dang / nam mkha' mtha' yas skye mched la sogs pa bzhi po dag ni phung po bzhi'i rang bzhin yin pa'i phyir yid dang chos kyi skye mched dag gis bsdus so/ /rnam par grol ba'i skye mched lnga</text></item>
<item><p>102b.7</p><section></section><text>po dag ni shes rab kyi rang bzhin yin pa'i phyir chos kyi skye mched kyis bsdus so/ /'khor rnams dang bcas na ni sgra dang yid dang chos kyi skye mched rnams kyis bsdus so/ /skye mched gnyis las 'du shes med pa'i sems can ni dri dang ro'i skye mched med pa'i phyir skye mched bcu po</text></item>
<item><p>103a.1</p><section></section><text>rnams kyis bsdus so/ /'du shes med 'du shes med min skye mched du nye bar 'gro ba ni yid dang chos kyi skye mched dag gis bsdus so/ /khams mang po pa las gang dag sa'i khams dang / chu'i khams dang / me'i khams dang / rlung gi khams dang / nam</text></item>
<item><p>103a.2</p><section></section><text>mkha'i khams dang / rnam par shes pa'i khams drug bstan pa la/ de dag las gnyis kyi mtshan nyid ma bshad na de ci nam mkha'i nyid nam mkha'i khams yin pa'am/ rnam par shes pa thams cad kyang rnam par shes pa'i khams yin par rig par bya'am zhe na/ </text></item>
<item><p>103a.3</p><section></section><text>smras pa ma yin no/ /'o na ci zhe na/ sgo dang / skar khung dang / kha dang sna la sogs pa'i bu ga nam mkha'i khams zhes bya/ bu ga zhes bya ba ci zhig yin par rig par bya zhe na/ snang dag mun pa dag yin lo/ /bu ga ni snang ba dang / mun pa dag las gzhan gzung du med do/ /de lta</text></item>
<item><p>103a.4</p><section></section><text>bas na nam mkha'i khams ni snang ba dang mun pa'i rang bzhin te/ mtshan mo dang nyin mo'i rang bzhin yin par rig par bya'o zhes grag go/ /zag dang bcas pa'i rnam shes ni/ /rnam shes khams yin/ ci'i phyir zag pa med pa la mi bya zhe na/ 'di ltar khams drug po 'di dag ni/ </text></item>
<item><p>103a.5</p><section></section><text>skye ba'i rten yin par 'dod de/ de dag ni nying mtshams sbyor ba'i sems nas 'chi ba'i sems kyi bar du skye ba'i gzhir gyur pa ste/ zag pa med pa'i chos rnams ni de lta ma yin no/ /de'i phyir/ de ltar na de dag las khams bzhi ni reg bya'i khams kyi nang du 'dus so/ /lnga pa ni gzugs kyi</text></item>
<item><p>103a.6</p><section></section><text>khams kyi nang du 'dus so/ /drug pa ni rnam par shes pa'i khams bdun po dag tu 'dus so/ /gang dag khams bco brgyad bstan pa de dag las bstan du yod pa rnams ni du/ bstan du med pa rnams ni du zhe na/ bstan yod 'dir ni gzugs gcig pu/ /de ni 'di ni 'di na'o/ /che ge mo</text></item>
<item><p>103a.7</p><section></section><text>zhig go zhes bstan par nus so/ /lhag ma rnams ni bstan du med pa'o zhes bshad par 'gyur ro/ /thogs pa dang bcas pa rnams ni du/ thogs pa med pa rnams ni du zhe na/ thogs dang bcas pa gzugs can bcu/ /gzugs kyi phung pos bsdus pa'i khams bcu gang dag bshad</text></item>
<item><p>103b.1</p><section></section><text>pa de dag ni sgrib pa la thogs pas thogs pa dang bcas pa rnams so/ /lung ma bstan brgyad de dag nyid/ /gzugs sgra ma gtogs dbang po lnga po rnams dang / dri dang / ro dang / reg bya'i khams rnams te brgyad po de dag ni dge ba dang mi dge ba'i ngo bor lung bstan du med pa'i phyir lung</text></item>
<item><p>103b.2</p><section></section><text>ma bstan dag go/ /gzhan rnam gsum/ sems kyi khams bdun ma chags pa la sogs pa dang mtshungs par ldan pa dag ni dge ba yin no/ /chags pa la sogs pa dang mtshungs par ldan pa dag ni mi dge ba yin no/ /gzhan dag lung du ma bstan pa yin no/ /chos kyi</text></item>
<item><p>103b.3</p><section></section><text>khams ni ma chags pa la sogs pa'i ngo bo nyid dang mtshungs par ldan pa dang / kun nas bslang ba dang / so sor brtags pas 'gog pa ni dge ba'o/ /chags pa la sogs pa'i ngo bo dang mtshungs par ldan pa dang / kun nas bslang ba ni mi dge ba'o/ /gzhan ni lung</text></item>
<item><p>103b.4</p><section></section><text>du ma bstan pa yin no/ /gzugs dang sgra'i khams ni lus dang ngag gi rnam par rig byed kyis bsdus pa dge ba dang mi dge ba dang / lung du ma bstan pa'i sems kyis kun nas bslang ba dag ni dge ba dang mi dge ba dang lung du ma bstan pa dag go/ /'dod pa'i khams su gtogs</text></item>
<item><p>103b.5</p><section></section><text>pa dag ni du zhe na/ 'dod khams gtogs pa thams cad do/ /gtogs pa ni ma bral ba zhes bya ba'i don to/ /gzugs kyi khams na bcu bzhi ste/ /dri dang ro dang sna dang ni/ /lce yi rnam shes khams ma gtogs/ /de na dri dang ro dag med de/ gnyis ni khams kyi zas yin</text></item>
<item><p>103b.6</p><section></section><text>pa'i phyir yin la/ de la 'dod chags dang bral ba rnams kyang der skye ba'i phyir ro/ /de lta bas na dmigs pa med pa'i phyir sna dang lce'i rnam par shes pa dag kyang med do/ /gzugs med rtogs pa yid dang ni/ /chos dang yid kyi rnam shes khams/ /gzugs kyi 'dod chags dang</text></item>
<item><p>103b.7</p><section></section><text>bral ba rnams der skyes te/ de'i phyir gzugs kyi rang bzhin gyi khams bcu dang / de dag la brten pa dang / dmigs pa rnam par shes pa'i khams lnga yang med do/ /zag pa dang bcas pa rnams ni du/ zag pa med pa rnams ni du zhe na/ /yid dang chos dang yid kyi rnam par shes</text></item>
<item><p>104a.1</p><section></section><text>pa'i chos gang dag bshad pa/ de gsum zag bcas zag pa med/ /gang dag lam gyi bden pa dang 'dus ma byas kyis bsdus pa de dag ni zag pa med pa yin no/ /lhag ma dag ni zag bcas so/ /rtog pa dang bcas dpyod pa dang bcas pa rnams ni du/ rtog</text></item>
<item><p>104a.2</p><section></section><text>pa med la dpyod pa tsam dag ni du/ rtog pa yang med pa rnams ni du zhe na/ rtog dang dpyod dang bcas pa ni/ rnam par shes pa'i khams lnga yin/ /'di dag ni khams rtag tu rtog pa dang dpyod pa dag dang mtshungs par ldan pa yin te/ tha ma gsum ni rnam gsum mo/ /de la yid</text></item>
<item><p>104a.3</p><section></section><text>kyi khams dang / yid kyi rnam par shes pa'i khams dang / rtog pa dang dpyod pa dag las gzhan pa chos kyi khams mtshungs par ldan pa dag 'dod pa'i khams dang bsam gtan dang po na ni rtog pa dang bcas dpyod pa dang bcas pa dag yin no/ /bsam gtan khyad par can na ni rtog pa</text></item>
<item><p>104a.4</p><section></section><text>med cing dpyod pa tsam dag yin no/ /bsam gtan gnyis pa nas bzung ste srid pa'i rtse mo'i bar gyi dang / chos kyi khams mtshungs par ldan pa ma yin pa thams cad dang / bsam gtan khyad par can gyi dpyod pa ni rtog pa yang med dpyod pa yang med pa dag yin no/ /rtog pa ni rtog pa</text></item>
<item><p>104a.5</p><section></section><text>gnyis pa yang med pa'i phyir dang / dpyod pa dang mtshungs par ldan pa'i phyir rtog tu rtog pa med cing dpyod pa tsam yin no/ /lhag ma rnams ni gnyis ka spangs/ /lhag ma ni gzugs can gyi khams bcu po dag ste/ de dag ni mtshungs par ldan pa ma yin pa'i phyir rtag tu rtog pa yang med la</text></item>
<item><p>104a.6</p><section></section><text>dpyod pa yang med pa dag yin no/ /gal te rnam par shes pa'i tshogs lnga po rnams rtog pa dang dpyod pa dang bcas pa dag yin na/ ji ltar na rnam par rtog pa med pa dag ces bya zhe na/ nges par rtog dang rjes dran pa'i/ /rnam par rtog pas rnam mi rtog /rnam par rtog pa ni rnam pa gsum</text></item>
<item><p>104a.7</p><section></section><text>mo zhes grag ste/ ngo bo nyid dang res par rtog pa dang rjes su dran pa'i rnam par rtog pa'o/ /de bas na de dag la ngo bo nyid kyis rtog pa ni yod kyi gzhan dag ni ma yin te/ de bas na rnam par rtog pa med pa dag ces bya ste/ dper na rta rkang pa gcig pa la rkang med ces bya ba bzhin no/ /yang</text></item>
<item><p>104b.1</p><section></section><text>sems kyi rang bzhin ngo bo nyid dang / rjes su dran pa'i rtog pa dag /de dag yid kyi shes rab g.yeng / /yid kyi dran pa thams cad nyid/ /yid kyi rnam par shes pa dang mtshungs par ldan pa'i shes rab ni yid kyi zhes bya'o/ /mnyam par gzhag pa ma yin pa ni g.yeng ba zhes bya ste/ </text></item>
<item><p>104b.2</p><section></section><text>de ni nges par rtog pa'i rnam par rtog ba'o/ /yid kyi dran pa nyid mnyam par gzhag pa dang mnyam par gzhag pa ma yin pa'i dran pa thams cad ni rjes su dran pa'i rnam par rtog pa yin no/ /dmigs pa dang bcas pa rnams ni du/ dmigs pa med pa rnams ni du zhe na/ dmigs</text></item>
<item><p>104b.3</p><section></section><text>bcas sems kyi khams bdun no/ /sems kyi khams bdun po de dag ni yul 'dzin pa'i phyir dmigs pa dang bcas pa dag go/ /chos kyi phyed kyang / gang sems las byung ba'i rang bzhin chos kyi khams de ni dmigs pa dang bcas pa'o/ /lhag ma gzugs can gyi khams bcu po dag dang</text></item>
<item><p>104b.4</p><section></section><text>chos kyi khams kyi phyogs gcig ldan pa ma yin pa ni dmigs pa med pa zhes bya bar grub po/ /zin pa rnams ni du/ ma zin pa rnams ni du zhe na/ ma zin dgu/ brgyad po de dag rnams dang sgra/ /sems kyi khams bdun dang chos kyi khams dang / sgra'i khams rnams ni ma zin pa'o/ /dgu</text></item>
<item><p>104b.5</p><section></section><text>po gzhan ni rnam pa gnyis/ /zin pa dag kyang yin ma zin pa dag kyang yin te/ de la mig dang / rna ba dang / sna dang / lce dang / lus da ltar byung ba rnams ni zin pa yin no/ /'das pa dang ma 'ongs pa rnams ni ma zin pa yin no/ /gzugs dang / dri dang / ro dang / reg bya'i khams da ltar</text></item>
<item><p>104b.6</p><section></section><text>byung ba dbang po dang tha mi dad pa rnams ni zin pa yin no/ / gzhan dag ni ma zin pa rnams so/ /zin pa zhes bya ba'i don ci zhe na/ phan pa dang gnod pa dag gis phan tshun mthun par byed pa'i phyir sems dang sems las byung ba rnams kyi rten gyi dngos por nye bar bzung ba ste/ 'jig rten na sems</text></item>
<item><p>104b.7</p><section></section><text>pa dang bcas pa zhes brjod pa gang yin pa'o/ /'byung ba'i rang bzhin du/ 'byung ba las gyur pa du yin zhe na/ reg bya rnam pa gnyis yin te/ 'byung ba dang / 'byung ba las gyur pa'o/ /de la 'byung ba dag ni bzhi'o/ /'byung ba las gyur pa ni 'jam pa nyid la sogs pa 'byung ba dag</text></item>
<item><p>105a.1</p><section></section><text>las byung ba'i phyir ro/ /lhag ma gzugs can dgu po ni 'byung gyur te/ dbang po lnga'i khams dag dang yul bzhi'o/ /chos khams phyogs gcig kyang / 'byung ba las gyur pa ste/ rnam par rig byed ma yin pa zhes bya'o/ /lhag ma rnams ni gnyis ka</text></item>
<item><p>105a.2</p><section></section><text>ma yin pa'o/ /bsags pa rnams ni du/ bsags pa ma yin pa rnams ni du zhe na/ gzugs can bcu ni bsags pa'o/ /dbang po'i khams lnga dang yul lnga dag ni rdul phra rab 'dus pa yin pa'i phyir bsags pa dag go/ /khams bco brgyad po 'di dag las gcod par byed pa</text></item>
<item><p>105a.3</p><section></section><text>ni gang gcad par bya ba ni gang / sreg par byed pa ni gang / bsreg par bya ba ni gang / 'jal bar byed pa ni gang / gzhal bar bya ba ni gang zhe na/ gcod byed gcad par bya ba nyid/ /phyi rol gyi ni khams bzhi yin/ /gzugs dang / dri dang / ro dang / reg bya zhes bya ba ste/ </text></item>
<item><p>105a.4</p><section></section><text>dgra sta dang / shing zhes bya ba la sogs ba'o/ /gcod pa yang 'dus pa'i rgyun 'brel bar 'byung ba can rnam par 'byed pa skyed pa'o/ /dbang po rnams ni gcad par bya ba ma yin te/ gnyis su byar med pa'i phyir ro/ /gcod par byed pa yang ma yin te/ nor bu'i 'od bzhin du dang ba nyid</text></item>
<item><p>105a.5</p><section></section><text>kyi phyir ro/ /ji ltar gcod byed gcad par bya ba nyid phyi rol gyi khams bzhi yin pa ltar/ de bzhin bsreg bya 'jal byed pa'o/ /de dag nyid bsreg par bya ba yin la/ de dag nyid 'jal bar byed pa yin no/ /dbang po rnams ni ma yin te/ dang ba'i phyir ro/ /sgra yang ma yin te/ chad</text></item>
<item><p>105a.6</p><section></section><text>pa'i phyir ro/ /bsreg dang gzhal la mi mthun smra/ /kha cig na re khams bzhi po sreg par byed pa yang yin la gzhal bar bya ba yang yin no zhes brjod do/ /rnam par smin pa las skyes pa'i khams ni du/ rgyas pa las byung ba rnams ni du/ rgyu mthun pa las byung ba</text></item>
<item><p>105a.7</p><section></section><text>rnams ni du/ rdzas dang ldan pa rnams ni du/ skad cig ma rnams ni du zhe na/ smras pa/ rnam par smin las skyes pa dang / /rgyas las byung ba nang gi lnga/ /mig la sogs pa lnga po dag ni rnam par smin pa las skyes pa yang yin la/ rgyas pa las byung ba yang yin no/ /rgyu mthun</text></item>
<item><p>105b.1</p><section></section><text>par byung ba las ni med de/ de dag las ma gtogs pa'i rgyu mthun pa med pa'i phyir ro/ /de la rnam par smin pa'i rgyu las skyes pa ni/ rnam par smin pa las skyes pa'o/ /zas dang legs par bya ba dang / ting nge 'dzin gyi khyad par dag gis rgyas par byas pa rnams ni rgyas pa</text></item>
<item><p>105b.2</p><section></section><text>las byung ba dag go/ /sgra ni rgyas pa las byung ba dang / rgyu mthun pa las byung ba yod kyi/ sgra ni rnam smin las skyes min/ /rang gi 'dod dgur 'byung ba'i phyir/ /rgyu mthun las byung rnam smin skyes/ /thogs pa med pa brgyad/ sems kyi khams bdun po dag dang chos kyi</text></item>
<item><p>105b.3</p><section></section><text>khams te skal pa mnyam pa dang / kun du 'gro ba'i rgyus bskyed pa rnams ni rgyu mthun pa las byung ba dag go/ /rnam par smin pa'i rgyus bskyed pa rnams ni rnam par smin pa las skyes pa dag go/ /gzhan rnam gsum/ lhag ma gzugs dang / dri dang / ro dang / reg bya'i khams</text></item>
<item><p>105b.4</p><section></section><text>dag ste/ de dag ni rnam par smin pa las skyes pa dang / rgyas pa las byung ba dang / rgyu mthun pa las byung ba dag kyang yin no/ /rdzas dang lhan cig 'dus ma byas ni brtan pa'i phyir rdzas so/ /de yang chos kyi khams la yod pas chos kyi khams gcig pu rdzas dang ldan pa yin no/ /tha</text></item>
<item><p>105b.5</p><section></section><text>ma gsum/ skad cig ma ste/ tha ma de dag yid kyi khams la sogs pa sdug bsngal la chos shes pa'i bzod pa'i tshogs la skad cig ma gcig rgyu mthun pa las byung ba ma yin par 'gyur te/ de'i phyir skad cig ma zhes bya'o/ /de la sdug bsngal la chos shes pa'i bzod pa dang mtshungs</text></item>
<item><p>105b.6</p><section></section><text>par ldan pa'i sems ni yid kyi khams dang yid kyi rnam par shes pa'i khams yin no/ /lhag ma de dag dang lhan cig 'byung ba rnams ni chos kyi khams so/ /'di dpyad par bya ste gang mig gi khams dang mi ldan pa las ldan pa thob pa de mig gi rnam par shes pa dang yang yin nam/ </text></item>
<item><p>105b.7</p><section></section><text>gang mig gi rnam par shes pa dang yin pa de mig gi khams dang yang yin nam zhe na/ smras pa/ mig dang ni/ rnam shes khams dag so so dang / lhan cig tu yang thob pa yod/ /re zhig so so ni mig gi khams dang yin la mig gi rnam par shes pa'i khams dang ma yin pa yang yod</text></item>
<item><p>106a.1</p><section></section><text>de/ 'dod pa'i khams na rim gyis mig gi dbang po thob pa'o/ /mig gi rnam par shes pa'i khams dang yin la/ mig gi khams dang ma yin pa yang yod de/ bsam gtan gnyis pa la sogs par skyes pas gzugs lta zhing mig gi rnam par shes pa mngon</text></item>
<item><p>106a.2</p><section></section><text>du byed pa na'o/ /lhan cig tu yang ni gnyis ka dang ldan pa 'thob pa yang yod de/ gzugs med pa'i khams nas shi 'phos nas 'dod pa'i khams dang tshangs pa'i 'jig rten du skyes pa na'o/ /gnyis ka dang ma yin pa ni rnam pa de dag ma gtogs pa'o/ /nang gi khams dag</text></item>
<item><p>106a.3</p><section></section><text>ni du/ phyi'i dag ni du zhe na/ nang gi bcu gnyis gzugs la sogs ma gtogs pa rnam par shes pa drug dang rten drug go/ /mig la sogs pa ni sems kyi rten nyid du nye ba nyid kyi phyir nang gi'o/ /sems ni ngar 'dzin pa'i rten yin pa'i phyir bdag tu nye bar 'dogs pa'o/ /</text></item>
<item><p>106a.4</p><section></section><text>gzugs la sogs pa yul gyi khams drug po dag ni phyi'i yin no/ /rten pa dang bcas pa'i khams rnams ni du/ de dag dang mtshungs pa rnams ni du zhe na/ re zhig mtha' gcig tu/ chos zhes bya ba ni rten pa dang bcas/ rten dang brten par dmigs pa gang rang gi las</text></item>
<item><p>106a.5</p><section></section><text>byed pa de ni rten pa dang bcas pa'o/ /gang la yid kyi rnam par shes pa mtha' yas pa ma skyes pa'am/ skye bar mi 'gyur ba'i chos kyi khams gang yin pa de dag ni 'ga' yang med de/ de lta bas na chos kyi khams ni rtag tu brten pa dang bcas pa yin no/ /lhag ma ni de dag</text></item>
<item><p>106a.6</p><section></section><text>mtshungs pa dag kyang yin/ /kyang zhes bya ba'i sgra brten pa dang bcas pa dag kyang yin pa'o/ /de dag mtshungs pa zhes bya ba ni 'di ci zhig ce na/ gang zhig rang gi las mi byed/ /gang rang gi las mi byed pa de ni brten pa dang bcas pa'o zhes bshad par 'gyur ro/ /de la mig la</text></item>
<item><p>106a.7</p><section></section><text>sogs pa dag ni gang gcig gi brten pa dang bcas pa de ni thams cad kyi yin la/ gzugs la sogs pa dag ni gang kho na'i dmigs par gyur pa de kho na'i brten pa dang bcas pa dag go/ /brten pa dang bcas pa ni dngos po'i byed pa la brten pa ste/ de 'di dag la yod pas brten pa dang</text></item>
<item><p>106b.1</p><section></section><text>bcas pa rnams sam/ 'bras bu la reg pa'i phyir brten pa dang bcas pa dag go/ /yang gang dag brten pa dang bcas pas ma yin pa de dag ni rigs mthun par 'dra ba'i phyir de dang mtshungs pa dag go/ /mthong bas spang bar bya ba'i khams rnams ni du/ bsgom pas spang bar bya ba'i</text></item>
<item><p>106b.2</p><section></section><text>khams rnams ni du/ spang bar bya ba ma yin pa rnams ni du zhe na/ re zhig gzugs can bcu ni bsgom pas spang bya yin/ lnga yang yin te/ rnam par shes pa'i khams lnga po dag go/ /tha ma gsum rnam gsum/ phra rgyas brgyad cu rtsa brgyad dang / /de dag dang lhan cig 'byung ba</text></item>
<item><p>106b.3</p><section></section><text>dang / de dag gi thob pa rjes su 'brang ba dang bcas pa ni mthong bas spang bar bya ba dag yin no/ /zag pa dang bcas pa lhag ma dag ni bsgom pas spang bar bya ba dag yin no/ /zag pa med pa ni spang bya ma yin pa'o/ /so so'i skye bo nyid dang / ngan song ba'i lus dang / ngag gi las dag</text></item>
<item><p>106b.4</p><section></section><text>kyang 'phags pa'i lam dang 'gal ba'i phyir mthong bas spang bar bya ba gzhan yang yod pa ma yin nam zhe na/ de dag ni mthong bas spang bar bya ba ma yin te/ mdor bsdu ba ni 'di yin no/ /nyon mongs can min mthong spang min/ /gzugs min drug pa min skyes min/ /nyon mongs pa</text></item>
<item><p>106b.5</p><section></section><text>can ma yin pa ni mthong bas spang bar bya ba cung zad kyang med la/ gzugs kyang ma yin no/ /so so'i skye bo nyid ni nyon mongs pa can ma yin pa'i lung du ma bstan pa yin te/ dge ba'i rtsa ba kun du chad pa dang 'dod chags dang bral ba rnams kyang de dang ldan pa'i phyir ro/ /lus</text></item>
<item><p>106b.6</p><section></section><text>dang ngag gi las ni gzugs yin no/ /de lta bas na de dag ni mthong bas spang bar bya ba ma yin te/ bden pa dag la log par mi rtog pa'i phyir ro/ /drug pa ma yin pa las skyes pa ni dbang po lnga las skyes pa gang yin pa ste/ de yang mthong bas spang bar bya ba ni med do/ /lta ba ni du/ lta ba ma</text></item>
<item><p>106b.7</p><section></section><text>yin pa ni du zhe na/ mig dang chos kyi khams phyogs ni/ lta ba yin te/ de dag gang zhe na/ smras pa/ rnam pa brgyad/ 'jig tshogs la lta ba la sogs pa lta ba lnga po dag dang / 'jig rten pa'i yang dag pa'i lta ba dang / slob pa'i lta ba dang / mi slob pa'i lta ba dang / chos kyi khams rnam pa</text></item>
<item><p>107a.1</p><section></section><text>brgyad po 'di dag ni lta ba yin no/ /lhag ma ni lta ba ma yin no/ /de la 'jig rten pa'i yang dag pa'i lta ba ni yid kyi rnam par shes pa dang mtshungs par ldan pa'i shes rab dge ba zag pa dang bcas pa'o/ /slob pa'i zag pa med pa'i lta ba ni slob pa'i'o/ /mi slob pa'i</text></item>
<item><p>107a.2</p><section></section><text>ni mi slob pa'i'o/ /yang ci'i phyir yid kyi rnam par shes pa dang mtshungs par ldan pa kho na la 'jig rten pa'i yang dag pa'i lta ba zhes bya zhe na/ 'di ltar/ rnam shes lnga dang mtshungs skyes blo/ /nges rtogs med phyir lta ba yin/ /rtog par byed pa ni lta ba yin te/ nges par sems pa la</text></item>
<item><p>107a.3</p><section></section><text>zhugs pa dag yin na/ rnam par shes pa lnga dang lhan cig skyes pa'i shes rab ni de lta ma yin te/ de lta bas na 'di ni lta ba ma yin no/ /de nyid kyi phyir shes rab nyon mongs pa can nam/ nyon mongs pa can ma yin pa gzhan yang lta ba ma yin no/ /'o na mig kyang rtog par byed pa nyid</text></item>
<item><p>107a.4</p><section></section><text>med na ji ltar lta ba ma yin zhe na/ gzugs la lta ba'i don gyis te/ gang gi phyir/ mig gis gzugs rnams mthong / gal te mig gis gzugs rnams mthong bar gyur na/ rnam par shes pa gzhan dang ldan pas kyang mthong bar 'gyur ro zhe na/ mig thams cad kyis mthong ba</text></item>
<item><p>107a.5</p><section></section><text>ni ma yin pa nyid do/ /'o na ci zhe na/ rten bcas rnam par shes pa dang bcas pa zhes bya ba'i don to/ /gang gi tshe rnam par shes pa dang bcas par gyur pa de'i tshe mthong ngo / /de lta na 'o na ni mig la brten pa'i rnam par shes pa de kho nas mthong bar 'gyur ro zhe na/ de la brten pa'i rnam</text></item>
<item><p>107a.6</p><section></section><text>shes min/ /mthong ngo zhes nges par bya ba'i nus pa ni med do/ /ci'i phyir zhe na/ gang phyir bar du chod pa yi/ /gzugs ni mthong ba min phyir lo/ /gang gi phyir rtsig pa la sogs pas bar du chod pa'i gzugs mi mthong ngo zhes grag go/ /gal te rnam par shes pas mthong bar gyur</text></item>
<item><p>107a.7</p><section></section><text>na de ni thogs pa med pa'i phyir rtsig pa la sogs pa la yang thogs pa med pas gzugs bsgribs pa yang mthong bar 'gyur ro/ /mthong ba yang ma yin te/ de bas na rnam par shes pas mi mthong ngo / /ji ltar yang mig gis mthong ba de bzhin du rna bas thos so/ /snas tshor ro/ /lces</text></item>
<item><p>107b.1</p><section></section><text>myong ngo / /lus kyis reg go/ /yid kyis rnam par shes so/ /ci mig gcig gis gzugs rnams mthong ngam/ 'on te gnyis kas she na/ 'di la nges pa med de/ mig ni gnyis ka dag gis kyang / /mthong ste gsal bar mthong phyir ro/ /mig ni gnyis kas kyang mthong ste/ gnyis ka</text></item>
<item><p>107b.2</p><section></section><text>phye na gsal ba rab tu mthong bar 'gyur ro/ /rten rnam par chad pas rnam par chad pa mthong ba yang med de/ rnam par shes pa ni yul na mi gnas pa'i phyir ro/ /ci mig la sogs pa rnams yul dang phrad pa zhig gam/ 'on te ma phrad pa zhig yin zhe na/ /mig dang yid dang rna</text></item>
<item><p>107b.3</p><section></section><text>ba ni/ /yul dang ma phrad/ 'di ltar gzugs rgyang ring po nas mthong zhing mig dang phrad pa'i mig sman mi mthong ngo / /sgra rgyang ring po nas thos so/ /yid ni gzugs can ma yin pa'i phyir phrad pa nyid du mi nus so/ /lhag ma sna dang / lce dang / lus zhes bya ba/ gsum gzhan du/ yul dang</text></item>
<item><p>107b.4</p><section></section><text>phrad pa zhes bya ba'i tha tshig go/ /yang ci mig la sogs pa dag gis bdag nyid kyi tshad dang mnyam pa'i don la 'dzin tam/ 'on te mnyam pa'am mi mnyam pa zhig la 'dzin ce na/ re zhig gang dag yul dang phrad par bshad pa/ sna la sogs pa gsum po de rnams kyis ni/ yul ni mnyam</text></item>
<item><p>107b.5</p><section></section><text>par 'dzin par 'dod/ /dbang po'i rdul phra rab rnams ji snyed pa de snyed kyi yul gyi rdul phra rab rnams dang phrad nas rnam par shes pa bskyed do/ /mig dang rna ba dag gis ni ma nges so/ /yid ni lus can ma yin pas tshad yongs su ma chad pas mi dpyod do/ /da ni gang 'di dag rnam par shes pa'i khams</text></item>
<item><p>107b.6</p><section></section><text>drug bshad pa ji ltar de dag gi yul da ltar ba dang dus gsum yin pa ltar rten kyang de lta bu yin nam zhe na/ smras pa ma yin te/ tha ma'i rten 'das/ yid kyi rnam par shes pa'i rten ni 'gags ma thag pa'i yid do/ /lnga rnams ni/ de dag lhan cig skyes pa'ang yin/ /de la mig gi rnam par shes</text></item>
<item><p>107b.7</p><section></section><text>pa'i lhan cig skyes pa'i rten ni mig nas lus kyi rnam par shes pa'i bar du yang lus yin la/ de dag gi 'das pa'i rten yid yin no/ /yang rnam par shes pa ni gnyis ka la rag lus te skye na ci'i phyir mig la sogs pa kho na la brten ces bya ba'i gzugs la sogs pa ni ma yin no zhe na/ de dag</text></item>
<item><p>108a.1</p><section></section><text>gyur pas 'gyur nyid phyir/ /brten ni mig la sogs pa yin/ /mig la sogs pa rnams gyur pas rnam par shes pa rnams 'gyur ba yin te/ phan pa dang gnod pa dang / gsal ba dang mi gsal ba nyid kyi rjes su byed pa'i phyir ro/ /gzugs la sogs pa</text></item>
<item><p>108a.2</p><section></section><text>rnams gyur pas de dag 'gyur ba ma yin te/ de'i phyir de kho na rten yin no/ /yang de dag gis ni gzugs la sogs pa rnam par shes na/ ci'i phyir mig la sogs pa rnam par shes pa zhes bya la/ gzugs la sogs pa'i rnam par shes pa ma yin zhe na/ gang gi phyir de dag gi rten ni mig</text></item>
<item><p>108a.3</p><section></section><text>la sogs pa yin pa/ de phyir thun mong ma yin phyir/ /de dag gis ni rnam shes bstan/ /mig ni rnam par shes pa gzhan gyi rten du 'gyur bar mi nus la/ gzugs ni yid kyi rnam par shes pa'i dmigs par yang 'gyur la/ mig gi rnam par shes pa'i dmigs par yang 'gyur te/ </text></item>
<item><p>108a.4</p><section></section><text>lus kyi bar du yang de dang 'dra bar rig par bya'o/ /de lta bas na rten du gyur pa'i phyir dang / thun mong ma yin pa'i phyir de dag kho nas rnam par shes pa bstan gyi gzugs la sogs pa ni ma yin te/ dper na rnga bo che'i sgra dang / nas kyi myu gu bzhin no/ /yang lus gang la gnas te mig gis</text></item>
<item><p>108a.5</p><section></section><text>gzugs rnams la lta ba na/ ci lus dang mig dang gzugs dang rnam par shes pa de rnams sa gcig pa kho na zhig yin nam/ 'on te gzhan gyis pa yang yin zhe na/ smras pa/ thams cad la bye brag yod de/ de la nges pa 'di yin te/ lus la 'og gi mig ma yin/ /las dang</text></item>
<item><p>108a.6</p><section></section><text>mig dang gzugs rnams ni 'dod pa na spyod pa nas bsam gtan bzhi pa'i bar sa lnga pa yin no/ /mig gi rnam par shes pa ni 'dod pa na spyod pa dang / bsam gtan dang po'i sa pa dang sa gnyis pa yin no/ /de las gang sa'i lus yin pa'i sa de ba'am/ sa gong ma'i yin gyi sa 'og ma'i</text></item>
<item><p>108a.7</p><section></section><text>ma yin no/ /'di'i mig gi yul ni de'i sa pa 'am sa 'og ma'i gzugs yin gyi/ mig gi gong ma'i gzugs ma yin/ sa gong ma'i gzugs sa 'og ma'i mig gis mthong bar ni nam yang mi nus so/ /rnam par shes pa'ang / sa gong ma'i ma yin te/ gzugs bzhin no/ /de yi</text></item>
<item><p>108b.1</p><section></section><text>gzugs/ lus kyi'ang gnyis ka thams cad du de'i zhes bya ba bshad ma thag pa'i mig gi rnam par shes pa'i yul ni gong ma dang 'og ma dang rang gis pa'i gzugs thams cad du yin la/ lus kyi'ang gzugs dang rnam par shes pa thams cad du yin no/ /ji ltar mig 'di rgyas par bshad pa</text></item>
<item><p>108b.2</p><section></section><text>ltar/ rna ba'ang de bzhin/ lus la gong ma'i rna ba min/ /rna bas gong ma'i sgra ma yin/ /rnam par shes pa'ang sgra ni 'di'i/ /lus kyi'ang gnyis ka thams cad du/ /gsum dag ni/ thams cad rang gi sa pa nyid/ /sna dang lce dang lus kyi khams rnams kyi ni lus dang yul dang rnam par</text></item>
<item><p>108b.3</p><section></section><text>shes pa rnams rang gis pa kho na yin no/ /spyir bstan nas dmigs kyis bsal ba gsungs pa ni/ lus kyi rnam shes 'og dang ni/ /rang gi sa pa lus dang lus kyi khams dang reg bya ni rtag tu rang gi sa pa kho na yin no/ /lus kyi rnam par shes pa ni kha cig gi rang gi sa pa yin te 'di</text></item>
<item><p>108b.4</p><section></section><text>lta ste/ 'dod pa'i khams dang bsam gtan dang por skyes pa rnams kyi lta bu'o/ /kha cig ni sa 'og ma pa yin te/ 'di lta ste/ bsam gtan gnyis pa la sogs par skyes pa rnams kyi lta bu'o/ /yid ma nges te/ res 'ga' ni lus dang / yid kyi rnam par shes pa dang / chos</text></item>
<item><p>108b.5</p><section></section><text>dag dang mtshungs pa'i sa pa'i yid yin la/ res 'ga' ni sa gong ma dang 'og ma pa yin te/ de nyid kyi phyir sa lnga pa'i lus la yang snyoms par 'jug pa dang / skye ba'i tshe yid la sogs pa'i sa thams cad pa dag yin no/ /'di dpyad par bya ste/ khams bco brgyad po rnam par shes pa drug po</text></item>
<item><p>108b.6</p><section></section><text>rnams las gang gis shes par bya ba yin zhe na/ smras pa/ gnyis kyi rnam shes phyi yi lnga/ /gzugs la sogs pa'i yul rnams ni mig la sogs pa la brten pa'i rnam par shes pa dang / yid kyi rnam par shes pas shes par bya ba'o/ /lhag ma khams bcu gsum dag ni yid kyi rnam</text></item>
<item><p>108b.7</p><section></section><text>par shes pa nyid kyis shes par bya ba'o zhes brjod par 'gyur ro/ /khams bco brgyad po de dag las rtag pa rnams ni du/ mi rtag pa rnams ni du zhe na/ 'dus ma byas chos rtag pa'o/ /des na chos kyi khams kyi phyogs gcig rtag la lhag ma rnams ni mi rtag pa yin no/ /dbang po rnams ni du/ </text></item>
<item><p>109a.1</p><section></section><text>dbang po ma yin pa rnams ni du zhe na/ chos kyi phyed dang gang dag ni/ /bcu gnyis nang gir bshad dbang po/ /de la chos zhes bya ba'i phyed ni srog gi dbang po la sogs pa dbang po bcu gcig dang / mi shes pa kun shes par byed pa la sogs pa dbang po'i cha ste/ chos kyi khams</text></item>
<item><p>109a.2</p><section></section><text>kyi phyogs gcig yin pa'i phyir ro/ /nang gi bcu gnyis ni mig la sogs pa rang gi ming gis smos pa lnga dang / yid kyi dbang po ni sems kyi khams bdun no/ /pho dang mo'i dbang po dag ni lus kyi phyogs gcig go/ /lhag ma khams lnga po de dag dang chos kyi khams kyi phyogs ni dbang po</text></item>
<item><p>109a.3</p><section></section><text>ma yin pa zhes bya bar grub po/ /phung po dang khams dang skye mched bstan pa zhes bya ste/ mdzod kyi gnas dang po'o// //dbang po rnams bshad pa la/ dbang po'i don ni dbang phyug dam pa'o/ /'di dag las gang zhig gang la dbang byed ce na/ lnga po rnams ni don bzhi la dbang byed/ </text></item>
<item><p>109a.4</p><section></section><text>re zhig mig dang rna ba dag re re zhing don bzhi bzhi la dbang byed pa ni long ba dang 'on pa dag ni mi mdzes pa'i ngo bo yin pa'i phyir lus mdzes par bya ba dang mthong ba dang thos nas yang ba yongs su spong ba'i phyir lus yongs su srung ba dang / mig dang rna ba'i rnam par shes pa mtshungs par ldan pa dang bcas pa dag</text></item>
<item><p>109a.5</p><section></section><text>bskyed pa dang / gzugs la lta ba dang sgra nyan pa dag gi thun mong ma yin pa'i rgyu nyid la dbang byed pa'o/ /sna dang / lce dang / lus ni snga ma bzhin du lus mdzes par bya ba la dbang byed pa dang / de dag gis kham gyi zas la yongs su longs spyod pa'i phyir lus yongs su srung ba la dbang byed pa dang / </text></item>
<item><p>109a.6</p><section></section><text>rang la brten pa'i rnam par shes pa skyed pa dang / rang gi lus nyams su myong ba la sngar bzhin du dbang byed pa'o/ /bzhi rnams gnyis la'o/ /re zhig pho dang mo'i dbang po dag ni sems can gyi bye brag dang / khyad par dag la dbang byed de/ de la sems can gyi bye brag ni mo dang pho zhes bya ba'o/ /</text></item>
<item><p>109a.7</p><section></section><text>sems can gyi khyad par ni nu ma la sogs pa'i dbyibs dang nga ro dang spyod pa gzhan pa nyid do/ /gzhan dag na re ni kun nas nyon mongs pa dang rnam par byang bdag la dbang byed de/ de dang mi ldan pa la sdom pa ma yin pa la sogs pa med pa'i phyir ro/ /srog gi dbang po ni ris mthun par mtshams sbyor</text></item>
<item><p>109b.1</p><section></section><text>ba dang / yang dag par 'dzin pa dag la dbang byed do/ /yid kyi dbang po ni yang srid par mtshams sbyor ba dang / rang gi ngo bo dang mthun par byed pa dag la dbang byed do/ /bde ba la sogs pa'i dbang po lnga gang yin pa dang / dad pa la sogs pa brgyad gang yin pa/ lnga dang brgyad po de rnams</text></item>
<item><p>109b.2</p><section></section><text>ni/ /kun nas nyon mongs rnam byang dang / /go rims bzhin du dbang byed de/ /bde ba la sogs pa lnga po dag ni kun nas nyon mongs pa la dbang byed de/ de dag la 'dod chags la sogs pa rgyas par 'gyur ba'i phyir ro/ /dad pa la sogs pa rnams ni/ rnam par byang ba la dbang byed de/ de</text></item>
<item><p>109b.3</p><section></section><text>dag ni rnam par byang bar byed pa'i phyir ro/ /gzhan dag na re/ rang gi don dang thams cad la/ /dmigs par dbang byed phyir dbang drug /mig la sogs pa lnga po dag ni rang rang gi don la dmigs par bya ba la dbang byed do/ /sgra thos pa yang med pa de'i phyir thun mong gi rgyu yin pa'i phyir yid ni</text></item>
<item><p>109b.4</p><section></section><text>don thams cad la dmigs pa la dbang byed de/ /de'i phyir de dag ni so sor dbang po'o/ /mo nyid pho nyid la dbang phyir/ /lus las mo dang pho dbang dag /rnam par bzhag ste/ don tha dad pa dag ni ma yin no/ /mo'i ngo bo ni mo nyid do/ /pho'i ngo bo ni pho nyid do/ /de la pho dang mo dag gi nga ro</text></item>
<item><p>109b.5</p><section></section><text>la sogs pa gzhan pa'o/ /ris gnas kun nas nyon mongs dang / /rnam par byang la dbang byed phyir/ /srog dang tshor ba rnams dang ni/ /dad sogs lnga yang dbang por 'dod/ /srog gi dbang po ni ris mthun par gnas par bya ba dang / tshor ba rnams ni kun nas nyon mongs la dang / </text></item>
<item><p>109b.6</p><section></section><text>dad pa la sogs pa lnga po dag ni rnam par byang ba la dbang byed de/ 'di ltar de dag ni nyon mongs pa rnams kyang rnam par gnon la lam yang 'dren par byed do/ /mya ngan 'das sogs gong nas gong / /thob pa la ni dbang byed phyir/ /kun shes byed dang kun shes dang / /de bzhin</text></item>
<item><p>109b.7</p><section></section><text>kun shes ldan dbang po/ /de la kun shes byed pa'i dbang po ni kun shes pa'i dbang po thob par bya ba la dang / kun shes pa'i dbang po ni kun shes pa dang ldan pa'i dbang po thob par bya ba la dang / kun shes pa dang ldan pa'i dbang po ni yongs su mya ngan las 'da' bar bya ba la dbang byed do/ / </text></item>
<item><p>110a.1</p><section></section><text>sogs pa'i sgra ni rnam grangs gzhan du bstan par bya ba'i phyir te/ mthong ba dang bsgom pas spang bar bya ba'i nyon mongs pa spong ba dang / mthong ba'i chos la bde bar gnas pa la dbang byed pa'i phyir dbang po gsum dag go/ /dbang byed pa'i phyir dbang po nyid yin</text></item>
<item><p>110a.2</p><section></section><text>na go/ /ma rig pa la sogs pa kha bskang dgos pa ni ma yin te/ gang gi phyir 'di ltar 'di ni sems kyi brten dang de'i bye brag /gnas dang kun nas nyon mongs nyid/ /tshogs dang rnam byang ji snyed pa/ /dbang po rnams kyang de snyed du/ /'dod de/ de la sems kyi rten ni dbang po drug dag yin te/ skye</text></item>
<item><p>110a.3</p><section></section><text>mched drug po yang sems can gyi rdzas kyi gzhi yin no/ /mo dang pho'i dbang po dag gis ni de mo dang phor bye brag tu 'byed do/ /srog gi dbang pos ni gnas par byed do/ /tshor ba rnams kyis ni kun nas nyon mongs par byed do/ /dad pa la sogs pa lngas ni rnam par byang ba la sogs pa'i tshogs sogs par byed do/ /</text></item>
<item><p>110a.4</p><section></section><text>gsum gyis ni rnam par byang bar byed de/ de'i phyir ma rig pa la sogs pa ni dbang po nyid du mi 'dod do/ /yang na 'jug pa'i rten dang ni/ /skye dang gnas dang nyer spyod las/ /bcu bzhi de bzhin ldog pa la/ /dbang po rnams ni gzhan yin no/ /'jug pa'i rten ni dbang po drug yin no/ /skye</text></item>
<item><p>110a.5</p><section></section><text>ba ni mo dang po'i dbang po dag las te/ de las skye ba'i phyir ro/ /gnas pa ni srog gi dbang po ste/ des gnas par byed pa'i phyir ro/ /tshor ba rnams kyis ni nye bar spyod par byed de/ de'i phyir de dag ni dbang po bcu bzhi yin no/ /rnam pa de nyid kyis gzhan dag ni ldog pa yin no/ /gang gi phyir ldog</text></item>
<item><p>110a.6</p><section></section><text>pa'i rten ni dad pa la sogs pa yin no/ /skye ba ni kun shes par byed pa'i dbang po yin no/ /gnas pa ni kun shes pa'i dbang po yin no/ /kun shes pa dang ldan pa'i dbang pos ni nye bar spyod par byed do/ /de'i phyir dbang po dag ni de snyed cig yin la/ de nyid kyi phyir de dag gi go rims kyang de yin no/ /</text></item>
<item><p>110a.7</p><section></section><text>de la dbang po gang dag gzhan du ma bstan pa de dag bstan te/ lus tshor sim pa ma yin gang / /sdug bsngal dbang po'o/ /sim pa ma yin pa zhes bya ba ni gnod par byed pa'o/ /sim pa ni bde ba'o/ /lus kyi tshor ba sim pa ni bde ba'i dbang po'o/ /sim pa zhes bya ba ni phan 'dogs pa ste/ </text></item>
<item><p>110b.1</p><section></section><text>bsam gtan gsum pa na/ sems kyi de ni bde dbang po/ /bsam gtan gsum pa ni sems kyi tshor ba sim pa de nyid bde ba'i dbang po'o/ /gzhan na de yid bde ba yin/ /bsam gtan gsum pa las gzhan pa 'dod pa'i khams dang bsam gtan dang po dang gnyis pa na ni sems kyi tshor ba sim</text></item>
<item><p>110b.2</p><section></section><text>pa gang yin pa de ni yid bde ba'i dbang po yin no/ /sems kyi tshim pa ma yin pa/ /yid mi bde ba'o btang snyoms ni/ /bar ma'o/ /sems pa yang ma yin sim pa ma yin pa yang ma yin pa ni bar ma zhes brjod de btang snyoms kyi dbang po'o/ /ci lus kyi'am sems kyi zhes bya zhe na/ smras</text></item>
<item><p>110b.3</p><section></section><text>pa/ gnyis ga'i yin no/ /ci'i phyir 'di bsdus nas dbang po gcig tu byas she na/ mi rtog phyir/ sems kyi bde ba dang sdug bsngal ba ni phal cher rnam par rtog pa las skye'i lus kyis ni ma yin no/ /yul gyi dbang gis ni dgra bcom pa rnams la yang skye bas de'i phyir de dag dbang po nyid du</text></item>
<item><p>110b.4</p><section></section><text>tha dad kyi lus kyi dang sems kyi btang snyoms ni rnam par mi rtog pa kho nar rang gi ngang gis skye bas lus kyi dang sems kyi zhes bya ba dbang po gcig tu byas so/ /mthong bsgom mi slob lam la dgu/ /gsum yin/ yid dang bde ba dang / yid bde ba dang / btang snyoms rnams dang / dad</text></item>
<item><p>110b.5</p><section></section><text>pa la sogs pa lnga dang / dbang po dgu po de dag ni mthong ba dang / bsgom pa dang / mi slob pa'i lam dag la dbang po gsum du brjod do/ /mthong ba'i lam la ni mi shes pa kun shes par byed pa zhes bya'o/ /sgom pa'i lam la ni kun shes pa yin te/ phra rgyas lhag ma spang ba'i</text></item>
<item><p>110b.6</p><section></section><text>phyir ro/ /mi slob pa'i lam la ni kun shes pa dang ldan pa'i dbang po yin te/ de'i ngang tshul nyid kyi phyir ro/ /dbang po de dag la zag pa dang bcas pa ni du/ zag pa med pa rnams ni du zhe na/ gsum ni dri ma med/ kun shes byed pa'i dbang po la sogs pa gsum bshad</text></item>
<item><p>110b.7</p><section></section><text>ma thag pa de ni zag pa med pa yin te/ dri ma rnams ni zag pa'i rnam grangs yin pa'i phyir ro/ /gzugs can srog dang sdug bsngal dag /zag pa dang bcas/ dbang po gzugs can bdun dang / srog gi dbang po dang / sdug bsngal dang yid mi bde ba'i dbang po dag ni gcig tu zag</text></item>
<item><p>111a.1</p><section></section><text>pa dang bcas pa yin no/ /dgu rnam gnyis/ yid dang / bde ba dang / yid bde ba dang / btang snyoms dag dang / dad pa la sogs pa lnga dang / dbang po dgu po de dag ni zag pa dang bcas pa dang zag pa med pa dag go/ /rnam par smin pa yin pa</text></item>
<item><p>111a.2</p><section></section><text>rnams ni du/ ma yin pa rnams ni du zhe na/ re zhig gcig tu/ srog ni rnam smin bcu gnyis gnyis/ /bcu gnyis gang zhe na/ tha ma brgyad dang yid mi bde/ ma gtogs pa ste/ dad pa la sogs pa tha ma brgyad dang / yid mi bde ba ma gtogs pa srog gi dbang po las gzhan</text></item>
<item><p>111a.3</p><section></section><text>bcu gnyis ni rnam pa gnyis te/ rnam par smin pa dang / rnam par smin pa ma yin pa'o/ /de la mig la sogs pa bdun rgyas pa las byung ba rnams ni rnam par smin pa ma yin no/ /lhag ma rnams ni rnam par smin pa'o/ /yid dang sdug bsngal ba dang / bde ba dang / yid bde ba dang / </text></item>
<item><p>111a.4</p><section></section><text>btang snyoms kyi dbang po rnams ni dge ba dang / nyon mongs pa can rnams dang / spyod lam pa dang / bzo'i gnas pa dang / sprul pa rnams ni ci rigs par rnam par smin pa ma yin no/ /lhag ma rnams ni rnam par smin pa yin pa'o/ /dbang po rnams la rnam par smin pa dang bcas pa ni du/ rnam</text></item>
<item><p>111a.5</p><section></section><text>par smin pa med pa rnams ni du zhe na/ gang 'di yid mi bde bar bshad ma thag pa/ de gcig ni/ rnam par smin bcas/ de gcig pu ni rnam par smin pa dang bcas pa kho na yin no/ /ni zhes bya ba'i sgra ni kho na zhes bya ba'i don dang / rim pa bzhin du sbyar bar rig par bya'o/ /bcu rnam gnyis/ </text></item>
<item><p>111a.6</p><section></section><text>rnam par smin pa dang bcas pa dag kyang yin/ rnam par smin pa med pa dag kyang yin no/ /bcu gang zhe na/ yid dang tshor gzhan dad la sogs/ /tshor gzhan zhes smos pas ni yid mi bde ba las gzhan pa'i gzung ngo / /de la yid dang bde ba dang / yid bde ba dang / btang snyoms mi dge ba</text></item>
<item><p>111a.7</p><section></section><text>dang / dge ba zag pa dang bcas pa rnams ni rnam par smin pa dang bcas pa dag yin no/ /zag pa med pa rnams dang lung du ma bstan pa rnams ni rnam par smin pa med pa dag yin no/ /sdug bsngal gyi dbang po ni dge ba dang mi dge ba ni rnam par smin pa dang bcas pa yin no/ /lung du ma bstan pa ni rnam par smin</text></item>
<item><p>111b.1</p><section></section><text>pa med pa yin no/ /dad pa la sogs pa zag pa dang bcas pa rnams ni rnam par smin pa dang bcas pa dag yin no/ /zag pa med pa rnams ni rnam par smin pa med pa dag yin no/ /gzhan ni rnam par smin pa med pa dag yin zhes bya bar grub po/ /dge ba la sogs pa'i dri ba la/ dge ba brgyad/ </text></item>
<item><p>111b.2</p><section></section><text>dad pa la sogs pa gcig tu dge ba rnams so/ /yid mi bde ba/ rnam gnyis/ dge ba yang yin/ mi dge ba yang ngo / /yid dang tshor gzhan ni/ rnam gsum/ dge ba dang / mi dge ba dang / lung du ma bstan pa dag go/ /gzhan ni rnam pa gcig /brgyad po dag ni lung du ma bstan pa kho</text></item>
<item><p>111b.3</p><section></section><text>na'o/ /khams kyi dri ba la/ dri med ma gtogs 'dod par gtogs/ /gcig tu zag pa med pa ma gtogs pa'i lhag ma ni srid pas 'dod par gtogs pa'o/ /pho mo'i dbang dang sdug bsngal dag /ma gtogs gzugs gtogs/ dri ma med pa yang ma gtogs zhes bya bar sbyar te/ sdug</text></item>
<item><p>111b.4</p><section></section><text>bsngal dag /ces bya ba ni sdug bsngal dang / yid mi bde ba dag go/ /gzugs can dang / bde ba'ang ma gtogs gzugs med gtogs/ /ji skad bshad pa ma gtogs pa'i lhag ma ci zhe na/ yid dang / srog dang / btang snyoms kyi dbang po dag dang / dad pa la sogs pa lnga po</text></item>
<item><p>111b.5</p><section></section><text>yang ngo / /spong ba'i dri ba la/ yid dang tshor ba gsum rnam gsum/ /tshor ba gsum ni bde ba dang / yid bde ba dang / btang snyoms rnams so/ /gnyis kyis spang bya yid mi bde/ /yid mi bde ba ni mthong ba dang bsgom pa gnyis kyis spang bar bya ba yin no/ /dgu ni bsgom pas spang bar bya</text></item>
<item><p>111b.6</p><section></section><text>zhes pa'i dbang du byas te/ mig la sogs pa dang brgyad pa srog dang sdug bsngal gyi dbang po ni bsgom pas spang bar bya ba dag kho na yin no/ /lnga po ni spang bar bya ba yin yang / dad pa la sogs pa lnga ni zag pa dang bcas pa dang / zag pa med pa'i phyir bsgom pas spang bar bya ba dag</text></item>
<item><p>111b.7</p><section></section><text>ma yin pa yang ngo / /gsum min gzhan gsum ni spang bya ma yin pa nyid de/ zag pa med pa'i phyir ro/ /rnam pa'i bye brag bshad zin nas rnyed pa brjod par bya ste/ 'dod par dang po rnam smin gnyis/ /rnyed de/ lus kyi dbang po dang / srog gi dbang po'o/ /de dag kyang / rdzus te</text></item>
<item><p>112a.1</p><section></section><text>skye bas min/ rdzus te skye ba bkag pas sgo nga las skye ba dang / mngal nas skye ba dang / drod gsher las skyes ba dag gis rnyed bar rig par bya'o/ /yid dang btang snyoms dag kyang nying mtshams sbyor ba'i tshe nyon mongs pa can yin pa'i phyir rnam par smin pa las byung</text></item>
<item><p>112a.2</p><section></section><text>bdag ma yin no/ /yang rdzus te skye ba dag gis du zhig 'thob ce na/ de yis drug gam/ gal te mtshan ma med pa zhig yin na ste/ 'di ltar bskal pa dang po pa rnams lta bu'o/ /de dag gis mig dang / rna ba dang / sna dang / lce dang / lus dang / srog gi dbang po rnams 'thob bo/ /bdun</text></item>
<item><p>112a.3</p><section></section><text>nam ni/ gal te mtshan gcig pa zhig yin na ste/ 'di ltar lta la sogs pa dag na'o/ /brgyad ni gal te mtshan gnyis pa zhig yin na'o/ /ji ltar ngan song dag na'o/ /re zhig 'dod pa'i khams na ni de lta bu yin no/ /gzugs na drug go/ /'dod pa'i khams na mtshan ma med pa dag</text></item>
<item><p>112a.4</p><section></section><text>gis rnyed pa gang dag yin pa nyid do/ /gong mar gcig /gzugs med pa'i khams su dang po nyid du srog gi dbang po gcig kho na rnam par smin pa thob bo/ /rnyed pa bshad zin nas gtong ba brjod pa/ gzugs med dag tu 'chi ba ni/ /srog dang yid dang btang snyoms nyid/ /'gag par 'gyur ro</text></item>
<item><p>112a.5</p><section></section><text>gzugs na brgyad/ /gzugs kyi khams su 'chi ba na gsum po de dag dang / mig la sogs pa lnga dang dbang po brgyad 'gag go/ /'dod par bcu'am dgu'am brgyad/ /mtshan gnyis pa'i ni brgyad po de dag dang pho dang mo'i dbang po dang bcu 'gag go/ /mtshan gcig pa zhig yin na dgu'o/ /mtshan med</text></item>
<item><p>112a.6</p><section></section><text>pa zhig yin na brgyad do/ /rim gyis 'chi ba dag la bzhi/ rim gyis 'chi na lus dang srog dang yid dang / btang snyoms kyi dbang po dag 'gag go/ /nyon mongs pa can dang lung du ma bstan pa'i sems kyis 'chi ba la ni tshul de'o/ /dge ba'i sems kyis kyang / dge la thams cad dag tu lnga/ /thams</text></item>
<item><p>112a.7</p><section></section><text>cad du ji skad bshad pa'i dbang po rnams dang lhag par dad pa la sogs pa'i dbang po lnga ni dge ba'i sems kyis 'chi ba la rig bar bya'o/ /dbang po'i skabs su dbang po'i chos thams cad dpyad par bya ste/ dge sbyong gi tshul gyi 'bras bu gang zhig dbang po du dag gis 'thob ce na/ 'bras bu</text></item>
<item><p>112b.1</p><section></section><text>tha ma gnyis dgus 'thob/ /rgyun du zhugs pa dang dgra bcom pa nyid kyi 'bras bu dag ni dbang po dgus thob bo/ /de la rgyun du zhugs pa'i 'bras bu ni dad pa la sogs pa dang / kun shes pa dang ldan pa'i dbang po ma gtogs pa dang / yid dang btang snyoms kyi dbang po dag dang dgus 'thob</text></item>
<item><p>112b.2</p><section></section><text>po/ /zag pa med pa gnyis kyang bral bas thob pa 'dren pa dang gnas par byed pa nyid kyi phyir rim pa bzhin du rig par bya'o/ /dgra bcom pa nyid ni dad pa la sogs pa dang / kun shes byed pa'i dbang po ma gtogs pa dag dang / yid kyi dbang po dang / bde ba dang / btang snyoms kyi</text></item>
<item><p>112b.3</p><section></section><text>dbang po rnams las gang yang rung ba zhig dang / dgus 'thob bo/ /gnyis ni bdun dang brgyad dang dgus/ /de la re zhig gal te/ lan cig phyir 'ong ba'i 'bras bu mthar gyis thob la/ de yang 'jig rten pa'i lam gyis thob na ni dad pa la sogs pa lnga dang / btang snyoms dang / </text></item>
<item><p>112b.4</p><section></section><text>yid kyi dbang po dang dbang po bdun dag gis 'thob po/ /'on te 'jig rten las 'das pas ni kun shes pa'i dbang po brgyad pa yin no/ /ci ste phal cher la 'dod chags dang bral ba zhig gis 'thob na ni de dgus 'thob ste/ de gang dag kho nas rgyun du zhugs pa'i 'bras bu 'thob pa</text></item>
<item><p>112b.5</p><section></section><text>kho na bzhin no/ /gal te phyir mi 'ong ba'i 'bras bu mthar gyis thob la/ de 'jig rten dang 'jig rten las 'das pa dag gis thob na lan cig phyir 'ong ba'i 'bras bu bzhin du bdun dang brgyad kyis 'thob bo/ /ci ste 'dod chags dang bral ba zhig gis thob na ni de dgus 'thob ste/ rgyun du</text></item>
<item><p>112b.6</p><section></section><text>zhugs pa'i 'bras bu ji lta ba bzhin no/ /yang 'dir rten gyi bye brag las bde ba dang / yid bde ba dang / btang snyoms kyi dbang po rnams las gang yang rung ba zhig yin no/ /'o na chos mngon pa las dbang po du zhig gis dgra bcom pa nyid 'thob ce na/ smras pa/ bcu gcig gis</text></item>
<item><p>112b.7</p><section></section><text>zhes bshad pa ji ltar dgu dag gis she na/ de ni dgu kho nas 'thob ste/ bcu gcig dag gis dgra bcom nyid/ /'ga' zhig srid phyir bshad pa yin/ /gang zag 'ga' zhig gis yongs su nyams shing yongs su nyams nas bde ba dang / yid bde ba dang / btang snyoms kyi dbang po</text></item>
<item><p>113a.1</p><section></section><text>dag gis dgra bcom pa nyid 'thob pa srid pa yod pas de'i phyir bcu gcig dag gis zhes gsungs so/ /dbang po gang zhig dang ldan na gdon mi za bar dbang po du dag dang ldan pa zhes bya ba 'di dpyad par bya ste/ de la/ btang snyoms dang ni srog dang ni/ /yid dang ldan</text></item>
<item><p>113a.2</p><section></section><text>la nges gsum ldan/ /de ni gdon mi za bar gsum kho na ste/ 'di dag ni phan tshun med na mi ldan pa yin gyi lhag ma rnams dang ni ma nges te/ ldan pa yang yod/ mi ldan pa yang yod do/ /bde lus ldan la bzhi dag dang / /gang bde ba dang lus dag dang ldan pa de ni dbang po bzhi ste/ de gsum</text></item>
<item><p>113a.3</p><section></section><text>dang 'di dag gi gcig lhag pas so/ /mig sogs ldan pa lnga dang ldan/ /gang zhig mig gi dbang po ldan pa de ni gdon mi za bar btang snyoms dang / srog dang / yid dang / lus kyi dbang po dag dang de dang dbang po lnga dang ldan te/ rna ba dang / sna dang / lce'i dbang po dag dang ldan pa yang de dang 'dra bar rig</text></item>
<item><p>113a.4</p><section></section><text>par bya'o/ /yid bde ldan yang / gang zhig yid bde ba'i dbang po dang ldan pa de yang gdon mi za bar btang snyoms dang / srog dang / yid dang / bde ba dang / yid bde ba dang / dbang po lnga dang ldan no/ /sdug bsngal ldan/ bdun dang / gang zhig sdug bsngal gyi dbang po dang ldan pa de ni gdon mi za bar lus dang / </text></item>
<item><p>113a.5</p><section></section><text>srog dang / yid dag dang / tshor ba'i dbang po bzhi dang bdun dang ldan no/ /mo'i dbang sogs ldan/ brgyad dang / gang zhig mo'i dbang po dang ldan pa de ni gdon mi za bar bdun po de dag dang mo'i dang brgyad dang ldan no/ /sogs zhes bya ba'i sgras ni pho'i dbang po dang / yid mi bde ba dang / dad pa</text></item>
<item><p>113a.6</p><section></section><text>la sogs pa gzung ste/ de dag dang ldan pa ni re re zhing yang brgyad dang ldan pa yin te/ bdun po de dag dang / pho'i dbang po dang ldan no/ /yid mi bde ba'i dbang po yang de dang 'dra'o/ /dad pa la sogs pa dang ldan pa ni lnga po de dag dang / btang snyoms dang / srog dang / yid dang ldan no/ /kun shes</text></item>
<item><p>113a.7</p><section></section><text>ldan pa yi/ /dbang po ldan la bcu gcig ldan/ /gang zhig kun shes pa'i dbang po dang ldan pa de ni gdon mi za bar bde ba dang / yid bde ba dang / btang snyoms dang / srog dang / yid dang dad pa la sogs pa dag dang / kun shes pa'i dbang po dang / bcu gcig dang ldan no/ /de bzhin du kun</text></item>
<item><p>113b.1</p><section></section><text>shes pa dang ldan pa'i dbang po dang ldan pa yang bcu po de dag nyid dang kun shes pa dang ldan pa'i dbang po dang ldan no/ /kun shes byed pa'i dbang ldan la/ /bcu gsum ngag dang ldan pa yin/ /yid dang / srog dang / lus kyi dbang po dag dang / tshor ba'i dbang po bzhi dag dang / dad pa la sogs pa</text></item>
<item><p>113b.2</p><section></section><text>dang / kun shes par byed pa'i dbang po dang ldan no/ /gang zhig nang na nyung ba dang ldan pa de dbang po ji snyed cig dang ldan zhe na/ dge med nang na nyung ldan pa/ /lus tshor srog yid brgyad dang ldan/ /dge ba'i rtsa ba kun du chad pa ste/ de nang na nyung ba dag dang ldan na tshor ba lnga dag dang / lus dang / </text></item>
<item><p>113b.3</p><section></section><text>yid dang / srog dang / dbang po brgyad dang ldan no/ /ji ltar dge ba med pa ltar/ /gzugs med byis pa'ang de bzhin te/ /btang snyoms srog yid dge rnams dang / /so so'i skye bo btang snyoms dang / /srog dang / yid dang / dad pa la sogs pa lnga dang ldan no/ /yang gang zhig nang na</text></item>
<item><p>113b.4</p><section></section><text>dbang po mang po dang ldan pa de ji snyed cig dang ldan zhe na/ mang por ldan na bcu dgu ste/ /dri ma med rnams ma gtogs so/ /mtshan gnyis/ zag pa med pa gsum ma gtogs pa mtshan gnyis pa ni bcu dgu dang ldan no/ /gzhan yang gang zhig ce na/ 'phags pa chags bcas te/ </text></item>
<item><p>113b.5</p><section></section><text>mtshan gcig dri med gnyis ma gtogs/ /slob pa 'dod chags dang ma bral ba mtshan gcig pa kun shes pa dang ldan pa'i dbang po dang gnyis po las gang yang rung ba gcig dang ldan pa ma gtogs pa bcu dgu dang ldan pa'o/ /dbang po rnams kyi rab tu dbye ba rgyas par bshad zin nas/ 'di</text></item>
<item><p>113b.6</p><section></section><text>dpyad par bya ste/ kyi 'dus byas kyi chos 'di dag ji ltar mtshan nyid tha dad pa de bzhin du tha dad par skye ba zhig yin nam/ 'on te kha cig nges par lhan cig skye ba yang yod ce na/ smras pa/ yod de/ chos 'di dag thams cad ni gzugs dang / sems dang sems las byung ba dag dang / </text></item>
<item><p>113b.7</p><section></section><text>sems dang ldan pa ma yin pa dag dang / 'dus ma byas pa dang lngar 'gyur ro/ /de la 'dus ma byas la ni skye ba med pa nyid do/ /chos gzugs can rnams kyi nges pa ni 'di yin te/ 'dod na dbang po med pa dang / sgra med phra rab rdul rdzas brgyad/ /thams cad las phra ba'i gzugs ni bsags</text></item>
<item><p>114a.1</p><section></section><text>pa'i rdul phra rab ces bya ste/ de 'dod pa'i khams na sgra yang med dbang po yang med pa zhig yin na ni rdzas brgyad dang ldan par skye ste/ 'byung ba chen po bzhi dang / gzugs dang / dri dang / ro dang / reg bya rnams so/ /lus dbang ldan la rdzas dgu'o/ /gang rdzas brgyad dang / lus</text></item>
<item><p>114a.2</p><section></section><text>kyi dbang po yod pa de ni de nyid dang dgu'o/ /dbang po gzhan ldan rdzas bcu'o/ /gang la mig la sogs pa gang yang rung ba zhig yod pa de kho na dang bcu pa'o/ /de dag sgra dang bcas pa zhig tu skye na yang rdzas dgu dang / bcu dang / bcu gcig dang ldan no/ /rdzas kyi sgra yang 'dir 'gyur ba'i rigs kyi don</text></item>
<item><p>114a.3</p><section></section><text>to/ /de bzhin du gzugs la sogs pa so sor 'byung ba bzhi la brten par 'dod do/ /gzugs la sogs pa rdzas kyi sgra ni skye mched kyi don can no/ /de lta na yang dbyibs la sogs par grub bo/ /gzugs can rnams kyi nges par lhan cig 'byung ba bshad zin nas lhag ma rnams kyi brjod par bya ste/ sems</text></item>
<item><p>114a.4</p><section></section><text>dang sems byung nges lhan cig /thams cad 'dus byas mtshan nyid dang / /thob pa'am/ thob pa dang ni sems can du ston pa kho na dang lhan cig skye'i gzhan dang ni ma yin no zhes bye brag tu bya ba'i phyir 'am zhes bya ba'i sgra smos so/ /sems las byung ba rnams zhes brjod pa sems las byung ba de dag gang zhe na/ </text></item>
<item><p>114a.5</p><section></section><text>sems byung rnam lnga ste/ sa mang la sogs tha dad phyir/ /'di lta ste/ sa mang po dag dang / dge ba'i sa mang po pa rnams dang / nyon mongs pa'i sa mang po pa rnams dang / mi dge ba'i sa mang po pa rnams dang / nyon mongs pa chung ngu'i sa pa rnams so/ /tshor dang sems pa 'du shes dang / /</text></item>
<item><p>114a.6</p><section></section><text>'dun dang reg dang blo gros dran/ /yid la byed dang mos pa dang / /ting nge 'dzin sems thams cad la/ /de la tshor ba ni bshad zin to/ /sems pa ni sems mngon par 'du byed pa'o/ /'du shes ni brjod zin to/ /'dun pa ni byed 'dod pa'o/ /reg pa ni yul dang dbang po dang rnam par shes</text></item>
<item><p>114a.7</p><section></section><text>pa 'dun pa las skyes pa'i reg pa'o/ /blo gros ni shes rab ste/ chos rab tu rnam par 'byed pa'o/ /dran pa ni dmigs pa ma brjed pa'o/ /yid la byed pa ni sems kyi 'jug pa'o/ /mos pa ni 'dod pa'o/ /ting nge 'dzin ni sems rtse gcig pa nyid do/ /'di dag ni sa thams cad la 'byung ngo / /dad dang</text></item>
<item><p>114b.1</p><section></section><text>bag yod shin tu sbyangs/ /btang snyoms ngo tsha shes khrel yod/ /rtsa ba gnyis rnam mi 'tshe dang / /brtson 'grus rtag tu dge la 'byung / /de la dad pa ni sems dang ba'o/ /bag yod pa ni dge ba'i chos rnams bsgom pa ste/ de dag la gces su 'dzin pas kun du srung ba zhes bya ba'i don to/ / </text></item>
<item><p>114b.2</p><section></section><text>shin tu sbyangs pa ni sems las su rung ba nyid do/ /btang snyoms ni sems mnyam pa nyid dang sems lhun gyis grub pa nyid do/ /ngo tsha shes pa dang khrel yod pa ni 'og nas 'chad par 'gyur ro/ /rtsa ba gnyis ni chags pa med pa dang / zhe sdang med pa dag go/ /gti mug med pa yang yod mod kyi</text></item>
<item><p>114b.3</p><section></section><text>de yang shes rab ste/ sa mang po par bshad do/ /rnam par mi 'tshe ba ni rnam par tho mi 'tshams pa'o/ /brtson 'grus ni dge ba la sems mngon par spro ba'o/ /'di dag ni dge ba'i sems thams cad la 'byung ba'o/ /rmongs dang bag med le lo dang / /ma dad pa dang rmugs dang rgod/ /nyon</text></item>
<item><p>114b.4</p><section></section><text>mongs can la rtag tu 'byung / /de la rmongs pa ni mi shes pa dang mi gsal ba'o/ /bag med pa ni bag yod ba'i mi mthun pa'o/ /le lo ni brtson 'grus kyi mi mthun ba'i phyogs so/ /ma dad pa ni dad pa'i mi mthun pa'o/ /rmugs pa ni sems las su mi rung ba'o/ /rgod pa ni sems rnam</text></item>
<item><p>114b.5</p><section></section><text>par ma zhi ba ste/ 'di dag ni nyon mongs pa can gyi sems thams cad la 'byung ngo / /mi dge la ni khrel med dang / /ngo tsha med pa'o/ /de dag gi mtshan nyid ni 'og nas 'chad do/ /khro ba dang / khon du 'dzin dang g.yo dang ni/ /phrag dog 'tshig 'chab ser sna dang / /sgyu dang rgyags</text></item>
<item><p>114b.6</p><section></section><text>dang rnam 'tshe ni/ /nyon mongs chung ngu'i sa pa rnams/ 'di dag ni ma rig pa tsam dang / bsgom pas spang bar bya ba dang / yid kyi sa pa kho na dang mtshungs par ldan pa'i phyir nyon mongs pa chung ngu'i sa par brjod do/ /'di dag gi rgyas par bshad pa ni phyis 'chad do/ /sems gang zhig</text></item>
<item><p>114b.7</p><section></section><text>la sems las byung ba du zhig gdon mi za bar 'byung ba brjod par bya ste/ re zhig 'dod pa na spyod pa'i sems ni rnam pa lnga ste dge ba la sogs pa'o/ /de la/ 'dod pa'i dge ba'i sems la ni/ /rtog dang dpyod dang bcas pa'i phyir/ /sems las byung ba nyi shu gnyis/ /sa mang po pa</text></item>
<item><p>115a.1</p><section></section><text>bcu dang / dge ba'i mang po pa bcu dang / rtog pa dang / dpyod pa dag go/ /la la dag tu 'gyod pa bsnan/ /de la gang dge ba ma byas pa dang / mi dge ba byas nas gdung ba gang yin pa ste/ de ni mi dge ba byas pa la dmigs pa'i yid la gcags pa dge ba</text></item>
<item><p>115a.2</p><section></section><text>la 'gyod pa'o/ /de ni gang la yod pa de la sems las byung ba nyi shu rtsa gsum 'byung ngo / /mi dge la ni ma 'dres dang / /lta dang ldan pa'ang nyi shu 'byung / /ma 'dres pa zhes bya ba ni sems gang lam rig pa 'ba' zhig pa ste/ de la sa mang po pa bcu dang / nyon mongs pa'i sa mang po pa drug dang / mi dge</text></item>
<item><p>115a.3</p><section></section><text>ba'i sa mang po pa gnyis dang / rtog pa dang / dpyod pa'o/ /mi dge ba'i lta ba dang ldan pa yang nyi shu 'byung ste/ gang kho na ma 'dres pa la'o/ /lta ba yang mi dge ba 'jig tshogs dang / mthar 'dzin pa ma gtogs pa shes rab kyi rang bzhin yin pas bsnan pa ma yin no/ /nyon mongs bzhi dang khro</text></item>
<item><p>115a.4</p><section></section><text>sogs dang / /'gyod pa dang ni nyi shu gcig /de la nyon mongs pa bzhi ni 'dod chags dang / khong khro dang / nga rgyal dang / the tshom mo/ /khro ba la sogs pa ni bshad zin to/ /'gyod pa ni mi dge ba ste dge ba las bzlog pas so/ /'di dag gang la yod pa de ni nyi shu rtsa gcig yin te/ 'di dag kho</text></item>
<item><p>115a.5</p><section></section><text>na las gang yang rung ba cig lhag par byas nas so/ /bsgribs la bco brgyad/ 'dod pa'i khams na 'jig tshogs la lta ba dang / mthar 'dzin par lta ba dang mtshungs par ldan pa'i sems ni bsgribs pa ste/ de la sems las byung ba bco brgyad 'byung ste/ sa mang po pa bcu dang / nyon mongs pa'i</text></item>
<item><p>115a.6</p><section></section><text>sa mang po pa drug dang / rtog pa dang / dpyod pa'o/ /lung ma bstan/ gzhag la bcu gnyis dag tu 'dod/ /ma bsgribs la lung du ma bstan pa'i sems la sa mang po pa bcu dang / rtog pa dang / dpyod pa zhes bya ba bcu gnyis so/ /gnyid ni kun la mi 'gal phyir/ /gang la yod pa des bsnan</text></item>
<item><p>115a.7</p><section></section><text>to/ /gnyid ni ji skad bshad pa thams cad dang mi 'gal te/ de'i phyir gang la yod pa de la des bsnan par rig par bya'o/ /gang de ltar 'dod pa'i khams la sems byung nges par bshad pa/ de las 'gyod gnyid mi dge rnams/ /bsam gtan dang po dag na med/ /bsam gtan dang po na ni</text></item>
<item><p>115b.1</p><section></section><text>ji skad bshad pa de las 'gyod pa dang / gnyid dang / gang yang cung zad mi dge ba g.yob la sogs pa thams cad du med de/ gzhan thams cad ni de dang 'dra'o/ /bsam gtan dang po na med pa gang dag yin pa de dag kho na dang / rtog pa'ang bsam gtan khyad par can/ /de'i gang na dpyod</text></item>
<item><p>115b.2</p><section></section><text>pa yang med de lhag ma ni de dang 'dra'o/ /da ni gzhung las byung ba kha cig gi tha dad du bya ba 'byung ba brjod par bya ste/ ngo tsha med pa dang / khrel med pa tha dad du bya ba ci zhig yod ce na/ ma gus ngo tsha med/ yon tan rnams dang yon tan can rnams la ma gus pa nyid ni bkur pa med pa nyid</text></item>
<item><p>115b.3</p><section></section><text>de ngo tsha med pa'o/ /khrel med/ kha na ma tho 'jigs mi lta/ /kha na ma tho ba zhes bya ba ni dam pa rnams kyis smad pa ste/ de la 'jig par mi lta ba ni khrel med pa'o/ /'dir 'jigs pa ni mi 'dod pa'i 'bras bu ste/ 'di las 'jigs par 'gyur ba'i phyir ro/ /bzlog pa ni ngo tsha shes</text></item>
<item><p>115b.4</p><section></section><text>pa dang khrel yod pa yin par rig par bya'o/ /dga' ba dang gus pa la tha dang du bya ba ci zhig yod ce na/ dga' dang / dga' ba ni rnam pa gnyis dang / /nyon mongs pa can ni sred pa ste/ dper na bu dang chung ma la sogs pa lta bu'o/ /nyon mongs pa can ma yin pa ni dad pa ste/ dper na</text></item>
<item><p>115b.5</p><section></section><text>ston pa dang bla ma dang yon tan can rnams la bya ba bzhin no/ /gus nyid ngo tsha shes/ gus pa ni ngo tsha shes pa ji skad bshad pa bzhin no/ /de gnyis 'dod dang gzugs dag na/ /gzugs med pa yi khams na ni/ /gang zag la dmigs pa'i dga' ba dang gus pa dag med do/ /</text></item>
<item><p>115b.6</p><section></section><text>rnam par rtog pa dang / dpyod pa dag la tha dad du bya ba ci yod ce na/ rtog dang dpyod pa rtsing zhib nyid/ /sems kyi'o zhes 'og nas 'chad de/ rtog pa ni sems rtsing ba'o/ /dpyod pa ni sems zhib pa'o/ /nga rgyal dang rgyags pa dag la tha dad du bya ba ci zhig yod ce na/ nga</text></item>
<item><p>115b.7</p><section></section><text>rgyal khengs pa rgyags pa ni/ /rang gi chos la chags pa yi/ /sems ni yongs su gtugs pa'o/ /pha rol po las gang yang rung ba'i khyad par zhig yongs su btags nas sems khengs pa ni nga rgyal lo/ /rgyags pa ni rang gi chos kho na la chags pa'i sems yongs su gtugs pa</text></item>
<item><p>116a.1</p><section></section><text>gang yin pa'o/ /sems las byung ba rnams sems dang bcas te bshad zin to/ /gsung rab las 'di dag gi tha snyad du 'dogs pa'i phyir de dag gi ming 'di dag brjod de/ sems dang yid dang rnam shes ni/ /don gcig 'byed pas na sems so/ /go bas na yid</text></item>
<item><p>116a.2</p><section></section><text>do/ /rnam par shes pas na rnam par shes pa'o/ /sems dang sems byung dang / rten dang dmigs dang rnam bcas dang / /mtshungs par ldan pa'ang don gcig ste/ /sems dang sems las byung ba de dag nyid dbang po la brten pa'i phyir rten dang bcas pa dag ces bya'o/ /yul la 'dzin pa'i phyir</text></item>
<item><p>116a.3</p><section></section><text>dmigs pa dang bcas pa dag go/ /dmigs pa de nyid la sems rnam pa re re nas bye brag tu gcod pa'i phyir rnam pa dang bcas pa dag go/ /mnyam par ldan pa'i phyir mtshungs par ldan pa dag go/ /rnam pa gang dag gis mtshungs par ldan zhe na/ gsungs pa/ rnam pa lnga/ mtshungs pa rnam pa</text></item>
<item><p>116a.4</p><section></section><text>lnga po rten dang / dmigs pa dang / rnam pa dang / dus dang / rdzas mtshungs pa dag gis mtshungs par ldan no/ /rdzas mtshungs pa yang ji ltar sems gcig kho na yin pa de kho na bzhin du sems las byung ba rnams kyang re re yin pa'o/ /sems dang sems las byung ba dag bshad zin to/ /mi ldan pa yi</text></item>
<item><p>116a.5</p><section></section><text>'du byed rnams/ /thob dang ma thob skal mnyam dang / /'du shes med snyoms 'jug dag dang / /srog dang mtshan nyid rnams dang ni/ /ming gi tshogs la sogs pa yang / /'du byed 'di dag ni sems dang mtshungs par ldan pa yang ma yin la/ gzugs kyi rang bzhin yang ma yin pas</text></item>
<item><p>116a.6</p><section></section><text>sems dang ldan pa ma yin pa dag ces bya'o/ /de la re zhig /thob pa rnyed dang ldan pa'o/ /thob pa ni rnam pa gnyis te/ ma thob pa dang / rnam par nyams pa las rnyed pa dang / thob nas ldan pa'o/ /bzlog pa ni ma thob pa'o zhes bya bar grub po/ /'di dag kyang gang gi yin zhe na/ thob dang ma thob</text></item>
<item><p>116a.7</p><section></section><text>rang rgyud du/ /gtogs pa rnams kyi'o/ /gzhan gyi rgyud du gtogs pa rnams kyi ni ma yin te/ gzhan dag dang ni 'ga' yang ldan pa med do/ /rgyud du ma gtogs pa rnams kyi ni yang ma yin te/ sems can du mi bgrang bdag ni 'ga' yang ldan pa med do/ /slar yang thob pa dang ma</text></item>
<item><p>116b.1</p><section></section><text>thob pa dag ni/ 'gog gnyis kyi/ so sor brtags pa ma yin pas 'gog pa ni sems can thams cad dang ldan no/ /so sor brtags pa dang ni 'ga' zhig go/ /thob pa de yang ni/ dus gsum pa yi rnam pa gsum/ /chos 'das pa rnams kyi thob pa 'das pa yang yod/ ma 'ongs</text></item>
<item><p>116b.2</p><section></section><text>pa dang / da ltar byung ba yang yod la/ de bzhin du ma 'ongs pa dang / da ltar byung ba rnams kyi yang so sor rnam pa gsum mo/ /dge la sogs kyi dge la sogs/ /dge ba dang mi dge ba dang / lung du ma bstan pa rnams kyi thob pa ni rim pa bzhin du dge ba dang / mi dge ba dang / </text></item>
<item><p>116b.3</p><section></section><text>lung du ma bstan pa de kho na yin no/ /der gtogs rnams kyi rang khams pa/ /'dod pa dang / gzugs dang / gzugs med pa na spyod pa rnams kyi thob pa ni rang gi khams pa kho na'o/ /ma gtogs rnams kyi rnam pa bzhi/ /zag pa med pa rnams kyi thob pa ni rnam pa bzhi</text></item>
<item><p>116b.4</p><section></section><text>ste/ so sor brtags pas 'gog pa'i ni gzugs dang / gzugs med pa na spyod pa'ang yin la/ zag pa med pa'ang yin te/ lam gyi dbang gis so/ /lam gyi bden pa'i ni zag pa med pa nyid do/ /so sor brtags pa ma yin pas 'gog pa'i ni khams gsum pa</text></item>
<item><p>116b.5</p><section></section><text>ma yin te skye ba'i dbang gis so/ /de ni bsdus nas rnam pa bzhir 'gyur ro/ /slob pa rnams kyi thob pa ni thob pa'i slob pa kho na yin no/ /mi slob pa rnams kyi thob pa ni mi slob pa nyid do/ /slob dang mi slob min gyi gsum/ /de dag kyang zag pa dang bcas pa dang 'dus ma</text></item>
<item><p>116b.6</p><section></section><text>byas pa'o/ /de la zag pa dang bcas pa rnams kyi dang so sor brtags pa ma yin pas 'gog pa'i dang / 'phags pa ma yin pas thob pa so sor brtags pas 'gog pa'i thob pa ni slob pa yang ma yin mi slob pa yang ma yin no/ /de nyid kyi slob pas thob pa ni slob pa'o/ /mi slob</text></item>
<item><p>116b.7</p><section></section><text>pas thob ba ni mi slob pa'o/ /mthong ba dang bsgom pas spang bar bya ba rnams kyi thob pa ni de'i rigs dag kho nas so/ /spang bya min pa'i rnam gnyis 'dod/ /zag pa med pa rnams la so sor brtags pa ma yin pa'i 'gog pa dang / 'phags pa ma yin pas thob ba so sor brtags pas</text></item>
<item><p>117a.1</p><section></section><text>'gog pa'i thob pa ni bsgom pas spang bar bya ba'o/ /de nyid 'phags pa'i lam gyis thob pa dang / lam gyi bden pa'i ni zag pa med pa ste/ spang bar bya ba ma yin pa'o/ /dus gsum pa yi rnam pa gsum/ /zhes spyir bstan pa gang yin pa de'i dmigs</text></item>
<item><p>117a.2</p><section></section><text>kyis gsal ba ni 'di yin te/ lung bstan min thob lhan cig skyes/ /ma bsgribs la lung du ma bstan pa rnams kyi thob pa ni lhan cig skyes pa kho na'o/ /mngon shes sprul pa ma gtogs pa/ /mngon par shes pa dang lung du ma bstan pa gnyis dang sprul pa'i sems ma gtogs pa'o/ /</text></item>
<item><p>117a.3</p><section></section><text>de dag ni sbyor ba'i khyad par gyis 'grub pas stobs dang ldan pa'i phyir sngar dang phyis dang lhan cig skyes pa yang yod do/ /ci ma bsgribs la lung du ma bstan pa kho na'i thob pa dang lhan cig skyes pa yin nam zhe na/ smras pa bsgribs pa'i gzugs kyi thob pa ni lhan cig skyes pa kho na'o/ /</text></item>
<item><p>117a.4</p><section></section><text>chen pos kyang rnam par rig byed ma yin pa mi slong bas stobs chung bar grub pa'i phyir ro/ /dus gsum pa yi rnam pa gsum/ /zhes bya ba'i dmigs bsal ni/ 'dod pa na/ gzugs kyi sngar ni skye ba med/ /lhan cig skye ba dang / dus phyis skye ba ni yod do/ /</text></item>
<item><p>117a.5</p><section></section><text>thob pa'i rnam pa'i bye brag ni bshad zin to/ /ma thob ma bsgribs lung ma bstan/ /ma thob pa thams cad ni ma bsgribs la lung du ma bstan pa kho na yin no/ /'das ma skyes kyi de rnam gsum/ /da ltar byung ba ma thob pa ni med de/ 'das pa dang / ma 'ongs pa dag ni dus</text></item>
<item><p>117a.6</p><section></section><text>gsum pa yin no/ /'dod sogs gtogs dang dri med kyi'ang / /rnam pa gsum zhes bya bar sbyar te/ 'dod par gtogs pa rnams kyi ni 'dod pa dang / gzugs dang gzugs med pa na spyod pa'i yin te/ rigs pa'i dbang gis so/ /gzugs dang / </text></item>
<item><p>117a.7</p><section></section><text>gzugs med par gtogs pa rnams dang / zag pa rnams kyi yang de dang 'dra'o/ /ma thob pa zag pa med pa ni med de/ 'di ltar/ lam ma thob pa so so yi/ /skye bor 'dod do/ /gang gi phyir so so'i skye bo nyid ni zag pa med pa yin par mi 'os so/ /yang ma thob pa ni ji</text></item>
<item><p>117b.1</p><section></section><text>ltar nyams she na/ chos gang gi ma thob pa gang yin pa de ni/ de thob pa dang / sa 'phos nas ni rnam nyams 'gyur/ /re zhig 'di lta ste/ 'phags pa'i lam gyi ma rnyed pa ni so so'i skye bo nyid de/ de ni rnyed pa dang / sa 'phos pa las rnam par nyams par 'gyur te/ gzhan dag</text></item>
<item><p>117b.2</p><section></section><text>gi yang de bzhin du sbyar bar bya'o/ /yang skal ba mnyam pa 'di ci zhe na/ skal mnyam sems can 'dra ba'o/ /skal ba mnyam pa nyid ni sems can rnams kyi 'dra ba yin te/ de yang tha dad pa ma yin pa dang / tha dad pa ste/ de dag kho na'i sa dang / khams dang / 'gro ba dang / skye</text></item>
<item><p>117b.3</p><section></section><text>gnas la sogs pa'i dbye bas so/ /yang 'du shes med ba pa zhes bya ba 'di ci zhe na/ 'du shes med pa pa 'du shes/ /med par sems dang sems byung rnams/ /'gog pa'o/ /gang gis ma 'ongs pa'i sems dang sems las byung ba rnams 'gog pa de ni 'du shes med pa pa zhes</text></item>
<item><p>117b.4</p><section></section><text>bya ba'i rdzas so/ /de yang gcig tu rnam smin/ 'du shes med pa'i snyoms par 'jug pa'i'o/ /gang dag na 'du shes med pa'i sems can rnams 'khod pa'i sems can de dag gang zhe na/ de 'bras che/ lha de dag ni 'bras bu che ba zhes bya ba yin te/ de dag gi phyogs gcig ni 'du shes med</text></item>
<item><p>117b.5</p><section></section><text>pa pa yin te/ bsam gtan khyad par can bzhin no/ /'du shes med pa pa bshad zin to/ /ji ltar sems dang sems las byung ba rnams 'gog pa la 'du shes med par bshad pa/ de bzhin 'du shes med snyoms 'jug /sems dang sems las byung ba rnams kyi 'gog pa zhes bya ba tsam ste/ de</text></item>
<item><p>117b.6</p><section></section><text>bzhin zhes bya ba'i sgras 'dren to/ /snyoms par 'jug pa de ni/ bsam gtan tha mar/ 'di bsam gtan bzhi pa la snyoms par zhugs pa yin no/ /de la yang snyoms par 'jug pa ni/ 'byung 'dod pas/ 'di la nges par 'byung 'dod cing snyoms par 'jug go/ /'du shes med pa pa ni rnam par smin</text></item>
<item><p>117b.7</p><section></section><text>pa yin pa'i phyir lung ma bstan pa zhes bya bar grub bo/ /'di ni dge ba'o/ /dge ba yin yang / skyes nas myong gyur nyid/ mthong ba'i chos dang lan grangs gzhan la myong bar 'gyur ba yang ma yin la/ ma nges pa yang ma yin no/ /de yang so so'i skye bo kho na'i yin par 'dod kyi/ 'phags</text></item>
<item><p>118a.1</p><section></section><text>pa'i ma yin/ 'phags pa rnams ni 'di la ltung ba'i gnas lta bur gzigs pas snyoms par mi 'jug go/ /'di ni sems med pa yin yang mngon par 'du bya ba chen pos bsgrub par bya ba yin pa'i phyir/ dus gcig thob/ da ltar gyi dus kho na thob po/ /skad</text></item>
<item><p>118a.2</p><section></section><text>cig ma gnyis pa la sogs par ni ji srid du thob pa 'das pa dang ldan pa yin no/ /'du shes med pa'i snyoms par 'jug pa ji lta bar/ 'gog pa zhes pa'ang de bzhin nyid/ /sems dang sems las byung ba rnams 'gog pa'o zhes bya ba tsam dang 'brel bar bya'o/ /khyad par du/ </text></item>
<item><p>118a.3</p><section></section><text>'di gnas don du/ zhi bar gnas pa'i 'du shes mngon du btang ba'i yid la byed pas 'di la snyoms par 'jug go/ /yang de ni bsam gtan bzhi ba'i sa pa yin gyi/ 'di ni srid rtser skyes/ 'di ni dge ba'o/ /dge ba kho na yin gyi nyon mongs pa can yang ma yin la lung du ma</text></item>
<item><p>118a.4</p><section></section><text>bstan pa yang ma yin no/ /dge ba yin yang / gnyis su myong 'gyur dang / ma nges/ skyes nas myong bar 'gyur ba dang / lan grangs gzhan las myang bar 'gyur ba'i phyir dus gnyis su 'gyur ba dang / rnam par smin pa'i phyir ma nges pa yang ma yin no/ /de yang mtha' gcig tu</text></item>
<item><p>118a.5</p><section></section><text>'phags pa'i/ 'phags pa'i yang 'di ni 'dod chags dang bral bas thob par bya ba ma yin te/ 'on kyang sbyor bas 'thob/ 'di ni sbyor bas thob par bya ba kho na yin pas 'das pa yang mi thob la ma 'ongs pa yang mi thob ste/ de ni sems kyi stobs kyis thob pa'i phyir ro/ /ci bcom ldan</text></item>
<item><p>118a.6</p><section></section><text>'das kyi yang sbyor ba las byung ba yin na ma zhe na/ smras pa ma yin no/ /'on kyang / thub pa'i byang chub kyis thob bya/ /sangs rgyas bcom ldan 'das rnams kyis ni 'di zad pa mkhyen pa dang / dus mnyam du brnyes so/ /nub phyogs pa dag na re de ni dang po kho nar byang chub sems</text></item>
<item><p>118a.7</p><section></section><text>dpa' slob pa'i gnas skabs na skyed par byed do zhes zer ro/ /kha che ba rnams na re/ dang por ma yin/ ci'i phyir zhe na/ skad cig ma/ sum cu rtsa bzhis thob phyir ro/ /byang chub sems dpa' ni sems kyi skad cig ma sum cu rtsa bzhis byang chub rjes su thob ste/ bden pa mngon par</text></item>
<item><p>118b.1</p><section></section><text>rtogs pa na bcu drug dang / srid pa'i rtse mo'i 'dod chags dang bral ba na nyon mongs pa'i rnam pa dgu spong bar byed pa'i bar chad med pa dang rnam par grol ba'i lam dgu dgu skye ba'i phyir bco brgyad de/ de'i phyir bar skabs 'dir mi 'dra ba'i sems mi srid pas 'gog pa'i snyoms par 'jug pa mi</text></item>
<item><p>118b.2</p><section></section><text>rung ngo / /snyoms par 'jug pa 'di gnyis kyi rnam pa'i bye brag mang po zhig yod mod kyi/ gnyis ka 'dod dang gzugs rten can/ /snyoms par 'jug pa 'di gnyis ka yang 'dod pa'i khams dang gzugs kyi khams su bskyed do/ /yang / 'gog pa dang por mi'i nang du/ 'gog pa'i snyoms</text></item>
<item><p>118b.3</p><section></section><text>par 'jug pa ni dang por mi dag gi nang du skyed do/ /phyis ni sngar yongs su nyams pa de dag gis gzugs kyi khams su yang skyed do/ /snyoms par 'jug pa dag bshad zin to/ /srog ni tshe yin/ tshe zhes bya ba'i chos de gang yin pa de yang mi shes pas/ drod dang ni/ rnam shes rten</text></item>
<item><p>118b.4</p><section></section><text>gang yin pa'o/ /gang drod dang rnam par shes pa'i rten du gyur pa'i chos gnas pa'i rgyu gang yin pa de ni tshe yin no/ /srog bshad zin to/ /mtshan nyid dag ni skye ba dang / /rga dang gnas dang mi rtag nyid/ /bzhi po 'di rnams ni 'dus byas kyi mtshan nyid dag yin te/ gang la 'di</text></item>
<item><p>118b.5</p><section></section><text>dag yod pa'i chos de ni 'dus byas su mngon no/ /bzlog pa ni 'dus ma byas pa'o/ /skye ba la sogs pa de dag kyang 'dus byas yin pa'i phyir skye ba la sogs pa gzhan yod par 'gyur ro zhe na/ yod pa de kho na ste/ de dag skye ba'i skye la sogs/ /de dag la yang skye ba'i skye ba dang / rga</text></item>
<item><p>118b.6</p><section></section><text>ba'i rga ba dang / gnas pa'i gnas pa dang / mi rtag pa nyid kyi mi rtag pa nyid do zhes bya ba rjes su mthun pa'i mtshan nyid bzhi yod do/ /re re la yang mtshan nyid bzhi pa dang / mthar thug pa med par 'gyur ro zhe na/ mi 'gyur te/ 'di ltar/ de chos brgyad dang gcig la 'jug /chos</text></item>
<item><p>118b.7</p><section></section><text>bdag nyid gtogs par mtshan nyid dang rjes su mthun pa'i mtshan nyid brgyad dang lhan cig tu dgu skye la/ de la skye bas ni bdag nyid ma gtogs pa chos gzhan brgyad skyed par byed do/ /skye ba'i skye bas ni de kho na skyed par byed do/ /de bzhin du gnas pa la sogs pas gnas pa dang / skyed</text></item>
<item><p>119a.1</p><section></section><text>pa dang nyams par byed pa zhes brjod par bya'o/ /gal te ma 'ongs pa'i skye ba bskyed par bya ba skyed pa yin na/ ma 'ongs pa thams cad cig car ci'i phyir mi skyed ce na/ 'di ltar rgyu dang rkyen dag med par ni/ skye ba bskyed bya skyed byed min/ /rgyu dang rkyen tshogs pa</text></item>
<item><p>119a.2</p><section></section><text>med par ni skye ba skyed par byed pa ma yin pa'i phyir ro/ /mtshan nyid dag ni bshad zin to/ /ming gi tshogs la sogs pa ni/ /ming dang ngag dang yi ge'i tshogs/ /sogs pa smos pa ni tshig dang yi ge'i tshogs gzung ngo / /de la ming byed pas ni ming ste/ dper na gzugs sgra zhes bya ba la sogs</text></item>
<item><p>119a.3</p><section></section><text>pa lta bu'o/ /ngag ni tshig ste ji tsam gyis don yongs su rdzogs pa'o/ /yi ge ni yi ge ste/ ming la sogs pa de dag gi tshogs ni ming la sogs pa'i tshogs dag yin te/ mang ba'i don gang yin pa'o/ /yang ci ming gi tshogs la sogs pa 'di dag ldan pa'am/ sems can du ston pa'am/ </text></item>
<item><p>119a.4</p><section></section><text>sems can ma yin par ston pa'am/ rnam par smin pa las skyes pa'am/ rgyas pa las byung ba'am/ rgyu mthun pa las byung ba 'am/ dge ba'am/ mi dge ba'am/ lung du ma bstan pa gcig ces brjod par bya zhe na/ smras pa/ 'dod dang gzugs gtogs sems can ston/ /</text></item>
<item><p>119a.5</p><section></section><text>rgyu mthun lung bstan min/ 'dod par gtogs pa dang / gzugs su gtogs pa 'di dag ni ston pa'o/ /gang zhig rjod par byed pa de dag dang ldan gyi brjod par bya ba gang yin pa dang ni ma yin no/ /rgyu mthun pa las byung ba dang / ma bsgribs la lung du ma bstan pa dag yin no/ /</text></item>
<item><p>119a.6</p><section></section><text>ji ltar 'di dag sems can du ston pa dang / rgyu mthun pa las byung ba dang / ma bsgribs la lung du ma bstan pa dag yin pa de bzhin du/ skal mnyam/ de ni rgyu mthun pa las byung ba 'ba' zhig ma yin gyi/ rnam par smin pa'ang yin/ khams gsum pa ste/ 'dod pa dang gzugs dang / </text></item>
<item><p>119a.7</p><section></section><text>gzugs med pa na spyod pa yin na/ /thob rnam gnyis/ rgyu mthun pa las byung ba dang / rnam par smin pa las skyes pa dag yin no/ /mtshan nyid rnams kyang / rnam pa gnyis te/ thob pa bzhin no/ /snyoms 'jug dang / mi ldan pa dag rgyu mthun pa/ /sems med pa'i snyoms par 'jug</text></item>
<item><p>119b.1</p><section></section><text>pa gnyis dang mi ldan pa rnams ni rgyu mthun pa las byung ba dag kho na yin no/ 'di dag ni lhag ma brjod par bya ba bshad zin to/ /rgyu dang rkyen dag med par ni/ /skye ba bskyed bya skyed byed min/ /zhes gang bshad pa de dag gis rgyu dang rkyen rnams gang zhe na/ byed rgyu lhan cig 'byung ba dang / </text></item>
<item><p>119b.2</p><section></section><text>skal mnyam mtshungs par ldan pa dang / /kun du 'gro dang rnam smin dang / /rgyu ni rnam pa drug tu 'dod/ /de la rang las gzhan pa byed rgyu'i rgyu/ rang gi ngo bo ma gtogs pa chos thams cad ni chos 'dus byas kyi byed rgyu ste/ skye ba la gegs mi byed pa'i ngo bor gnas pa'i phyir ro/ /lhan</text></item>
<item><p>119b.3</p><section></section><text>cig 'byung gang phan tshun 'bras/ /chos gang dag phan tshun gyi 'bras bu yin pa de dag ni phan tshun lhan cig 'byung ba'i rgyu'o/ /dpe ji lta bu zhe na/ 'byung bzhin sems kyi rjes 'jug dang / /sems dang mtshan nyid mtshan gzhi bzhin/ /'byung ba chen po bzhi dag ni phan tshun lhan cig</text></item>
<item><p>119b.4</p><section></section><text>'byung ba'i rgyu yin no/ /sems ni sems kyi rjes su 'jug pa'i chos rnams kyi yin la/ de dag kyang de'i'o/ /'dus byas kyi mtshan nyid rnams ni mtshan gzhi'i yin la de yang de dag gi yin no/ /sems kyi rjes su 'jug pa'i chos de dag kyang gang zhe na/ sems las byung dang sdom</text></item>
<item><p>119b.5</p><section></section><text>gnyis dang / /sems dang de dag gi mtshan nyid/ /sems kyi rjes 'jug /sems las byung ba thams cad dang / bsam gtan gyi sdom pa dang / zag pa med pa'i sdom pa dang / de dag dang / sems kyi skye ba la sogs pa gang yin pa'i chos de dag ni sems kyi rjes su 'jug pa zhes bya'o/ /</text></item>
<item><p>119b.6</p><section></section><text>de dag ji ltar sems kyi rjes su 'jug ce na/ mdor bsdu na/ dus dang ni/ 'bras sogs dge la sogs pas so/ /re zhig dus las ni/ sems dang lhan cig skye ba dang / /gnas pa dang / 'gag pa gcig pa nyid dang / dus gcig tu gtogs pa nyid kyis so/ /'bras bu la sogs</text></item>
<item><p>119b.7</p><section></section><text>pas ni/ 'bras bu dang / rnam par smin pa dang / rgyu mthun pa gcig pa nyid kyis te/ dge ba la sogs pas ni dge ba la sogs pa'i sems la dge ba la sogs pa nyid kyis so/ /lhan cig 'byung ba'i rgyu bshad zin to/ /skal mnyam rgyu ni 'dra ba'o/ /chos 'dra ba rnams ni</text></item>
<item><p>120a.1</p><section></section><text>chos 'dra ba rnams kyi skal pa mnyam pa'i rgyu ste/ 'di lta ste/ dge ba'i phung po lnga po dag ni dge ba rnams kyi yin no/ de bzhin du nyon mongs pa can dang lung du ma bstan pa dag go/ /ci thams cad yin nam zhe na/ ma yin te/ rang ris sa pa'o/ /ris ni lnga ste/ </text></item>
<item><p>120a.2</p><section></section><text>sdug bsngal mthong bas spang bar bya ba nas bsgom pas spang bar bya ba'i bar ro/ /sa ni dgu ste/ 'dod pa'i khams dang / bsam gtan dang gzugs med pa brgyad do/ /'di dag ni rang gi ris dag dang rang gi sa pa yin te/ rang gi ris rnams kyi skal ba mnyam pa'i rgyu ste/ de</text></item>
<item><p>120a.3</p><section></section><text>dag kyang thams cad ma yin no/ /'on kyang / sngar skyes pa rnams sngar skyes pa rnams ni phyi ma skyes pa dang ma skyes pa rnams kyi skal ba mnyam pa'i rgyu yin na/ /ma 'ongs pa kho na skal ba mnyam pa'i rgyu ma yin no/ /skal ba mnyam pa'i rgyu ni rang gi sa pa yin no zhes bshad pa gang yin pa</text></item>
<item><p>120a.4</p><section></section><text>de ji ltar nges sam zhe na/ de zag pa dang bcas pa ni nges so/ /sa dgu'i lam ni phan tshun du/ skal pa mnyam pa'i rgyu yin no zhes bya bar skabs dang sbyar te/ mi lcogs pa med pa dang / bsam gtan khyad par can dang / bsam gtan bzhi dang / gzugs med pa gsum dag gi lam</text></item>
<item><p>120a.5</p><section></section><text>gyi bden pa ni phan tshun du skal pa mnyam pa'i rgyu yin no/ /'di ni sa de dag tu glo bur du 'ongs pa yin la khams de dag tu gtogs pa ma yin te/ de yang / mnyam dang khyad par can gyi yin/ /chung ngu'i rgyu ni ma yin no/ /ci lam kho na mnyam pa dang khyad par can dag gi skal ba mnyam pa'i</text></item>
<item><p>120a.6</p><section></section><text>rgyu yin nam zhe na/ smras pa/ ma yin te/ 'jig rten pa dag kyang / sbyor byung de gnyis kho na'i yin/ /thos dang bsams byung la sogs pa/ /thos pa dang / bsams pa dang / bsgoms pa las byung ba sbyor ba las byung ba'i yon tan de dag kyang mnyam pa dang khyad par can dag kho na'i</text></item>
<item><p>120a.7</p><section></section><text>rgyu yin gyi dman pa rnams kyi ni ma yin no/ /skal ba mnyam pa'i rgyu bshad zin to/ /mtshungs ldan rgyu ni sems dag dang / /sems byung rten mtshungs can rnams so/ /gang dag la rten mtshungs pa tha mi dad par yod pa'i sems dang sems las byung ba de dag ni phan tshun mtshungs par</text></item>
<item><p>120b.1</p><section></section><text>ldan pa'i rgyu yin no/ /kun 'gro zhes bya nyon mongs can/ /rnams kyi rang sar kun 'gro lnga/ /kun du 'gro ba'i chos sngar skyes pa rnams ni nyon mongs pa'i chos phyi ma rnams kyi kun du 'gro ba'i rgyu yin no/ /de dag kyang 'og tu bshad par bya'o/ /'di ni nyon mongs ba can gyi chos kyi</text></item>
<item><p>120b.2</p><section></section><text>thun mong gi rgyu yin pas na/ skal ba ma nyam pa'i rgyu logs shig tu rnam par gzhag ste/ ris gzhan dag gi yang rgyu yin pa'i phyir ro/ /kun du 'gro ba'i rgyu bshad zin to/ /rnam smin rgyu ni mi dge dang / /dge ba zag bcas rnams kho na/ /lung ma bstan pa ma yin te/ stobs</text></item>
<item><p>120b.3</p><section></section><text>chung ba'i phyir sa bon rul ba bzhin no/ /zag pa med pa ma yin te/ sred pas mngon par ma brlan pa'i phyir mngon par ma brlan pa'i sa bon drung po bzhin no/ /rgyu rnams bshad zin to/ /dus nges pa ma bshad pas de brjod pa/ kun 'gro skal mnyam dus gnyis pa/ /'das</text></item>
<item><p>120b.4</p><section></section><text>pa dang da ltar byung ba kho na'o/ /gsum po dag ni dus gsum pa/ /lhan cig 'byung ba dang mtshungs par ldan pa rnams dang / rnam par smin pa'i rgyu dag ni dus gsum pa yin no/ /rgyu de dag gang yin pa'i 'bras bu de dag gang zhe na/ 'dus byas bral bcas 'bras bu yin/ /de</text></item>
<item><p>120b.5</p><section></section><text>lta na 'o na ni 'dus ma byas 'bras bu yin pa'i phyir de dag gi 'bras bu yin pa'i rgyur yang 'gyur la/ rgyu yin pa'i phyir de dag gi rgyu yin pa'i 'bras bur yang 'gyur ro/ /'dus byas kho na la rgyu dang 'bras bu yod kyi/ 'dus ma byas la de dag med/ /rgyu rnam pa drug mi srid pa'i phyir dang / </text></item>
<item><p>120b.6</p><section></section><text>'bras bu rnam pa lnga mi srid pa'i phyir ro/ /yang 'bras bu 'di dag las 'bras bu gang zhig rgyu gang gi yin zhe na/ rnam smin 'bras bu tha ma'i yin/ /rnam par smin pa'i rgyu ni rnam par smin pa'i 'bras bu'o/ /bdag po'i 'bras bu dang po'i yin/ /byed rgyu'i ni bdag po'i 'bras bu'o/ /</text></item>
<item><p>120b.7</p><section></section><text>rgyu mthun skal mnyam kun 'gro ba'i/ /'di gnyis dang 'dra ba'i 'bras bu yin pa'i phyir rgyu mthun pa'i 'bras bu yin no/ /skyes bu pa ni gnyis kyi yin/ /skyes bu byed pa'i 'bras bu ni lhan cig 'byung ba dang mtshungs par ldan pa'i rgyu dag gi yin no/ /yang rnam par smin pa'i 'bras bu</text></item>
<item><p>121a.1</p><section></section><text>'di ci yin/ bdag po'i 'bras bu'i bar du yang ci zhig yin zhe na/ rnam smin lung du ma bstan chos/ /sems can brjod lung bstan phyis 'byung / /ci'i phyir sems can du ston pa ma yin pa'i don las las skyes pa ma yin nam zhe na/ thun mong ba'i phyir ro/ /</text></item>
<item><p>121a.2</p><section></section><text>lung bstan phyis 'byung ba ni dge ba dang mi dge ba las 'byung ba'o/ /rgyu mthun rgyu dang 'dra ba'o/ /rgyu dang 'dra ba'i chos gang yin pa de ni rgyu mthun pa'i 'bras bu'o/ /bral ba blo yis zad pa'o/ /so sor brtags pas 'gog pa ni bral ba'i 'bras bu'o/ /gang gi stobs kyis gang skye</text></item>
<item><p>121a.3</p><section></section><text>ba'i/ /'bras de skyes bu'i byed las skyes/ /dper na sa 'og ma'i sbyor ba'i sems kyis sa gong ma'i ting nge 'dzin dang / zag pa dang bcas pa'am/ zag pa med pa zhes bya ba la sogs pa'o/ /sngon byung ma yin 'dus byas ni/ /'dus byas kho na'i bdag po'i 'bras/ /sngar byung</text></item>
<item><p>121a.4</p><section></section><text>ba las gzhan pa'i 'dus byas kyi chos ni 'dus byas thams cad kyi bdag po'i 'bras bu yin no/ /yang rgyu 'di dag las gang zhig dus gang du 'bras bu 'dzin tam 'byin ce na/ lnga po da lta 'bras bu 'dzin/ /yongs su bzung zin pa'i phyir 'das pa rnams kyang ma yin la/ skyes bu byed</text></item>
<item><p>121a.5</p><section></section><text>pa med pa'i phyir ma 'ongs pa rnams kyang ma yin no/ /gnyis ni rab tu 'byin par byed/ /lhan cig 'byung ba dang / mtshungs par ldan pa'i rgyu dag ni da ltar 'bras bu 'byin par byed do/ /da ltar gyi dang 'das pa dag /gnyis kho na skal pa ma nyam pa dang / kun du 'gro ba'i</text></item>
<item><p>121a.6</p><section></section><text>rgyu dag go/ /da ltar bdag kyang mjug thogs su sgrub pa'i phyir te/ de yang phyis 'das pa dag go/ /gcig ni 'das pas 'byin par 'gyur/ /'di ltar lhan cig gam de ma thag tu rnam par smin pa'i 'bras bu ni med do/ /de la chos gang zhig rgyu dus dag gis skyed par byed ce na/ </text></item>
<item><p>121a.7</p><section></section><text>smras pa/ mdor bsdu na/ chos rnams ni rnam pa bzhi po dag yin te/ chos nyon mongs pa can rnams dang / rnam par smin pa las skyes pa rnams dang / zag pa med pa'i dang po rnams dang / de dag gi lhag ma rnams ni rnam par smin pa las ma gtogs pa'i lung du ma</text></item>
<item><p>121b.1</p><section></section><text>bstan pa rnams dang / zag pa med pa'i skad cig ma dang po ma gtogs pa'i dge ba rnams so/ /de dag ni/ nyon mongs can dang rnam smin skyes/ /lhag dang dang po 'phags rim bzhin/ /rnam smin kun 'gro de gnyis dang / /skal mnyam ma gtogs lhag las skyes/ /chos nyon</text></item>
<item><p>121b.2</p><section></section><text>mongs pa rnams ni rnam par smin pa'i rgyu ma gtogs pa lhag ma rnams las skye'o/ /rnam par smin pa las skyes pa rnams ni kun 'gro'i rgyu ma gtogs pa lhag ma rnams las so/ /chos lhag ma rnams ni rnam par smin pa dang / kun du 'gro ba'i rgyu de dag ma gtogs pa lhag ma</text></item>
<item><p>121b.3</p><section></section><text>rnams las so/ /zag pa med pa'i dbang po rnams ni de dag dang skal ba mnyam pa'i rgyu ma gtogs pa lhag ma rnams las skye'o/ /chos bstan pa de dag gang yin snyom pa la/ sems dang sems las byung ba yin/ /'o na gang dag sems dang ldan pa ma yin pa dang / gzugs</text></item>
<item><p>121b.4</p><section></section><text>can gyi chos de dag ji lta bu zhe na/ mtshungs ldan ma gtogs gzhan de bzhin/ /mtshungs par ldan pa'i rgyu gcig pu ma gtogs pa chos nyon mongs pa can la sogs pa sems dang sems las byung ba rnams ji lta ba de kho na bzhin du skye ste/ rgyu rgya cher bshad pa rdzogs so// //</text></item>
<item><p>121b.5</p><section></section><text>rkyen rnams gang zhe na/ rkyen ni bzhi po dag tu gsungs/ /gang nas gsungs she na/ mdo las rkyen nyid ni bzhi ste zhes bya ba la sogs pa'o/ /de la rgyu zhes bya ba rgyu lnga yin/ /byed rgyu'i rgyu ma gtogs pa rgyu lnga ni rgyu'i rkyen yin no/ /sems dang sems byung skyes pa rnams/ /tha ma min</text></item>
<item><p>121b.6</p><section></section><text>mtshungs de ma thag /dgra bcom pa'i tha ma ma gtogs pa sems dang sems las byung ba skyes pa rnams ni mtshungs pa de ma thag pa'i rkyen yin no/ /dmigs pa chos rnams thams cad do/ /ci rigs par mig gi rnam par shes pa la sogs pa rnams kyi ni gzugs la sogs pa'o/ /</text></item>
<item><p>121b.7</p><section></section><text>yid kyi rnam par shes pa'i ni chos thams cad do/ /byed rgyu zhes bya bdag por bshad/ /byed pa'i rgyu gang yin pa de ni bdag po'i rkyen yin no/ /yang rkyen 'di dag bya ba byed pas na gnas skabs gang gi chos la byed ce na/ re zhig rgyu'i rkyen rnam pa lngar bshad pa de las/ /</text></item>
<item><p>122a.1</p><section></section><text>rgyu gnyis po dag 'gag pa la/ bya ba byed do/ /'gag pa zhes bya ba ni da ltar yin te/ 'gag pa la mngon du phyogs pa'i phyir ro/ /de la lhan cig 'byung ba dang mtshungs par ldan pa'i rgyu dag bya ba byed de/ de gnyis ni lhan cig 'byung ba'i 'bras bu la bya</text></item>
<item><p>122a.2</p><section></section><text>ba byed pa'i phyir ro/ /gsum po ni skye ba la'o zhes bya ba ni ma 'ongs pa ste/ skye ba la mngon du phyogs pa'i phyir ro/ /de la ni skal ba mnyam pa dang / kun du 'gro ba dang / rnam par smin pa'i rgyu rnams bya ba byed de/ rgyu'i rkyen ni de tsam zhig yin no/ /de las gzhan pa yi/ /rkyen dag de</text></item>
<item><p>122a.3</p><section></section><text>las bzlog pa yin/ /mtshungs pa de ma thag pa'i rkyen ni skabs 'byed pa'i phyir skye ba la bya ba byed do/ /dmigs pa'i rkyen ni da ltar gyi sems dang sems las byung ba rnams kyis 'dzin pa'i phyir 'gag pa la bya ba byed do/ /bdag po'i rkyen ni gnas skabs thams cad du mi sgrib pa'i ngo bor</text></item>
<item><p>122a.4</p><section></section><text>gnas pas 'di'i bya ba de ni de nyid yin no/ /rkyen rnams byed pa dang bcas pa bshad zin to/ /yang chos gang zhig rkyen du zhig gis bskyed ce na/ bzhi yis sems dang sems byung rnams/ /sems dang sems las byung ba rnams ni ci rigs par rkyen bzhi pos skyed do/ /</text></item>
<item><p>122a.5</p><section></section><text>gsum gyis snyoms par 'jug pa gnyis/ /dmigs pa'i rkyen ma gtogs pa snyoms par 'jug pa 'di dag ni sems kyi mngon par 'du byed pa las skye ba'i phyir sems kyi de ma thag pa can dag yin no/ /gzhan ni gnyis po dag las skye/ /chos gzhan ldan pa ma yin pa</text></item>
<item><p>122a.6</p><section></section><text>rnams dang / gzugs can rnams ni rgyu dang / bdag po'i rkyen dag las skye'o/ /rgyu dang rkyen dag kho na las chos thams cad kyang skye'o/ /dbang phyug sogs min rim sogs phyir/ /dbang phyug la sogs pa gcig kho na rgyu yin na 'gro ba thams cad cig car 'byung bar</text></item>
<item><p>122a.7</p><section></section><text>'gyur ba zhig na dngos po rnams rim gyis 'byung bar yang snang ngo / /dbang phyug dag kyang thog ma med pas kyang gzhan la ma ltos pas 'byin pa thog ma med par 'gyur ba dang 'byin pa la dgos pa med pa'i phyir dbang phyug la sogs pa ni rgyu ma yin no/ /yang gzhan ni gnyis</text></item>
<item><p>122b.1</p><section></section><text>po dag las skye zhes gang bshad pa de ji ltar na 'byung ba rnams 'byung ba rnams kyi rgyu'i rkyen yin zhe na/ de'i rgyu 'byung ba rnam pa gnyis/ /'byung ba'i rgyu zhes bya ba'i tha tshig go/ /skal ba mnyam pa dang / lhan cig 'byung ba'i rgyu dag gis so/ /'byung las gyur pa'i</text></item>
<item><p>122b.2</p><section></section><text>rnam pa lnga/ /'byung ba rnams 'byung ba las gyur pa'i rgyu rnam pa lnga yin te/ skyed pa'i rgyu yin te/ de las skye ba'i phyir ro/ /brten pa'i rgyu yin te/ skyes pa 'byung ba'i rjes su mthun par byed pa'i phyir ro/ /gnas pa'i rgyu yin te/ rten du gyur pa'i phyir</text></item>
<item><p>122b.3</p><section></section><text>ro/ /rton pa'i rgyun yin te/ rgyun mi 'chad pa'i rgyu yin pa'i phyir ro/ /nye bar 'phel ba'i rgyu yin te/ de ni byed rgyu kho na rnam pa lnga ru phye ba'o/ /'byung gyur rnam gsum phan tshun du/ /lhan cig 'byung ba dang / skal ba mnyam pa dang / rnam par smin pa'i rgyu dag gis</text></item>
<item><p>122b.4</p><section></section><text>so/ /de la lhan cig 'byung ba'i rgyu ni lus dang ngag gi las sems kyi rjes su 'jug pa phan tshun du yin gyi gzhan ni ma yin no/ /skal pa mnyam pa'i'o/ /rnam par smin pa'i rgyu ni lus dang ngag gi las gang gi rnam par smin pa mig la sogs pa gang yin pa'o/ /'byung ba</text></item>
<item><p>122b.5</p><section></section><text>rnams kyi de rnams gcig /'byung ba las gyur pa'i gzugs 'byung ba rnams kyi ni rnam par smin pa'i rgyu kho na yin te/ lus dang ngag gi las gang gis 'byung ba rnams rnam par smin pa'o/ /sems dang sems las byung ba rnams bye brag med par mtshungs pa de ma thag pa'i rkyen du</text></item>
<item><p>122b.6</p><section></section><text>bshad kyi sems gang gi mjug thogs su gang 'byung ba ma bshad pas de brjod pa/ mdor bsdu na sems bcu gnyis po 'di lta ste/ 'dod yid dge dang mi dge dang / /bsgribs pa dang ni ma bsgribs pa/ /'dod pa'i khams na sems bzhi ste/ /dge ba dang mi dge ba dang / </text></item>
<item><p>122b.7</p><section></section><text>bsgribs la lung du ma bstan pa dang / ma bsgribs la lung du ma bstan pa'o/ /gzugs dang gzugs med pa dag na/ /mi dge las gzhan/ bcu po de dag ni zag pa dang bcas pa'i sems yin no/ /zag med gnyis/ slob pa dang mi slob pa ste/ de ltar na de dag ni</text></item>
<item><p>123a.1</p><section></section><text>sems bcu gnyis yin no/ /de la/ 'dod sems dge ba las sems dgu/ /mjug thogs su zhes 'og nas 'chad par 'gyur ro/ /'di lta ste/ rang gi sa pa bzhi dang / gzugs na spyod pa gnyis dang / snyoms par 'jug pa'i tshe dge ba dang / </text></item>
<item><p>123a.2</p><section></section><text>nying mtshams sbyor ba'i tshe bsgribs pa'o/ /gzugs med pa na spyod pa ni bsgribs pa kho na'o/ /slob pa dang mi slob pa zhes so/ /de ni brgyad po kho na las/ 'dod pa na spyod pa'i dge ba'i sems de yang ni brgyad kyi mjug thogs su 'byung ste/ rang gi sa pa bzhi dang / gzugs</text></item>
<item><p>123a.3</p><section></section><text>na spyod pa gnyis las te/ ldang ba'i tshe dge ba dang / nyon mongs pa can gyi snyoms par 'jug pas gzir ba'i tshe sa 'og ma'i dge ba la brten pa'i phyir bsgribs pa dang / ldang ba'i tshe slob pa dang mi slob pa dag las so/ /mi dge ba ni bcu dag las/ /slob pa dang mi slob pa</text></item>
<item><p>123a.4</p><section></section><text>ma gtogs pa'o/ /de las bzhi ste/ rang gi sa pa dag kho na'o/ /ji ltar 'dod pa'i khams kyi mi dge ba'i sems kyi bshad pa/ bsgribs de bzhin/ mi dge ba ji lta ba bzhin no/ /ma bsgribs pa ni lnga dag las/ /ma bsgribs la lung du ma bstan pa'i sems ni lnga las te/ </text></item>
<item><p>123a.5</p><section></section><text>rang gi sa pa bzhi dang / gzugs na spyod pa'i dge ba las sprul pa'i sems so/ /de las mjug thogs sems bdun no/ /rang gi bzhi dang / gzugs na spyod pa gnyis te/ sprul pa'i sems kyi mjug thogs su dge ba dang / nying mtshams sbyor ba'i tshe nyon mongs</text></item>
<item><p>123a.6</p><section></section><text>pa can dang / de bzhin du gzugs med pa na spyod pa'i nyon mongs pa can no/ /gzugs na dge las bcu gcig go/ /gzugs med pa na spyod pa ma bsgribs la lung du ma bstan pa ma gtogs pa'o/ /de ni dgu yi mjug thogs su/ /'dod pa na spyod pa'i</text></item>
<item><p>123a.7</p><section></section><text>nyon mongs pa can gnyis dang / gzugs med pa na spyod pa'i ma bsgribs la lung du ma bstan pa ma gtogs so/ /bsgribs pa brgyad las/ 'dod pa na spyod pa'i nyon mongs pa can gnyis dang / slob pa dang / mi slob pa gnyis ma gtogs so/ /de las drug</text></item>
<item><p>123b.1</p><section></section><text>bsgribs pa las rang gi sa pa gsum dang / 'dod pa na spyod pa'i ma bsgribs la lung du ma bstan pa ma gtogs so/ /ma bsgribs pa ni gsum las so/ /ma bsgribs pa ni rang gi sa pa dag kho na las so/ /de las drug ste/ rang gi sa pa gsum dang / 'dod pa na spyod</text></item>
<item><p>123b.2</p><section></section><text>pa'i nyon mongs pa can dag dang / gzugs med pa na spyod pa yang ngo / /gzugs kyi khams kyi ma bsgribs la lung du ma bstan pa ji skad bshad pa ltar/ gzugs med pa'ang de'i tshul lo/ /de na yod pa'i yang rang gi sa pa gsum kho na las 'byung la/ de las kyang</text></item>
<item><p>123b.3</p><section></section><text>rang gi sa pa gsum po dang sa 'og ma pa'i nyon mongs pa can rnams dang drug 'byung ngo / /dge ba las sems dgu dag go/ /gzugs med pa na spyod pa'i dge ba'i sems las ni sems dgu 'byung ste/ 'dod pa na spyod pa'i dge ba dang / 'dod pa dang gzugs na spyod pa'i</text></item>
<item><p>123b.4</p><section></section><text>ma bsgribs la lung du ma bstan pa dag ma gtogs so/ /de drug go/ /rang gi sa pa gsum dang / gzugs na spyod pa'i dge ba dang / slob pa dang mi slob pa dag las so/ /bsgribs pa la bdun/ rang gi sa pa gsum dang / gzugs na spyod pa'i dge ba dang / bsgribs pa dang / </text></item>
<item><p>123b.5</p><section></section><text>'dod pa na spyod pa'i nyon mongs pa can gnyis so/ /de de bzhin/ de yang bdun kho na las 'byung ste/ 'dod pa dang gzugs na spyod pa'i nyon mongs pa can rnams dang / slob pa dang mi slob pa dag ma gtogs so/ /slob pa bzhi las/ khams gsum pa'i dge ba dang slob pa las so/ /</text></item>
<item><p>123b.6</p><section></section><text>de las lnga/ bzhi po de dag nyid dang / mi slob pa'o/ /mi slob pa ni lnga las so/ /bshad ma thag pa'i lnga po de nyid las so/ /de las sems ni bzhi dag go/ /khams gsum pa'i dge ba dag dang / mi slob pa'o/ /sems bcu gnyis rdzogs so// //yang bcu</text></item>
<item><p>123b.7</p><section></section><text>gnyis de dag nyi shur yang / /bshad de/ gsum du skyes nas thob pa dang / /sbyor byung dge rnam gnyis phye nas/ /khams gsum po dag tu skyes nas thob pa dang / sbyor ba las byung ba'i dge ba'i sems rnam pa gnyis su dbye'o/ /rnam smin skyes dang sbyor lam pa/ /bzo yi gnas</text></item>
<item><p>124a.1</p><section></section><text>dang sprul pa dang / /'dod na lung bstan min rnams bzhi/ /gzugs na bzo ma gtogs pa'o/ /gzugs kyi khams na bzo'i gnas ma gtogs te/ de na bzo med pa'i phyir ro/ /de ltar bcu gnyis po de dag nyi shur 'gyur ro/ /yang sems nyi shu po 'di dag las</text></item>
<item><p>124a.2</p><section></section><text>gang gi mjug thogs su gang zhig 'byung ba de brjod de/ 'dod na sbyor ba'i sems las bcu/ /mngon par shes pa'i 'bras bu ma gtogs pa rang gi sa pa bdun dang / gzugs na spyod pa'i sbyor ba las byung ba dang / slob pa dang mi slob pa'o/ /de yang brgyad kyi mjug thogs su rang gi dge</text></item>
<item><p>124a.3</p><section></section><text>ba dang / nyon mongs pa can dag dang / gzugs na spyod pa'i sbyor ba las byung ba dang / nyon mongs pa can dag dang / slob pa dang mi slob pa dag las so/ /skyes nas thog pa'i mjug thogs su dgu/ mngon par shes pa'i 'bras bu ma gtogs pa rang gi sa pa bdun dang / gzugs</text></item>
<item><p>124a.4</p><section></section><text>dang gzugs med pa na spyod pa'i nyon mongs pa can dag go/ /de yang bcu gcig mjug thogs su/ /bcu gcig gi mjug thogs su 'byung zhes bya ba'i don to/ /snga ma bzhin du rang gi sa pa bdun dang / gzugs na spyod pa'i sbyor ba las byung ba dang / /nyon mongs pa can dag dang / </text></item>
<item><p>124a.5</p><section></section><text>slob pa dang mi slob pa dag las so/ /nyon mongs can sems gnyis las bdun/ /snga bzhin rang gi dag kho na'o/ /de dag bcu bzhi'i sems mjug thogs/ /rang gi sa pa bdun dang / sbyor ba las byung ba dang / mngon par shes pa'i 'bras bu ma gtogs pa gzugs na spyod pa bzhi</text></item>
<item><p>124a.6</p><section></section><text>dang / sbyor ba las byung ba ma gtogs pa gzugs med pa na spyod pa gsum las so/ /spyod lam rnam smin skyes phyis brgyad/ /sbyor ba las byung ba dang / mngon par shes pa'i 'bras bu dag ma gtogs pa rang gi sa pa drug dang / gzugs dang gzugs med pa na spyod pa'i nyon mongs</text></item>
<item><p>124a.7</p><section></section><text>pa can dag go/ /de dag bdun po nyid las so/ /sngar bzhin du rang gi sa pa bdun kho na las so/ /bzo'i gnas las drug /sbyor ba las byung ba dang / mngon par shes pa'i 'bras bu dag ma gtogs pa rang gi rnams kho na'o/ /de yang / bdun las/ mngon par shes pa'i 'bras</text></item>
<item><p>124b.1</p><section></section><text>bu ma gtogs pa rang gi dag kho na las so/ /sprul sems phyi nas gnyis/ mngon par shes pa'i 'bras bu rang nyid dang / gzugs na spyod pa'i sbyor ba las byung ba'o/ /de yang gnyis las byung / de kho na las so/ /'dod pa las skyes pa/ brgyad po dag go/ /gzugs gtogs</text></item>
<item><p>124b.2</p><section></section><text>brjod/ sbyor ba las byung las bcu gnyis/ /'dod pa na spyod pa'i dge ba dag dang / mngon par shes pa'i 'bras bu dang / rang gi drug dang / gzugs med pa'i sbyor ba las byung ba dang / slob pa dang / mi slob pa'o/ /de yang sems bcu'i mjug thogs su/ 'dod pa na</text></item>
<item><p>124b.3</p><section></section><text>spyod pa'i sbyor ba las byung ba dang / mngon par shes pa'i 'bras bu dag dang / spyod lam pa dang / rnam par smin pa la skyes pa dag ma gtogs pa rang gi bzhi dang / gzugs med pa na spyod pa'i sbyor ba las byung ba dang / nyon mongs pa can dag dang / slob pa dang mi slob pa</text></item>
<item><p>124b.4</p><section></section><text>dag las so/ /skyes nas thob pa'i mjug thogs brgyad/ /'dod pa na spyod pa'i nyon mongs pa can dag dang / mngon par shes pa'i 'bras bu ma gtogs pa rang gi lnga dang / gzugs med pa na spyod pa'i nyon mongs pa can no/ /de ni lnga las/ mjug thogs su mngon</text></item>
<item><p>124b.5</p><section></section><text>par shes pa'i 'bras bu ma gtogs pa rang gi dag kho na las so/ /bsgribs las dgu/ 'dod pa na spyod pa'i dge ba dang / nyon mongs pa can dag ste/ bzhi dang / mngon par shes pa'i 'bras bu ma gtogs pa rang gi lnga'o/ /de yang sems ni bcu gcig las/ 'dod</text></item>
<item><p>124b.6</p><section></section><text>pa na spyod pa'i skyes nas thob pa dang / spyod lam pa dang / rnam par smin pa las skyes pa dag dang / mngon par shes pa'i 'bras bu ma gtogs pa rang gi lnga dang / sbyor ba las byung ba ma gtogs pa gzugs med pa na spyod pa gsum las so/ /rnam smin skyes dang spyod lam</text></item>
<item><p>124b.7</p><section></section><text>las/ /bdun no/ /'dod pa na spyod pa'i nyon mongs pa can dag dang / sbyor ba las byung ba dang / mngon par shes pa'i 'bras bu ma gtogs pa rang gi gzhi dang gzugs med pa na spyod pa'i nyon mongs pa can no/ /de dag lnga nyid las/ mngon par shes pa'i 'bras bu ma gtogs pa</text></item>
<item><p>125a.1</p><section></section><text>rang gi dag kho na las so/ /sprul sems las gnyis/ rang gi sbyor ba las byung ba dang / mngon par shes pa'i 'bras bu dag kho na'o/ /de gnyis las/ de kho na las so/ /gzugs su gtogs pa bshad nas/ gzugs med par gtogs par brjod do/ </text></item>
<item><p>125a.2</p><section></section><text>gzugs med gtogs pa'i mjug thogs su/ /sbyor ba las byung sems bdun no/ /gzugs na spyod pa'i sbyor ba las byung ba dang / rang gi bzhi dang / slob pa dang mi slob pa'o/ /de drug las gzugs na spyod pa'i sbyor ba las byung ba dang / rnam par smin pa las skyes pa ma gtogs</text></item>
<item><p>125a.3</p><section></section><text>pa rang gi gsum dang / slob pa dang mi slob pa dag las so/ /skyes nas thob pa'i/ mjug thogs su ni sems bdun te/ /rang gi bzhi dang / sa 'og ma'i nyon mongs pa can dag go/ /de yang bzhi las/ rang gi dag kho na las so/ /bsgribs las brgyad/ rang gi bzhi dang / </text></item>
<item><p>125a.4</p><section></section><text>gzugs na spyod pa'i sbyor ba las byung ba dang / nyon mongs pa can dag dang / 'dod pa na spyod pa'i nyon mongs pa can dag go/ /de yang bcu yi mjug thogs su/ /rang gi bzhi dang / 'dod pa dang / gzugs na spyod pa'i skyes nas thob pa dang / spyod lam pa dang / rnam par smin pa</text></item>
<item><p>125a.5</p><section></section><text>las skyes pa dag las so/ /rnam smin skyes las drug /sbyor ba las byung ba ma gtogs pa rang gi gsum dang / 'og ma'i nyon mongs pa can gsum mo/ /bzhi las/ de yang rang gi dag kho na las so/ /slob pa'i mjug thogs drug /khams gsum pa'i sbyor ba las byung ba</text></item>
<item><p>125a.6</p><section></section><text>rnams dang / 'dod pa na spyod pa'i skyes nas thob pa dang / slob pa dang mi slob pa'o/ /de yang bzhi las/ sbyor ba las byung ba gsum dang / slob pa las so/ /mi slob pa las ni lnga ste/ slob pa'i gcig pu ma gtogs pa slob pa'i mjug thogs su lnga po ji lta ba bzhin no/ /</text></item>
<item><p>125a.7</p><section></section><text>de yang de gnyis las/ mi slob pa ni lnga kho na las te/ sbyor ba las byung ba gsum dang / slob pa dang mi slob pa dag las so/ /ci'i phyir sbyor ba las byung ba'i sems kyi mjug thogs su ni rnam par smin pa las skyes pa dang / spyod lam pa dang / bzo'i gnas pa'i sems dag</text></item>
<item><p>125b.1</p><section></section><text>'byung la/ sbyor ba las byung ba ni de dag las ma yin zhe na/ mngon par 'du byed zhugs pa'i phyir/ /stobs chung phyir dang 'bad med phyir/ /sbyor ba las byung rjes mthun min/ /de'i phyir de yi mjug thogs min/ /de la gsum ste/ 'byung ba'i sems kyang mngon par 'du bya ba med</text></item>
<item><p>125b.2</p><section></section><text>pas sbyor ba las byung ba'i mjug thogs su dngos po'i don du rab tu skye'o/ /de lta na 'o na ni nyon mongs pa can dag las kyang sbyor ba las byung ba 'byung bar mi 'gyur te/ mi mthun pa'i phyir ro/ /nyon mongs can las mi mthun kyang / /nyon mongs kun 'byung yongs shes phyir/ /</text></item>
<item><p>125b.3</p><section></section><text>sbyor ba las byung kun du 'byung / /mngon par sbyor ba la rigs so/ /de la yang / slob dang mi slob sbyor byung dang / /gzugs gtogs las ni 'dod spyod pa/ /de las de ni 'bad med min/ /gzugs med spyod pa'i nyon mongs las/ /gzugs spyod skyes nas thob mi 'gyur/ /gzugs</text></item>
<item><p>125b.4</p><section></section><text>spyod nyon mongs can las ni/ /'dod gtogs mi gsal gsal phyir ro/ /tshig le'ur byas pa 'di dag kyang 'grel pa kho na bsdus pa yin pas rnam par phye'o/ /gang dag sems bcu gnyis bshad pa de dag las/ sems gang la du zhig rnyed ce na/ khams gsum pa yi</text></item>
<item><p>125b.5</p><section></section><text>nyon mongs can/ /drug dang drug dang gnyis rnyed do/ /'dod pa na spyod pa'i nyon mongs pa can gyi sems mngon du gyur na sems drug rnyed do/ the tshom gyis dge ba'i rtsa ba'i nying mtshams sbyor ba dang / khams su slar ldog pa'i phyir ro/ /khams su slar ldog pa dang / dngos su nyams pa las mi dge ba dang / </text></item>
<item><p>125b.6</p><section></section><text>bsgribs la lung du ma bstan pa dag dang / gzugs na spyod pa'i nyon mongs pa can dang / yongs su nyams na gzugs med na spyod pa'i nyon mongs pa can dang / slob pa'o/ /gzugs na spyod pa'i nyon mongs pa can la yang drug rnyed de/ khams su slar ldog pa las gzugs na spyod pa gsum dang / 'dod</text></item>
<item><p>125b.7</p><section></section><text>pa na spyod pa'i ma bsgribs la lung du ma bstan pa dang / yongs su nyams pa las gzugs med pa'i nyon mongs pa can dang / slob pa'o/ /gzugs med pa na spyod pa'i nyon mongs pa can la ni gnyis rnyed de/ yongs su nyams pa las nyon mongs pa can de nyid dang / slob pa'o/ /gzugs skyes dge</text></item>
<item><p>126a.1</p><section></section><text>la gsum dag go/ /dge ba de nyid dang / 'dod pa dang gzugs na spyod pa'i ma bsgribs la lung du ma bstan pa dag go/ /slob pa la bzhi/ slob pa de nyid dang / 'dod pa dang gzugs na spyod pa'i ma bsgribs la lung du ma bstan pa dag dang / gzugs med pa'i</text></item>
<item><p>126a.2</p><section></section><text>dge ba'o/ /'phags pa'i lam gyis 'dod pa dang gzugs kyi khams las 'dod chags dang bral bar byed pa na'o/ /lhag la de/ sems gang la rnyed pa ma bshad pa de la ni de nyid rnyed par blta bar bya'o/ /bsdu ba'i tshigs su bcad pa ni/ skye dang snyoms par 'jug pa</text></item>
<item><p>126a.3</p><section></section><text>dang / /'dod chags bral dang yongs nyams dang / /dge ba'i nying mtshams sbyor ba'i tshe/ /sems de ldan pa min las rnyed/ /ces bya'o/ /dbang po bstan pa zhes bya ba mdzod kyi gnas gnyis pa'o// //khams gsum gyi dbye bas sems la sogs pa</text></item>
<item><p>126a.4</p><section></section><text>rnams kyi dbye ba bshad nas/ de nyid ma bshad pas de brjod par bya ste/ dmyal ba yi dgas dud 'gro dang / /mi rnams dang ni lha drug dag /'dod pa'i khams yin/ 'gro ba bzhi dang / lha'i ris drug po 'di lta ste/ rgyal chen bzhi pa rnams dang / sum cu rtsa gsum</text></item>
<item><p>126a.5</p><section></section><text>pa rnams dang / 'thab bral ba rnams dang / dga' ldan pa rnams dang / 'phrul dga' ba rnams dang / gzhan 'phrul dbang byed pa rnams te/ 'di rnams ni 'dod pa'i khams yin no/ /dmyal ba dang / gling dbye ba las de nyi shu/ /gnas rnams zhes bya ba tshig</text></item>
<item><p>126a.6</p><section></section><text>lhag ma'o/ /dmyal ba chen po brgyad de/ yang sos dang / thig nag dang / bsdus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / gling bzhi dang / yi dgas dang / dud 'gro zhes bya ba gnas nyi shu po 'di</text></item>
<item><p>126a.7</p><section></section><text>dag 'dod pa'i khams so/ /'dod pa'i khams 'di'i gong ma'i gnas dag bcu bdun ni/ gzugs khams yin/ ji ltar yin zhe na/ der so so yi/ bsam gtan sa ni gsum pa yin/ /bzhi pas ni brgyad pa yin/ /zhes bya ba smos te/ de la bsam</text></item>
<item><p>126b.1</p><section></section><text>gtan dang po na ni tshangs ris rnams dang / tshangs pa'i mdun na 'don rnams dang / tshangs chen rnams so/ /gnyis pa na ni 'od chung rnams dang / tshad med 'od rnams dang / 'od gsal rnams so/ /gsum pa na ni dge chung rnams dang / tshad med dge rnams dang / dge</text></item>
<item><p>126b.2</p><section></section><text>rgyas rnams so/ /bzhi pa na ni sprin med 'od rnams dang / bsod nams skyes rnams dang / 'bras bu che rnams dang / mi che ba rnams dang / mi gdung ba rnams dang / gya nom snang rnams dang / shin tu mthong rnams dang / 'og min rnams zhes bya ba gnas bcu bdun po 'di dag</text></item>
<item><p>126b.3</p><section></section><text>ni gzugs kyi khams so/ /gzugs med khams na gnas med do/ /skye ba las ni rnam pa bzhi/ /'di lta ste/ nam mkha' mtha' yas skye mched dang / rnam shes mtha' yas skye mched dang / ci yang med pa'i skye mched dang / 'du shes med 'du shes med min skye mched do/ /der</text></item>
<item><p>126b.4</p><section></section><text>ni ris dang srog la yang / /sems kyi rgyud ni rten yin/ khams gsum po bshad pa gang yin pa/ der ni dmyal sogs 'gro ba lnga/ /rang gi ming gis bstan de dag /gang gis na de dag khams gsum dag tu zhes bya ba la/ ci 'gro ba la ma gtogs pa'i khams dag cig yod</text></item>
<item><p>126b.5</p><section></section><text>dam zhe na/ yod de/ khams rnams ni dge ba dang / nyon mongs pa can dang / snod dang / srid pa bar ma pa'i rang bzhin dag kyang yin no/ /yang 'gro ba lnga po dag gang yin pa de dag /nyon mongs can min lung bstan min/ /sems can zhes bya bar srid min/ /'gro ba lnga ni ma</text></item>
<item><p>126b.6</p><section></section><text>bsgribs la lung du ma bstan pa nyid do/ /de lta ma yin na 'gro ba 'chol bar 'gyur ro/ /sems can zhes bya ba nyid yin yang srid pa bar ma'i rang bzhin ni ma yin no/ /'gro ba lnga pa'i khams gsum 'di nyid du/ lus dang 'du shes tha dad dang / /lus tha dad cing 'du shes</text></item>
<item><p>126b.7</p><section></section><text>gcig/ /bzlog dang lus dang 'du shes gcig /gzugs can ma yin gsum po dag /rnam shes gnas pa bdun/ rim pa bzhin du rig par bya'o/ /mdo las/ sems can dus tha dad cing 'du shes tha dad pa dag kyang yod do/ /'di lta ste/ mi rnams dang lha kha cig go/ /</text></item>
<item><p>127a.1</p><section></section><text>de yang 'dod pa na spyod pa rnams dang / bsam gtan dang po pa dang por byung ba ma gtogs pa rnams so/ /sems can gzugs can lus tha dad cing 'du shes gcig pa dag kyang yod de/ 'di lta ste tshangs ris kyi lha gang dag dang por byung ba de dag go/ /de dag</text></item>
<item><p>127a.2</p><section></section><text>thams cad ni 'di snyam du bdag cag ni tshangs pa 'dis phyung ngo snyam du shes par 'gyur la/ tshangs pa yang 'di dag ni bdag gis phyung ngo snyam du'o/ /sems can gzugs can lus gcig cing 'du shes tha dad pa dag kyang yod de/ 'di lta ste 'od gsal gyi lha rnams so/ /</text></item>
<item><p>127a.3</p><section></section><text>'dir ni mtha' smos pas bsam gtan gnyis pa mtha' dag smos par rig par bya'o/ /sems can gzugs can lus gcig cing 'du shes gcig pa dag kyang yod de/ 'di lta ste dge rgyas kyi lha rnams so/ /'du shes gcig pa dag ces bya ba ni bde bar 'du shes pa dag go/ /de</text></item>
<item><p>127a.4</p><section></section><text>la bsam gtan dang po ni nyon mongs pa can gyi 'du shes su 'du shes gcig pa dag yin no/ /gnyis pa ni dge bas 'du shes tha dad pa dag yin no/ /gsum pa ni rnam par smin pa las byung bas 'du shes gcig pa dag yin no/ /gzugs med pa gsum po ni mdo las ji skad 'byung ba ste/ </text></item>
<item><p>127a.5</p><section></section><text>de ltar na/ de dag ni rnam pa gnas pa bdun yin no/ /ci'i phyir lhag ma rnam par shes pa ma yin zhe na/ 'di ltar/ lhag ma/ de 'joms byed ldan/ lhag ma gang zhig ce na/ ngan 'gro rnams dang / bsam gtan bzhi pa dang / srid pa'i rtse mo'o/ /'di dag na rnam par shes</text></item>
<item><p>127a.6</p><section></section><text>pa 'joms par byed pa dag yod pa'i phyir ro/ /de la ngan song na ni 'joms par byed pa sdug bsngal gyi tshor ba'o/ /bsam gtan bzhi pa na ni 'du shes med pa pa'o/ /srid pa'i rtse mo na ni 'gog pa'i snyoms par 'jug pa'o/ /rnam par shes pa gnas pa bdun po ji skad</text></item>
<item><p>127a.7</p><section></section><text>bshad pa de dag dang / srid rtse dang / 'du shes med pa'i sems can rnams/ /sems can gyi ni gnas dgur bshad/ /'di dag tu sems can rnams rang dga' bas kun du gnas so/ /mi 'dod bzhin gnas phyir gzhan min/ /ngan song dag tu ni sems can</text></item>
<item><p>127b.1</p><section></section><text>rnams mi 'dod bzhin du las kyi srin pos kun du gnas su 'jug go/ /mdo gzhan las ni rnam par shes pa gnas pa bdun zhes gsungs/ gzhan las ni/ gnas pa dag ni yang bzhi ste/ rnam par shes pa gzugs su nye bar 'gro ba dang / tshor bar nye bar 'gro ba dang / </text></item>
<item><p>127b.2</p><section></section><text>'du shes su nye bar 'gro ba dang / 'du byed du nye bar 'gro ba'o/ /de dag gi rang bzhin ci zhe na/ zag pa dang bcas pa'i phung po bzhi/ de dag kyang / rang gi sa pa nyid/ sa gzhan du ni ma yin no/ /ci'i phyir zhe na/ gnas pa ni rten pa ma yin na skal ba mi mnyam pa'i sa pa'i</text></item>
<item><p>127b.3</p><section></section><text>phung po dag ni rnam par shes pa srid pa'i dbang gis mi rten pa'i phyir ro/ /ci'i phyir rnam par shes pa la rnam par shes pa zhes mi bya zhe na/ dper na rnam par shes pa gnas pa bdun bzhin no/ /bdun la rigs te/ de la bye brag med par ni skye ba'i skye mched kyis bsdus pa'i phung po dag las mngon par</text></item>
<item><p>127b.4</p><section></section><text>dga' ba dang bcas pa'i rnam par shes pa 'jug na rnam par shes pa la rnam par shes pa gnas pa zhes bya'o/ /so sor dbye na ni ji ltar gzugs la sogs pa kun nas nyon mongs par byed pa yin pa ltar/ rnam par shes pa 'ba' zhig ni de lta ma yin te/ de lta bas na rnam par shes pa</text></item>
<item><p>127b.5</p><section></section><text>gnas pa bzhi dag tu/ rnam shes 'ba' zhig gnas par ma bshad do/ /yang ci rnam par shes pa gnas pa bdun gyis bzhi bsdus sam/ 'on te bzhis bdun bsdus she na/ bdun gyis bzhi yang ma yin la/ bzhis kyang bdun ma yin no/ /bsdu na mu bzhi yin no/ /bdun</text></item>
<item><p>127b.6</p><section></section><text>gyis bsdus la bzhis ma yin pa yang yod de zhes bya ba de lta bu la sogs pa ste/ mu dang po ni bdun dag tu rnam par shes pa gang yin pa'o/ /gnyis pa ni ngan song rnams dang / bsam gtan bzhi pa rnams dang / srid pa'i rtse mo na rnam par shes pa ma gtogs pa'i phung</text></item>
<item><p>127b.7</p><section></section><text>po rnams so/ /gsum pa ni bdun dag tu phung po bzhi rnams so/ /bzhi pa ni ngan song dag gi rnam par shes pa'o/ /'gro ba la sogs pa'i bye brag gis tha dad pa'i khams gsum bshad pa gang yin pa/ der ni sgo nga las skyes sogs/ /sems can skye gnas bzhi</text></item>
<item><p>128a.1</p><section></section><text>dag tu/ /rig par bya ste/ sgo nga las skyes pa'i dang / mngal las skyes pa'i dang / drod gsher las skyes pa'i dang / rdzus te skyes pa'i skye gnas so/ /'dir sems can rnams 'chol bar 'gyur zhing skye ba thun mong ba'i phyir 'dre bar 'gyur</text></item>
<item><p>128a.2</p><section></section><text>bas skye gnas so/ /yang 'gro ba gang na skye gnas du zhig yod ce na/ smras pa/ mi dang dud 'gro rnam pa bzhi/ /dmyal ba rnams dang lha rnams dang / /srid pa bar ma rdzus te skye/ /mi dang dud 'gro dag rnam pa bzhi ci rigs par brjod par bya'o/ /dmyal ba dang / </text></item>
<item><p>128a.3</p><section></section><text>srid pa bar ma dang / lha thams cad rdzus te skye'o/ /yi dgas mngal nas skye ba 'ang yin/ /rdzus te skye ba dag kyang yin no/ /srid pa bar ma zhes bya ba de ci zhe na/ 'dir gang skye dang 'chi ba yi/ /srid pa'i bar du 'byung ba'o/ /'gro ba'i bar ma yin pa'i phyir srid</text></item>
<item><p>128a.4</p><section></section><text>pa'i bar ma'o/ /ji ltar na 'di skyes pa yang yin la/ 'byung ba yang ma yin zhe na/ bgrod pa'i yul du ma phyin phyir/ /srid pa bar ma byung ba min/ /son pa ni byung ba yin na 'di yang bgrod par bya ba'i yul du son pa ma yin te/ de lta bas na byung ba ma yin no/ /'chi</text></item>
<item><p>128a.5</p><section></section><text>ba'i srid pa chad pa kho na las skye ba'i srid pa 'byung ngo zhes kha cig gi'o/ /de yang / 'bru yi rgyun dang chos mthun phyir/ /srid pa chad las 'byung ba min/ /rgyun gyis 'jug pa'i chos rnams ni rgyun mi chad par yul gzhan dag tu 'byung bar mthong ste/ dper na</text></item>
<item><p>128a.6</p><section></section><text>'bru'i rgyun lta bu'o/ /chad nas 'byung ba yang mthong ste/ dper na me long la sogs pa dag gi nang du gzugs las gzugs brnyan lta bu'o zhes zer ro/ /gzugs brnyan ma grub phyir ba dang / /mi 'dra'i phyir na dpe ma yin/ /gzugs brnyan zhes bya ba</text></item>
<item><p>128a.7</p><section></section><text>gzhan kho na zhig 'byung ngo zhes bya ba de ni ma grub ste/ grub tu zin yang mi 'dra ba'i phyir dpe ma yin no/ /'o na ji ltar ma grub ce na/ gcig na lhan cig gnyis med phyir/ /yul de nyid na me long gi gzugs kyang snang gzugs brnyan kyang snang / rten gyi 'byung ba tha dad pa'i</text></item>
<item><p>128b.1</p><section></section><text>phyir yul gcig tu gzugs gnyis lhan cig 'byung ba ni med de/ re zhig ma grub pa'i phyir te/ de lta bu yin no/ /ji ltar mi 'dra zhe na/ rgyun min phyir/ ji ltar 'chi ba'i srid pa'i skye ba'i srid pa lta bur gzugs brnyan ni gzugs kyi rgyun du gyur pa ma yin te/ me long gi rgyud</text></item>
<item><p>128b.2</p><section></section><text>dang 'brel pa'i phyir dang / lhan cig 'byung ba'i phyir ro/ /rgyun la rgyun mi 'chad par 'byung bar brjod pa'i phyir dpe mi 'dra ba yin no/ /gzugs brnyan ni gnyis las 'byung phyir/ gzugs brnyan gyi gzugs dang me long gnyis las 'byung bar 'gyur te/ skye ba'i</text></item>
<item><p>128b.3</p><section></section><text>srid pa yang 'chi ba'i srid pa dang gzhan la ni mi 'byung bas mi 'dra'o/ /de bas na srid pa bar ma ni yod do/ /mgur nas gsungs phyir yod do/ /mdo las srid pa ni bdun te/ dmyal ba'i srid pa dang / dud 'gro'i srid pa dang / yi dgas kyi srid pa dang / lha'i srid pa</text></item>
<item><p>128b.4</p><section></section><text>dang / mi yi srid pa dang / las kyi srid pa dang / srid pa bar ma'o zhes gsungs so/ /dri za gnas gsum mngon du gyur pas ma'i mngal du bu chags par 'gyur te/ ma rung zhing zla mtshan dang ldan pa dang / pha ma la chags par gyur cing phrad pa dang / dri za yang nye bar gnas</text></item>
<item><p>128b.5</p><section></section><text>par gyur na'o/ /srid pa bar ma ma gtogs pa dri za gang zhig yin/ de'i phyir bar ma'i srid pa ni yod do/ /lngar gsungs pa/ bar ma dor yongs su mya ngan las 'da' ba la sogs pa phyir mi 'ong ba lngar gsungs la/ srid pa bar ma med na ji lta bur ma dor yongs su mya</text></item>
<item><p>128b.6</p><section></section><text>ngan las 'das pa 'byung / 'di las kyang 'gro ba'i mdo sde las/ skyes bu dam pa'i 'gro ba bdun/ /zhes bya ba'i mdo las dus dang yul gyi khyad par gyi bye brag bar ma dor yongs su mya ngan las 'da' ba gsum du bshad de/ dper na lcags kyi tsha tsha bzhin no zhes bya ba de'i phyir</text></item>
<item><p>128b.7</p><section></section><text>yang yod do/ /yang 'gro ba gang du 'gro bar 'gyur ba'i srid pa bar ma'i sha tshugs ji lta bu zhig mngon par 'grub ce na/ de ni 'phen pa gcig pa'i phyir/ /sngon dus srid 'byung sha tshugs can/ /las gang gis 'gro ba 'phen pa de nyid kyis der phyin par bya ba'i phyir srid pa bar ma yang 'phen te/ / </text></item>
<item><p>129a.1</p><section></section><text>de'i phyir de ni 'gro ba gang du 'gro ba der dus snga ma'i srid pa 'byung bar 'gyur ba de'i sha tshugs lta bur 'gyur ro/ /yang srid pa snga ma zhes bya ba 'di gang yin zhe na/ de ni 'chi ba'i snga rol te/ skye ba'i skad cig phan chad do/ /skye ba'i skad cig phan chad nas 'chi ba'i skad cig ma gtogs pa ni snga ma'i srid pa</text></item>
<item><p>129a.2</p><section></section><text>yin no/ /srid pa bar ma de yang / ris mthun lha mig dag pas mthong / /srid pa bar ma ris mthun pa dag kho nas mthong ngo / /gang dag la lha'i mig rnam par dag pas mngon par shes pa las byung ba de dag gis kyang 'di mthong ngo / /las kyi rdzu 'phrul shugs dang ldan/ /rdzu 'phrul ni nam</text></item>
<item><p>129a.3</p><section></section><text>mkha' la 'gro'o/ /las kyi rdzu 'phrul byed pas na las kyi rdzu 'phrul lo/ /de'i shugs ni las kyi rdzu 'phrul gyi shugs te mgyogs pa nyid do/ /de 'di la yod pas na las kyi rdzu 'phrul gyi shugs dang ldan pa'o/ /dbang po kun tshang / dbang po lnga char tshang ba'o/ /thogs med ldan/ 'di la gang</text></item>
<item><p>129a.4</p><section></section><text>du yang thogs pa med pa'o/ /mi zlogs/ srid pa bar ma dor nas lha'i srid pa bar ma'am/ gzhan du 'gyur ba ni mi srid do/ /kham gyi zas kyis gnas pa yin yang rags pa ni mi za ste/ 'on kyang de ni dri za'o/ /de ni dri za ba zhes bya ba'i don to/ /yang 'gro ba'i yul du phyin par bya ba'i phyir</text></item>
<item><p>129a.5</p><section></section><text>'byung ba'i srid pa bar ma de ni/ blo na phyin ci log gyur pas/ /rtse dgas 'gro ba'i yul du 'gro/ /de ni las kyi mthu las byung ba'i mig gis rang gi skye ba'i yul thag ring po na 'dug kyang mthong ngo / /des de na pha ma nyal po byed pa de mthong nas pho zhig yin na ni ma la pho'i 'dod chags skye'o/ /</text></item>
<item><p>129a.6</p><section></section><text>bzlog pa la ni khong khro ba ste/ /de de gnyis kyis phyin gyi log tu gyur pas yul der phyin pa dang / dga' ba 'dod nas gnas skabs der bdag nyid mos so/ /re zhig sgo nga la skye ba dang / mngal las skye ba'i skye gnas su 'jug pa ni de lta bu'o/ /dri dang gnas la mngon 'dod gzhan/ /</text></item>
<item><p>129a.7</p><section></section><text>drod gsher las skye ba'i skye gnas su skye ba ni/ las ji lta ba bzhin du skye ba'i gnas gtsang ma'am mi gtsang ba'i dri 'dod pas 'gro'o/ /rdzus te skye ba'i skye gnas su skye ba ni gnas 'dod pas so/ /de la lha'i srid pa bar ma ni stan las ldang ba bzhin du gyen du 'gro'o/ /mi dang / dud 'gro</text></item>
<item><p>129b.1</p><section></section><text>dang / yi dgas rnams kyi ni mi la sogs pa bzhin no/ /dmyal ba yi ni spyi'u tshugs yin/ /yang dag sdom dang dka' thub can/ /drang srong rnams la skur 'debs pa/ /rkang pa gyen bstan spyi tshugs su/ /de dag dmyal ba rnams su lhung / /zhes tshigs su bcad pa de mngon par</text></item>
<item><p>129b.2</p><section></section><text>brjod pa'i phyir ro/ /mdo las mngal du 'jug pa ni bzhi gsungs te/ de la gcig ni shes bzhin du 'jug go/ /gnas pa dang 'byung ba ni shes bzhin du ma yin no/ /gzhan ni gnas pa yang / yang zhes bya ba'i sgras ni 'jug pa yang ngo / /gzhan ni/ 'byung ba'ang / shes bzhin</text></item>
<item><p>129b.3</p><section></section><text>du 'jug pa dang gnas pa yang ngo / /gzhan ni thams cad rmongs/ la la ni shes bzhin ma yin par byed do/ /de yang ni sgo nga las skyes rtag tu'o/ /sems can sgo nga las skyes pa ni rtag tu rmongs par byed do/ /yang 'dir bstan pa/ mngal du 'jug pa gsum dag ste/ /</text></item>
<item><p>129b.4</p><section></section><text>'khor los sgyur dang rang byung gnyis/ /'khor los sgyur ba dang / rang byung sangs rgyas dang / rdzogs pa'i sangs rgyas dag ste/ 'og nas go rims bzhin zhes 'chad par 'gyur ro/ /las sam ye shes sam gnyis ka /rgya che'i phyir na go rims bzhin/ /las rgya chen po</text></item>
<item><p>129b.5</p><section></section><text>bsod nams rgya chen po byed pa rnams ni dang po yin no/ /ye shes rgya chen po thos pa mang po dang rab tu 'byed pa byed pa rnams ni gnyis pa yin no/ /bsod nams kyi las dang ye shes rgya che ba rnams ni gsum pa yin no/ /gal te sems can thams cad la mngal du 'jug</text></item>
<item><p>129b.6</p><section></section><text>pa yod na bdag yod par 'gyur ro zhe na bdag med/ bdag ji lta bu zhig ce na/ gang phung po 'di bdag 'dor zhing phung po gzhan du nying mtshams sbyor ro zhes bya bar rtog pa'o/ /'o na bdag ji lta bu zhig mi dgag ce na/ phung po tsam nyid do/ /gal te phung po tsam kho na la bdag</text></item>
<item><p>129b.7</p><section></section><text>ces 'dogs na de la dgag pa med do/ /de ltar na 'o na phung po bdag nyid 'jig rten gzhan du 'pho'o zhes bya bar 'gyur ro zhe na/ de dag ni mi 'pho ste/ nyon mongs las kyis mngon 'dus byas/ /srid pa bar ma'i rgyun gyis ni/ /mar me bzhin du mngal du 'gro/ /phung</text></item>
<item><p>130a.1</p><section></section><text>po rnams ni skad cig ma ste/ de dag la ni 'pho ba'i mthu med kyi nyon mongs pa rnams dang las rnams kyis yongs su bsgos pa'i phung po tsam gyi srid pa bar ma zhes bya ba'i rgyun gyis ma'i mngal du 'gro ste/ dper na mar me bzhin no/ /de yang / ji ltar 'phangs bzhin</text></item>
<item><p>130a.2</p><section></section><text>rim gyis rgyun/ /skyes nas las dang nyon mongs kyis/ /'jig rten pha rol dag tu 'gro/ /tshe'i las tha dad pa'i phyir phung po'i rgyun thams cad kyis 'phen par 'dra ba ni ma yin pas/ de'i phyir gang zhig ji srid du 'phangs pa de srid nur nur po la sogs pa'i rim gyis skye</text></item>
<item><p>130a.3</p><section></section><text>bar 'gyur te/ dbang po rnams yongs su smin nas ni nyon mongs pa rnams kun du spyod cing las rnams kyang nye bar sog par 'gyur ro/ /de dag lus zhig nas yang snga ma bzhin du srid pa bar ma'i rgyun gyis 'jig rten pha rol du 'gro ste/ de ltar/ srid pa'i 'khor lo thog ma</text></item>
<item><p>130a.4</p><section></section><text>med/ /rnam pa des na las dang nyon mongs pa'i rgyu las byung ba'i skye ba dang / yang de las byung ba'i las dang nyon mongs pa rnams dang / yang de dag las skye ba yin pas na srid pa'i 'khor lo thog ma med pa yin par rig par bya'o/ /de ltar phung po'i rgyun skye ba'i gnas skabs gsum</text></item>
<item><p>130a.5</p><section></section><text>bstan pa gang yin pa de ni/ rten cing 'brel par 'byung ba yi/ /yan lag bcu gnyis cha gsum mo/ /de la yan lag bcu gnyis po ni ma rig pa nas rga shi'i bar ro/ /cha gsum ni sngon gyi dang / phyi ma'i mtha' dang / bar ma'i skye ba dag go/ /de yang / sngon dang phyi mtha' gnyis</text></item>
<item><p>130a.6</p><section></section><text>gnyis dang / /bar du brgyad/ ma rig pa dang 'du byed rnams ni sngon gyi mthar ro/ /skye ba dang rga shi ni phyi ma'i mthar ro/ /lhag ma brgyad ni bar du'o/ /de dag kyang / yongs rdzogs ldan la/ 'byung ste/ gang zhig gnas skabs 'di thams cad la reg pa gang bar ma do kho nar</text></item>
<item><p>130a.7</p><section></section><text>'chi ba yang ma yin la/ gzugs dang gzugs med pa na spyod pa yang ma yin no/ /de la/ ma rig nyon mongs sngon gnas skabs/ /tshe snga ma la nyon mongs pa'i gnas skabs gang yin pa de ni 'di la ma rig pa zhes bya'o/ /'du byed dag ni sngon las kyi/ /gnas skabs</text></item>
<item><p>130b.1</p><section></section><text>zhes bya bar sbyar te/ tshe snga ma'i bsod nams la sogs pa'i las kyi gnas skabs gang yin pa de ni 'du byed rnams zhes bya ste/ las gang gis 'dir rnam par smin pa'o/ /rnam shes mtshams sbyor phung po yin/ /ma'i mngal du nying mtshams sbyor ba'i skad cig ma la phung po lnga ni</text></item>
<item><p>130b.2</p><section></section><text>rnam par shes pa yin no/ /ming dang gzugs ni de phan chad/ /skye mched drug dod tshun chad do/ /mtshams sbyor ba'i sems phan chad ji srid du skye mched drug ma dod kyi bar skabs de ni ming dang gzugs zhes bya'o/ /de ni gsum 'dus tshun chad do/ /skye mched drug dod nas ji srid du</text></item>
<item><p>130b.3</p><section></section><text>dbang po dang yul dang rnam par shes pa dang gsum ma 'dus pa de srid kyi gnas skabs de ni skye mched drug ces bya'o/ /reg pa bde sdug la sogs kyi/ /rgyu shes nus pa tshun chad do/ /reg pa ni de srid du 'byung ste/ ji srid du tshor ba gsum gyi rgyu ba yongs su gcod par mi nus pa'i bar ro/ /</text></item>
<item><p>130b.4</p><section></section><text>yongs su gcod nus nas ni/ tshor 'khrig tshun chad/ tshor ba'i gnas skabs ni ji srid du 'khrig pa'i 'dod chags kun du mi spyod pa'i bar ro/ /srid pa ni/ longs spyod 'khrig pa'i chags can gyi/ /'dod pa'i yon tan dang / 'khrig pa'i 'dod chags kun du spyod pa'i gnas</text></item>
<item><p>130b.5</p><section></section><text>skabs ji srid du yul yongs su tshol ba la ma zhugs pa ni sred pa'o/ /nye bar len pa longs spyod rnams/ /thob par bya phyir yongs rgyug pa'i/ /gnas skabs gang du yul thob par bya ba'i phyir yongs su tshol ba la zhugs pa thams cad du rgyug pa de ni len pa'o/ /de ltar</text></item>
<item><p>130b.6</p><section></section><text>yongs su rgyug pa na/ de srid 'bras bu 'byung ba yi/ /las byed de ni srid pa yin/ /de yul rnams thob par bya ba'i phyir yongs su rgyug pa na yang srid pa'i las sogs pa de ni de'i srid pa yin no/ /las des kyang 'di nas tshe phyi mar nying mtshams sbyor bar 'gyur te/ nying mtshams</text></item>
<item><p>130b.7</p><section></section><text>sbyor ba/ de ni/ skye ba yin/ 'dir rnam par shes pa'i yan lag gang yin pa de ni tshe gzhan du skye ba yin no/ /de phan chad/ tshor ba'i bar ni rga shi yin/ /skye ba phan chad tshor ba'i gnas skabs kyi bar ni rga shi yin te/ de la yan lag bzhi po ming dang gzugs dang / skye mched drug</text></item>
<item><p>131a.1</p><section></section><text>dang / reg pa dang / tshor ba gang dag yin pa de dag nyid gzhan dag tu rga shi yin no/ /rten cing 'brel par 'byung ba mang po yod kyang / 'di ni gnas skabs par 'dod lo/ /gtso bo'i phyir na yan lag bsgrags/ /ma rig pa la sogs pa gtso bo yin pa'i gnas</text></item>
<item><p>131a.2</p><section></section><text>skabs su ni ma rig pa la sogs pa dag kho nar gsungs so/ /sems can du ston pa kho na'i rten cing 'brel pa cha gsum gsungs pa yang / sngon dang phyi mtha' bar dag la/ /rmongs pa rnam par bzlog phyir ro/ /ji ltar sngon gyi mtha' las bar ma 'byung ba dang / bar ma las phyi ma'i</text></item>
<item><p>131a.3</p><section></section><text>mtha' zhes bya ba rmongs pa 'di rnam par bzlog pa'i phyir cha gsum pa dang sems can du ston pa gsungs so/ /rten cing 'brel par 'byung ba de yang 'dir nyon mongs pa dang / las dang / gzhi'i rang bzhin te/ de la/ nyon mongs gsum mo/ /ma rig pa dang / sred pa dang / len pa rnams</text></item>
<item><p>131a.4</p><section></section><text>so/ /las gnyis so/ /'du byed dag dang / srid pa'o/ /gzhi bdun/ lhag ma rnam par shes pa la sogs pa yan lag ni gzhi'i rang bzhin yin te/ las dang nyon mongs pa'i rten yin pa'i phyir ro/ /ji ltar gzhi yin pa/ de bzhin 'bras bu yin/ yan lag bdun po nyid</text></item>
<item><p>131a.5</p><section></section><text>'bras bu'o/ /lhag ma lnga ni rgyu'o/ /bar ma kho na rgyu dang 'bras bu rgyas par bshad de/ gnyis kyi rgyu 'bras mdor bsdus pa/ /bar ma'i rjes su dpag pa las/ /bar ma kho na las sngon gyi mtha' dang phyi ma'i mtha' dag gis rgyu dang 'bras bu rgyas par rjes su dpag par</text></item>
<item><p>131a.6</p><section></section><text>nus bsam bshad do/ /gal te yang rten cing 'brel bar 'byung ba yan lag bcu gnyis kho na yin na/ de ltar na go ma rig pa'i rgyu ma bstan pa'i phyir 'khor ba thog ma can du yang 'gyur la/ rga shi'i 'bras bu ma bstan pa'i phyir mtha' dang ldan par 'gyur ba'am/ yang</text></item>
<item><p>131a.7</p><section></section><text>na ni gzhan gyis kha bskang dgos so/ /de la yang gzhan zhig yod na ni thug pa med par 'gyur ro zhe na/ kha bskang par bya mi dgos te/ 'di ltar bcom ldan 'das kyis/ nyon mongs pa las nyon mongs dang / /bya ba nyid do de las gzhan/ /de las gzhi dang</text></item>
<item><p>131b.1</p><section></section><text>nyon mongs skye/ /'dir ni srid pa'i yan lag lugs/ /zhes bstan zin to/ /nyon mongs pa las nyon mongs pa skye ste/ srid pa las len pa'o/ /nyon mongs pa las las te/ len pa las srid pa dang / ma rig pa las 'du byed rnams so/ /las las gzhi ste/ </text></item>
<item><p>131b.2</p><section></section><text>'du byed rnams las rnam par shes pa dang / srid pa las skye ba'o/ /gzhi las gzhi ste/ rnam par shes pa las ming dang gzugs nas/ reg pa nas tshor ba'i bar dang / skye ba las rga shi'o/ /gzhi las nyon mongs pa ste/ tshor ba las srid pa'o/ /gang gi phyir</text></item>
<item><p>131b.3</p><section></section><text>srid pa'i yan lag rnams kyi lugs de ltar rnam par gzhag pa de'i phyir ma rig pa nyon mongs pa'i rang bzhin yang gzhi'am nyon mongs pa las skye bar 'gyur ro zhes bstan pa yin la/ rga shi dang tshor ba la thug pa'i gzhi las kyang nyon mongs pa 'byung po zhes bstan pa yin</text></item>
<item><p>131b.4</p><section></section><text>pas yang 'di la kha bskang par bya ba cung zad kyang med do/ /yang rten cing 'brel par 'byung ba dang / rten cing 'brel par 'byung ba'i chos dag la khyad par ci zhe na/ re zhig bstan bcos las ni khyad par cung zad kyang med de/ gnyis ka yang 'dus byas kyi chos thams cad yin par</text></item>
<item><p>131b.5</p><section></section><text>gsungs so/ /mdo'i dgongs pa ni/ 'dir ni 'byung ba rgyu yin te/ /byung ba 'bras bu yin par 'dod/ /ces gsungs te/ rgyur gyur pa'i yan lag ni rten cing 'brel par 'byung ba yin te/ 'di las 'byung ba'i phyir ro/ /'bras bur gyur pa'i yan lag ni rten cing 'brel</text></item>
<item><p>131b.6</p><section></section><text>bar byung ba ste/ de ltar na yan lag thams cad kyang gnyis kar grub bo/ /yang ma rig pa zhes bya ba'i don gang zhe na/ rig pa'i mi mthun phyogs chos gzhan/ /ma rig mi mdza' brdzun sogs bzhin/ /ji ltar mdza' bo las bzlog na/ /de'i mi mthun pa'i phyogs su</text></item>
<item><p>131b.7</p><section></section><text>gyur pa'i mi mdza' ba 'ga' zhig yod kyi/ mdza' bo las gzhan pa gang yin pa yang ma yin la/ mdza' bo med pa yang ma yin pa dang / bden pa zhes bya ba ni mi slu ba ste/ de'i mi mthun pa'i phyogs su gyur pa dag ni mi bden pa yin pa dang / chos ma yin pa dang / don</text></item>
<item><p>132a.1</p><section></section><text>ma yin pa dang / bya ba ma yin pa la sogs pa yang chos la sogs pa'i mi mthun par gyur pa de bzhin du ma rig pa yang rig pa'i mi mthun par gyur pa chos gzhan zhig tu blta bar bya'o/ /'di la gang zhe na/ kun sbyor sogs tshig phyir/ mdo dag las/ </text></item>
<item><p>132a.2</p><section></section><text>ma rig pa ni kun du sbyor ba dang / 'ching ba dang / phra rgyas la sogs pa nyid du gsungs te/ med pa tsam ni de lta bu yin par 'os pa yang ma yin no/ /'o na ni dper na chung ma ngan ma la chung ma ma yin zhes bya ba dang / bu ngan pa la bu ma yin zhes bya ba ltar ma rig pa yang</text></item>
<item><p>132a.3</p><section></section><text>de dang 'dra'o/ /gal te/ shes rab ngan po'i min lta phyir/ /smad pa'i shes rab ni nyon mongs pa can yin na de lta na yang lta ba'i rang bzhin yin pas ma rig par mi rung ngo / /'o na ni gang lta ba'i rang bzhin ma yin pa de de yin par 'gyur ro/ /de yang yin par mi 'os so/ /de ci'i phyir</text></item>
<item><p>132a.4</p><section></section><text>zhe na/ lta ba de dang mtshungs ldan phyir/ /gal te ma rig pa shes rab yin par 'gyur na/ shes rab kyi rdzas gnyis mtshungs par mi ldan pa'i phyir lta ba de dang mtshungs par ldan par mi 'gyur ro/ /shes rab nyon mongs bstan phyir ro/ /zhes bya ba 'di las kyang 'grub</text></item>
<item><p>132a.5</p><section></section><text>ste/ 'dod chags kyis nye bar nyon mongs pa can du gyur pa'i sems ni rnam par mi 'grol lo/ /ma rig pas nye bar nyon mongs pa can du gyur pa'i shes rab ni rnam par mi 'dag go zhes gsungs te/ shes rab de nyid shes rab de'i nye par nyon mongs pa can du yang mi rigs</text></item>
<item><p>132a.6</p><section></section><text>so/ /yang ming dang gzugs zhes bya ba'i don ci zhe na/ gzugs ni rgya cher bshad pa ji lta ba bzhin du'o/ /ming ni gzugs can min phung po/ /tshor ba la sogs pa bzhi'o/ /skye mched drug ni bshad zin nas/ /da ni reg pa brjod par bya ste/ reg drug /mig gi 'dus te</text></item>
<item><p>132a.7</p><section></section><text>reg pa nas yid kyi 'dus te reg pa'i bar ro/ /de dag kyang / 'dus te byung ba yin/ dbang po dang yul dang rnam par shes pa rnams 'dus pa las skye'o/ /drug po de dag las/ lnga ni thogs pa'i reg pa yin/ /drug pa bla dgas tshig ces bya/ /mig la sogs pa'i</text></item>
<item><p>132b.1</p><section></section><text>reg pa rnams ni thogs pa dang bcas pa'i dbang po la brten pa'i phyir thogs pa'i reg pa rnams so/ /yid kyi 'dus te reg pa ni tshig bla dgas kyi reg pa zhes bya ste/ ming bla dgas la dmigs pa'i phyir ro/ /yang de nyid gsum du 'gyur te/ rig dang ma rig dang</text></item>
<item><p>132b.2</p><section></section><text>gzhan reg /de dag kyang / dri med nyon mongs can lhag ma/ /rig pa'i reg pa ni zag pa med pa'i reg pa'o/ /ma rig pa'i reg pa ni nyon mongs pa can gyi reg pa ste/ rig pa dang ma rig pa dang mtshungs par ldan pa'i phyir ro/ /lhag ma ni gnyis ka dang mtshungs par</text></item>
<item><p>132b.3</p><section></section><text>mi ldan pa'i phyir rig pa yang ma yin ma rig pa yang ma yin pa'i reg pa'o/ /de yang ni dge ba zag pa dang bcas pa dang / ma bsgribs la lung du ma bstan pa'o/ /yang ma rig pa'i reg pa'i phyogs gcig smos pas/ gnod sems rjes su chags pa'i reg /gnod</text></item>
<item><p>132b.4</p><section></section><text>sems rjes su chags pa dang mtshungs par ldan pa'i phyir ro/ /yang thams cad bsdu na/ bde bar myong 'gyur la sogs gsum/ bde ba myong bar 'gyur ba'i reg pa dang / sdug bsngal myong bar 'gyur ba dang / bde ba yang ma yin sdug bsngal ba yang ma yin pa yang</text></item>
<item><p>132b.5</p><section></section><text>myong bar 'gyur ba ste reg pa bshad zin to/ /tshor ba bshad par bya ste/ de la reg pa rnam pa drug sngar bshad zin pa/ de las byung ba'i tshor ba drug mig gi 'dus te reg pa las byung ba'i tshor ba nas yid kyi 'dus te reg pa las byung ba'i bar ro/ /de dag las/ lnga ni lus</text></item>
<item><p>132b.6</p><section></section><text>kyi'o/ /sems kyi gzhan/ lus kyi lnga ste/ dbang po gzugs can la brten pa'i phyir ro/ /sems kyi ni drug pa ste/ de sems tsam la brten pa'i phyir ro/ /de yid nye bar rgyu ba las/ /rnam pa dag ni yang bco brgyad/ /yang sems las byung ba'i tshor ba de nyid yid</text></item>
<item><p>132b.7</p><section></section><text>kyi nye bar rgyu ba bco brgyad rnam par gzhag pa las rnam pa bco brgyad du dbye'o/ /de la yid bde ba'i nye bar rgyu ba drug dang / btang snyoms kyi nye bar rgyu ba drug go zhes bya ba rnam pa bco brgyad du 'gyur ro/ /de dag las bco lnga ni gzugs la sogs pa la nye bar rgyu ba</text></item>
<item><p>133a.1</p><section></section><text>yin te/ gzugs la sogs pa so sor nges pa la dmigs pa'i phyir ma 'dres pa la dmigs pa yin no/ /chos la nye bar rgyu ba gsum ni rnam pa gnyis ka yin no/ /yid nye bar rgyu ba zhes bya ba'i don ci zhe na/ yid la brten nas yid bde ba la sogs pa</text></item>
<item><p>133a.2</p><section></section><text>de dag yul la nye bar rgyu ba'i phyir ro zhes grag go/ /gzhan dag na re/ yul dag la nye bar rgyu bar byed pa'i phyir te/ tshor ba'i dbang gis yid yul dag la yang dang yang du rnam par rgyu ba'i phyir ro/ /yang yid kyi nye bar rgyu ba 'di dag las du zhig 'dod pa'i khams dang</text></item>
<item><p>133a.3</p><section></section><text>ldan pa yin/ de dag las kyang du zhig gi dmigs pa ci zhig yin/ de bzhin du gzugs dang gzugs med pa dang ldan pa'i bar du brjod par bya'o zhe na/ 'dod na thams cad rang dmigs can/ /'dod pa'i khams na ni bco brgyad po thams cad yod la/ de dag thams cad</text></item>
<item><p>133a.4</p><section></section><text>kyi dmigs pa yang de yin no/ /de dag nyid kyi/ spyod yul gzugs can bcu gnyis so/ /gzugs kyi khams ni bcu gnyis kyi dmigs pa yin no/ /dri dang rol nye bar rgyu ba drug ma gtogs pa'o/ /gong ma gsum gyi/ spyod yul zhes bya bar sbyar te/ gzugs med</text></item>
<item><p>133a.5</p><section></section><text>pa ni chos la nye bar rgyu ba gsum gyi dmigs pa yin no/ /'dod pa dang ldan pa bshad zin to/ /bsam gtan ni/ gnyis na bcu gnyis/ yid mi bde ba'i nye bar rgyu ba rnams ma gtogs so/ /bcu gnyis po de dag kyang / 'dod 'gro rnams/ 'dod pa'i khams ni de</text></item>
<item><p>133a.6</p><section></section><text>dag gi dmigs pa'o/ /rang la dmigs brgyad/ gzugs kyi khams de nyid ni de dag gi rang bzhin yin te/ de ni yid kyi nye bar rgyu ba brgyad kyi dmigs pa yin te/ dri dang rol nye bar rgyu ba bzhi ma gtogs so/ /gzugs med pa gnyis kyi'o/ /chos la nye bar rgyu ba ngag gi</text></item>
<item><p>133a.7</p><section></section><text>dmigs pa yin no/ /bsam gtan gnyis na drug /bsam gtan gsum pa dang / bzhi pa dag nan btang snyoms kyi nye bar rgyu ba drug kho na yod kyi/ gzhan dag ni med do/ /de dag /drug gi dmigs pa ni/ 'dod pa'o/ /'dod pa'i khams ni drug car gyi yang dmigs pa</text></item>
<item><p>133b.1</p><section></section><text>yin no/ /rang ni bzhi'o/ /gzugs kyi khams ni bzhi'i dmigs pa yin te/ de na dri dang ro med pa'i phyir ro/ /gong ma gcig gi dmigs pa yin/ /gzugs med pa'i khams na ni chos la nye bar rgyu ba gcig kho na dmigs pa yin no/ /gzugs dang ldan pa dag</text></item>
<item><p>133b.2</p><section></section><text>bshad zin to/ /gzugs med nye bar bsdogs na bzhi/ /gzugs med pa'i nyer bsdogs ni/ 'dir nam mkha' mtha' yas skye mched kyi nyer bsdogs yin te/ de na ni gzugs dang / sgra dang / reg bya dang / chos la nye bar rgyu ba bzhi'o/ /de dag kyang / gzugs</text></item>
<item><p>133b.3</p><section></section><text>'gro/ de dag gi dmigs pa ni bsam gtan bzhi pa yin te/ gang dag gi ltar na de rnam par 'chad pa la dmigs pa yod pa yin no/ /gong mar 'gro ba gcig /de na gzugs med pa la dmigs pa ni gcig kho na ste/ chos la nye bar rgyu ba'o/ /dngos gzhi na gcig gzugs</text></item>
<item><p>133b.4</p><section></section><text>med pa'i dngos gzhi na ni chos la nye bar rgyu ba gcig kho na yod kyi gzhan ni med do/ /de yang / rang yul can/ gzugs med pa'i khams kho na la dmigs pa yin no/ /de dag kyang / bco brgyad thams cad zag dang bcas/ /de ltar na tshor ba'i yan lag 'di'i dbye ba ni du ma yod par</text></item>
<item><p>133b.5</p><section></section><text>shes par bya'o/ /yan lag lhag ma rnams ni mi brjod de/ 'di ltar/ bshad dang 'chad par 'gyur ba gzhan/ /'dir yan lag kha cig ni bshad zin la/ kha cig ni 'og nas 'chad do/ /rten cing 'brel bar 'byung ba de yang nyon mongs pa dang las dang gzhi rnams so zhes bstan pa/ </text></item>
<item><p>133b.6</p><section></section><text>'dir ni nyon mongs sa bon bzhin/ /klu bzhin rtsa bzhin ljon shing bzhin/ /de bzhin shun pa bzhin du 'dod/ /dper na sa bon las myu gu dang sdong bu dang lo ma la sogs pa skye bar 'gyur ba de bzhin du nyon mongs pa las kyang nyon mongs pa dang las dang gzhi rnams skye bar 'gyur ro/ /</text></item>
<item><p>133b.7</p><section></section><text>dper na klu gnas pa'i mtsho ni skam par mi 'gyur ba ltar/ nyon mongs pa'i klu gnas pa'i skye ba'i mtsho yang ngo / /dper na nags tshal rtsa ba rnams ma phyung ba rnams ni bcang cing bcad kyang slar skye bar 'gyur ba ltar/ nyon mongs pa rtsa ba nas ma bton pa'i 'gro ba rnams kyang ngo / /</text></item>
<item><p>134a.1</p><section></section><text>dper na shing ljon pa rnams dus dus su me tog dang 'bras bu rnams skyed par byed pa de bzhin du nyon mongs pa rnams kyang lan cig ma yin par nyon mongs pa dang las dang gzhi rnams kyi rgyu yin no/ /dper na shun pa dang bcas pa'i 'bras thug po che rnams skye</text></item>
<item><p>134a.2</p><section></section><text>bar nus pa bzhin du nyon mongs pa'i shun pa dang bcas pa la skye ba gzhan du skye bar nus so/ /de ltar re zhig nyon mongs pa sa bon dang 'dra bar rig par bya'o/ /las ni shun bcas 'bras dang 'dra/ /de bzhin sman dang me tog bzhin/ /shun pa lta bu'i nyon mongs pa bshad</text></item>
<item><p>134a.3</p><section></section><text>zin to/ /da ni shun pa dang bcas pa'i 'bras bu'i las brjod par bya'o/ /dper na 'bru dang sman dag 'bras bu smin na mthar phyin pa de bzhin du las kyang ngo / /dper na me tog 'bras bu bskyed par bya ba la nye ba'i rgyu yin pa ltar las rnams kyang rnam par smin pa bskyed par bya ba la</text></item>
<item><p>134a.4</p><section></section><text>de bzhin du rig par bya'o/ /gzhi ni bza' btung grub pa bzhin/ /dper na bza' btung du grub pa yongs su longs spyod par bya ba 'ba' zhig yin gyis yang bskyed par bya ba ma yin pa ltar rnam par smin pa zhes bya ba'i gzhi yang de bzhin no/ /yang phung po skye ba'i rgyun de sred pa</text></item>
<item><p>134a.5</p><section></section><text>bzhi las mi 'da'o/ /srid pa bzhi po de dag las/ /skye ba'i srid pa nyon mongs can/ /nyon mongs pa gang gis she na/ rang gi sa pa'i nyon mongs kun/ /nyon mongs pa rnams kho nas yin gyi kun nas dkris pa tshig rkya thub pa rnams kyis ni ma yin no/ /gzhan rnams</text></item>
<item><p>134a.6</p><section></section><text>gsum mo/ /srid pa bar ma la sogs pa ni dge ba dang nyon mongs pa can dang lung du ma bstan pa rnams so/ /de las kyang / gzugs med gsum/ srid pa bar ma ma gtogs so/ /'dod pa dang gzugs kyi khams na srid pa bzhi po yang yod ces bya bar snang bar 'gyur ro/ /</text></item>
<item><p>134a.7</p><section></section><text>sems can gyi skye ba ji lta ba bzhin du bshad zin nas/ gnas pa brjod pa/ 'gro ba zas kyis gnas pa yin/ /de dag kyang / kham gyi zas la sogs pa ste/ /de la/ kham gyi zas ni 'dod pa na/ /gzugs dang gzugs med pa'i khams dag na ni yang med do/ /de yang / </text></item>
<item><p>134b.1</p><section></section><text>skye mched gsum gyi bdag nyid do/ /dri dang ro dang reg bya'i skye mched rnams ni kham gyi zas kho na yin te/ kham du byas nas mid pa'i phyir ro/ /gzugs kyi skye mched ma yin des/ /rang dbang grol la mi phan phyir/ /gzugs kyi skye mched ni kham du byas nas mid pa yin/ </text></item>
<item><p>134b.2</p><section></section><text>yang kham gyi zas ma yin te/ mid pa'i tshe rang gi dbang po dang 'byung ba chen po rnams la phan mi 'dogs pa'i phyir ro/ /gang gi tshe mthong ba na bde ba dang yid bde bar byed pa de'i tshe yang de la dmigs pa bde ba myong bar 'gyur ba'i reg pa zas yin gyi gzugs ma yin no/ /</text></item>
<item><p>134b.3</p><section></section><text>grol ba phyir mi 'ong ba dang / dgra bcom pa zas shin tu yid du 'ong ba mthong ba rnams la yang phan 'dogs pa med pa'i phyir ro/ /reg dang sems pa rnam shes ni/ /zag bcas zas yin gsum dag na/ /reg pa dang / sems pa dang / rnam par shes pa zag pa dang</text></item>
<item><p>134b.4</p><section></section><text>bcas pa dag kho na zas te/ khams gsum char na yang yod do/ /ci'i phyir zag pa med pa rnams ma yin zhe na/ 'di ltar srid pa gso bar byed pa'i don ni zas kyi don yin na/ de dag ni srid pa zad par bya ba'i phyir skyes pa dag yin no/ /gzhan yang mdo las/ sems</text></item>
<item><p>134b.5</p><section></section><text>can byung ba rnams gnas par byed pa dang / 'tsho bar byed pa dang / srid pa tshol bar byed pa rnams la phan par byed pa yin no zhes gsungs na zag pa med pa'i sems rnams ni de lta ma yin pas zas ma yin no/ /re zhig byung ba ni sems can skyes pa rnams la bya</text></item>
<item><p>134b.6</p><section></section><text>bar yang shes na/ srid pa tshol ba rnams gang zhe na/ yid las byung dang srid tshol dang / /dri za srid pa bar ma dang / /'grub pa'o/ /bcom ldan 'das kyis srid pa bar ma ni brjod pa 'di dag gis gsungs so/ /yid las byung ba ni yid tsam las skyes pa'i</text></item>
<item><p>134b.7</p><section></section><text>phyir ro/ /srid pa tshol ba'i ngang tshul can yin pa'i phyir srid pa tshol ba'o/ /dri za ba'i phyir na dri za'o/ /skye ba la mngon du phyogs pa'i phyir mngon par 'grub pa'o/ /yang ci'i phyir zas bzhi kho na yin/ zag pa dang bcas pa'i chos thams cad srid pa rnams gso bar byad pa dag ma yin</text></item>
<item><p>135a.1</p><section></section><text>nam zhe na/ de ni de lta yin mod kyi/ 'on kyang gtso bor bshad de/ 'di la gnas dang ni/ brten pa rgyas pa'i don du gnyis/ /srid gzhan 'phen dang 'grub pa yi/ /don du gnyis te go rims bzhin/ /gnas ni dbang po dang bcas pa'i lus so/ /de rgyas par byed</text></item>
<item><p>135a.2</p><section></section><text>pa ni kham gyi zas so/ /brten pa ni sems dang sems las byung ba rnams so/ /de rgyas par byed pa ni reg pa ste/ re zhig 'di gnyis ni 'dir skyes pa'i srid pa gso bar bya ba la gtso bo yin no/ /yid la sems pas ni yang srid pa 'phen bar byed do/ /'phangs zin pa las kyis</text></item>
<item><p>135a.3</p><section></section><text>yongs su bsgos pa'i rnam par shes pa'i sa bon las mngon par 'grub pas 'di gnyis ni ma skyes pa'i srid pa skyed pa la gtso bo yin te/ de'i phyir bzhir gsungs so/ /da ni rnam par shes pa gang la gnas te 'chi 'pho ba dang / skye bar 'gyur ba 'di brjod par bya ste/ chad dang</text></item>
<item><p>135a.4</p><section></section><text>mtshams sbyor 'dod chags bral/ /nyams dang 'chi 'pho skye ba rnams/ /yid kyi rnam shes kho nar 'dod/ /ces bya ba smos te/ dge ba'i rtsa ba yang dag par chad pa dang / de'i nying mtshams sbyor ba dang / khams dang sa las 'dod chags dang bral ba dang / yongs su</text></item>
<item><p>135a.5</p><section></section><text>nyams pa dang / 'chi 'pho ba dang / skye ba dang / chos drug po 'di dag ni yid kyi rnam par shes pa kho na yin par 'dod do/ /tshor ba las kyang / 'chi 'pho skye ba btang snyoms la/ /'chi 'pho ba dang skye ba ni btang snyoms las 'byung ngo / /yid kyi rnam par shes pa de la yang / rtse</text></item>
<item><p>135a.6</p><section></section><text>gcig sems med de la med/ /skal ba mi mnyam pa'i sa pa yin pa'i phyir dang / mngon par 'du byed pa las byung ba nyid yin pa'i phyir sems rtse gcig pa la 'chi 'pho ba'am skye ba med do/ /sems med pa la yang med de/ sems med pa la gnod par mi nus pa'i phyir ro/ /</text></item>
<item><p>135a.7</p><section></section><text>'chi ba'i srid pa rnam pa gsum du bshad pa la dgra bcom pa ni/ mya ngan 'das lung bstan min gnyis/ /spyod lam pa'am/ rnam par smin pa'i sems las te/ /sems 'chad pa'i rjes su mthun pa'i phyir ro/ /yang 'chi ba na lus kyi phyogs gang du rnam par shes pa</text></item>
<item><p>135b.1</p><section></section><text>'gag ce na/ cig car 'chi na ni yid dang bcas pa'i lus kyi dbang po mod la 'gag par 'gyur ro/ /gal te rim gyis 'chi 'pho na ni de'i tshe/ 'og min lhar 'gro mi skye rnams/ /rim gyis 'chi na rkang pa dang / /lte ba snying gar yid 'chi 'pho/ /ngan song du 'gro ba rnams kyi</text></item>
<item><p>135b.2</p><section></section><text>yid ni rkang pa dag nas 'chi 'pho'o/ /mir 'gro ba dag ni lte ba nas so/ /lhar 'gro ba rnams ni snying gar ro/ /mi skye ba ni dgra bcom pa dag ste/ de dag gi yang thugs kar ro/ /kha cig ni dbu nas zhes so/ /gnad gcod pa'i tshor bas nyen de pe'i srog chags rnams ni de</text></item>
<item><p>135b.3</p><section></section><text>ltar rim gyis 'chi bar 'gyur ro/ /gnad gcod pa ni chu sogs kyis/ /de ltar 'chi ba na chu dang me dang / rlung gi khams rnams bad kan dang / mkhris pa dang / rlung gi rang bzhin dag gi tshor ba mi zad pa dag gis gnad gcod par 'gyur ro/ /sems can gyi 'jig rten gyi tshogs pa</text></item>
<item><p>135b.4</p><section></section><text>gsum du rnam par gzhag ste/ de la/ 'phags dang mtshams med byed pa dang / /yang dag log pa nyid du nges/ /gang dag la zag pa med pa'i lam skyes pa de dag 'phags pa rnams te/ de dag mya ngan las 'das par nges pa'i phyir yang dag par nges pa'i tshogs pa la'o/ /</text></item>
<item><p>135b.5</p><section></section><text>gang mtshams med pa byed pa de dag ngan song du nges pa'i phyir log par nges pa'i tshogs pa la'o/ /gzhan dag ni ma nges pa'i tshogs pa la'o zhes bya bar grub bo/ /sems can gyi 'jig rten bshad zin nas/ snod kyi 'jig rten bshad par bya ste/ de la snod kyi 'jig rten gyi/ /gnas</text></item>
<item><p>135b.6</p><section></section><text>par 'dod pa'i 'og dag gi/ /rlung gi dkyil 'khor rngams su ni/ /sa ya drug 'bum grangs med do/ /'og nas nam mkha' la brten pa'i rlung gi dkyil 'khor te/ de'i rngams su dpag tshad sa ya drug 'bum mo/ /rgyar ni grangs med do/ /de'i steng na/ chu rngams 'bum phrag</text></item>
<item><p>135b.7</p><section></section><text>bcu gcig dang / /stong phrag dag ni nyi shu'o/ /rlung gi dkyil 'khor der sems can rnams kyi las dag gis sprin rnams 'dus nas char gyi rgyun gnya' shing tsam bab pa de chu'i dkyil 'khor du 'gyur te/ de'i rngams su ni dpag tshad 'bum phrag bcu gcig dang nyi khri'o/ /chu de dag</text></item>
<item><p>136a.1</p><section></section><text>kyang sems can rnams kyi las kyi mthu las byung ba'i rlung dag gis mngon par dkrugs pa na steng ma gser du 'gyur ro/ /chu'i dkyil 'khor de'i/ phyis ni rngams su 'bum phrag brgyad/ /lhag ma dag na gser du gyur/ /lhag ma gang zhig ce na/ </text></item>
<item><p>136a.2</p><section></section><text>'bum phrag gsum dang nyi khri'o/ /chu dang gser gyi dkyil 'khor gyi rngams bshad zin to/ /chu dang gser gyi dkyil 'khor gyi/ /thad kar 'bum phrag bcu gnyis dang / /stong phrag gsum dang brgya phrag ni/ /phyed dang lnga rnams kho na'o/ /'di gnyis ka rgyar mnyam</text></item>
<item><p>136a.3</p><section></section><text>mo/ /khor yug tu ni sum 'gyur ro/ /kho ra khor yug tu brtsi ba ni sum 'gyur ro/ /de la lhun po gnya' shing 'dzin/ /gshol mda' 'dzin dang seng ldeng can/ /de bzhin blta na sdug ri dang / /rta rna dang ni rnam 'dud dang / /mu khyud 'dzin ri'o/ /'di ltar ri chen po</text></item>
<item><p>136a.4</p><section></section><text>brgyad ni gser gyi dkyil 'khor la brten pa yin te/ ri rab ni dbus na'o/ /lhag ma rnams kyis ni ri rab la bskor te gnas so/ /gang phyir ri mu khyud 'dzin/ de nas ni gling rnams yin no/ /de'i phyi rol na ni gling bzhi'o/ /de dag gi yang / phyi rol na ni khor yug ste/ /des ni</text></item>
<item><p>136a.5</p><section></section><text>gling bzhi khor yug tu bskor ba'o/ /de dag las/ bdun ni gser yin de lcags so/ /gnya' shing 'dzin la sogs pa'i ri bdun ni gser gyi'o/ /khor yug ni lcags so/ /lhun po rin chen bzhi yi rang bzhin can/ /gser dang / dngul dang / baiDUR+Ya dang / shel gyi rang</text></item>
<item><p>136a.6</p><section></section><text>bzhin no/ /ri de dag kyang / chu yi nang du brgyad khri dag nub bo/ /gser gyi sa gzhi'i steng du chu dpag tshad brgyad khri yod pa der nub bo/ /chu'i steng du yang / dpag tshad dag ni brgyad khri'o/ /de ltar na ri rab ni 'phang du dpag tshad 'bum drug khri'o/ /brgyad po'i 'phang du phyed phyed dbri/ /</text></item>
<item><p>136a.7</p><section></section><text>ri rab chu'i steng du ji tsam 'phags pa de'i phyed ni gnya' shing 'dzin yin te/ de bzhin du lhag ma rnams so/ /de dag rngams su'ang 'phang dang mnyam/ /da dag chu las gyen du 'phags pa rngams su yang de tsam ste/ rgya cher zhes bya ba'i tha tshig go/ /de dag bar bdun rol mtsho yin/ mu khyud</text></item>
<item><p>136b.1</p><section></section><text>'dzin la thug pa'i ri de dag gi bar bdun ni rol mtsho bdun zhes bya'o/ /yang de dag las/ dang po stong phrag brgyad cu'o/ /rgyar ro de ni nang gi rgya mtsho yin/ /de yi ngos la sum 'gyur ro/ /gnya' shing 'dzin gyi 'gram gcig nas brtsis na dpag tshad nyis 'bum bzhi khri'o/ /</text></item>
<item><p>136b.2</p><section></section><text>rol mtsho gzhan ni phyed phyed dbri/ /dpag tshad stong nyis brgya lnga bcu'o zhes bya ba'i bar du rol mtsho bdun no/ /de dag gi srid du ni ha cang 'byam klas pa'i phyir ma bgrangs so/ /lhag ma phyi yi mtsho chen yin/ /mu khyud 'dzin nas khor yug gi bar lhag ma de ni phyi'i rgya mtsho chen po'o/ /</text></item>
<item><p>136b.3</p><section></section><text>kha chon du dpag tshad 'bum phrag gsum dang stong phrag ni/ nyi shu gnyis so/ /de ri rab kyi ngos bzhir gling bzhi ste/ de la ni/ 'dzam bu'i gling ste ngos gsum la/ /stong phrag gnyis po shing rta'i dbyibs/ /de'i ngos gsum ni dpag tshad nyis stong nyis stong yod la dbyibs ni</text></item>
<item><p>136b.4</p><section></section><text>shing rta dang 'dra'o/ /gcig la dpag tshad phyed dang bzhi/ /de'i ngos gcig la dpag tshad phyed dang bzhi'o/ /shar gyi lus 'phags zla kham 'dra/ /shar gyi lus 'phags kyi gling ni zla kham gyi dbyibs so/ /rgyar ni/ ngos gsum 'di dang 'dra/ /ji ltar 'dzam bu'i</text></item>
<item><p>136b.5</p><section></section><text>gling la dpag tshad stong phrag gnyis gnyis bzhin no/ /gcig la dpag tshad sum brgya lnga bcu'o/ /ngos bzhi pa la ni dpag tshad sum brgya lnga bcu'o/ /ba lang spyod gling zlum po ste/ stong phrag byed dang brgyad yin no/ /de dbus stong phrag phyed dang gsum mo/ /sgra mi snyan</text></item>
<item><p>136b.6</p><section></section><text>brgyad gru bzhir mnyam/ /yang de dag gi bar bar na gling rnams mngon par grub pa de dag ni gang / du zhig ni yod ce na/ de yi bar gyi gling brgyad ni/ /lus dang lus 'phags sgra mi snyan/ /sgra mi snyan gyi zla dang ni/ /rnga yab dang ni rnga yab gzhan/ /g.yo ldan dang ni lam</text></item>
<item><p>136b.7</p><section></section><text>mchog 'gro/ /de la lus dang lus 'phags ni shar gyi lus 'phags kyi 'khor yin no/ /sgra mi snyan dang sgra mi snyan gyi zla ni byang sgra mi snyan gyi'o/ /g.yo ldan dang lam mchog 'gro ni nub kyi ba lang spyod kyi'o/ /rnga yab dang rnga yab gzhan ni 'dzam bu'i gling gi'o/ /</text></item>
<item><p>137a.1</p><section></section><text>'di nas byang du ri nag po dgu 'das gangs ri'o/ /'dzam bu'i gling 'di nas byang phyogs su di nag po gsum yod do/ /de dag 'das nas gzhan gsum yod do/ /yang gsum yod do/ /de'i pha rol na gangs ri'o/ /de nas ni/ spos ngad ldan pa'i tshu rol</text></item>
<item><p>137a.2</p><section></section><text>na/ /chu zheng lnga bcu yod pa'i mtsho/ /gangs ri de'i pha rol ri spos kyi dad ldang ba'i tshu rol na mtsho ma dros pa zhes bya ba zheng du yang dpag tshad lnga bcu yod pa/ chur yang dpag tshad lnga bcu yod do/ /yang dmyal ba rnams phyogs ni gang rol na tshad ji tsam zhe na/ 'di 'og stong</text></item>
<item><p>137a.3</p><section></section><text>phrag nyi shu na/ /mnar med pa'o de tsam mo/ /'dzam bu'i gling 'di nyid kyi 'og dpag tshad nyi khri rngams dang rgyar ni de tsam mo/ /sdug bsngal la bar chad med pas na mnar med pa'o/ /de yi steng na dmyal ba bdun/ /rab tu tsha ba dang / tsha ba dang / ngu 'bod chen po dang / ngu</text></item>
<item><p>137a.4</p><section></section><text>'bod dang / bsdus 'joms dang / thig nag dang / yang sos dag go/ /de dag kyang / brgyad po kun la lhag bcu drug /lhag pa bcu drug gang zhe na/ /de dag gi ni ngos bzhi na/ /me ma mur dang ro myags dang / /spu gri'i lam sogs chu bo bzhi/ /de dag gi sgo re re na lhag pa</text></item>
<item><p>137a.5</p><section></section><text>bzhi bzhi yod do/ /me ma mur pus mo nub tsam gang du sems can de dag gi rkang pa bzhag na ni pags pa dang sha khrag zhig par 'gyur la/ rkang pa bteg na ni de dag slar skye ba dang / ro myags mi gtsang ba'i 'dam rdzab gang du 'bu mchu rnon zhes bya ba lus thams</text></item>
<item><p>137a.6</p><section></section><text>cad dkar zhing mgo gnag pa rus pa'i bar du 'bigs par byed pa dang / spu gri lam sogs ni spu gri gtams pa'i lam chen po dang / ral gri lo ma'i nags tshal dang / /khyi sre bo dang / lcags kyi shal ma li'i nags tshal dang / khwa lcags kyi mchu can</text></item>
<item><p>137a.7</p><section></section><text>rnams so/ /spu gri'i lam la sogs pa de dag ni mtshon cha mngon par 'dra ba'i phyir gcig tu dril nas gsungs so/ /lhag pa bzhi pa ni chu bo rab med thal chu khol mas gang ba ste/ gnod pa lhag pa'i gnas yin pa'i phyir bzhi po de dag lhag pa ste/ sgo'i dbye</text></item>
<item><p>137b.1</p><section></section><text>bas bcu drug tu 'gyur ro/ /re zhig de dag ni tsha ba'i dmyal ba brgyad yin no/ /chu bur can sogs grang brgyad gzhan/ /'di lta ste/ chu bur can dang / chu bur rdol ba dang / so tham tham pa dang / a chu dang / kyi hud dang / ut+pal ltar gas</text></item>
<item><p>137b.2</p><section></section><text>pa dang / pad+ma ltar gas pa dang / pad+ma ltar cher gas pa'o/ /ming 'di rnams ni sems can grang ba mi bzad pas nyen pa de dag gi lus dang sgra 'gyur ba dang mthun pa dag yin no/ /nyi ma dang zla ba 'di nas thag ji srid ce na/ nyi zla lhun po'i phyed na'o/ /ri gnya' shing 'dzin gyi rtse mo dang mnyam</text></item>
<item><p>137b.3</p><section></section><text>par rgyu'o/ /tshad kyang / dpag tshad lnga bcu gcig dang bcas/ /rim pa bzhin du'o/ /gling bzhi po dag tu nyi mas cig car bya ba byed dam zhe na/ ma yin te/ 'on kyang / nam phyed nyi ma nub pa dang / /nyi ma phyed dang 'char dus gcig /gang gi tshe byang sgra mi snyan du nam phyed pa</text></item>
<item><p>137b.4</p><section></section><text>de'i tshe shar lus 'phags su nyi ma nub bo/ /'dzam bu'i gling du nyi ma phyed do/ /ba lang spyod du nyi ma shar te/ de bzhin du gzhan dag la yang sbyar bar bya'o/ /nyi ma 'gro ba'i bye brag las nyin mo dang mtshan mo rnams ring thung du 'gyur te/ de la yang / dbyar gyi zla ba gnyis</text></item>
<item><p>137b.5</p><section></section><text>pa yi/ /tha ma'i chos dgu nas mtshan ring / /dbyar zla tha chungs yar gyi ngo'i tshes dgu nas mtshan mo ring ngo / /dgun rnams kyi ni bzhi pa la/ /thung ngu 'gyur ro/ /dgun zla tha chungs kyi phyogs gnyis pa'i tshes dgu nas so/ /nyin mo bzlog /gang gi tshe nyin mo ring ba</text></item>
<item><p>137b.6</p><section></section><text>de'i tshe mtshan mo thung bar 'gyur ro/ /ji tsam zhig gis ring bar 'gyur zhe na/ nyin mtshan ring ba thang gcig go/ /de dag kyang go rims bzhin du/ nyi ma lho byang 'gro ba'i tshe'o/ /dkar po'i phyogs kyi dang po zla ba'i dkyil 'khor ma rangs par snang ba de la rgyu ci zhe na/ nyi</text></item>
<item><p>137b.7</p><section></section><text>ma dang ni nye ba las/ /rang gi grib mas bsgribs par snang / /gang gi tshe zla ba'i gzhal med khang nyi ma'i gzhal med khang dang nye bar rgyu ba de'i tshe nyi ma'i 'od de gzhal med khang la 'bab ste/ des na de'i pha rol gyi ngos su grib ma 'bab pas zla ba'i dkyil 'khor ma rangs</text></item>
<item><p>138a.1</p><section></section><text>par snang ngo lo/ /yang nyi ma dang zla ba dang skar ma dag gi lha rnams lha'i ris gang du zhe na/ rgyal po chen po rnams su'o/ /ci de dag gi gnas 'di tsam kho na'am zhe na/ ma yin te/ 'on kyang lhun po'i bang rim dag kyang ngo / /'di la bang rim ni du zhig /</text></item>
<item><p>138a.2</p><section></section><text>thag srid ce na/ 'di la bang rim bzhi yod de/ bar gyi thag ni stong phrag bcu/ /dpag tshad khri'i lhag na gcig yod de/ /bzhi po'i bar du yang de dang 'dra'o/ /de dag kyang de las grangs bzhin du ste/ stong phrag dag ni bcu drug dang / /brgyad dang bzhi dang</text></item>
<item><p>138a.3</p><section></section><text>gnyis 'phags so/ /dang po ni ri rab las dpag tshad stong phrag bcu drug 'phags so/ /gnyis pa ni brgyad do/ /gsum pa ni bzhi'o/ /bzhi pa ni gnyis so/ /de la lag na gzhong thogs dang / /phreng thogs dang ni rtag myos dang / /rgyal chen bzhi pa'i</text></item>
<item><p>138a.4</p><section></section><text>lha rnams gnas/ /'di dag la grangs bzhin du gzhong thogs la sogs pa rnams gnas te/ ri ni bdun po dag la yang / /gnya' shing 'dzin la sogs par yang de dag gi grong dang grong rdal dag go/ /lhun po'i rtse na sum cu gsum/ /yang lhun po'i rtse mo</text></item>
<item><p>138a.5</p><section></section><text>ji tsam zhe na/ de yi ngos la brgyad khri'o/ /ngos re re la brgyad khri brgyad khri'o/ /phyogs mtshams brtsegs pa bzhi la ni/ /lag na rdo rje gnas/ ri rab kyi rtse mo'i mtshams ni grwa bzhi ste/ de dag las dpag tshad lnga brgya'i tshad tsam gyis brtsegs pa bzhi la gyen du</text></item>
<item><p>138a.6</p><section></section><text>'phags te/ de dag la gnod sbyin lag na rdo rje zhes bya ba gnas so/ /ri rab de'i steng gi dbus na/ grong khyer blta na sdug ces pa/ ngos la nyis stong lnga brgya pa/ /dpag tshad phyed dang gnyis gser gyi/ /rang bzhin bzhi bkra mnyen pa yod/ /ngos re re zhing dpag</text></item>
<item><p>138a.7</p><section></section><text>tshad nyis stong lnga brgya pa/ 'phang du dpag tshad phyed dang gnyis pa de ni rgyal po'i pho brang ngo / /de ni rnam par rgyal byed de/ /ngos la nyis brgya lnga bcu'o/ /grong khyer gyi dbus na rnam par rgyal byed ces bya ba'i khang bzangs dos dang ngos kyi srid du dpag tshad nyis brgya lnga</text></item>
<item><p>138b.1</p><section></section><text>bcu pa zhig yod do/ /re zhig 'di ni grong gi mngon par dga' ba yin no/ /phyi rol shing rta sna tshogs dang / /rtsub 'gyur 'dres tshal dga' bas brgyan/ /ngos bzhi'i tshal bzhi ni lha rnams kyi'o/ /de dag gi ni phyogs bzhi na/ /nyi shus bcad nas gzhi bzang / skyed</text></item>
<item><p>138b.2</p><section></section><text>mos tshal de dag gi phyogs bzhi'i dpag tshad nyi shu bcad pa na sa gzhi bzang po'o/ /grong khyer gyi phyi rol gyi ngos nyid du/ byang shar mtshams na yongs 'du ste/ /lho nub mtshams na chos bzang ngo / /shing sa brtol yongs 'du zhes bya ba lha rnams kyi 'dod pa'i dga'</text></item>
<item><p>138b.3</p><section></section><text>ba mchog gi gnas gcig yod do/ /gang du lha rnams 'khod nas bya ba dang / bya ba ma yin pa 'gro bar byed pa lha'i 'dun sa chos bzang zhes bya ba yod do/ /re zhig de ni sa dang 'brel pa'i lha rnams kyi snod kyi gnas pa yin no/ /de steng lha rnams gzhal med khang / /</text></item>
<item><p>138b.4</p><section></section><text>gang dag gi snod mngon pa ni mdor bsdu na/ /'dod pa spyod pa drug yin no/ /drug po kho na 'dod pa dag la spyod kyi lhag ma rnams ni ma yin no/ /de dag kyang / gnyis gnyis 'khyud dang lag bcangs dang / /dgod dang lta bas 'khrig pa yin/ /sa dang 'brel bar gnas pa rgyal</text></item>
<item><p>138b.5</p><section></section><text>chen bzhi dang / sum cu rtsa gsum pa rnams ni mi rnams ji lta ba bzhin du gnyis kyis 'khrig go/ /de dag la yang rlung btang bas yongs su gdung ba dang 'bral lo/ /lhag ma rnams ni 'khyud pa la sogs pa grangs bzhin du'o/ /lha'am lha mo gang gi pang du lha</text></item>
<item><p>138b.6</p><section></section><text>gzhon nu'am lha'i bu mo skye bar 'gyur ba de ni gnyis kyi bu yang yin la/ ngu mo yang yin no/ /bong tshod ji tsam du skye zhe na/ byis pa lo lnga lon pa nas/ lo bcu lon pa lta bu'i bar de dag tu skye/ lha'i ris de dag tu grangs bzhin du'o/ /gzugs can rnams/ kun</text></item>
<item><p>138b.7</p><section></section><text>rdzogs gos dang bcas pa nyid/ /de la/ 'dod pa'i skye ba gsum po ni/ /'dod pa'i lha dang mir bcas rnams/ /'dod pa'i khams su rig par bya ste/ de la 'dod pa'i nye bar gnas pa rnams ni mi dang lha'i ris bzhi rnams so/ /'dod pa rang gis sprul pa ni</text></item>
<item><p>139a.1</p><section></section><text>'phrul dga' ba dag go/ /'dod pa gzhan gyis sprul pa ni gzhan 'phrul dbang byed pa rnams so/ /gzugs kyi khams na ni bde ba skye ba gsum po ni/ /bsam gtan gsum las sa dgu yin/ /lha de dag ni dben pa las skyes pa'i bde ba dang / ting nge</text></item>
<item><p>139a.2</p><section></section><text>'dzin las skyes pa'i dga' ba'i bde ba dang / dga' ba med pa'i bde bar gnas pa zhes bya ba ni rim pa bzhin du bde ba skye ba dag go/ /lha'i ris 'di dag gi gnas ni/ /gnas nas gnas 'og ji srid par/ /de nas de'i gong de srid/ /'di lta ste/ 'di nas dpag tshad</text></item>
<item><p>139a.3</p><section></section><text>bzhi khri na rgyal po chen po bzhi'i gnas so/ /ji srid de dag gi bar de srid du de nas steng du ni sum cu rtsa gsum mo/ /de bzhin du sum cu rtsa gsum nas 'og tu 'dzam bu'i gling ji srid par gong ma 'thab bral ba rnams kyi gnas su yang de srid do zhes rgyas par drang bar bya'o/ /yang ci</text></item>
<item><p>139a.4</p><section></section><text>gnas 'og mar skyes pa rnams god ma'i gzhal med khang du dong nas mthong bar 'gyur ram zhe na/ rdzu 'phrul gzhan rten ma gtogs par/ /de dag gong ma mthong ba med/ /rdzu 'phrul gyis sam/ gzhan la brten nas te rdzu 'phrul dang ldan pa'am/ /de na gnas pa'i</text></item>
<item><p>139a.5</p><section></section><text>lhas khrid par gyur na sum cu rtsa gsum pa rnams 'thab bral ba'i nang du 'gro bar 'gyur te/ lhag ma rnams kyang de dang 'dra'o/ /yang 'thab bral ba la sogs pa'i gzhal med khang bzhi'i tshad ni ri rab [(]gyi [,]kyi [)]rtse mo ji tsam yod pa de tsam mo/ /gzhan dag na re gong ma nyis 'gyur</text></item>
<item><p>139a.6</p><section></section><text>ro zhes zer ro/ /bsam gtan dang po ni gling bzhi pa tsam mo/ /bsam gtan gnyis pa dag gsum pa dang / bzhi pa ni stong chung ngu'i dang / stong gnyis pa dang / stong gsum pa'i 'jig rten gyi khams tsam mo/ /yang stong chung ngu la sogs pa'i 'jig rten gyi khams</text></item>
<item><p>139a.7</p><section></section><text>de dag gang zhe na/ gling bzhi pa dang nyi zla dang / /ri rab dang ni 'dod lha dang / /tshangs pa'i 'jig rten stong la ni/ /stong ni spyi phud yin par 'dod/ /'dzam bu'i gling nas tshangs pa'i 'jig rten gyi bar stong ni stong spyi phud kyi 'jig rten gyi khams zhes bya'o/ /de stong la ni</text></item>
<item><p>139b.1</p><section></section><text>stong gnyis pa/ /bar ma'i 'jig rten khams yin no/ /de stong la ni stong gsum mo/ /'di thams cad kyang mnyam du 'jig cing 'byung ba yin/ mnyam du 'byung ba zhes bya ba ni 'og tu bshad par bya'o/ /de la yang de na sems can rnams kyi yong snod bzhin</text></item>
<item><p>139b.2</p><section></section><text>du tshad kyi bye brag yod pas brjod de/ 'dzam bu'i gling pa rnams kyi tshad/ /khru bzhi pa dang phyed dang bzhi/ /shar dang ba lang spyod dang ni/ /byang zhes bya ba nyis 'gyur skyed/ /de dag kyang khru brgyad dang / bcu drug dang / sum cu rtsa gnyis pa dag rim pa bzhin</text></item>
<item><p>139b.3</p><section></section><text>du'o/ /'dod dang ldan pa lha yi lus/ /bzhi tsha nas ni rgyang grag dag/ /phyed dang gnyis kyi bar du bskyed/ /rgyang grag bzhi cha gcig ni dang po'i yin te/ phyi ma rnams kyi ni phyed dang gnyis kyi bar ro/ /gzugs can dang po dpag tshad phyed/ /bsam gtan</text></item>
<item><p>139b.4</p><section></section><text>dang po'i lus ni dpag tshad phyed tsam mo/ /de yi gong ma phyed phyed bskyed/ /gnas gsum dag nas 'od chung rnams kyi ni dpag tshad gnyis kyi bar ro/ /'od chung rnams kyi ltag yan chad/ /lus ni nyis 'gyur nyis 'gyur bskyed/ /sprin med dpag tshad gsum</text></item>
<item><p>139b.5</p><section></section><text>dor ro/ /dge rgyas pa rnams kyi ni drug cu rtsa bzhi yin pa'i bar du'o/ /sprin med rnams kyi ni nyis 'gyur du bsgyur te/ de nas dpag tshad gsum phri na dpag tshad brgya nyi shu rtsa lnga'o/ /de yan chad kyang nyis 'gyur nyis 'gyur ro/ /lus dag gi bshad nas tshe'i</text></item>
<item><p>139b.6</p><section></section><text>brjod do/ /sgra mi snyan na tshe stong ste/ /gnyis na phyed phyed spangs pa'o/ /ba lang spyod pa rnams kyi ni lo lnga brgya'o/ /shar gyi lus 'phags rnams kyi ni nyis brgya lnga bcu'o/ /'di na ma nges tha mar ni/ /lo bcu dang po dpag tu med/ /bskal pa dang po pa rnams</text></item>
<item><p>139b.7</p><section></section><text>kyi stong la sogs par bgrang bar mi nus pa'i phyir dpag tu med pa'o/ /mi rnams kyi bshad nas lha rnams kyi brjod par bya ste/ mi rnams kyi lo lnga bcu la/ /'dod pa dag gi lha rnams las/ /'og ma dag gi nyin zhag gcig /des na tshe lo lnga brgya'o/ /gong ma</text></item>
<item><p>140a.1</p><section></section><text>gnyis ka nyis 'gyur ro/ /sum cu rtsa gsum pa rnams las brtsams te/ nyin zhag kyang nyis 'gyur yin la tshe yang nyis 'gyur ro/ /'dod pa dang ldan pa rnams kyi tshe'i tshad bshad zin to/ /gzugs can nyin mtshan med tshe ni/ /rang lus gzhal ba'i</text></item>
<item><p>140a.2</p><section></section><text>skal ba yis/ /gang dag gi lus dpag tshad ji snyed pa de dag gi tshe yang bskal ba de snyed do/ /gzugs med bskal pa stong phrag ni/ /nyi shu lhag pas lhag pa yin/ /gzugs med pa rnams kyi ni dang po bskal pa nyi khri nas srid pa'i rtse mo na brgyad khri'i bar ro/ /yang</text></item>
<item><p>140a.3</p><section></section><text>'dir bskal pa chen po gang ste/ 'od chung nas bzung bskal chen te/ /de yi 'og ma phyed yin no/ /bsam gtan dang po'i sa pa rnams kyi ni bar gyi bskal pa bzhi bcu la bskal par byas brjod par bya'o/ /bde 'gro'i tshe tshad bshad zin to/ /ngan 'gro'i</text></item>
<item><p>140a.4</p><section></section><text>brjod pa/ yang sos la sogs drug rim bzhin/ /'dod lha'i tshe dang nyin zhag mnyam/ /'dod pa na spyod pa'i lha ris drug po de dag gi tshe ji tsam bshad pa de dang go rims bzhin du yang sos la sogs pa drug gi nyin zhag dang mnyam pa'o/ /des na de dag rnams kyi tshe/ /</text></item>
<item><p>140a.5</p><section></section><text>'dod pa'i lha dang 'dra ba yin/ /rang gi nyin zhag gi lo lnga brgya yang sos kyi nas tsha ba'i tshe lo khri drug stong yin pa'i bar du'o/ /rab tu tsha phyed/ rab tu tsha ba na ni tshe'i tshad bar gyi bskal pa phyed do/ /mnar med ni/ bar gyi bskal pa'o/ /dud 'gro rnams kyi ni nges pa</text></item>
<item><p>140a.6</p><section></section><text>med de/ dud 'gro rnams/ mchog ring bskal pa'o/ /yi dgas rnams/ zla ba nyin zhag gis lnga brgya'o/ /mi rnams kyi zla ba ni yi dgas kyi nyin zhag gcig ste/ des na tshe lo lnga brgya'o/ /yang grang ba'i dmyal ba la/ til spyad nang nas lo brgya zhing / /til</text></item>
<item><p>140a.7</p><section></section><text>gcig phyung bas zad gyur pa/ /chu bur can gyi tshe yin te/ /gzhan gyi tshe ni nyi shur bsgyur/ /de dag gi tshe'i tshad ni dpe tsam gyis gsungs te/ ma ga d+hA'i til gyis sbyang ba khal brgyad cu pa nas lo brgya 'das zhing til re re bor na/ de zad pa dang mnyam pa ni chu bur</text></item>
<item><p>140b.1</p><section></section><text>can gyi tshe'o/ /de'i 'og ma gzhan dag gi ni nyi shur bsgyur ro/ /de ltar tshe dang ldan pa'i sems can de dag tshe yongs su ma rdzogs par bar ma dor 'chi ba yod dam/ 'on te med ce na/ thams cad la yod de/ sgra mi snyan ma gtogs par 'chi/ /sgra mi snyan pa kho na'i</text></item>
<item><p>140b.2</p><section></section><text>sems can rnams tshe nges pa yin te/ gzhan dag ni ma yin no/ /dpag tshad dang lo la sogs pa'i grangs kyis lus dang tshe la sogs pa bshad zin nas/ yang thams cad kyi rnam par gzhag pa yang ming yin pas de rab tu ston pa'i don du dang po'i rim ba brtsam mo/ /</text></item>
<item><p>140b.3</p><section></section><text>gzugs min dus mtha' rdul yig dag /skad cig /gzugs kyi mtha' ni rdul phra rab yin no/ /ming gi ni yi ge'o/ /dus kyi ni skad cig go/ /de la phra rab rdul dang ni/ /rdul phran dang ni de bzhin du/ /lcags chu ri bong lug dang glang / /nyi zer rdul dang sro ma dang / /de</text></item>
<item><p>140b.4</p><section></section><text>las byung dang de bzhin du/ /sor tshigs zhes bya gong bdun bsgyur/ /rdul phra rab la sogs pa 'di dag ni rdul phran la sogs bdun 'gyur du rig par bya ste/ 'di lta ste/ rdul phra rab bdun la rdul phran nas/ nas bdun la sor tshigs kyi bar ro/ /ngos su byas nas ni/ </text></item>
<item><p>140b.5</p><section></section><text>sor ni nyi shu bzhi la khru/ /khru bzhi la ni gzhu gang ngo / /'dom gang ngo zhes bya ba'i thi chag go/ /de dag lnga brgya rnams la ni/ /rgyang grags de la dgon par 'dod/ /de brgyad dpag tshad ces bya'o/ /zhes bya bar gsungs so/ /dpag tshad kyi tshad bshad zin to/ /da ni</text></item>
<item><p>140b.6</p><section></section><text>lo'i brjod par bya ste/ skad cig ma brgya nyi shu la/ /de yi skad cig de dag kyang / /drug cu la ni thang cig go/ /yud tsam nyin zhag zla gsum ni/ /gong nas gong du sum cur bsgyur/ /zhag mi thub pa dang bcas pa'i/ /zla ba bcu gnyis la log gcig /lo la zhag gi</text></item>
<item><p>140b.7</p><section></section><text>shol drug 'dor te/ 'di lta ste/ dgun dang dbyar dang dpyid rnams kyi/ /zla ba phyed dang gnyis 'das nas/ /zla ba phyed ni lus pa na/ /mkhas pas zhag mi thub pa dor/ /lo'i tshad bshad zin to/ /bskal pa rnam pa mang bshad pa/ /'di lta ste/ 'jig pa'i</text></item>
<item><p>141a.1</p><section></section><text>bskal pa dang / 'chags pa'i bskal pa dang / bar gyi bskal ba dang / bskal pa chen po'o/ /de la/ 'jig pa'i bskal pa dmyal ba yi/ /srid pa med nas snod zad pa'o/ /dmyal ba dag na sems can mi srid pa nas bzung ste/ /</text></item>
<item><p>141a.2</p><section></section><text>snod zad pa'i bar 'di ni 'jig pa'i bskal pa'o/ /'chags pa dang po'i rlung nas ni/ /dmyal ba srid pa'i bar du'o/ /dang po ni rlung nas bzung ste dmyal ba dag na sems can srid pa'i bar gyi dus 'di ni 'chags pa'i bskal pa'o/ /bar gyi bskal pa dpag</text></item>
<item><p>141a.3</p><section></section><text>med nas/ /tshe lo bcu pa'i bar du'o/ /'jig rten 'chags pa na mi rnams kyi tshe dpag tu med pa la bar gyi bskal pa bcu dgu 'da' bar 'gyur ro/ /tshe dpag tu med pa nas 'grib pa nas tshe lo bcu pa'i bar du 'gyur te/ /'di ni dang po'i bskal pa bar ma'o/ /de</text></item>
<item><p>141a.4</p><section></section><text>nas yar skye mar 'bri ba'i/ /bskal pa gzhan ni bco brgyad dang / /tshe lo bcu pa de dag las yar skye bar 'gyur ba na rim gyis tshe lo brgyad khri par 'gyur ba la yang mar 'bri ba'i tshe lo bcu par 'gyur ba 'di ni bar gyi bskal pa gnyis pa yin te/ de lta bu bco brgyad kyi bar</text></item>
<item><p>141a.5</p><section></section><text>dang / yar skye ba ni gcig yin te/ /bar gyi bskal pa gcig ni nyi shu pa'o/ /yang yar skye ba de dag ji tsam du yar skye bar 'gyur zhe na/ de dag tshe ni brgyad khri'i bar/ /de las yar ni mi skye'o/ /de ltar 'jig rten chags pa 'di/ /bar gyi bskal pa nyi shur gnas/ /de ltar</text></item>
<item><p>141a.6</p><section></section><text>bar gyi bskal pa'i tshul 'dis 'jig rten 'di bar gyi bskal pa nyi shur chags nas gnas so/ /dus de srid kho nar/ 'chags pa dang ni 'jig pa dang / /zhig nas 'dug pa dag mnyam mo/ /bar gyi bskal pa nyi shu kho nar 'chags so/ /nyi shur 'jig go/ /nyi shur</text></item>
<item><p>141a.7</p><section></section><text>zhig nas 'dug go/ /bar gyi bskal pa nyi shu phrag bzhi po de dag ni brgyad cur 'gyur te/ de dag brgyad cu la bskal chen/ /bskal pa grangs med pa gsum gyis sangs rgyas nyid thob par 'gyur ro zhes gang gsungs pa'i bskal pa de dag gang zhe na/ bskal pa chen por bshad</text></item>
<item><p>141b.1</p><section></section><text>pa gang yin pa/ de grangs med pa gsum la sangs rgyas 'byung ngo / /bskal pa grangs med pa gsum gyis sangs rgyas 'thob kyang ci sangs rgyas yar skye ba'i tshe 'byung ngam/ 'on te mar 'bri ba'i tshe 'byung zhe na/ mar ni 'grib pa yi/ brgya ya bar la de dag 'byung / /yar skye ba'i</text></item>
<item><p>141b.2</p><section></section><text>tshe sems can rnams skyo bar dka' ba'i phyir ro/ /brgya bas mar 'grib pa'i tshe yang snyigs ma lnga shin tu lhag pas so/ /yang rang sangs rgyas rnams dus gang du 'byung zhe na/ rang sangs rgyas rnams gnyis ka la/ /yang yar skye ba dang mar 'grib pa na'o/ /de la yang / bse ru bskal</text></item>
<item><p>141b.3</p><section></section><text>pa brgya yi rgyus/ /rang sangs rgyas ni rnam pa gnyis te/ tshogs shing spyod pa rnams dang / bse ru lta bu rnams so/ /de dag gi phyi ma ni bskal ba chen po brgyar byang chub kyi tshogs dag la spyad pas rang sangs rgyas kyi byang chub 'thob pa'o/ /yang 'khor los sgyur ba rnams</text></item>
<item><p>141b.4</p><section></section><text>nam 'byung zhe na/ 'khor los sgyur ba 'byung ba ni/ /stong phrag brgyad cu las mi 'phyi/ /mi rnams kyi tshe dpag tu med pa nas brgyad khri'i bar du 'khor los sgyur ba rnams 'byung ste/ 'og tu ni ma yin no/ /de dag ni rgyal srid 'khor los sgyur ba'i ngang tshul can yin pas 'khor</text></item>
<item><p>141b.5</p><section></section><text>los sgyur ba rnams so/ /de dag kyang rnam pa bzhi ste/ gser dngul zangs lcags 'khor lo can/ /de dag gling gcig gling gnyis dang / /gsum dang bzhi la mas rim bzhin/ /gang la lcags kyi 'khor lo yod pa de ni gling gcig la dbang byed pa nas gang la gser gyi</text></item>
<item><p>141b.6</p><section></section><text>'khor lo yod pa de ni gling bzhi la dbang byed pa'i bar ro/ /'khor los sgyur ba de dag ni 'di ltar 'byung ste/ lhan cig gnyis min sangs rgyas bzhin/ /de la 'ga' zhig na re 'jig rten gyi khams su sangs rgyas gnyis mi 'byung ste/ 'khor los sgyur ba'i rgyal po bzhin</text></item>
<item><p>141b.7</p><section></section><text>no zhes zer ro/ /kha cig na re thams cad du mi 'byung zhes 'dzer to/ /yang 'khor los sgyur ba dag sa las rgyal bar byed pa na ji ltar rgyal bar byed ce na/ go rims bzhin du/ phas bsu rang 'gro g.yul bshams dang / /mtshon brtsams pas rgyal/ gang la gser gyi</text></item>
<item><p>142a.1</p><section></section><text>'khor lo yod pa de la ni khams kyi rgyal phran rnams rang res pas bsu bar byed do/ /gang la dngul gyi 'khor lo yod pa de ni bdag nyid de dag gi thad du 'gro ste phyis 'dud do/ /gang la zangs kyi 'khor lo yod pa de ni der song nas g.yul sham par byed do/ /</text></item>
<item><p>142a.2</p><section></section><text>gang la lcags kyi 'khor lo yod pa de ni de dag gi thad du song nas phan tshun mtshon brtsams pas so/ /'khor los sgyur ba thams cad kyang / /gnod pa med/ mtshon chas rgyal yang gsod du mi 'jug go/ /rgyal po gzhan dag las 'di dag skyes bu chen po'i mtshan dag</text></item>
<item><p>142a.3</p><section></section><text>ni khyad par ro/ /de la yang / thub mtshan yul na gnas pa dang / /gsal la rdzogs pas 'phags pa yin/ /sangs rgyas rnams kyi mtshan ni shin tu yul na gnas pa dang / shin tu gsal ba dang / shin tu kun du rdzogs pa dag yin pas de dag gi khyad par ni de yin no/ /</text></item>
<item><p>142a.4</p><section></section><text>yang ci bskal pa dang po'i mi rnams kyang rgyal po dang bcas par gyur tam/ 'on kyang / sngar byung sems can gzugs can bzhin/ /de nas rim gyis ro la chags/ /le los gsog 'jog byas nas ni/ /'dzin bcas rnams kyis zhing dpon bstabs/ /bskal</text></item>
<item><p>142a.5</p><section></section><text>pa dang po'i mi rnams ni mngal nas skyes pa ma yin/ dga' ba'i zas can dang / rang gi 'od can/ bdag gi ba med pa yongs su gzung ba med par gyur to/ /de bzhin du byung ba de dag sa'i ro dang zhag la sogs pa'i ro la brkam par gyur pas de yang nub nas sA</text></item>
<item><p>142a.6</p><section></section><text>lu la sogs pa yongs su 'dzin te/ de la yang brku ba la sogs pa la rab tu 'jug pa na de bsrung ba'i phyir rgyal po bstabs te/ rgyal po gcig nas gcig tu brgyud pa'i rtsom pa ni de yin no/ /de nas las kyi lam lhag pas/ /tshe thung lo ni bcu yin no/ /de nas de ltar</text></item>
<item><p>142a.7</p><section></section><text>las kyi lam rnams 'phel ba dang / mi rnams kyi tshe khad kyis thung ngur 'gyur te/ tshe lo bcu par 'gyur ro/ /bskal pa mtshon dang nad dang ni/ /mu ge dag gis tshar phyin to/ /bar gyi bskal pa ni mtshon dang nad dang mu ge gsum gyis tshar phyin to/ /yang mtshon gyi gnod</text></item>
<item><p>142b.1</p><section></section><text>pa dang / nad dang mu ge dag dus ji srid gcig 'byung zhe na/ /zhag rnams dang ni zla ba dang / /lo bdun dag tu go rims bzhin/ /mtshon cha'i bskal pa brdeg pa ni zhag bdun 'byung ngo / /nad ni zla ba bdun dang zhag bdun 'byung ngo / /mu ge ni lo bdun dang zla ba</text></item>
<item><p>142b.2</p><section></section><text>bdun dang zhag bdun du'o/ /yang 'jig pa dag ni du zhe na/ me dang chu dang rlung dag gis/ /'jig pa dag ni yang gsum yin/ /'di'i sems can rnams bsam gtan gcig tu 'du bas na 'jig pa yin no/ /nyi ma bdun du ni mes 'jig pa yin no/ /bar gyi chus</text></item>
<item><p>142b.3</p><section></section><text>ni chus 'jig pa yin no/ rlung rab tu 'khrugs pas ni rlung gis rab tu 'jig pa yin to/ /de dag gis ni snod rnams kyi cha shas phra mo yang ma lus par byed do/ /yang 'jig pa gang gi rtse mo gang yin zhe na/ bsam gtan gnyis sogs gsum po ni/ /de dag gi rtse go</text></item>
<item><p>142b.4</p><section></section><text>rims bzhin/ /mes 'jig pa'i rtse mo ni bsam gtan gnyis pa yin te/ man chad sreg par byed do/ /chus 'jig pa'i rtse mo ni gsum pa yin te/ man chad srul bar byed do/ /rlung gis 'jig pa'i rtse mo ni bzhi pa yin te/ man chad 'thor bar byed do/ /yang ci'i</text></item>
<item><p>142b.5</p><section></section><text>phyir bsam gtan dang po dang / gnyis pa dang / gsum pa dag me dang chu dang rlung dag gis 'jig ce na/ de yi skyon dang chos mthun phyir/ /bsam gtan dang po na ni rtog pa dang dpyod pa dag skyon yin te/ de dag kyang yid yongs su gdung bar byed pa dag yin pa'i phyir me</text></item>
<item><p>142b.6</p><section></section><text>lta bu dag yin no/ /gnyis pa na ni dga' ba skyon yin te/ de yang shin tu sbyangs pa dang ldan pas lus mnyen par byed pa yin pa'i phyir/ chu lta bu yin no/ /bsam gtan gsum pa na ni dbugs rngub pa dang dbugs 'byung ba ste/ de dag kyang rlung kho na yin pas</text></item>
<item><p>142b.7</p><section></section><text>snyoms par 'jug pa'i bsam gtan gang na nang gi skyon ji lta bar skye ba'i bsam gtan de na phyi rol gyi yang de lta bu yin no/ /'di kho na'i phyir/ bzhi pa na med mi g.yo'i phyir/ /bsam gtan bzhi pa ni nang gi skyon dang bral ba'i phyir mi g.yo ba zhes gsungs te/ de'i</text></item>
<item><p>143a.1</p><section></section><text>phyir 'dir phyi'i skyon yang mi 'jug go/ /'o na bsam gtan bzhi pa'i snod rtag par 'gyur ro zhe na/ mi rtag de yi gzhal med khang / /sems can bcas te 'byung 'jig phyir/ /bsam gtan bzhi pa na ni sems can skye ba 'am 'chi 'pho ba'ang</text></item>
<item><p>143a.2</p><section></section><text>rung ste/ de ni gzhal med khang dang bcas te yin pas de la rtag pa med do/ /yang 'jig pa de dag go rims gang gis 'byung zhe na/ re zhig bar chad med par ni/ /me yis bdun no/ /mes 'jig pa bdun 'byung ngo / /de'i 'og tu ni chu yis gcig /mes 'jig pa</text></item>
<item><p>143a.3</p><section></section><text>bdun gyi mjug thogs su chu yis gcig 'byung ngo / /de ltar chu bdun thal nas kyang / /me yis bdun no/ /rim pa des na chus 'jig pa bdun thal nas yang mes 'jig pa bdun 'byung ngo / /de nas ni/ mjug tu rlung gis 'jig pa yin/ /de nas rlung gis</text></item>
<item><p>143a.4</p><section></section><text>'jig pa gcig 'byung ngo / /de ltar 'jig pa ni de dag gi rim pa yin no/ /'jig rten bstan pa zhes bya ba mdzod kyi gnas gsum pa'o// //yang sems can dang snod kyi 'jig rten rnam pa sna tshogs pa bshad pa gang yin pa de dag sus byas she na/ </text></item>
<item><p>143a.5</p><section></section><text>sus kyang blo sngon du btang nas byas pa ni med do/ /'on kyang sems can rnams kyi/ las las 'jig rten sna tshogs skyes/ /las las de ci zhig ce na/ /de ni sems pa dang des byas/ /sems pa dang bsams pa'i las so zhes gsungs la/ bsams</text></item>
<item><p>143a.6</p><section></section><text>pa gang yin pa de ni sems pas byas pa yin no/ /las gnyis po de dag ni gsum yin te/ lus dang / ngag dang / yid kyi las so/ /de la yang / sems pa yid kyi las yin no/ /des bskyed lus dang ngag gi las/ /sems pas bskyed pa gang yin</text></item>
<item><p>143a.7</p><section></section><text>pa/ /bsams pa'i las zhes gsungs pa gang yin pa de dag ni lus dang ngag gi las su rig par bya'o/ /de dag rnam rig rnam rig min/ /de dag kyang rnam par rig byed dang / rnam par rig byed ma yin pa'i rang bzhin no/ /de la/ lus rnam rig byed dbyibs su</text></item>
<item><p>143b.1</p><section></section><text>'dod/ /sems kyi dbang gis lus de ltar gnas pa ni lus kyi rnam par rig byed yin no/ /'gro ba zhes kha cig gi ste/ de brjod pa/ 'gro min gang phyir 'dus byas ni/ /skad cig pa yin/ 'dus byas thams cad ni skad cig las phan chad du med pa'i phyir de</text></item>
<item><p>143b.2</p><section></section><text>ni yul gzhan du 'pho ba ni mi rigs te/ de lta bas na 'gro ba ma yin no/ /skad cig mar shes par bya ste/ 'dus byas ni gdon mi za bar 'jig phyir ro/ /dngos po rnams 'jig pa ni rgyu med pa las 'byung ba yin no/ /de yang gal te skyes pa tsam la ma yin na phyis</text></item>
<item><p>143b.3</p><section></section><text>kyang mi 'byung bar 'gyur ro/ /de yang mthong ste gal te 'jig pa rgyu dang ldan pa zhig tu gyur na/ blo rang sgra dang me lce dag 'jig pa med pa las 'byung ba yang mthong bas 'di rgyu la ltos pa ma yin no/ /yang gang zhig gzugs la sogs pa me dang 'brel pas 'jig par</text></item>
<item><p>143b.4</p><section></section><text>'dod pa de dag gi lan yang 'di yin te/ rgyu med pa las 'ga' mi 'byung / /gzhan yang / rgyu yang 'jig pa por 'gyur ro/ /me dang 'brel pa gang las tshos byed las skye ba 'byung ba de nyid de dang 'dra bar tshos pa dang / ches tshos pa dang / ches cher tshos pa byung</text></item>
<item><p>143b.5</p><section></section><text>na de dag 'jig pas rgyu de dag gi 'jig pa por 'gyur ba'am/ yang na bye brag med par 'gyur ro/ /de yang rigs pa ma yin te/ de'i phyir 'gro ba med na lus kyi rnam par rig byed dbyibs yin no zhes bya bar grub po/ /mdo sde pa rnams na re dbyibs ni rdzas</text></item>
<item><p>143b.6</p><section></section><text>su med de/ gal te yod na ni/ gnyis gzung 'gyur/ mig gis mthong na yang ring po'o snyam du shes par 'gyur la/ lus kyis reg na'ang shes par 'gyur bas gzugs kyi skye mched la ni gnyis kyis 'dzin pa med do/ /gang yang thogs pa dang bcas</text></item>
<item><p>143b.7</p><section></section><text>pa'i gzugs cung zad yod pa de ni gdon mi za bar rdul phra rab la yod pa yin na/ de rdul la med/ ring po la sogs pa'i dbyibs ni rdul phra rab la med do/ /de lta bas na mang po gnas pa kho na la ring po la sogs par 'dogs par zad do/ /bye brag tu smra ba rnams</text></item>
<item><p>144a.1</p><section></section><text>na re/ dbyibs kyang rdzas kho na yin la/ lus kyi rnam par rig byed kyang dbyibs kyi bdag nyid yin no zhes zer ro/ /ngag rnam rig byed ni ngag sgra/ /ngag gi rang bzhin gyi sgra gang yin pa de nyid ngag gi rnam par rig byed yin no/ /rnam par rig byed</text></item>
<item><p>144a.2</p><section></section><text>ma yin pa ni sngar bshad pa kho na yin no/ /mdo sde pa rnams na re/ de yang rdzas su med de/ khas blangs nas mi byed pa tsam gyi phyir ro/ /bye brag tu smra ba rnams na re yod do zhes zer ro/ /ji ltar shes she na/ rnam gsum dri med gzugs gsungs dang / /'phel dang ma</text></item>
<item><p>144a.3</p><section></section><text>byas lam sogs phyir/ /bcom ldan 'das kyis gzugs ni rnam pa gsum du gsungs te/ bstan du yod la thogs pa dang bcas pa dang / bstan du med la thogs pa dang bcas pa dang / bstan du yang med la thogs pa yang med pa'o zhes so/ /zag pa med</text></item>
<item><p>144a.4</p><section></section><text>pa'i gzugs kyang gsungs te/ gzugs gang la rjes su chags pa 'am/ khong khro ba mi skye ba zhes bya ba dpag tu med pa'o/ /rnam par rig byed ma yin pa ma gtogs pa ni bstan du yang med la/ thogs pa yang med pa'i gzugs kyang med la/ zag pa med pa</text></item>
<item><p>144a.5</p><section></section><text>yang med do/ /'phel bar yang gsungs te/ rdzas las byung ba'i dngos po 'di dag dang ldan pa ni rtag tu rgyun mi 'chad par bsod nams mngon par 'phel ba kho nar 'gyur ro/ /rnam par rig byed ma yin pa ma gtogs pa ni yid gzhan dang ldan pa'i bsod nams</text></item>
<item><p>144a.6</p><section></section><text>kyang mngon par 'phel bar mi rung ngo / /rnam par rig byed ma yin pa med na bdag nyid kyis ma byas la gzhan byed du bcug pa'i las kyi lam dag kyang 'grub par mi 'gyur ro/ /rnam par rig byed ma yin pa'i gzugs med na lam yan lag brgyad par mi 'gyur</text></item>
<item><p>144a.7</p><section></section><text>la/ so sor thar pa'i sdom pa yang med par 'gyur te/ yang dag par blangs pa'i 'og tu gang gis na yid gzhan dang ldan pa 'di yang dge slong du 'gyur ba de ni med do/ /de bas na rnam par rig byed ma yin pa de ni yod pa kho na'o/ /yang ci rnam par rig byed ma</text></item>
<item><p>144b.1</p><section></section><text>yin pa yod pa de'i tshe yod pa'i 'byung ba chen po dag kho na rgyur byas nas 'byung ngam zhe na/ ma yin te/ rtag tu ba 'di lta ste/ 'dod rtogs rnam rig min skad cig /phyin chad 'das pa'i 'byung las skyes/ /'dod pa na spyod pa'i rnam par rig byed ma yin pa ni skad cig ma dang</text></item>
<item><p>144b.2</p><section></section><text>po phyin chad 'das pa'i 'byung ba rgyur byas nas skye'o/ /de dag ni 'di'i bzhi'i don du 'gyur la/ lus kyi 'byung ba chen po da ltar byung ba rnams ni rten du 'gyur te/ 'khor lo sa la 'dril ba lag pas 'phul ba dang / sa'i phyogs bzhin no/ /yang gang na yod pa'i</text></item>
<item><p>144b.3</p><section></section><text>lus dang ngag gi las gang na yod pa'i 'byung ba chen po dag rgyur byas pa yin zhe na/ zag bcas lus dang ngag gi las/ /rang gi 'byung ba dag rgyur byas/ /'dod pa na spyod pa nas bsam gtan bzhi pa'i bar gyi lus dang ngag gi las de'i sa pa'i 'byung ba dag kho na rgyur byas pa yin</text></item>
<item><p>144b.4</p><section></section><text>no/ /zag med gang du skyes pa'i yin/ /sa gang du skyes pa de skyed par byed pa de'i sa pa'i 'byung ba chen po dag rgyur byas par rig par bya ste/ rnam par rig byed ma yin pa'i las de las kyang / rnam rig byed min ma zin dang / /rgyu mthun las byung sems can ston/ /gzhan yang</text></item>
<item><p>144b.5</p><section></section><text>rgyu mthun zin pa'i 'byung las skyes/ /rnam par rig byed ma yin pa ni rgyu mthun pa dang zin pa'i 'byung ba kho na dag rgyur byas nas skye ste/ 'di ni mnyam par gzhag pa ma yin pa'i sa pa'i rnam pa yin no/ /ting 'dzin skyes 'byung ma zin dang / /rgyas byung tha dad min las skyes/ /</text></item>
<item><p>144b.6</p><section></section><text>ting nge 'dzin las skyes pa rgyas pa las byung ba dang / ma zin pa'i 'byung ba dag kho na rgyur byas nas skye'o/ /tha dad pa dag kyang yin te/ 'byung ba chen po dag rgyur byas nas srog gcod pa spang ba skye/ de dag kho na las tshig 'chal pa spong ba'i bar du skye'o/ /yang las de</text></item>
<item><p>144b.7</p><section></section><text>rnam pa gnyis dang / rnam pa gsum dang / rnam pa lngar bshad pa de la/ rnam rig min lung bstan min med/ /dge ba dang mi dge ba yod/ ces gsungs par 'gyur ro/ /gzhan ni rnam gsum rnam par rig byed dang / sems pa ni rnam pa gsum mo/ /mi dge ni 'dod/ /</text></item>
<item><p>145a.1</p><section></section><text>na'o/ /mi dge ba ni 'dod pa'i khams kho na ni yod kyi gzhan na ni ma yin no/ /dge ba dang lung du ma bstan pa ni ma bkag pa'i phyir thams cad na yod do/ /de la/ gzugs na'ang rnam rig min/ 'ang gi sgras ni 'dod pa na yang yod do/ /gzugs med pa dag</text></item>
<item><p>145a.2</p><section></section><text>na ni 'byung ba med pa'i phyir med do/ /rnam rig dpyod dang bcas dag na/ /'dod pa'i khams dang / bsam gtan dang po kho na na yod kyi de man chad na med do/ /'dod pa na yang bsgribs pa med/ ci'i phyir tshangs pa'i 'jig rten man chad na rnam par rig byed med la/ 'dod</text></item>
<item><p>145a.3</p><section></section><text>pa'i khams na bsgribs pa med ce na/ gang phyir kun slong med/ rtog pa dang / dpyod pa dang bcas pa'i sems kyis rnam par rig byed kun nas slong bar byed na/ de yang bsam gtan gnyis pa la sogs pa dag na med de/ bsgom pas spang bar bya bas skyed kyi/ bsgribs</text></item>
<item><p>145a.4</p><section></section><text>la lung du ma bstan pa'i yang 'dod pa'i khams na med do/ /yang ci kun nas slong ba'i dbang kho na las chos rnams kyi dge ba la sogs par rig par bya'am zhe na/ smras pa/ ma yin te/ 'on kyang rnam pa bzhi ste/ don dam pa dang / ngo bo nyid dang / mtshungs par ldan</text></item>
<item><p>145a.5</p><section></section><text>pa dang / kun nas slong bas so/ /de las re zhig thar pa dam pa'i don du dge /mya ngan las 'das pa ni sdug bsngal thams cad nye bar zhi ba yin te/ de bas na mchog tu bde ba'i phyir don dam par dge ba ste/ nad med pa bzhin no/ /rtsa ba/ ngo tsha khrel yod bdag nyid</text></item>
<item><p>145a.6</p><section></section><text>kyis/ /dge ba'i rtsa ba gsum dang / ngo tsha shes pa dang / khrel yod pa ni ngo bo nyid kyis dge ba dag ste/ gzhan mtshungs par ldan pa dang kun nas slong ba la mi ltos pa'i phyir te/ 'phrod pa'i sman bzhin no/ /de dag dang ldan mtshungs ldan gyis/ dge ba'i rtsa ba dang / ngo</text></item>
<item><p>145a.7</p><section></section><text>tsha shes pa dang / khrel yod pa de dag nyid dang mtshungs par ldan pa'i chos rnams ni mtshungs par ldan pa'i dge ba dag yin te/ sman dang sbyar ba'i btung ba bzhin no/ /bya ba la sogs kun slong bas/ /dge ba'i rtsa ba la sogs pa dang mtshungs par ldan pa'i chos de</text></item>
<item><p>145b.1</p><section></section><text>dag kho nas kun nas bslang ba'i lus dang ngag gi las sems kyis ma zin pa dag kun nas slong bas dge ba yin te/ sman dang sbyar ba'i btung ba las byung ba'i 'o ma bzhin no/ /dge ba ji skad du bshad pa de las/ bzlog pa mi dge /'khor ba ni sdug bsngal thams</text></item>
<item><p>145b.2</p><section></section><text>cad 'jug pa'i bdag nyid kyis mchog tu mi bde ba'i phyir don dam par mi dge ba yin no/ /mi dge ba'i rtsa ba dang ngo tsha med pa dang khrel med pa rnams ni ngo bo nyid kyis so/ /de dag dang mtshungs par ldan pa'i chos rnams ni mtshungs par ldan pas so/ /de dag gis</text></item>
<item><p>145b.3</p><section></section><text>kun nas bslang pa'i lus dang ngag gi las dang / skye ba la sogs pa dang thob pa rnams ni kun nas bslang ba las te/ nad dang mi 'phrod pa'i sman la sogs pa dper bya'o/ /de lta na 'o na ni 'khor ba'i khongs su gtogs pa'i phyir zag pa dang bcas pa cung zad kyang lung du ma</text></item>
<item><p>145b.4</p><section></section><text>bstan pa'am/ dge bar mi 'gyur ro zhe na/ don dam par de skad du bshad kyi zag pa dang bcas pa gang zhig rnam par smin pa'i phyir lung du ma bstan pa de ni lung du ma bstan pa zhes bya ba la/ rnam par smin pa yid du 'ong ba can ni dge ba zhes bya'o/ /gal te don dam par lung du</text></item>
<item><p>145b.5</p><section></section><text>ma bstan pa tshol ba na ni de la/ don dam par lung ma bstan pa brtag pa dag /'dus ma byas nam mkha' dang / so sor ma brtags pas 'gog pa ni rnam grangs med par lung du ma bstan pa yin no/ /mthong bas spang bar bya ba'i sems ni rnam par rig byed kun nas slong ba</text></item>
<item><p>145b.6</p><section></section><text>ma yin no zhes gang bshad pa/ 'o na ci'i phyir bcom ldan 'das kyis log par lta ba de las ni log pa rtog pa dang log pa'i ngag dang log pa'i las kyi mtha' 'byung bar 'gyur ro zhes bya ba la sogs pa gsungs she na/ 'di ni 'gal ba med de/ 'di ltar/ kun slong rnam</text></item>
<item><p>145b.7</p><section></section><text>gnyis rgyu dang ni/ /de yi dus kyi slong zhes bya/ /kun nas slong ba ni rnam pa gnyis te/ rgyu'i kun slong dang / de'i dus kyi kun nas slong ba ste/ de'i dus kho na na de yod pa'i phyir ro/ /gnyis las dang po rab 'jug byed/ /gnyis pa rjes su 'jug byed yin/ /rgyu'i</text></item>
<item><p>146a.1</p><section></section><text>kun nas slong ba ni 'phen par byed pa yin pa'i phyir rab tu 'jug par byed pa yin no/ /de'i dus kyi kun nas slong ba ni bya ba'i dus su mthun par 'jug pa'i phyir rjes su 'jug par byed pa yin no/ /de la yang / mthong bas spang bya'i rnam shes ni/ /rab tu 'jug byed</text></item>
<item><p>146a.2</p><section></section><text>yin/ mthong bas spang bar bya ba'i sems ni de kun nas slong bar byed pa dpyod pa dang rtog pa dag gi gzhir gyur pa'i phyir rnam par rig byed rab tu 'jug par byed pa yin gyi sems kha phyir bltas pa'i phyir rjes su 'jug par byed pa ni ma yin no/ /de lta bas na mdo las rgyu'i kun</text></item>
<item><p>146a.3</p><section></section><text>nas slong ba'i dbang du mdzad nas gsungs pa'i phyir mi 'gal lo/ /yid ni/ bsgom pas spang bya gnyis ka yin/ /yid kyi rnam par shes pa bsgom pas spang bar bya ba ni gnyis ka yin te/ rab tu 'jug par byed pa yang yin la rjes su 'jug par byed pa yang yin no/ /lnga</text></item>
<item><p>146a.4</p><section></section><text>ni rjes su 'jug byed yin/ /rnam par shes pa'i tshogs lnga ni rjes su 'jug par byed pa kho na yin no/ /yang ci rab tu 'jug par byed pa ji lta bar rjes su 'jug par byed pa yang de dang 'dra 'am zhe na/ 'di ni nges pa med de/ rab tu 'jug byed dge sogs las/ /rjes 'jug byed kyang</text></item>
<item><p>146a.5</p><section></section><text>rnam gsum 'gyur/ /rab tu 'jug par byed pa dge ba las kyang rjes su 'jug par byed pa dge ba dang mi dge ba dang lung du ma bstan par yang 'gyur la/ mi dge ba dang lung du ma bstan pa la yang de dang 'dra'o/ /thub pa'i 'dra ba'am de dge ba/ /rab tu 'jug par byed pa dge ba las</text></item>
<item><p>146a.6</p><section></section><text>kyang rjes su 'jug par byed pa 'dra ba dang / lung du ma bstan pa las kyang rjes su 'jug pa dge ba yin no/ /bsgom pas spang bar bya ba'i yid ni rab tu 'jug par byed pa yang yin la rjes su 'jug par byed pa yang yin no zhes bshad pa/ rnam smin las skyes gnyis ka yin/ /</text></item>
<item><p>146a.7</p><section></section><text>rnam par smin pa las skyes pa'i sems ni mngon par 'du bya ba med par 'jug pa nyid kyi phyir rab tu 'jug par byed pa yang ma yin la/ rjes su 'jug par byed pa yang ma yin no/ /zhar la 'ongs pa rdzogs so// //sngar bshad pa de ni/ rnam rig min</text></item>
<item><p>146b.1</p><section></section><text>rnam gsum zhes bya/ /sdom dang sdom pa min dang gzhan/ /'chal pa'i tshul khrims kyi rgyun sdom zhing 'gog pas na sdom pa'o/ /de la/ sdom pa so sor thar ces bya/ /de bzhin zag med bsam gtan skyes/ /de la/ so sor thar ces bya rnam brgyad/ /dge slong</text></item>
<item><p>146b.2</p><section></section><text>dang / dge slong ma dang / dge slob ma dang / dge tshul dang / dge tshul ma dang / dge bsnyen dang / dge bsnyen ma dang / bsnyen gnas pa'i sdom pa ste/ sdom pa 'di ni ming du rnam pa brgyad yin no/ /rdzas su rnam pa bzhi yin no/ /dge slong dang / dge tshul dang / dge</text></item>
<item><p>146b.3</p><section></section><text>bsnyen dang / bsnyen gnas kyi sdom pa'o/ ji ltar shes she na/ mtshan las ming ni 'pho ba'i phyir/ /mtshan gyur na dge slong ni dge slong ma zhes bya la/ dge slong ma yang dge slong zhes bya ste/ de bzhin du dge bsnyen ni dge bsnyen ma zhes bya ba'i bar du'o/ /mtshan gyur</text></item>
<item><p>146b.4</p><section></section><text>pa la sngon gyi sdom pa gtong ba'i rgyu yang yod pa ma yin la sngon med pa'i sdom pa 'thob pa'i rgyu yang yod pa ma yin no/ /sdom pa 'di skye ba na yang / tha dad/ skyes te ma 'dres pa nyid do/ /dge bsnyen gyis dge tshul dang dge slong gi sdom pa blangs pas sngar gyi rnams las</text></item>
<item><p>146b.5</p><section></section><text>sdom pa gzhan bsnan pas lhag par ni mi byed do/ /de bzhin gzhan yang ngo / /de dag 'gal ba med/ sdom pa phyi ma yang dag par blangs pas sngon thob pa gtong ba ni ma yin te/ de lta ma yin na dge slong [(]kyi [,]gi [)]sdom pa yongs su btang bas dge bsnyen yang ma yin pa kho nar</text></item>
<item><p>146b.6</p><section></section><text>'gyur du 'ong ngo / /ji ltar na dge bsnyen yin pa nas/ dge slong gi bar du yin zhe na/ spang bya lnga brgyad cu dang ni/ /thams cad spong ba mnos pa las/ /dge bsnyen dang ni bsnyen gnas dang / /dge tshul ched dang dge slong nyid/ /spang bar bya ba lnga po las slar</text></item>
<item><p>146b.7</p><section></section><text>ldog pa yang dag par blangs pas ni dge bsnyen gyi sdom pa dang / brgyad po las bsnyen gnas la gnas pa dang / gser dngul 'dzin pa las slar ldog pa brgyad po la bsnan nas bcu po las dge tshul yin no/ /'dir yang gar dang / glu dang / rol mo dang /</text></item>
<item><p>147a.1</p><section></section><text>dri dang / phreng ba dang / byug pa gnyis su byas na ni bcur 'gyur ro/ /spang bar bya ba thams cad las slar ldog pa yang dag par blangs pas ni de dge slong yin no/ /so sor thar pa'i sdom pa nyid ni/ tshul khrims dang ni legs spyad dang / /las dang</text></item>
<item><p>147a.2</p><section></section><text>sdom pa zhes bya'o/ /las mi mnyam pa las log pa yang dag par blangs pas na tshul khrims so/ /mkhas pas bsngags pas na legs spyad do/ /bya ba'i rang bzhin yin pas na las so/ /de ltar na re zhig bye brag med par so sor thar pa'i sdom pa yang dag par</text></item>
<item><p>147a.3</p><section></section><text>bstan no/ /yang / dang po'i rnam rig rnam rig min/ /so sor thar dang bya ba'i lam/ /sdom pa yang dag par blangs pa'i rnam par rig byed dang rnam par rig byed ma yin pa dang po dag ni so sor thar pa zhes bya ste/ des sdig pa las so sor thar pa'i phyir ro/ /dngos</text></item>
<item><p>147a.4</p><section></section><text>gzhi'i las kyi lam zhes bya'o/ /skad cig ma gnyis pa la sogs pa ni so sor thar pa'i sdom pa kho na yin gyi/ so sor thar pa ni ma yin no/ /mjug yin gyi las kyi lam dngos gzhi ni ma yin no/ /yang sdom pa 'di rnams las gang zhig gang dang ldan zhe na/ so sor</text></item>
<item><p>147a.5</p><section></section><text>thar dang ldan pa brgyad/ /dge slong dang dge slong ma la sogs pa'o/ /bsam gtan skyes dang de ldan pa/ /bsam gtan las sam bsam gtan gyis bskyed pas na bsam gtan skyes te/ gang bsam gtan dang ldan pa de ni gdon mi za par bsam gtan gyi sdom pa</text></item>
<item><p>147a.6</p><section></section><text>dang ldan no/ /'dir ni nyer bsdogs kyang bsam gtan du brjod nas bstan to/ /zag med 'phags pa'i sems can dang / /zag pa med pa'i sdom pa ni 'phags pa'i gang zag rnams dang ldan no/ /sems kyi rjes su 'brang ba sngar bshad pa de las/ tha ma gnyis</text></item>
<item><p>147a.7</p><section></section><text>ni sems rjes 'brang / /bsam gtan gyi sdom pa dang / zag pa med pa'i sdom pa'o/ /yang smras pa/ bar chad med lam skyes de gnyis/ /mi lcogs med la spong zhes bya/ /de dag kho na bar chad med pa'i lam dgu dag tu spong ba'i sdom pa zhes brjod do/ /de</text></item>
<item><p>147b.1</p><section></section><text>gnyis kyis 'chal ba'i tshul khrims dang / de kun nas slong bar byed pa'i nyon mongs pa rnams spong ba'i phyir ro/ /'o na bcom ldan 'das kyis/ /yid kyi sdom pa legs pa ste/ /zhes gsungs pa dang / de bzhin du mig gi dbang po sdom pas bsdams te gnas so zhes</text></item>
<item><p>147b.2</p><section></section><text>gsungs pa/ yid dang dbang po'i sdom pa 'di gnyis kyi rang bzhin ci zhe na/ 'di gnyis rnam par rig byed ma yin pa'i tshul khrims kyi rang bzhin ma yin te/ 'on kyang / shes bzhin dang ni dran dag gnyis/ /yid dang dbang po'i sdom pa yin/ /yid kyi sdom pa yang</text></item>
<item><p>147b.3</p><section></section><text>dran pa dang shes bzhin gyi rang bzhin yin la/ dbang po'i sdom pa yang ngo / /yang gang zhig rnam par rig byed dang / rnam par rig byed ma yin pa dang / dus ji srid du ldan zhe na/ so sor thar gnas ji srid du/ /ma btang bar rtag da ltar gyi/ /rnam rig mi ldan/ so sor</text></item>
<item><p>147b.4</p><section></section><text>thar pa'i sdom pa la gnas pa gang de ni ji srid du rnam par rig byed ma yin pa mi gtong ba de srid du da ltar gyi dang ldan no/ /skad cig ma dang po phyin chad 'das pa dang / ma btang ba zhes sbyar bar bya'o/ /so sor thar pa'i sdom pa la gnas pa ji skad bshad pa/ sdom min</text></item>
<item><p>147b.5</p><section></section><text>gnas pa'ang de dang 'dra/ /de yang rtag tu da ltar ba dang / skad cig ma gcig phyin chad 'das pa yang ldan no/ /bsam gtan sdom dang ldan pa ni/ /rtag tu 'das dang ma 'ongs dang / /skad cig ma dang po'i la yang tshe rabs gzhan dag tu gtang ba'i bsam gtan gyi</text></item>
<item><p>147b.6</p><section></section><text>sdom pa 'das pa 'thob bo/ /'phags ni dang po 'das dang min/ /'phags pa yang skad cig ma dang po la ma 'ongs pa'i gang zag pa med pa'i rnam par rig byed ma yin pa dang ldan la/ 'das pa dang mi ldan te/ lam de sngon ma bskyed pa'i phyir ro/ /mnyam gzhag</text></item>
<item><p>147b.7</p><section></section><text>'phags lam gnas de gnyis/ /da ltar dang ldan/ bsam gtan dang zag pa med pa'i sdom pa la gnas pa de dag ni ji srid ma langs pa de srid du da ltar gyi rnam par rig byed ma yin pa dang ldan no/ /sdom pa dang sdom pa ma yin pa la gnas pa dag bshad zin to/ /bar gnas la</text></item>
<item><p>148a.1</p><section></section><text>yod na dang po bar gyi dang / gang sdom pa yang ma yin sdom pa ma yin pa yang ma yin pa de la gdon mi za bar rnam par rig byed ma yin pa yod pa ma yin gyi/ gang la yod pa de ni skad cig dang po la da ltar ba dang ldan no/ /skad cig dang po nas/ phyin chad</text></item>
<item><p>148a.2</p><section></section><text>dus ni gnyis dang po/ 'das dang da ltar ba dang yang ngo / /sdom pa dang sdom pa ma yin par gnas pa dag kyang gdon mi za bar rtag tu dge ba dang mi dge ba'i rnam par rig byed ma yin pa dang ldan pa kho na ma yin te/ 'on kyang sdom min gnas pa dge ba dang / sdom la gnas pa</text></item>
<item><p>148a.3</p><section></section><text>mi dge ba'i/ /rnam rig mi ldan ji srid du/ /rig dang nyon mongs shugs ldan par/ /sdom pa ma yin pa la gnas pa ni rab tu dang ba'i shugs kyis mchod rten la phyag 'tshal ba la sogs pa'i bya ba byed pa na dge ba'i rnam par rig byed ma yin pa skye la/ sdom pa la gnas</text></item>
<item><p>148a.4</p><section></section><text>pa ni nyon mongs pa'i shugs gang gis gsod pa dang 'ching ba la sogs pa'i bya ba byed pa na de dag ji srid du rjes su 'brang ba de srid du rnam par rig byed ma yin pa yang ngo / /rnam par rig byed ma yin pa'i skabs bshad zin to/ /rnam rig byed ni thams cad la/ /byed pa dag</text></item>
<item><p>148a.5</p><section></section><text>la da ltar ldan/ /sdom pa dang sdom pa ma yin pa dang bar ma la gnas pa thams cad ji srid du rnam par rig byed byed pa de srid du da ltar gyi dang ldan no/ /ma btang bar du skad cig ma/ /phyin chad 'das ldan ma 'ongs med/ /ma 'ongs pa'i rnam par rig byed ni su dang</text></item>
<item><p>148a.6</p><section></section><text>yang mi ldan no/ /bsgribs pa dang ni ma bsgribs pa/ /'das pa dag dang ldan pa 'ang med/ /chos nyam chung ba'i thob pa yang nyam chung ba yin pas rjes su 'brel pa can ma yin no/ /sdom pa'i rnam grangs sngar bshad nas/ /sdom pa ma yin pa brjod de/ /sdom pa</text></item>
<item><p>148a.7</p><section></section><text>min dang nyes spyad dang / /'chal pa'i tshul khrims las de'i lam/ /sdom pa min pa'i rnam grangs ni sdom pa'i las bzlog ste shes par bya'o/ /rnam par rig byed dang ldan pa la rnam par rig byed ma yin pa dang mi ldan pa zhes bya ba mu bzhi ste/ de la re zhig</text></item>
<item><p>148b.1</p><section></section><text>bar ma dor gnas sems zhan pas/ /byed na rnam rig nyid dang ldan/ /'di ni re zhig mu dang po yin no/ /rnam rig btang dang ma skyes pa'i/ /'phags pa'i gang zag rnam rig min/ /'phags pa'i gang zag gang zhig tshe gzhan du yongs su gyur nas da dung rnam par rig byed ma</text></item>
<item><p>148b.2</p><section></section><text>byung ba'am/ rnam par rig byed rnam par nyams na rnam par rig byed ma yin pa kho na dang ldan no zhes bya ba mu gnyis pa'o/ /gsum pa dang bzhi pa ni go sla'o/ /yang sdom pa 'di dag ji ltar 'thob ce na/ bsam gtan las skyes bsam gtan gyi/ /sa nyid kyis 'thob/ </text></item>
<item><p>148b.3</p><section></section><text>gang gi tshe bsam gtan gyis sems zag pa dang bcas pa dngos gzhi ba'am/ nyer bsdogs pa 'thob pa de'i tshe bsam gtan gyi sdom pa yang 'thob ste/ lhan cig 'byung ba yin pa'i phyir ro/ /zag med ni 'phags des/ de la bsam gtan bzhi dang / mi lcogs</text></item>
<item><p>148b.4</p><section></section><text>pa med pa dang / bsam gtan khyad par can dag zag pa med pa'i sa yin te/ de thob pas zag pa med pa'i sdom pa 'thob bo/ /so sor thar ces pa/ gzhan gyi rnam rig byed sogs kyis/ /gal te 'di la gzhan gyis rnam par rig par byed la 'di yang gzhan las te/ </text></item>
<item><p>148b.5</p><section></section><text>de yang dge 'dun nam gang zag las 'thob pa'o/ /sogs pa'i sgras rang byung gis ni sangs rgyas rnams kyi zhes bya ba la sogs pa bsnyen par rdzogs pa rnams bsdu'o/ /de la yang / ji srid 'tsho dang nyin zhag tu/ /sdom pa yang dag blang bar bya/ /bsnyen gnas kyi</text></item>
<item><p>148b.6</p><section></section><text>sdom pa ni nyin zhag tu'o/ /gzhan ni ji srid 'tsho'i bar du'o/ /nyin zhag pa yi sdom min med/ /de de ltar nod med ces grag /ji srid 'tsho'i bar du sdig pa'i khas blangs pa las sdom pa ma yin pa mi skye la/ nyin zhag pa ni med do/ /bsnyen gnas nyin zhag tu mnod</text></item>
<item><p>148b.7</p><section></section><text>na ji ltar du mnod par bya zhe na/ dma' bar 'dug smras bzlas pa yis/ /mi brgyan nam ni nang par du/ /bsnyen gnas yan lag tshang bar ni/ /nang par gzhan las mnod par bya/ /dma' bar 'dug smras bzlas pa ni/ /bsnyen gnas kyi sdom pa skye ba'i don du'o/ /</text></item>
<item><p>149a.1</p><section></section><text>'bogs pa po'i tshig gi rjes su bzlas par bya'i snga ma'am/ mnyam du ma yin no/ /de ltar na 'di gzhan las mnos pa yin no/ /mi brgyan pa ni rgyan nar ma ma gtogs so/ /nang par mnod par bya ste/ nyin zhag pa'i sdom pa yin pa'i phyir ro/ /</text></item>
<item><p>149a.2</p><section></section><text>gang gis chos brgyad la rtag tu bsnyen gnas la gnas par bya'o zhes sngon yang dag par blangs par byas pa de ni zan zos kyang mnod par bya'o/ /gzhan las mnod par bya ste/ rkyen yod kyang mi 'da' bar bya ba'i phyir ro/ /de las gzhan du mnos pas ni legs par spyad</text></item>
<item><p>149a.3</p><section></section><text>pa tsam du 'gyur gyi/ bsnyen gnas kyi sdom pa ni ma yin no/ /ci'i phyir yan lag brgyad nod ce na/ /tshul khrims yan lag bag yod pa'i/ /yan lag brtul zhugs yan lag ste/ /bzhi gcig de bzhin gsum rim bzhin/ /yang bag yod pa'i yan lag</text></item>
<item><p>149a.4</p><section></section><text>dang / /brtul zhugs kyi yan lag 'di dag mnos pas cir 'gyur zhe na/ de yis dran nyams dregs par 'gyur/ /myos pas 'gyur ba 'thungs pas ni bya ba dang bya ba ma yin pa'i dran pa nyams pa nyid du 'gyur ro/ /khri stan mthon po la sogs pa bstan na dregs par 'gyur</text></item>
<item><p>149a.5</p><section></section><text>ro/ /dus su za zhing zas nar ma'i dus su zab yongs su spangs pa las bsnyen gnas kyi dran pa dang skyo ba'i dran pa nye bar gnas par 'gyur te/ de med na gnyis ka yang med do/ /yang ci bsnyen gnas 'di dag dge bsnyen kho na la yod dam gzhan la'ang bsnyen gnas kyi sdom</text></item>
<item><p>149a.6</p><section></section><text>pa yod mod kyi/ skyabs su ma song ba la med/ /dge bsnyen ma yin pa yang gang zhig nyin zhag de la/ sangs rgyas dang chos dang dge 'dun la skyabs su song ste/ bsnyen gnas kyi sdom pa nod pa de la bsnyen gnas kyi sdom pa skye bar 'gyur te/ gzhan du ni ma yin no/ /</text></item>
<item><p>149a.7</p><section></section><text>mdo las/ skyabs su 'gro ba tsam gyis dge bsnyen du bshad pa/ cis pas su 'gro ba kho nas dge bsnyen du 'gyur ram zhe na/ kha che pa rnams na re sdom pa med par mi 'gyur ro zhes zer ro/ /'o na gang mdo las gsungs pa ji lta bu zhe na/ 'di la 'gal ba med de/ 'di</text></item>
<item><p>149b.1</p><section></section><text>ltar/ dge bsnyen nyid du khas blangs pa/ /de kho na las/ sdom pa skye bar 'gyur ba/ dge bsnyen du khas blangs pa kho nas 'di'i dge bsnyen gyi sdom pa skye bar 'gyur ro/ /sdom pa thob kyang bslab pa'i gzhi rnams shes par bya ba'i phyir/ bstan pa dge slong bzhin/ </text></item>
<item><p>149b.2</p><section></section><text>ji ltar dge slong dang dge tshul gyi sdom pa thob zin pa shes par bya ba'i phyir khyod kyis 'di dang 'di bsdam mo zhes bslab pa'i gzhi rnams 'dzin du 'jug pa ltar dge bsnyen yang de dang 'dra bas sdom pa med pa'i dge bsnyen ni med do/ /gal te thams cad bsdams pa yin na/ sna</text></item>
<item><p>149b.3</p><section></section><text>gcig spyod sogs ji lta bu/ /gal te dge bsnyen thams cad dge bsnyen gyi sdom pa la gnas pa yin no/ bcom ldan 'das kyis sna gcig spyod pa dang / phyogs gcig spyod pa dang / phal cher spyod pa dang / yongs su rdzogs par spyod pa'i dge bsnyen zhes gsungs pa ji lta</text></item>
<item><p>149b.4</p><section></section><text>bu yin/ de srung ba las gsungs zhes grags/ /gang zhig bslab pa'i gzhi gang srung bar byed pa de ni de spyod pa zhes gsungs par zad kyi thams cad sdom pa la gnas par ni 'dra'o/ /sdom pa thams cad kyang / chung ngu la sogs yid ji bzhin/ chung ngu dang 'bring</text></item>
<item><p>149b.5</p><section></section><text>dang chen po nyid ni yang dag par len pa'i sems kyi dbang gis so/ /gang zhig sangs rgyas dang / chos dang / dge 'dun la skyabs su 'gro ba de ci la skyabs su 'gro zhe na/ gang zhig gsum la skyabs su 'gro ste/ sangs rgyas dge 'dun byed pa'i chos/ /mi slob</text></item>
<item><p>149b.6</p><section></section><text>pa dang gnyis ka dang / /mya ngan 'das la skyabs su 'gro/ /gang zhig sangs rgyas la skyabs su 'gro ba de ni sangs rgyas su byed pa'i chos mi slob pa la skyabs su 'gro ba yin no/ /de dag kyang zad pa shes pa la sogs pa 'khor dang bcas pa yin no/ /gzugs</text></item>
<item><p>149b.7</p><section></section><text>kyi sku ni snga ma dang phyi mar yang khyad par med pa'i phyir ro/ /gang zhig dge 'dun la skyabs su 'gro ba de ni dge 'dun du byed pa'i chos slob pa dang mi slob pa la skyabs su 'gro ba yin te/ gang dag 'thob pas gang zag brgyad po mi phyed pa'i phyir dge 'dun du 'gyur</text></item>
<item><p>150a.1</p><section></section><text>pa'o/ /gang zhig chos la skyabs su 'gro ba de ni mya ngan las 'das pa'i chos so sor brtags pas 'gog pa la skyabs su 'gro ba yin te/ bdag gzhan gyi rgyud kyi nyon mongs pa rnams dang sdug bsngal zhi bar mtshan nyid gcig pa nyid kyi phyir ro/ /de</text></item>
<item><p>150a.2</p><section></section><text>lta na'ang mtshan nyid tha mi dad pa'i phyir sangs rgyas dang chos dang dge 'dun thams cad la skyabs su 'gro'o zhes gsungs par 'gyur ro/ /skyabs kyi don kyang skyob pa'i don yin te/ de la brten nas sdug bsngal thams cad las gtan du nges par thar pa'i phyir ro/ /yang</text></item>
<item><p>150a.3</p><section></section><text>ci'i phyir sdom pa gzhan dag la ni mi tshangs par spyod pa spong ba'i gzhi rnam par gzhag la/ dge bsnyen la ni 'dod pas log par g.yem pa spong ba bslab pa'i gzhir rnam par gzhag ce na/ log g.yem shin tu smad phyir dang / /sla phyir mi byed thob phyir ro/ /'dod</text></item>
<item><p>150a.4</p><section></section><text>pas log par g.yem pa ni 'jig rten na shin tu smad pa yin no/ /khyim pa dag gis 'dod pas log par g.yem pa las sdom pa sla'i 'phags pas kyang 'dod pa la log par g.yem pa mi byed pa'i sdom pa thob bo/ /de bas na bslab pa'i gzhi 'di nyid rnam par</text></item>
<item><p>150a.5</p><section></section><text>gzhag go/ /gang dag dge bsnyen yin bzhin du yang chung ma len par byed na/ ci de dag gis de dag las kyang / sdom pa thob pa'am/ 'on te min zhe na/ nyi tshe ba'i sdom pa thob par 'gyur du 'ong bas 'thob bo/ /ji ltar sdom pa nyams par mi 'gyur zhe na/ 'di ltar</text></item>
<item><p>150a.6</p><section></section><text>sdom pa ji ltar khas blangs bzhin/ /'thob kyi rgyud las ma yin no/ /'di dag gi sdom pa ni ji ltar 'dod pas log par g.yem pa spong ngo zhes khas len pa de bzhin 'thob bo/ /de la 'dod log med pas sdom pa nyams pa yang med do/ /yang ci'i phyir brdzun du smra ba</text></item>
<item><p>150a.7</p><section></section><text>spong ba kho na bslab pa'i gzhir gzhag la phra ma la sogs pa las ni ma yin zhe na/ rgyu gsum po de dag nyid kyi phyir te/ brdzun smra shin tu smad phyir dang / /sla phyir mi byed 'thob phyir ro/ /bslab pa thams cad 'das gyur na/ /brdzun du thal bar 'gyur ba'i phyir/ /bslab</text></item>
<item><p>150b.1</p><section></section><text>pa thams cad 'das na dri bar bya ba la bdag gis de lta bu ma byas so zhes bya ba 'di nye bar gnas par 'gyur te/ brdzun du smra bar thal bar 'gyur bas de'i ji ltar 'das par byas kyang bdag nyid 'chags par 'gyur snyam nas brdzun du smra ba las ldog par bshad do/ /yang</text></item>
<item><p>150b.2</p><section></section><text>ci'i phyir bcas pa'i kha na ma tho ba las myos par 'gyur ba 'thungs pa las gzhan 'di'i bslab pa'i gzhi rnam par ma bzhag ce na/ bcas pa'i kha na ma tho ba/ /myos 'gyur nyid las/ ci'i phyir zhe na/ gzhan bsrung phyir ro/ /myos par 'gyur ba 'thungs na</text></item>
<item><p>150b.3</p><section></section><text>yan lag gzhan dang gzhan dag kyang mi bsrung bar 'gyur ro/ /ci sdom pa gsum po 'di dag gang las gcig 'thob/ de las lhag ma dag kyang 'thob pa ma zhe na ma yin no/ /'on kyang / 'dod gtogs thams cad gnyis ka dang / /de ltar dag las 'thob par</text></item>
<item><p>150b.4</p><section></section><text>'gyur/ /'dod gtogs zhes bya ba ni so sor thar pa'i sdom pa yin no/ /thams cad las zhes bya ba ni sbyor ba dang dngos dang mjug las so/ /gnyis ka las zhes bya ba ni sems can sems can ma yin par ston pa dang / rang bzhin dang bcas pa'i kha na ma tho ba las</text></item>
<item><p>150b.5</p><section></section><text>so/ /sems can gyi rten la 'jug pa'i phyir dus da ltar gyi phung po dang khams dang / skye mched kho na las 'thob kyi 'das pa dang ma 'ongs pa dag las ma yin te/ de dag ni sems can du mi bgrang ba'i phyir ro/ /bsam gtan zag med sdom pa ni/ /dngos dang dus ni</text></item>
<item><p>150b.6</p><section></section><text>thams cad las/ /bsam gtan dang zag pa med pa'i sdom pa ni las kyi lam dngos kha na las 'thob kyi sbyor ba dang mjug las kyang ma yin na bcas pa'i kho nam tho ba las lta smos kyang ci dgos/ dus thams cad kyi phung po dang / khams dang skye mched las 'thob bo/ /</text></item>
<item><p>150b.7</p><section></section><text>yang ci sdom pa dang sdom pa ma yin pa dag sems can thams cad dang / yan lag thams cad dang / rgyu thams cad kyis 'thob bam/ 'on te bye brag ci yod ce na/ re zhig nges par/ sdom pa sems can thams cad las 'thob la/ yan lag rgyu la</text></item>
<item><p>151a.1</p><section></section><text>dbye ba yod/ /de la dge slong gi sdom pa ni thams cad las 'thob bo/ /de las gzhan ni gzhi las so/ /las kyi lam rnams ni sdom pa'i yan lag las yin no/ /rgyu las kyang rnam grangs la las ni thams cad kyis te/ gal te ma chags pa</text></item>
<item><p>151a.2</p><section></section><text>dang / zhe sdang med pa dang / gti mug med pa rgyu yin na'o/ /la la las ni gcig gis te/ /sems chung ngu dang 'brid dang chen po dag rgyur 'dod pa yin na'o/ /sdom pa min pa thams cad dang / /yan lag kun las rgyus min no/ /ma tshang ba'i sdom pa ma yin pa</text></item>
<item><p>151a.3</p><section></section><text>can ni med do/ /rgyu thams cad kyis ni ma yin te/ sems chung ngu la sogs pa cig car du mi 'byung ba'i phyir ro/ /gang dag las 'thob pa bshad nas ji ltar 'thob pa de brjod par bya ste/ sdom pa min pa bya ba'am/ /khas len pa las 'thob par</text></item>
<item><p>151a.4</p><section></section><text>'gyur/ /de'i rigs su skyes pa rnams kyis ni gsod par sbyor ba bya ba las sdom pa ma yin pa 'thob bo/ /gzhan gyi rigs su skyes pa rnams ni las de khas len pa las so/ /lhag ma'i rnam rig min zhing dang / /len du gus par byed pas 'thob/ /gang kun</text></item>
<item><p>151a.5</p><section></section><text>dga' rab la sogs pa phul ba tsam gyis rnam par rig byed ma yin pa skye bar 'gyur ba de lta bu'i zhing yang yod do/ /yang na sangs rgyas la phyag ma 'tshal gyi bar du zas mi bza'o zhes bya ba la sogs pa'i yi dam bcas pa'am/ dge ba'am mi dge ba gang las 'di'i rnam</text></item>
<item><p>151a.6</p><section></section><text>par rig byed ma yin pa skye bar 'gyur ba de lta bu'i gus pas las byed pa las so/ /thob pa bshad nas gtong ba brjod par bya ste/ bslab pa phul dang shi 'phos dang / /mtshan gnyis dag ni 'byung ba dang / /rtsa ba chad dang mtshan 'das las/ /so sor thar pa'i</text></item>
<item><p>151a.7</p><section></section><text>'dul ba gtong / /bslab pa'i gzhi rnams kyi mi brda phrad pa'i drung du bsam pa thag pa nas slar phul pa dang / ris mthun btang ba dang / mtshan gnyis cig car byung ba dang / dge ba'i rtsa ba kun du chad pa las so/ /bsnyen gnas kyi sdom pa ni mtshan mo</text></item>
<item><p>151b.1</p><section></section><text>'das pa las kyang ngo / /kha cig ltung bar 'gyur las smra/ /gzhan dag na re ltung bar 'gyur ba bzhi las gang yang rung ba zhig gis dge slong dang dge sbyong gi sdom pa gtong ngo zhes zer ro/ /gzhan dag dam chos nub pa las/ /'di ltar dam pa'i chos nub na</text></item>
<item><p>151b.2</p><section></section><text>bslab pa'i mtshams thams cad dang / /las kyi mtha' rnams med par 'gyur ro/ /kha che rnams ni byung ba la/ /bu lon nor bzhin gnyis su 'dod/ /kha che ba rnams na re rtsa ba'i ltung ba la yang dge slong gi sdom pa gtong ba med do/ /ci'i phyir zhe na/ phyogs</text></item>
<item><p>151b.3</p><section></section><text>gcig nyams pas sdom pa zad par gtong ba ni ma rigs pa'i phyir ro/ /'on kyang 'di la tshul khrims dang 'chal ba'i tshul khrims gnyis ka yang yod de/ dper na 'ga' zhig la nor yang bdog la bu lon yang chags pa bzhin no/ /ltung ba de bshags na tshul khrims</text></item>
<item><p>151b.4</p><section></section><text>dang ldan pa kho nar 'gyur ro/ /yang bsam gtan dang zag pa med pa'i sdom pa dag ji ltar gtong zhe na/ bsam gtan gtogs pa'i dge ba ni/ /sa 'phos nyams pa dag gis gtong / /bsam gtan du gtogs pa'i dge ba thams cad gtong ba ni gong ma'am 'og</text></item>
<item><p>151b.5</p><section></section><text>tu skye ba ste sa 'phos pa las sam/ snyoms par 'jug pa las yongs su nyams pa las so/ /ji ltar gzugs su gtogs pa ltar/ /de bzhin gzugs med gtogs 'phags pa/ /'bras bu thob sbyangs nyams pa las/ /dge ba zag pa med pa ni 'bras bu thob</text></item>
<item><p>151b.6</p><section></section><text>pa las lam snga ma gtong bar 'gyur ro/ /dbang po sbyangs pa las dbang po rtul po'i lam mo/ /yongs su nyams pa las lam gong ma'o/ /re zhig sdom pa rnams ni de ltar gtong ngo / /sdom min sdom pa thob pa dang / /shi dang mtshan gnyis byung ba dang / /sdom</text></item>
<item><p>151b.7</p><section></section><text>pa thob pa las ni gal te sdom pa yang dag par blangs pas sam/ /bsam gtan gyi sdom pa thob pa na'o/ /lus bor ba'i phyir shi ba dang / rten nyams pa'i phyir mtshan gnyis byung ba las so/ /bar ma shugs blangs bya ba dang / /don tshe rtsa ba chad pa las/ /</text></item>
<item><p>152a.1</p><section></section><text>rab tu dang ba dang nyon mongs pa'i shugs gang gis rnam par rig byed ma yin pa 'phangs pa de chad pa de yang rnam par chad par 'gyur ro/ /gal te yang dag par gtong na blangs pa gtong ba las so/ /ji ltar blangs pa mi byed na bya ba rnam par chad pa las so/ /</text></item>
<item><p>152a.2</p><section></section><text>mchod rten dang / kun dga' ra ba dang / gtsug lag khang dang / mal cha dang / stan dang / gos dang / rgyan la sogs pa'i dngos po'i don chad pa las so/ /tshe chad pa las kyang ngo / /gang gi tshe dge ba'i rtsa ba kun du gcod par byed pa rtsom pa na yang ngo / /de ltar</text></item>
<item><p>152a.3</p><section></section><text>na bar ma'i rnam par rig byed ma yin pa gtong bar 'gyur ro/ /'dod gtogs dge ba gzugs min ni/ /rtsa chad gong du skyes pa las/ /dge ba'i rtsa ba kun du chad pa'am/ gzugs dang / gzugs med pa'i khams su skye ba las so/ /nyon mongs pa can gzugs</text></item>
<item><p>152a.4</p><section></section><text>min no/ /gnyis po skyes pas rnam nyams 'gyur/ /nye ba'i nyon mongs pa'i rnam pa gang gi spong ba'i lam gang yin pa des 'di 'khor dang bcas pa yongs su spong bar byed kyi gzhan du ni ma yin no/ /yang sdom pa ma yin pa dang / sdom pa ni sems can gang dag la yod ce</text></item>
<item><p>152a.5</p><section></section><text>na/ za ma ma ning sgra mi snyan/ /mtshan gnyis ma gtogs mi rnams la/ /sdom min sdom pa'ang de bzhin la/ /lha la'ang / byang gi sgra mi snyan pa rnams la ni yang dag par len pa dang / ting nge 'dzin med pa'i phyir dang / sdig pa bya ba'i bsam pa med pa'i phyir sdom pa dang</text></item>
<item><p>152a.6</p><section></section><text>sdom pa ma yin pa med do/ /ngan song rnams la yang gang dang ldan pa dang / gang med pas sdom pa dang sdom pa ma yin pa dag tu 'gyur ba ngo tsha shes pa dang khrel yod pa shas chen po med do/ /za ma la sogs pa de dag gi lus de lta bu gang la sdom pa ma yin pa mi skye la/ sdom pa</text></item>
<item><p>152a.7</p><section></section><text>yang ngo / /de la yang / mi rnams la gsum mo/ /mi rnams la ni so sor thar pa'i sdom pa la sogs pa thams cad yod do/ /'dod dang gzugs skyes lha rnams la/ /bsam gtan skyes yod/ bsam gtan gyi sdom pa ni 'dod pa dang gzugs kyi khams su skyes pa'i</text></item>
<item><p>152b.1</p><section></section><text>lha rnams kho na la yod do/ /zag med ni/ bsam gtan khyad par 'du shes med/ /sems can ma gtogs gzugs med na 'ang / /'dod pa dang gzugs kyi khams su skyes pa rnams la yang yod do/ /bsam gtan khyad par can dang / 'du shes med pa'i sems can du</text></item>
<item><p>152b.2</p><section></section><text>skyes pa ma gtogs so/ /gzugs med par skyes pa rnams la yang ldan pa kho na'i sgo nas yod do/ /'di man chad ni mdo las bstan pa'i las rnam par bshad pa brtsam mo/ /las ni dge ba la sogs pa bsam ste/ de la/ las bde mi bde dang gzhan ni/ /bde ba'i las ni</text></item>
<item><p>152b.3</p><section></section><text>dge ba ste/ /'bras bu yid du 'ong ba dang / /mya ngan las 'das pa thob bar byed pa gang yin pa'o/ /mi dge ba'i las ni mi dge ba ste de las bzlog pa'o/ /de dag las gzhan bde ba yang ma yin pa la mi bde ba yang ma yin pa ni lung du ma bstan pa zhes bya ba'i tha tshig go/ /bsod</text></item>
<item><p>152b.4</p><section></section><text>nams bsod nams min mi g.yo/ /bde ba myong 'gyur la sogs gsum/ /de la/ bsod nams 'dod khams dge ba'i las/ /mig yo gong ma las skyes pa'i/ /dge ba'i zhes bya bar sbyar te/ gzugs dang gzugs med pa na spyod pa'i las dge ba ni mi g.yo ba yin no/ /ci'i</text></item>
<item><p>152b.5</p><section></section><text>phyir zhe na/ gang phyir sa ni de dag tu/ /las rnam smin phyir mi g.yo'i phyir/ /'dod pa na spyod pa'i las ni rnam par smin pa'i phyir g.yo ste/ /'gro ba gzhan gyi las 'gro ba gzhan du rnam par smin par 'gyur la/ lha'i ris gzhan gyi yang lha'i ris gzhan la'o/ /bsod nams ma</text></item>
<item><p>152b.6</p><section></section><text>yin pa'i las ni mi dge ba'o zhes 'jig rten nyid du grags so/ /bsod nams la sogs pa'i lam bstan zin to/ /bsam gtan gsum pa'i bar dge ba dang / bde ba myong 'gyur/ sa 'di ni tshor ba'i yin te/ 'di lta ste/ 'dod pa'i khams dang bsam gtan gsum mo/ /de yan</text></item>
<item><p>152b.7</p><section></section><text>chad/ sdug min bde min myong 'gyur ba/ /dge ba zhes bya bar sbyar te/ bsam gtan gsum pa yan chad kyi las dge ba ni bde ba yang ma yin sdug bsngal ba yang ma yin pa myong ba yin no/ /sdug bsngal myong 'gyur 'di'i mi dge /'dod pa'i khams kho na'i mi dge ba'i las ni sdug</text></item>
<item><p>153a.1</p><section></section><text>bsngal gyi tshor ba myong ba'o/ /'og na'ang bar ma yod do zhes/ /kha cig zer te/ ci'i phyir zhe na/ gang gi phyir/ bsam gtan khyad par rnam smin las/ /de lta ma yin na bsam gtan khyad par can gyi las kyi rnam par smin pa med pa'am/ las gang gis kyang bsam</text></item>
<item><p>153a.2</p><section></section><text>gtan khyad par can du smin par mi 'gyur ro/ /snga phyi med gsum smin 'dod phyir/ /'dod pa'i khams las gzhan na ni las gsum gyi rnam par smin pa dag cig car du ldan pa med de/ bde ba myong bar 'gyur ba ni gzugs so/ /sdug bsngal myong bar 'gyur ba ni sems dang / </text></item>
<item><p>153a.3</p><section></section><text>sems las byung ba rnams so/ /bde ba yang ma yin sdug bsngal ba yang ma yin pa myong ba ni mi ldan pa'i 'du byed rnams te/ de'i phyir yang 'og na bar ma yod do/ /ji ltar na tshor ba'i rang bzhin ma yin pa'i las bde ba myong bar 'gyur zhes bya zhe na/ 'di la 'gal ba med de/ </text></item>
<item><p>153a.4</p><section></section><text>gang gi phyir/ ngo bo nyid dang mtshungs ldan dang / /dmigs pa dang ni rnam smin dang / /mngon sum du ni gyur pa las/ /myong 'gyur rnam pa lnga yin no/ /de la ngo bo nyid kyis myong bar 'gyur ba ni tshong ba rnams so/ /mtshungs par ldan pas myong bar 'gyur ba ni reg pa ste/ bde</text></item>
<item><p>153a.5</p><section></section><text>ba myong bar 'gyur ba'i reg pa zhes bya'o/ /dmigs pa myong bar 'gyur ba ni yul rnams te/ ji skad du/ mig gis gzugs rnams mthong nas gzugs so sor yang dag par myong ba zhes bya'o/ /rnam par smin pa myong bar 'gyur ba ni las yin te/ mthong ba'i chos la myong bar 'gyur</text></item>
<item><p>153a.6</p><section></section><text>ba'i las zhes bya'o/ /mngon sum du gyur pa myong bar 'gyur ba ni ji skad du/ gang gi tshe bde ba'i tshor ba nyams su myong ba'o/ /de bas na rnam par smin pa nyams su myong bar 'gyur ba yin pa'i phyir las kyang bde ba myong bar 'gyur ba zhes bya ba la sogs par brjod do/ /de yang nges</text></item>
<item><p>153a.7</p><section></section><text>dang ma nges pa/ /mthong ba'i chos la sogs pa la/ /myong 'gyur phyir na nges rnam gsum/ /de ni ma nges pa dang bcas pa rnam pa bzhi yin no/ /kha cig las rnam lnga zhes zer/ /myong par 'gyur ba ma nges pa la rnam par smin pa nges pa dang ma nges pa rnam pa gnyis su phye nas</text></item>
<item><p>153b.1</p><section></section><text>so/ /gzhan dag mu ni bzhi zhes zer/ /gnas skabs nges la rnam par smin pa ma nges pa yang yod de/ mthong ba'i chos la sogs pa la myong bar 'gyur la/ rnam par smin pa ni ma nges pa'i las gang yin pa'o/ /rnam par smin pa nges la gnas skabs dag tu ma yin pa yang</text></item>
<item><p>153b.2</p><section></section><text>yod de/ de las bzlog pa'o/ /gnyis ka yang yod pa dang / gnyis ka med pa zhes bya ba bshad pa'i rjes su 'brangs nas shes par bya'o/ /las bzhi po de dag las/ /gsum gyis ris ni 'phen par byed/ /mthong ba'i chos la myong bar gyur pa'i las kyis ni ris</text></item>
<item><p>153b.3</p><section></section><text>mthun pa 'phen par mi byed pa'i phyir ro/ /khams gang ngam 'gro ba gang na las kyi 'phen pa du zhig yod ce na/ thams cad na ni 'phen pa bzhi/ /thams cad du las bzhi 'phen te/ /dge ba'am mi dge ba ci rigs par ro/ /spyir bstan pa 'di'i dmigs kyis</text></item>
<item><p>153b.4</p><section></section><text>bsal ba ni 'di yin te/ dmyal ba na ni dge ba'i gsum/ /mthong ba'i chos la myong bar 'gyur ba ni med de/ de na dge ba'i rnam par smin pa'i skabs med pa'i phyir ro/ /gang las 'dod chags bral brtan pa'i/ /byis pa der skyes myong mi byed/ /so so'i skye bo yongs</text></item>
<item><p>153b.5</p><section></section><text>su mi nyams pa'i chos can zhig na/ de ni sa gang las 'dod chags dang bral ba der skyes nas myong bar 'gyur ba'i las ni mi byed do/ /'phags pa gzhan du'ang myong mi byed/ /brtan pa zhes bya bar sbyar te/ de ni der lan grangs gzhan du myong bar 'gyur ba'i las kyang mi byed</text></item>
<item><p>153b.6</p><section></section><text>do/ /'dod rtse'i mi brtan pa yang min/ /'dod pa'i khams sam srid pa'i rtse mo las 'dod chags dang bral ba'i 'phags pa ni der skyes nas myong bar 'gyur ba dang / lan grangs gzhan la myong bar 'gyur ba'i las byed pa ni rung ba ma yin no/ /de ni de'i tshe 'bras bu las</text></item>
<item><p>153b.7</p><section></section><text>yongs su nyams pa yin la/ 'bras bu las yongs su nyams pa la yang 'chi ba med do/ /ci srid pa bar ma la yang las kyis 'phen pa yod dam zhe na/ smras pa/ yod de/ srid pa bar ma 'dod khams su/ /'phen pa rnam pa nyi shu gnyis/ /ji ltar byas pas she na/ nur</text></item>
<item><p>154a.1</p><section></section><text>nur po dang / mer mer po dang / nar nar po dang / gor gor po dang / rkang lag 'gyus pa'i gnas skabs lnga dang / byis pa dang / gzhon nu dang / dar la bab pa dang / dar la yol ba dang / rgan po'i gnas skabs lnga dang / gnas skabs bcu po 'di</text></item>
<item><p>154a.2</p><section></section><text>dag la nyams su myong ba dang / srid pa bar mar nyams su myong bar nges pa dang ma nges pa rnam pa nyi shu rtsa gnyis 'phen par byed do/ /de ni mthong chos 'bras bu yin/ /de ni ris gcig kho na yin/ /de ni ris mthun pa gcig kho na yin te/ srid pa bar ma gang yin pa dang / de'i</text></item>
<item><p>154a.3</p><section></section><text>rgyu las byung ba gnas skabs bcu po gang dag yin pa de ni las gcig gis 'phangs pa yin no/ /de'i phyir mthong ba'i chos kyi myong ba kho na yin no/ /yang nges pa'i las ci 'dra bar rig par bya zhe na/ nyon mongs rab dang drag po dang / /yon tan zhing dang rgyun chags su/ /</text></item>
<item><p>154a.4</p><section></section><text>byas pa gang zhig yin pa dang / /pha ma gsod gang de nges so/ /nyon mongs pa drag pos byas pa'i las gang yin pa dang / rab tu dang ba drag pos byas pa dang / gang rgyun du byed pa dang / yon tan gyi zhing la byed pa de ni nges pa yin par rig par bya ste/ yon tan gyi zhing ni dkon mchog</text></item>
<item><p>154a.5</p><section></section><text>gsum dang / 'bras bu dang snyoms par 'jug pa khyad par can thob pa'i gang zag go/ /de la nyon mongs pa dang rab tu dang ba drag po dang / rgyun du byed pa med par yang dge ba'am mi dge ba dang / pha ma gsod pa yang nges par 'gyur ro/ /mthong ba'i chos la myong ba'i las ci 'dra</text></item>
<item><p>154a.6</p><section></section><text>ba zhe na/ mthong chos 'bras bu can gyi las/ /zhing dang bsam pa'i khyad par las/ /mthong ba'i chos la myong bar 'gyur ba'i las zhing gi khyad par las 'gyur ro/ /bsam pa'i khyad par las kyang ngo / /yang / sa de'i 'dod chags gtan bral phyir/ /yang dge ba'am</text></item>
<item><p>154a.7</p><section></section><text>mi dge ba'i las sa gang yin pa de las gtan du 'dod chags dang bral ba yin pa'i phyir de mthong ba'i chos la myong bar 'gyur ro/ /las ji lta bu zhig ce na/ rnam smin nges pa gang yin pa'o/ /de'i nges pa 'di yin te/ gnas skabs nges pa'i yang ma yin la ma nges pa'i yang ma</text></item>
<item><p>154b.1</p><section></section><text>yin no/ /gang nges par myong pa'i zhing de kho na ci mthong ba'i chos la myong ba yin zhe na/ yin te/ de dang gang zag khyad par can gzhan yang 'di lta ste/ gang dag 'gog byams nyon mongs med/ /mthong dang dgra bcom 'bras langs pa/ /de la phan gnod byas pa yis/ /'bras</text></item>
<item><p>154b.2</p><section></section><text>bu 'phral du mong bar 'gyur/ /'gog pa'i snyoms par 'jug pa las langs pa ni snyoms par 'jug pa mya ngan las 'das pa dang 'dra ba'i phyir sems mchog tu zhi ba 'thob po/ /nyon mongs pa med pa las langs pa'i rgyu ni sems can tshad med pa la nyon mongs pa med pa dang ldan pa'i lhag pa'i</text></item>
<item><p>154b.3</p><section></section><text>bsam pa dang rjes su 'brel pa dang / shin tu gsal ba'i bsod nams tshad med pas yongs su bsgom pa dang / rjes su 'brel pa yin no/ /byams pa las langs pa yang de dang 'dra'o/ /mthong ba'i lam las langs pa'i rgyud ni mthong bas spang bar bya ba ma lus pa spangs ba'i phyir</text></item>
<item><p>154b.4</p><section></section><text>gnas yongs su gyur pa sar pa yin pas dri ma med ba yin no/ /de bzhin du dgra bcom pa'i 'bras bu las langs pa'i rgyud ni bsgom pas spang par bya ba ma lus par spangs pas so/ /rnam par smin pa'i gtso bo ni tshor ba yin pas de'i phyir 'di dpyad par bya ste/ rnam par rtog</text></item>
<item><p>154b.5</p><section></section><text>pa med pa yi/ /dge ba'i las kyi rnam smin ni/ /sems kyi tshor ba kho nar 'dod/ /rnam par rtog pa med pa'i las ni bsam gtan khyad par can nas srid pa'i rtse mo'i bar dag na yod de/ dge ba'i las rnam par rtog pa med pa de'i rnam par smin pa ni sems kyi tshor ba kho na yin</text></item>
<item><p>154b.6</p><section></section><text>no/ /mi dge ba'i ni lus kyi yi/ /sems kyi sdug bsngal gyi tshor ba ni yid mi bde ba yin te/ de yang rnam par smin pa ma yin no/ /de'i phyir rnam par smin pa ni lus kyi yin no/ /'o na sems can rnams kyi sems g.yeng par gyur pa gang yin pa de ni sems gang la</text></item>
<item><p>154b.7</p><section></section><text>zhe na/ rnam par rtog pa'i phyir lnga dag las ma yin te/ g.yengs pa'i sems ni yid sems la/ /de ni las kyi rnam smin skyes/ /gang zhig gsang sngags kyi sbyor ba la sogs pas pha rol po'i sems g.yeng par byed pa'i las de'i rnam par smin pas tshe phyi ma la</text></item>
<item><p>155a.1</p><section></section><text>sems g.yeng bar 'gyur ro/ /skrag gnod ma nyams mya ngan gyis/ /mi ma yin pa la sogs pa'i 'jigs pas sam/ khams mi mnyam pas sam/ nye du shi ba la sogs pa'i mya ngan gyis sems g.yeng bar 'gyur ro/ /gal te yid</text></item>
<item><p>155a.2</p><section></section><text>kyi rnam par shes ba g.yeng bar 'gyur ba sems g.yengs pa yang las kyi rnam par smin pa las skyes pa yin na go/ /ji ltar sems kyi tshor ba rnam par smin pa ma yin par 'gyur zhe na/ sems de nyid rnam par smin pa yin no zhes mi zer ro/ /de lta mod kyi 'byung ba chen</text></item>
<item><p>155a.3</p><section></section><text>po rnams 'khrugs pa gang yin pa de rnam par smin pa yin la/ de las skyes pas de'i phyir rnam par smin pa yin no/ /sems g.yengs pa de yang / sgra mi snyan min 'dod ldan rnams/ /sgra mi snyan pa min pa 'dod pa dang ldan pa rnams ni lha dag gi nang du yang lha smyon pa yod na mi</text></item>
<item><p>155a.4</p><section></section><text>dang ngan song rnams lta smos kyang ci dgos/ yang gsum ste/ yon po dang / skyon dang / snyigs ma dag kyang gsungs te/ de la/ yon skyon snyigs mar gsungs pa ni/ /g.yo dang zhe sdang 'dod chags skyes/ /lus ngag yid kyi las g.yo las skyes pa ni lus la sogs pa</text></item>
<item><p>155a.5</p><section></section><text>yon por bshad de/ gya gyu'i rgyu las byung ba yin pa'i phyir ro/ /lus la sogs pa'i las zhe sdang las skyes pa skyon du bshad de/ sdang ba'i rgyu las byung ba'i phyir ro/ /lus la sogs pa'i las 'dod chags las skyes pa ni snyigs mar bshad de/ chags pa'i rgyu las byung</text></item>
<item><p>155a.6</p><section></section><text>ba yin pa'i phyir ro/ /dkar gnag la sogs bye brag gis/ /las ni rnam pa bzhi yin no/ /de la/ mi dge gzugs dang 'dod gtogs pa'i/ /dge ba nyid ni rim bzhin du/ /gnag dang dkar dang gnyis ka'i las/ /de zad byed pa zag med yin/ /mi dge ba ni gcig tu</text></item>
<item><p>155a.7</p><section></section><text>gnag pa yin la/ yid du mi 'ong ba'i phyir rnam par smin pa yang yin no/ /gzugs su gtogs pa'i dge ba ni mi dge ba dang ma 'dres pa'i phyir gcig tu dkar ba yin la/ yid du 'ong ba'i phyir rnam par smin pa dkar ba yin no/ /'dod par gtogs pa'i dge ba ni/ /mi dge ba</text></item>
<item><p>155b.1</p><section></section><text>dang 'dres pa'i phyir dkar gnag yin la/ rnam par smin pa 'dres pa'i phyir rnam par smin pa yang dkar gnag yin no/ /'di ni rgyud kyi sgo nas rnam par gzhag gi ngo bo nyid kyi sgo nas ni ma yin no/ /zag pa med pa'i las ni las gsum po de dag zad par byed pa yin no/ /de ni</text></item>
<item><p>155b.2</p><section></section><text>nyon mongs pa can ma yin pa'i phyir mi gnag pa'o/ /rnam par smin pa dkar po nyid med pa'i phyir mi dkar ba'o/ /'jug pa dang 'gal bas khams su ma gtogs pa'i phyir rnam par smin pa med pa yin no/ /zag pa med pa'i las thams cad las gsum po 'di thams cad zad</text></item>
<item><p>155b.3</p><section></section><text>par byed pa yang ma yin te/ 'on kyang / chos bzod 'dod chags bral ba yi/ /bar chad med lam brgyad kyi gang / /sems pa rnam pa bcu gnyis te/ /nag po zad par byed pa'i las/ /mthong ba'i lam la chos shes pa'i bzod pa bzhi dang / 'dod pa las 'dod chags</text></item>
<item><p>155b.4</p><section></section><text>dang bral ba la bar chad med pa'i lam brgyad kyi sems pa gang yin pa ste/ rnam pa bcu gnyis po de dag ni nag po'i las zad par byed pa'i las yin no/ /dgu pa'i sems pa gang yin pa/ /de ni dkar nag zad byed yin/ /'dod pa las 'dod chags dang bral ba la bar chad</text></item>
<item><p>155b.5</p><section></section><text>med pa'i lam dgu po'i sems pa gang yin pa de ni dkar gnag gi las dang / nag po dkar ba ma yin pa'i rnam pa dgu po spong bar byed do/ /dkar po bsam gtan chags bral ba'i/ /bar chad med lam skyes tha mas/ /bsam gtan dang bsam gtan las 'dod</text></item>
<item><p>155b.6</p><section></section><text>chags dang bral bar byed pa'i bar chad med pa'i lam tha ma dgu pa de'i sems pa 'di ni dkar po'i las spong bar byed pa'o/ /gzhan ni dmyal ba myang 'gyur dang / /'dod gzhan myong 'gyur gnyis su rig /dmyal ba myong bar 'gyur ba dang / /dmyal ba las gzhan 'dod</text></item>
<item><p>155b.7</p><section></section><text>pa'i khams su myong bar 'gyur ba rim pa bzhin du nag po dang dkar gnag yin no/ /gzhan ni mthong bas spang bya gnag/ /dge ba dang ma 'dres pa'i phyir ro/ /'dod pa las skyes gzhan dkar gnag /'dod pa'i khams la dkar gnag ni bsgom pas spang ba yin no/ /</text></item>
<item><p>156a.1</p><section></section><text>mdo las thub pa'i ni gsum ste zhes gsungs pa de la/ mi slob lus ngag las yid nyid/ /thub pa'i gsum ste go rims bzhin/ /mi slob pa'i lus dang ngag gi las ni thub pa'i lus dang ngag gi las yin no/ /mi slob pa'i yid kho na</text></item>
<item><p>156a.2</p><section></section><text>yid kyi thub pa yin te/ yid kyi las ni ma yin no/ /ci'i phyir zhe na/ thub pa'i yang spong ba'i don gyis yin te/ de'i phyir yid nyid spong ba la thub pa zhes bya'o/ /gtsang byed gsum gsungs pa de la/ legs spyad gsum po thams cad ni/ /gtsang byed rnam pa</text></item>
<item><p>156a.3</p><section></section><text>gsum yin no/ /lus kyi legs par spyad pa thams cad ni lus gtsang byed yin no/ /de bzhin du ngag dang yid kyi las gtsang ba yin te/ lus re zhig dang gtan du nyes par spyad pa'i nyon mongs pa'i dri ma spong ba'i phyir ro/ /nyes par spyad pa gsum gsungs</text></item>
<item><p>156a.4</p><section></section><text>pa de la/ lus kyi la sogs mi dge ba/ /nyes par spyad pa gsum du 'dod/ /lus dang ngag dang yid kyi las mi dge ba ni lus dang ngag dang yid kyi nyes par spyad pa yin no/ /brnab sems la sogs las min yang / /yid kyi nyes spyad rnam gsum mo/ /las kyi</text></item>
<item><p>156a.5</p><section></section><text>rang bzhin ma yin yang / /yid kyi nyes par spyad pa rnam pa gsum yod de/ brnab sems dang / gnod sems dang log par lta ba'o/ /bzlog pa legs par spyad pa yin/ nyes par spyad pa las bzlog pa ni legs par spyad par rig par bya'o/ /nyes par spyad pa dang</text></item>
<item><p>156a.6</p><section></section><text>legs par spyad pa bshad pa gang dag yin pa/ de las che long bsdus nas ni/ /dge dang mi dge ci rigs par/ /las kyi lam ni bcur gsungs so/ /dge ba rnams ni legs par spyad pa dag las so/ /mi dge ba rnams ni nyes par spyad pa dag las so/ /'dir nyes par</text></item>
<item><p>156a.7</p><section></section><text>spyad pa ci zhig dang / legs par spyad pa ci zhig ma bsdus she na/ re zhig mi dge ba rnams las lus kyi nyes par spyad pa'i phyogs sbyor ba dang / mjug dang / nyon mongs pa can rdeg pa la sogs pa dang / yid kyi nyes par spyad pa'i phyogs sems pa ma bsdus so/ /dge</text></item>
<item><p>156b.1</p><section></section><text>ba la lus kyi legs par spyad pa'i phyogs sbyor ba dang / mjug dang / myos par 'gyur ba la sogs pa spong ba dang / sbyin pa dang / mchod sbyin la sogs pa dang / ngag gi nyes par spyad pa yang snyan par smra ba la sogs pa dang / yid kyi legs par spyad pa'i sems pa ma</text></item>
<item><p>156b.2</p><section></section><text>bsdus so/ /las kyi lam de rnams las/ mi dge drug ni rnam rig min/ /'dod pas log par g.yems pa las gzhan drug po ni rnam par rig byed ma yin pa'i rang bzhin no/ /gzhan byed du bcug pa na'o/ /gcig rnams gnyis so/ /'dod pas log par g.yems pa ni</text></item>
<item><p>156b.3</p><section></section><text>rtag tu rnam par rig byed dang / rnam par rig byed ma yin pa'i rang bzhin yin te/ rang nyid kyi de mthar thug par byas pa'i phyir ro/ /de dag kyang byed na/ las kyi lam drug po 'di dag kyang bdag nyid byed pa na rnam pa gnyis te/ rnam par rig byed dang rnam par rig byed ma yin pa'o/ /</text></item>
<item><p>156b.4</p><section></section><text>dge ba bdun rnam gnyis/ yang dag par blangs pa'i tshul khrims ni rnam par rig byed la rag lus pa'i phyir ro/ /ting 'dzin las skyes rnam rig min/ /bsam gtan dang zag pa med pa'i sdom pas bsdus pa ni sems tsal la rag lus pa'i phyir rnam par rig byed ma yin pa'o/ /</text></item>
<item><p>156b.5</p><section></section><text>nyer bsdogs rnams ni rnam rig byed/ /rnam rig byed min 'gyur ba'am/ /ma yin/ gal te kun nas dkris pa drag po'am/ rab tu dang ba lhur len pa chen pos sbyor ba rtsom na rnam par rig byed ma yin par 'gyur gyi gzhan du ni ma yin no/ /bzlog pa mjug yin no/ /de dag ni</text></item>
<item><p>156b.6</p><section></section><text>gdon mi za bar rnam par rig byed ma yin pa'i rang bzhin ni yin no/ /rnam par rig byed du ni 'gyur ba'am/ yang na ma yin te/ gal te las kyi lam byas nas yang de'i rjes su mthun pa'i chos spyod na ni rnam par rig byed du 'gyur gyi gzhan du ni ma yin no/ /mdo las/ srog gcod</text></item>
<item><p>156b.7</p><section></section><text>pa ni chags pa las skyes pa dang / zhe sdang las skyes pa dang / gti mug las skyes pa'o zhes bya ba nas log par lta ba'i bar du gsungs pa de ni/ sbyor ba rtsa ba gsum las skyes/ /de la srog gcod pa las skyes pa'i sbyor ba ni 'di lta ste/ de'i las kyi yan lag gi phyir</text></item>
<item><p>157a.1</p><section></section><text>ram/ nor gyi phyir ram rtse mo la sogs pa'i phyir sbyor na'o/ /zhe sdang las skyes pa ni 'di lta ste/ khon las nges par 'byung bar bya ba'i phyir gsod par byed pa'o/ /gti mug las skyes pa ni 'di lta ste mchod sbyin byed pa la sogs pa'i don du'o/ /ma byin par</text></item>
<item><p>157a.2</p><section></section><text>len pa chags pa las skyes pa'i sbyor ba ni gang zhig gang don du gnyer ba des de 'phrog pa'am/ gzhan gyi rnyed pa'am/ bkur sti'am grags pa'i phyir ram/ bdag gam mdza' bo yongs su bskyab pa'i phyir 'phrog pa'o/ /zhe sdang las skyes pa ni kho na las nges par 'byung ba'i</text></item>
<item><p>157a.3</p><section></section><text>phyir ro/ /gti mug las skyes pa ni 'di lta ste/ rgyal pos chos 'don pa po tshad mar byas nas sam/ mi bgrungs pa chad pas bcad pa'i phyir chos kyi blos 'phrog pa'o/ /'dod pas log par g.yem ba chags pa las skyes ba'i sbyor ba ni gzhan gyi chung ma la sogs pa la chags pas</text></item>
<item><p>157a.4</p><section></section><text>sam/ rnyed pa dang bkur sti la sogs pa'i phyir mi tshangs par spyod pa'o/ /zhe sdang las skyes pa ni kho na las nges par 'byung bar bya ba'i phyir ro/ /gti mug las skyes pa ni 'di lta ste/ par sig pa rnams ma la sogs pa la bgrod pa'o/ /brdzun du smra ba la sogs pa chags pa las skyes pa dang</text></item>
<item><p>157a.5</p><section></section><text>zhe sdang las skyes pa snga ma bzhin no/ /gti mug las skyes pa rnams ni phal cher log par lta bas rab tu bcug pa'o/ /de yi mjug thogs las byung phyir/ /brnab sems sogs rtsa gsum las skyes/ /chags pa'i mjug thogs su byung ba ni chags pa las skyes pa rnams so/ /</text></item>
<item><p>157a.6</p><section></section><text>mi dge ba rnams bshad zin to/ /dge ba sbyor dang mjug bcas rnams/ /chags sdang gti mug med las skyes/ /dge ba'i sems kyis kun nas bslang ba'i phyir dang / de yang gdon mi za bar ma chags pa la sogs pa dang mtshungs par ldan pa'i phyir dge ba thams cad rtsa ba gsum las</text></item>
<item><p>157a.7</p><section></section><text>skyes pa yin no/ /de mi dge ba'i las kyi lam gyi sbyor ba spong ba ni dge ba'i las kyi lam gyi sbyor ba yin no/ /dngos spong ba ni dngos yin no/ /mjug spong ba ni mjug yin no/ /sdom pa len pa na yang sbyor ba dang dngos dang mjug rnams sbyar bar bya'o/ /sbyor ba rtsa ba gsum las skyes/ /zhes bya</text></item>
<item><p>157b.1</p><section></section><text>ba bshad nas/ gang gis gang la mthar thug pa de brjod par bya ste/ gsod dang gnod sems tshig rtsub po/ /zhe sdang gis ni mthar phyin byed/ /yongs su 'dor ba dang rtsub pa'i sems mngon du 'gyur ba'i phyir ro/ /log g.yems brnab sems ma byin len/ /chags pa</text></item>
<item><p>157b.2</p><section></section><text>yis ni rdzogs par byed/ /log par lta ba gti mug gis/ /cher rmongs par 'gyur bas de mthar phyin par byed do/ /lhag ma gsum gyis rdzogs par 'dod/ /brdzun du smra ba dang / phra ma dang / tshig rkyal pa rnams ni srid pa bzhin du gsum gyis mthar phyin to/ /gang las</text></item>
<item><p>157b.3</p><section></section><text>kyi lam cha bzhir bshad pa de dag ni gsum dang / gsum dang / gcig dang / gsum ste go rims bzhin du/ gzhi ni sems can longs spyod dang / /ming dang gzugs dang ming yin no/ /srog gcod pa la sogs pa'i gzhi ni sems can yin no/ /gzhan gyi bud med kyi gan du 'gro ba</text></item>
<item><p>157b.4</p><section></section><text>la sogs pa'i gzhi ni longs spyod yin no/ /log par lta ba'i gzhi ni ming dang gzugs so/ /brdzun du smra ba la sogs pa'i gzhi ni ming gi tshogs yin no/ /gang zhig gis pha rol po 'chi bar nges par byas nas de dang mgo mnyam du'am sngar shi bar gyur pa de la las kyi lam dngos yod dam/ /'on te</text></item>
<item><p>157b.5</p><section></section><text>med ce na/ snga dang mnyam du shi ba la/ /dngos med lus gzhan skyes phyir ro/ /lus gang gis de la sbyor ba byas pa de ni chad la lus gzhan kho na zhig byung ste/ de ni sbyor ba po ma yin pa'i phyir las kyi lam dang ldan par rigs pa ma yin no/ /gang dmag gis gdab pa dang / lings 'debs</text></item>
<item><p>157b.6</p><section></section><text>pa dang / ma 'khrigs par gdab ba dag tu pha rol po gsad par bya ba'i phyir mang po tshogs pas btab la/ gcig gcig gis srog gcod na de dang su zhig ldan par 'gyur zhe na/ dmag la sogs pa don gcig phyir/ /thams cad byed pa po bzhin ldan/ /don gcig pa'i phyir</text></item>
<item><p>157b.7</p><section></section><text>thams cad byed pa po ji lta ba bzhin du ldan par 'gyur te/ de dag ni don gyis na/ phan tshun du sbyor bar byed pa yin no/ /yang srog gcod pa'i mtshan nyid nas log par lta ba'i bar gyi mtshan nyid ci zhe na/ /srog gcod pa ni bsams bzhin du ma nor bar ni gzhan bsad pa'o/ /</text></item>
<item><p>158a.1</p><section></section><text>gal te 'di bsad do snyam du bsams nas gsod par byed la/ gzhan dang ma nor bar de nyid gsod par byed na de tsam gyis srog gcod pa yin no/ /ma byin len pa gzhan gyi nor/ /mthu dang 'jab bus bdag gir byed/ /gal te gzhan gyi bdag gir byas pa la mthu</text></item>
<item><p>158a.2</p><section></section><text>dang 'jab bus bdag gir byed cing / gang mthu dang 'jab bus bdag gir bya bar bsams pa de las gzhan du 'du shes kyang ma 'khrul na de tsam gyis ma byin par len pa yin no/ /bgrod min bgrod par 'dod pa yis/ /log par g.yem pa rnam pa bzhi/ /bgrod par bya ba ma</text></item>
<item><p>158a.3</p><section></section><text>yin pa la 'gro ba bgrod par bya ba ma yin pa gzhan gyis yongs su bzung ba'am/ ma'am bu mo la sogs pa'o/ /yan lag ma yin par 'gro ba skye gnas ma yin par ro/ /yul ma yin par 'gro ba snang ba'am mchod rten la sogs pa'o/ /dus ma yin par 'gro ba sbrum ma 'am</text></item>
<item><p>158a.4</p><section></section><text>byis pa gso ba dang / nges pa dang bcas pa'i gan du 'gro ba la sogs pa'o/ /brdzun tshig 'du shes gzhan bsgyur ba'i/ /tshig don mngon par go ba'o/ /don smra ba gang yin pa de las 'du shes gzhan du bsgyur la/ des gang gi dbang du byas nas smras pa'i tshig de'i don yang go na</text></item>
<item><p>158a.5</p><section></section><text>tshig de'i brdzun du smra ba yin no/ /mdo las tha dad bcu drug gsungs pa de ni ma mthong ba la mthong zhes smra ba nas mi shes par shes so zhes pa'i bar la sogs pa'o/ /mthong ba dang / thos pa dang / rtogs pa dang / rnam par shes pa dag gi mtshan nyid ci zhe na/ mig rna yid kyi</text></item>
<item><p>158a.6</p><section></section><text>rnam shes dang / gsum gyis nyams su myong gang de/ /mthong thos rnam par shes pa dang / /rtogs pa yin te rim bzhin bshad/ /mig gi rnam par shes pas nyams su myong ba de ni mthong ba dang / rna ba'i rnam par shes pas myong ba de ni thos pa dang / yid kyi rnam par shes pas</text></item>
<item><p>158a.7</p><section></section><text>myong ba de ni rnam par shes pa dang / sna dang / lce dang / lus kyi rnam par shes pas myong ba ni rtogs pa zhes bshad do/ /phra ma pha rol dbye ba'i phyir/ /nyon mongs can gyi sems kyi tshig /pha rol dbye zhing mi mdza' bar bya ba'i phyir sems nyon mongs pa can gyi tshig ni phra ma ste/ don</text></item>
<item><p>158b.1</p><section></section><text>mngon par go ba dang / ma nor ba zhes bya bar sbyar ro/ /tshig rtsub po ni mi snyan pa/ sems nyan mongs pa can gyi tshig ces pa dang yang sbyar te/ sems nyon mongs pa can gyi tshig mi snyan pa pha rol po la smras shing don mngon par go la/ gang la smra bar 'dod pa de nyid la smras pa gang</text></item>
<item><p>158b.2</p><section></section><text>yin pa de ni tshig rtsub po yin no/ /nyon mongs can kun kyal pa nyid/ /nyon mongs pa can gyi tshig thams cad ni tshig kyal pa yin no/ /gzhan ni de las gzhan nyon mongs/ /gzhan dag na re ngag gi las brdzun gyi tshig smra ba la sogs pa de dag las gzhan pa nyon mongs can gyi tshig</text></item>
<item><p>158b.3</p><section></section><text>gang yin pa de ni tshig kyal pa yin no zhes zer ro/ /kha gsag glu dang zlos gar bzhin/ /bstan bcos ngan bzhin/ dper na dge slong log pas 'tsho ba kha gsag byed pa dang / chags pas kha cig glu len pa dang / zlos gar mkhan rnams zlos gar gyi tshe gzhan dag mgu bar bya</text></item>
<item><p>158b.4</p><section></section><text>ba'i phyir 'khyal pa dang / de'i lta bar gyur nas bstan bcos ngan pa dag 'don pa dang / de bzhin du brdzun du smra ba las gzhan pa nyon mongs pa can gyi ngag gi las gang yin pa de yang tshig kyal pa yin no/ /brnab sems ni/ log pas gzhan gyi nor la chags/ /pha rol</text></item>
<item><p>158b.5</p><section></section><text>po dag gi gang yin pa bdag gi yin par gyur kyang ci ma rung snyam nas gzhan gyi nor dag la mthu'am 'jab bu yang rung log pa mi rigs pas bdag gir byed par 'dod pa gang yin pa de ni brnab sems so/ /gnod sems sems can la sdang ba/ /pha rol la gnod pa'i rnam par zhugs</text></item>
<item><p>158b.6</p><section></section><text>pa'o/ /dge dang mi dge med lta ba/ /log par lta ba yin/ las dge ba dang mi dge ba med do zhes lta ba de ni log par lta ba'o/ /las kyi lam bcur bshad pa'i las kyi lam zhes bya ba'i don ni ci yin zhe na/ 'di la/ gsum lam bdun ni las kyang yin/ /brnab sems</text></item>
<item><p>158b.7</p><section></section><text>la sogs pa 'jug pa'i las kyi lam yin pas las kyi lam mo/ /srog gcod pa la sogs pa bdun ni las kyang yin las kyi lam yang yin pa las kyi lam mo/ /mi dge ba'i las kyi lam bcu po gang dag yin pa de dag thams cad dge ba'i chos rnams kun du spyod pa dang 'gal ba yin</text></item>
<item><p>159a.1</p><section></section><text>la/ med par lta bas rtsa ba gcod/ /dge ba'i rtsa ba gcod pa ni log par lta ba chen po yongs su rdzogs pas so/ /dge ba'i rtsa ba gang zhig gcod ce na/ 'dod gtogs skyes nas thob pa rnams/ /'dod pa na spyod pa rnams kyi gcod de/ gzugs dang</text></item>
<item><p>159a.2</p><section></section><text>gzugs med pa dag dang mi ldan pa'i phyir ro/ /skyes nas 'thob pa dag kho na kun du 'chad par 'gyur te/ sbyor ba las byung ba dag ni sngar yongs su nyams zin pa'i phyir ro/ /ci la dmigs pa'i log par lta bas kun du gcod par byed ce na/ rgyu dang 'bras la skur ba 'debs</text></item>
<item><p>159a.3</p><section></section><text>pas/ /legs par spyad pa med do/ /nyes par spyad pa med do zhes rgyu la skur pa 'debs pa gang dag yin pa dang / legs par spyad pa dang nyes par spyad pa rnams kyi 'bras bu rnam par smin pa med do zhes 'bras bu la skur pa 'debs pa gang dag yin pa'o/ /de la yang zag</text></item>
<item><p>159a.4</p><section></section><text>pa dang bcas pa kho nas zhes kha cig zer ro/ /'di skad du brjod de/ kun gyis/ gtan nas cig car gcod pa ni ma yin no/ /rim gyis bsgom pas spang bar bya ba'i nyon mongs pa bzhin du chen po'i chen pos chung ngu'i chung ngu gcod par byed pa'i bar du log par lta ba dgus dge</text></item>
<item><p>159a.5</p><section></section><text>ba'i rtsa ba rnam pa dgu gcod par byed do/ /gang du dge ba'i rtsa ba rnams kun du gcod ce na/ mi'i nang du/ ngan song dag na ni ma yin te/ shes rab nyon mongs pa can dang / nyon mongs pa can ma yin pa dag mi brtan pa'i phyir ro/ /lha dag gi nang na yang med de/ las kyi 'bras</text></item>
<item><p>159a.6</p><section></section><text>bu mngon sum du gyur pa'i phyir ro/ /gling gsum dag na yod kyi byang gi sgra mi snyan na med de/ sdig pa'i bsam pa med pa'i phyir ro/ /de dag kyang / skyes pa bud med kyis gcod do/ /de dag las kyang / lta spyad sdig pa'i bsam pa bstan pa dang / mkhyud pa can yin pa'i phyir ro/ /</text></item>
<item><p>159a.7</p><section></section><text>dge ba'i rtsa ba kun du chad pa'i rang bzhin ji lta bu zhig yin zhe na/ de ni mi ldan pa'o/ /gang gi tshe dge ba'i rtsa ba rnams kyi thob pa chad de yang mi skye la mi ldan pa de skyes na dge ba'i rtsa ba rnams kun du chad pa zhes bya'o/ /kun du chad pa de dag kyang / mtshams ni the tshom yod lta bas/ </text></item>
<item><p>159b.1</p><section></section><text>nam zhig la rgyu dang 'bras bu la the tshom skyes pa'am/ yod par lta ba de'i tshe yang de'i thob pa kun du skyes pa'i phyir dge ba'i rtsa ba rnams nying mtshams sbyor bar 'gyur ro/ /yang de dag gi nying mtshams sbyor ba ni/ mtshams med byed pa'i 'di la min/ /gzhan gyi 'di nyid la 'gyur</text></item>
<item><p>159b.2</p><section></section><text>gyi mtshams med pa byed pa ni dmyal bar skye ba'am 'chi 'pho bar nying mtshams sbyor ro/ /'di ni las kyi lam gyi skabs yin pas de la las kyi lam du zhig dang sems pa lhan cig cig car du 'byung bar 'gyur ba brjod par bya ste/ mi dge brgyad kyi bar dag dang / /sems pa cig car lhan</text></item>
<item><p>159b.3</p><section></section><text>cig 'byung / /re zhig sems pa gcig dang lhan cig 'byung ba ni brnab sems la sogs pa mngon du gyur pa'i phyir sems pa nyon mongs pa ma yin pa de'i sbyor bas gzugs can rnams las gang yang rung ba zhig mthar phyin par byed na'o/ /gnyis dang lhan cig 'byung ba ni gnod sems su</text></item>
<item><p>159b.4</p><section></section><text>gyur pas srog gcod na'o/ /gsum dang lhan cig 'byung ba ni gnod sems su gyur pas gzhan gyi srog chags gsad pas 'phrog na'o/ /bzhi dang lhan cig 'byung ba ni dbyen bya ba'i bsam pa dang ldan pas brdzun gyi tshig gam tshig rtsub po smra na ste/ de la yid kyi gcig yin ngag gi</text></item>
<item><p>159b.5</p><section></section><text>gsum yin no/ /yang na brnab sems la sogs par gyur pa de'i sbyor bas gzhan gsum mthar phyin par byed na ste/ lnga dang drug dang bdun dang yang de bzhin du sbyar bar bya'o/ /brgyad dang lhan cig 'byung ba ni drug la sbyor ba byas nas/ 'dod pas log par g.yem pa bdag nyid</text></item>
<item><p>159b.6</p><section></section><text>kyis byed la mnyam du mthar phyin par gyur na'o/ /re zhig mi dge ba dang ni de lta bu yin no/ /dge ba bcu yi bar dag dang / /gcig dang brgyad dang lnga dang min/ /de la gnyis dang lhan cig 'byung ba ni dge ba'i rnam par shes pa lnga la gnas pa dang ngo / /gsum dang ni yang</text></item>
<item><p>159b.7</p><section></section><text>dag pa'i lta ba dang mtshungs par ldan pa'i yid kyi rnam par shes pa na'o/ /bzhi dang ni mi dge ba dang lung du ma bstan pa'i sems dang ldan pa dge bsnyen dang dge tshul gyi sdom pa yang dag par len pa na'o/ /drug dang ni dge ba'i rnam par shes pa lnga la gnas pas de yang dag par</text></item>
<item><p>160a.1</p><section></section><text>len na'o/ /bdun dang ni dge ba'i yid kyi rnam par shes pa yod pas de kho na yang dag par len na'o/ /dgu dang ni dge ba'i rnam par shes pa lnga la gnas pas dge slong gi sdom pa yang dag par len na'o/ /bcu dang ni dge ba'i yid kyi rnam par shes pa la gnas</text></item>
<item><p>160a.2</p><section></section><text>pas de kho na yang dag par len na'o/ /'gro ba gang na dge ba'am mi dge ba'i las kyi lam du zhig mngon sum du gyur pa'am ldan pa'i sgo nas yod ce na/ dmyal ba na ni kyal pa dang / /tshig rtsub gnod sems rnam gnyis so/ /smre sngags 'don pa'i phyir tshig kyal pa yin</text></item>
<item><p>160a.3</p><section></section><text>no/ /phan tshun brgyad bkag byed pa'i phyir tshig rtsub po yin no/ /gcig la gcig sems kyi rgyud rtsub pos zhe sdang ba'i phyir gnod sems yin no/ /brnab sems log lta ldan pas so/ /chags par bya ba'i dngos po med pa'i phyir dang / las kyi 'bras bu mngon sum du gyur</text></item>
<item><p>160a.4</p><section></section><text>pa'i phyir mngon sum du gyur pa ni med do/ /las kyi lam gzhan dag ni gnyis ka yang med do/ /sgra mi snyan na gsum yod de/ yid kyi gsum ni ldan pa'i sgo nas sbyar gyi nga yir 'dzin pa dang / kun nas brnar sems pa'i dngos po med pa dang / sdig pa can gyi bsam pa ma yin</text></item>
<item><p>160a.5</p><section></section><text>pa'i phyir ro/ /de ni bdun pa dngos su yang / /de na tshig kyal pa ni mngon sum du gyur pa'i sgo nas kyang yod de/ gzhan dag rnam pa gnyis ka yang med do/ /'dod pa gzhan na mi dge bcu/ /dmyal ba dang / byang gi sgra mi snyan dag las gzhan pa'i 'dod pa'i</text></item>
<item><p>160a.6</p><section></section><text>khams na ni mi dge ba'i las kyi lam bcu rnam pa gnyis ka yod do/ /mi dge ba rnams bshad zin to/ /dge ba gsum ni thams cad na/ /rnyed dang mngon du gyur sgo nas/ /khams gsum thams cad la yid kyi gsum rnam pa gnyis ka yang yod do/ /gzugs med 'du</text></item>
<item><p>160a.7</p><section></section><text>shes med sems can/ /rnyed pas bdun yod/ /gzugs med pa dang / 'du shes med pa'i sems can dag ni lus dang ngag gi dge ba'i las kyi lam bdun ldan pa'i sgo kho na nas yod do/ /gzugs med par skyes pa'i 'phags pa rnams la zag pa med pa'i sdom pa 'das</text></item>
<item><p>160b.1</p><section></section><text>pa dang ma 'ongs pa dang ldan pa'i phyir dang / 'du shes med pa'i sems can rnams kyang bsam gtan gyi sdom pa dang ldan pa'i phyir ro/ /lhag byas na/ mngon du gyur pa'i sgo nas kyang / /dmyal bcas sgra mi snyan ma gtogs/ /lhag mar byas pa'i khams sam 'gro ba gzhan gang</text></item>
<item><p>160b.2</p><section></section><text>yin pa de la dmyal ba dang byang gi sgra mi snyan pa dag ma gtogs pa dge ba bdun po dag mngon du gyur pa'i sgo nas kyang yod do/ /dge ba dang mi dge ba'i las kyi lam bcu po 'di dag ni/ thams cad bdag po rgyu mthun dang / /rnam smin 'bras bu 'byin par 'dod/ /re zhig</text></item>
<item><p>160b.3</p><section></section><text>mi dge ba thams cad kyi rnam par smin pa'i 'bras bu ni dmyal bar skye ba'o/ /mi rnams su srog gcod pa'i rgyu mthun pa'i 'bras bu ni tshe thung ba'o/ /ma byin par len pa ni longs spyod kyis phongs pa'o/ /'dod pas log par g.yem pas ni dgra dang bcas pa'i chung ma</text></item>
<item><p>160b.4</p><section></section><text>can du'o/ /brdzun du smra ba ni skur pa mang ba'o/ /phra mas ni mdza' bo dbye'o/ /tshig rtsub po ni yid du mi 'ong ba'i sgra thos so/ /tshig kyal pas ni tshig gzung bar mi 'os pa'o/ /brnab sems kyis ni 'dod chags che bar ro/ /gnod sems kyis ni zhe sdang che bar ro/ /log</text></item>
<item><p>160b.5</p><section></section><text>par lta bas ni gti mug che bar 'gyur ro/ /srog gcod pa'i bdag po'i 'bras bu ni phyi'i dngos po rnams gzi mthu chung bar 'gyur ro/ /ma byin par len pas ni ser ba dang char pa mang bar 'gyur ro/ /'dod pas log par g.yem pas ni rdul gyis 'khrigs pa'o/ /brdzun du smra</text></item>
<item><p>160b.6</p><section></section><text>bas ni dring bar ro/ /phra mas ni mtho dman can du'o/ /tshig rtsub pos ni tsha sgo can dang / dgon dung can du'o/ /tshig kyal pas ni dus log pa can du'o/ /brnab sems kyis ni 'bras bu phra mor ro/ /gnod sems kyis ni 'bras bu kha bar ro/ /log par lta bas ni 'bras bu</text></item>
<item><p>160b.7</p><section></section><text>chung ngu'am med par 'gyur ro/ /'di yang / sdug bsngal phyir dang bsang phyir dang / /gzi byin med phyir 'bras rnam gsum/ /srog gcod par byed pas ni gsad par bya ba sdug bsngal bskyed pa dang / srog dang bral bas bsad pa dang / gzi byin med par byas pa yin te/ de'i de</text></item>
<item><p>161a.1</p><section></section><text>la dmyal bar skye ba la sogs pa'i 'bras bu rnam pa gsum gsungs so/ /ma byin par len pa la sogs pa dang / dge ba rnams la yang de bzhin du sbyar bar bya'o/ /log pa'i lus ngag gi las kyi mtha' dag gis log par 'tsho ba gang gsungs</text></item>
<item><p>161a.2</p><section></section><text>pa de ni gzhan med kyi de nyid yin te/ lus dang ngag la chags las skyes/ /log 'tsho/ lus ngag gi las kyi mtha' ni zhe sdang dang gti mug las skyes pa yin te/ de ni de dag las/ sbyang dka'i phyir logs shig bstan to/ /chags pa'i chos ni 'phrog par</text></item>
<item><p>161a.3</p><section></section><text>byed pa yin pas des kun nas bslang ba'i las sems bsrung bar sla ba ma yin te/ de'i phyir 'tsho ba sbyang dka' bas bsgrib par bya ba'i phyir logs shig tu bstan to/ /gal te/ yo byad la/ chags bslang gang zhig 'tsho bas yo byad la chags pas bslang ba'i lus</text></item>
<item><p>161a.4</p><section></section><text>dang ngag gi las kho na log pa'i 'tsho ba yin la/ gzhan ni ma yin te zhes 'dod pa de ni/ mdo dang 'gal phyir min/ tshul khrims kyi phung po'i mdo las/ glang po che 'thab pa la lta ba la sogs pa yang log pa'i 'tsho bar gzhag ste/ log pa'i yul la yongs su</text></item>
<item><p>161a.5</p><section></section><text>longs spyod pa'i phyir ro/ /'di ni rdzogs so/ /gong du 'bras bu lnga bshad pa gang dag yin pa de dag las las gang zhig 'bras bu du zhig gi 'bras bu dang bcas pa yin zhe na/ drir bcas spong ba'i lam dag gi /las ni lnga yis 'bras bur bcas/ /las de ni</text></item>
<item><p>161a.6</p><section></section><text>'bras bu lngas 'bras bu dang bcas pa yin no/ /dri med bzhi yis/ bar chad med pa'i lam zag pa med pa'i las ni rnam par smin pa'i 'bras bu ma gtogs pa 'bras bu bzhis 'bras bu dang bcas pa yin no/ /zag bcas gzhan/ dge dang mi dge gang yin</text></item>
<item><p>161a.7</p><section></section><text>pa'ang / /spong ba'i lam las gzhan pa'i las dge ba zag pa dang bcas pa gang yin pa dang / mi dge ba gang yin pa de yang 'bras bu bzhis 'bras bu dang bcas pa yin te/ bral ba'i 'bras bu ma gtogs so/ /zag pa med pa lhag ma dang / /lung bstan min gang</text></item>
<item><p>161b.1</p><section></section><text>gsum gyis so/ /spong ba'i lam las gzhan pa'i lam zag pa med pa dang lung du ma bstan pa'i las gang yin pa ni 'bras bu gsum gyis te/ rnam par smin pa dang bral ba'i 'bras bu dag ma gtogs so/ /dge ba'i dge la sogs pa ni/ /bzhi dang gnyis dang</text></item>
<item><p>161b.2</p><section></section><text>de bzhin gsum/ /las dge ba'i 'bras bu chos dge ba bzhi ste/ rnam par smin pa'i 'bras bu ma gtogs so/ /mi dge ba ni gnyis te/ /skyes bu byed pa dang bdag po'i 'bras bu'o/ /lung du ma bstan pa'i gsum ste/ rgyu mthun pa dang bral ba'i 'bras</text></item>
<item><p>161b.3</p><section></section><text>bu ma gtogs pa'o/ /mi dge'i dge sogs gnyis dang ni/ /gsum dang bzhi ste rim pa bzhin/ /las mi dge ba'i 'bras bu chos dge ba ni gnyis te/ skyes bu byed pa dang / bdag po'i 'bras bu dag go/ /mi dge ba ni gsum ste/ rnam par smin pa dang</text></item>
<item><p>161b.4</p><section></section><text>bral ba'i 'bras bu ma gtogs so/ /lung du ma bstan pa ni bzhi ste/ bral ba ma gtogs so/ /lung bstan min gyi dge la sogs/ /de dag gnyis dang gsum dang gsum/ /lung du ma bstan pa'i 'bras bu chos dge ba gnyis te/ skyes bu byed pa dang / </text></item>
<item><p>161b.5</p><section></section><text>bdag po'i 'bras bu'o/ /mi dge ba gsum te/ bral ba dang / rnam par smin pa ma gtogs pa'o/ /lung du ma bstan pa'i chos gsum ni de dag kho na yin no/ /'das pa'i thams cad bzhi yin no/ /'das pa'i las kyi 'bras bu dus gsum pa'i chos</text></item>
<item><p>161b.6</p><section></section><text>ni bzhi ste/ bral ba'i 'bras bu ma gtogs so/ /bar ma yi ni ma 'ongs pa 'ang / /da ltar byung ba'i 'bras bu chos ma 'ongs pa 'ang bzhi ste/ de dag nyid do/ /bar ma gnyis so/ /da ltar byung ba'i chos ni gnyis te/ skyes bu byed pa dang bdag po'i 'bras</text></item>
<item><p>161b.7</p><section></section><text>bu dag go/ /ma skyes pa'i 'bras bu ma 'ongs gsum yin no/ /rgyu mthun pa dang / bral ba'i 'bras bu dag ma gtogs so/ /rang gi sa pa bzhi yin no/ /bral ba'i 'bras bu ma gtogs so/ /gzhan gyi sa pa gsum dang gnyis/ /gal te gzhan gyi sa pa'i chos</text></item>
<item><p>162a.1</p><section></section><text>zag pa med pa zhig yin na ni 'bras bu gsum ste/ rnam par smin pa dang / bral ba'i 'bras bu dag ma gtogs so/ /gal te zag pa dang bcas pa zhig yin na ni gnyis te/ skyes bu byed pa dang bdag po'i 'bras bu dag go/ /slob pa'i slob la</text></item>
<item><p>162a.2</p><section></section><text>sogs pa gsum/ /slob pa'i las kyi 'bras bu slob pa'i chos gsum ste/ rnam par smin pa dang bral ba'i 'bras bu dag ma gtogs so/ /mi slob pa yang de dang 'dra'o/ /slob pa'i yang ma yin mi slob pa yang ma yin pa yang gsum ste/ rnam par smin pa dang</text></item>
<item><p>162a.3</p><section></section><text>rgyu mthun pa'i 'bras bu dag ma gtogs so/ /mi slob las kyi 'bras bu ni/ /slob pa yi ni chos la sogs/ /gcig dang gsum dang gnyis yin no/ /mi slob pa'i las kyi 'bras bu slob pa'i chos ni gcig ste/ bdag po'i 'bras bu'o/ /mi slob pa ni gsum</text></item>
<item><p>162a.4</p><section></section><text>ste/ /rnam par smin pa dang bral ba'i 'bras bu dag ma gtogs so/ /slob pa'i yang ma yin mi slob pa yang ma yin pa ni gnyis te/ skyes bu byed pa dang / bdag po'i 'bras bu dag go/ /de las gzhan pa'i 'bras bu ni/ /slob sogs gnyis dang gnyis dang lnga/ /</text></item>
<item><p>162a.5</p><section></section><text>slob pa yang ma yin mi slob pa yang ma yin pa'i las kyi 'bras bu spong ba'i chos ni gnyis te/ skyes bu byed pa dang / bdag po'i 'bras bu dag go/ /mi slob pa yang de dang 'dra'o/ /slob pa yang ma yin mi slob pa yang ma yin pa ni 'bras bu lnga char yin no/ /mthong bas</text></item>
<item><p>162a.6</p><section></section><text>spang bya'i de la sogs/ /gsum dang bzhi dang gcig yin no/ /mthong bas spang bar bya ba'i las kyi 'bras bu mthong bas spang bar bya ba'i chos ni gsum ste/ rnam par smin pa dang / bral ba'i 'bras bu ma gtogs so/ /bsgom pas spang bar bya ba ni bzhi ste/ bral</text></item>
<item><p>162a.7</p><section></section><text>ba'i 'bras bu ma gtogs so/ /spang bar bya ba ma yin pa ni gcig ste/ bdag po'i 'bras bu'o/ /bsgom pas spang bar bya las kyi/ /de dag gnyis dang bzhi dang gsum/ /bsgom pas spang bar bya ba'i las kyi 'bras bu mthong bas spang bar bya ba ni gnyis te/ skyes</text></item>
<item><p>162b.1</p><section></section><text>bu byed pa dang / bdag po'i 'bras bu dag go/ /bsgom pas spang bar bya ba ni bzhi ste/ bral ba'i 'bras bu ma gtogs pa'o/ /spang bar bya ba ma yin pa ni gsum ste/ rnam par smin pa dang / rgyu mthun pa'i 'bras bu dag ma gtogs so/ /spang bya min pa'i de dag gcig /</text></item>
<item><p>162b.2</p><section></section><text>gnyis dang bzhi ste go rims bzhin/ /spang bar bya ba ma yin pa'i mthong bas spang bar bya ba ni gcig ste/ bdag pos 'bras bu'o/ bsgom pas spang bar bya ba ni gnyis te/ skyes bu byed pa dang / bdag po'i 'bras bu'o/ /spang bar bya ba ma yin pa ni bzhi ste/ rnam</text></item>
<item><p>162b.3</p><section></section><text>par smin pa'i 'bras bu ma gtogs pa'o/ /yang rigs pa ma yin pas bskyed pa la sogs pa'i las gsum gsungs pa de brjod par bya ste/ rigs min bskyed pa nyon mongs can/ /kha cig cho ga nyams pa'ang zhe'o/ /nyon mongs pa can ma yin pa yang rigs pa</text></item>
<item><p>162b.4</p><section></section><text>ma yin pa byed pa'i phyir cho ga nyams pa ni rigs pa ma yin pas bskyed pa'o/ /bzlog pa ni rigs pas bskyed pa'o/ /de gnyis ma yin pa ni rigs pa yang ma yin la rigs pa ma yin pa yang ma yin pas bskyed pa'o/ /ci las gcig gis skye ba gcig kho na 'phen nam/ </text></item>
<item><p>162b.5</p><section></section><text>'on te du ma yang 'phen/ de bzhin du las du mas kyang skye ba gcig kho na 'phen nam/ 'on te du ma kho na zhig 'phen ce na/ 'di ni grub pa'i mtha' yin te/ gcig gis skye ba gcig 'phen na/ /las gcig kho nas skye ba gcig kho na 'phen to/ /las gcig gis</text></item>
<item><p>162b.6</p><section></section><text>'phangs pa'i las ni/ yongs rdzogs byed pa du ma yin par 'dod de/ dper na ri mo mkhan gyi ri mo gcig gis gzugs kyis bcad nas mang pos yongs su rdzogs par byed pa dang 'dra'o/ /las 'ba' zhig skye ba 'phen par byed pa yang ma yin te/ 'on kyang rnam par</text></item>
<item><p>162b.7</p><section></section><text>smin pa dang bcas pa gzhan yang ngo / rnam pa thams cad du/ sems med snyoms par 'jug pa dag /'phen byed ma yin 'thob pa'ang min/ /rnam par smin pa dang bcas pa'i sems med pa'i snyoms par 'jug pa dag gis kyang ris mthun pa 'phen par byed de/ las</text></item>
<item><p>163a.1</p><section></section><text>dang lhan cig mi 'byung ba'i phyir ro/ /thob pa rnams kyis kyang ma yin te/ las dang 'bras bu mi gcig pa'i phyir ro/ /sgrib pa gsum gsungs pa de dag gi rang bzhin ci zhe na/ mtshams med pa yi las rnams dang / /nyon mongs shas che ngan 'gro dang / </text></item>
<item><p>163a.2</p><section></section><text>'du shes med pa'i sems can dang / /sgra mi snyan sgrib gsum du 'dod/ /mtshams med pa lnga ni las kyi sgrib pa yin no/ /nyon mongs pa shas che ba rgyun du 'byung ba ni nyon mongs pa'i sgrib pa'o/ /ngan song rnam pa gsum dang mi dang lha'i phyogs gcig na rnam par smin pa'i</text></item>
<item><p>163a.3</p><section></section><text>sgrib pa'o/ /yang sgrib pa 'di dag pas gang zhig 'gro ba gang dag na yod par rig par bya zhe na/ re zhig gcig tu/ mtshams med gling gsum dag na yod/ /sgra mi snyan ma gtogs pa'o/ /de dag na yang skyes pa dang bud med rnams kho na la ste/ za ma sogs la mi 'dod</text></item>
<item><p>163a.4</p><section></section><text>do/ /phan dang ngo tsha chung ba'i phyir/ /de dag gi pha ma phan chung ba ste/ lus ma tshang ba'i bdag por gyur pa'i phyir ro/ /de dag kyang pha ma la ngo tsha shes pa dang khrel yod pa shas chen pos nye bar mi gnas pas so/ /las kyi sgrib pa bshad zin to/ /lhag ma 'gro ba lnga dag</text></item>
<item><p>163a.5</p><section></section><text>na/ /nyon mongs pa'i dang / rnam par smin pa'i sgrib pa ni lhag ma dag go/ /mi dag gi nang na ni sgra mi snyan pa rnam par smin pa'i sgrib pa yin no/ /lha dag gi nang na ni 'du shes med pa'i sems can rnams so/ /mtshams med pa rnams kyi nang nas gsum ni srog gcod pa'o/ /</text></item>
<item><p>163a.6</p><section></section><text>gcig ni brdzun du smra ba'i rang bzhin yin no/ /gcig ni srog gcod pa'i sbyor ba'o/ /dge 'dun dbyen ni mi 'phrod pa'i/ /rang bzhin ldan pa ma yin chos/ /nyon mongs can min lung bstan min/ /de dang dge 'dun yang dag ldan/ /de yi kha na ma tho brdzun/ /</text></item>
<item><p>163a.7</p><section></section><text>de dang 'byed po yang dag ldan/ /dge 'dun gyi dbyen zhes bya ba ni mi 'phrod pa ste/ ldan pa ma yin pa'i chos nyon mongs pa can ma yin pa ste/ ji ltar mtshams med par 'gyur/ gang gis de 'byed par byed pa'i brdzun du smra ba de ni mtshams med pa pa'i rang bzhin yin no/ </text></item>
<item><p>163b.1</p><section></section><text>de dang yang 'byed pa po yang dag par ldan no/ /bskal par mnar med par smin 'gyur/ /gzhan dag gis ni bar gyi bskal par ni ma nges so/ /yang gang zhig gis mtshams med pa mang po byas pa yin la/ de dag bar chad med pa kho nar smin par gyur na de la de dag ci</text></item>
<item><p>163b.2</p><section></section><text>zhig tu 'gyur zhe na/ lhag pas gnod pa lhag par 'gyur/ /de mtshams med pa mang pos mnar med pa der gang gis na gnyis dang / gsum dang / bzhi dang / lnga 'gyur gyi tshor ba myong bar 'gyur ba'i lus chen po gzhon sha can gyi lus thob cing / gnod pa yang</text></item>
<item><p>163b.3</p><section></section><text>rab tu mang ba dang shin tu mi bzad par 'gyur ro/ /dge 'dun 'byed par byed pa de su zhig yin zhe na/ dge slong lta spyad tshul ldan pas/ /'byed do/ /dge slong gis 'byed kyis khyim pa dang / dge slong ma la sogs pas kyang ma yin no/ /de yang lta ba spyad pa kho nas</text></item>
<item><p>163b.4</p><section></section><text>'byed kyi sred pa spyad pas ni ma yin no/ /tshul khrims dang ldan pas 'byed de/ de'i tshig gzung bar 'os pa'i phyir ro/ /nyams pas ni ma yin te/ bcom ldan 'das kyi drung las/ gzhan du'o/ /ston pa mngon sum du bzhugs pa nyid du dbye bar mi nus pa'i phyir ro/ /</text></item>
<item><p>163b.5</p><section></section><text>su dag gcig 'byed ce na/ byis pa rnams/ so so'i skye bo rnams kho na yin gyi 'phags pa rnams ni ma yin te/ chos mngon sum du gyur pa'i phyir ro/ /de yang / ston dang lam gzhan la bzod pa/ /bye ba'o/ /gang gi tshe de dag gis de bzhin gshegs pa las gzhan</text></item>
<item><p>163b.6</p><section></section><text>pa'i ston pa dang / des bstan pa'i lam las gzhan pa'i lam la bzod na de tsam gyis dge 'dun bye ba zhes brjod do/ /bye nas kyang de nyid kyi nub gcig tu de ni mi gnas so/ /dge 'dun bye na gdon mi za bar nam ma langs pa nyid du dge 'dun 'dum par 'gyur ro/ /dge</text></item>
<item><p>163b.7</p><section></section><text>'dun gyi dbyen du bshad pa gang yin pa/ de ni 'khor lo'i dbyen du 'dod/ /de'i tshe la ma 'jug pa'i gegs su gyur pa'i phyir de'i tshe bcom ldan 'das kyi chos kyi 'khor yang phye ba yin no/ /yang 'khor lo'i dbyen gang du'am ji tsam gyis she na/ 'dzam bu'i gling</text></item>
<item><p>164a.1</p><section></section><text>na'o dgu sogs kyis/ /brgyad ni gdon mi za bar phyogs gnyis na gnas pa dang / dgu pa ni dbyen byed pa po yin te/ lhag mi ni nges pa med do/ /gzhan ni las kyi dbyen las 'gyur te/ gal te mtshams gcig gi nang du mi mthun pas las dag</text></item>
<item><p>164a.2</p><section></section><text>byed na'o/ /de yang ni/ las kyi dbyen ni gling gsum na'o/ /sgra mi snyan ma gtogs so/ /de ni brgyad dag yan chad kyis/ /'khor lo'i dbyen dus drug tu mi 'byung ngo / /'di lta ste/ dang po mtha' skyon zung gcig gi /snga rol thub pa nongs pa dang / /mtshams ma</text></item>
<item><p>164a.3</p><section></section><text>bcad pa dag tu yang / /'khor lo'i dbyen ni mi 'byung ngo / /dang po chos kyi 'khor lo bskor nas ring po ma lon pa dang / tha ma bcom ldan 'das mya ngan las 'da' ba'i tshe dang / chu bur gyi sngon rol du ste/ ji srid du tshul khrims kyi skyon dang / lta ba'i skyon ma byung gi bar</text></item>
<item><p>164a.4</p><section></section><text>dang / zung gcig gi sngon rol te/ ji srid du nyan thos kyi mchog zung gcig ma byung gi bar te/ des phyir sdum par byed pa'i phyir ro/ /thub pa nongs pa ni ston pa yongs su mya ngan las 'das na mi 'byung ste/[ (]'gren [,]'gran [)]zla med pa'i phyir ro/ /mtshams ma bcad na yang mtshams</text></item>
<item><p>164a.5</p><section></section><text>gcig gi nang du phyogs gnyis su gnas pas bye ba yin pa'i phyir ro/ /ci'i phyir pha ma bsad pa la sogs pa mtshams med pa yin la/ gzhan ni ma yin zhe na/ phan 'dogs pa dang yon tan zhing / /spangs dang med par byas phyir ro/ /re zhig pha ma bsad pa ni phan</text></item>
<item><p>164a.6</p><section></section><text>'dogs pa med par byas pa'i phyir dang / yon tan gyi zhing min pa'i phyir dgra bcom pa bsad pa la sogs pa yang mtshams med pa yin no/ /gal te pha'am ma mtshan gyur pa yang lus gcig pa de las ni/ mtshan ni gzhan du gyur kyang 'gyur/ /de la yang mtshams</text></item>
<item><p>164a.7</p><section></section><text>med par 'gyur ro/ /gang gi tshe bud med gzhan las nur nur po zags nas bud med gzhan gyi mngal du blugs na de'i tshe gang zhig bsad pa na mtshams med par 'gyur ba de'i ma gang yin zhe na/ gang gi zla mtshan las byung ngam/ /gang gi zla mtshan las byung ba ni de'i ma yin no/ /</text></item>
<item><p>164b.1</p><section></section><text>ci de bzhin gshegs pa la ngan sems kyis khrag byung bas gdon mi za bar mtshams med par 'gyur ram zhe na/ bgrongs par sems pa la ni 'gyur gyi/ sangs rgyas brdeg par sems la min/ /gal te brdeg pa'i bsam pas 'byin par byed na mtshams med par mi 'gyur ro/ /gal</text></item>
<item><p>164b.2</p><section></section><text>te dgra ma choms pa'i tshe bsnun la bsnun pa'i 'og tu dgra bcom par 'gyur na/ bsnun 'og dgra bcom pa la min/ /des ni dgra bcom pa la sbyong ba ma byas pa'i phyir ro/ /ci mtshams med pa'i sbyor ba byas te/ de yang ma bzlog par 'dod chags dang bral ba'am 'bras bu thob par</text></item>
<item><p>164b.3</p><section></section><text>'gyur ram zhe na/ mtshams med sbyor ba byas pa la/ /'dod chags bral 'bras mi srid do/ /gzhan gyi las kyi lam gyi sbyor ba byas nas 'phags pa'i lam bskyed ba la dgag pa med do/ /mtshams med pa 'di dag gi nang nas kha na ma tho ba dang bcas pa chen po gang yin zhe na/ dge 'dun</text></item>
<item><p>164b.4</p><section></section><text>dbye phyir brdzun smra ba/ /kha na ma tho rab cher 'dod/ /de'i ni rnam par smin pa bskal pa gcig tu mnar med par skye ba yin la/ lhag ma rnams la ni ma nges so/ /legs par spyad pa gang zhig 'bras bu che zhe na/ 'jig rten pa yi dge ba la/ /srid rtse'i sems pa 'bras rab che/ /de'i</text></item>
<item><p>164b.5</p><section></section><text>rnam par smin pa ni bskal pa brgyad khri'i bar du zhi ba yin no/ /ci mtshams med pa rnams kho nas dmyal ba dag tu gdon mi za bar skye'am zhe na/ mtshams med pa dang cha 'dra bas kyang gdon mi za bar skye bar 'gyur ro/ /de dag gang yin zhe na/ smras pa/ ma dgra bcom ma sun byas</text></item>
<item><p>164b.6</p><section></section><text>dang / /byang chub sems dpa' nges gnas dang / /slob pa gsod dang dge 'dun gyi/ /'du ba'i sgo ni 'phrog pa dag /mtshams med pa dang cha 'dra ste/ /lnga pa mchod rten 'jig pa yin/ /gal te mi tshangs par spyad pas ma dgra bcom ma sun par byed pa dang / nges par gtogs</text></item>
<item><p>164b.7</p><section></section><text>pa'i byang chub sems dpa' gsod pa dang / slob pa gsod pa dang / dge 'dun gyi zhal du 'du ba'i sgo 'phrog pa dang / mchod rten 'jig par byed pa dang lnga po 'di dag ni mtshams med pa lnga dang cha 'dra ba yin no/ /rnam par smin pa dang bcas pa'i las gzhan yang dus gsum po dag tu</text></item>
<item><p>165a.1</p><section></section><text>shin tu gegs byed de/ gsum po gang dag tu zhe na/ bzod dang phyir mi 'ong dgra bcom/ /'thob la las gegs shin tu byed/ /rtse mo las bzod pa 'thob pa la ni de'i rnam par smin pa'i sa las 'da' ba'i phyir ngan song ba'i las rnams gegs bya ba'i phyir nye</text></item>
<item><p>165a.2</p><section></section><text>bar gnas so/ /phyir mi 'ong ba'i 'bras bu 'thob pa la ni 'dod pa na spyod pa'i mthong ba'i chos la myong bar 'gyur ba ma yin pa'i las rnams gegs bya ba'i phyir nye bar gnas so/ /dgra bcom pa 'thob pa la ni gzugs dang gzugs med pa na spyod pa'i las dag go/ /byang chub sems dpa'</text></item>
<item><p>165a.3</p><section></section><text>bsad pa zhes bshad pa gang yin pa/ gang nas byang chub sems dpa' yin/ /gang nas bzung ste nges par gtogs pa'i byang chub sems dpa' zhes brjod par bya/ gang nas mtshan gyi las byed pa/ /gang phan chad nas mtshan rnam par smin par 'gyur ba'i las rnams byed par rtsom pa'o/ /</text></item>
<item><p>165a.4</p><section></section><text>de ni dus de phan chad rtag tu/ bde 'gror rigs mthong skye dbang tshang / /phor gyur tshe rabs dran mi ldog pa yin no/ /de'i 'gro ba rab tu bsngags pa ni lha dang mi yin no/ /rigs mtho bar skye ba ni rgyal rigs dang / bram ze la sogs pa'i ris su skye ba'o/ /dbang po tshang ba ni dbang po</text></item>
<item><p>165a.5</p><section></section><text>ma tshang ba med pa'o/ /pho kho na yin gyi mo la sogs pa ma yin no/ /skye ba thams cad du yang tshe rabs dran par 'gyur ro/ /byang chub las mi ldog par yang 'gyur ro/ /mtshan ma rnam par smin pa can gyi las su bshad pa gang yin pa de ni gling gang zhig tu zhe na/ de ni 'dzam gling phor</text></item>
<item><p>165a.6</p><section></section><text>gyur te/ /mngon sum sangs rgyas la sems pa/ /bsam pa las byung bskal pa brgya/ /lus pa dag tu 'phen par byed/ /'dzam bu'i gling kho nar 'phen gyi de dag blo rno ba'i phyir ro/ /pho kho nas yin gyis mos ni ma yin no/ /ston pa mngon sum du gyur pa dang sangs rgyas la dmigs pa'i</text></item>
<item><p>165a.7</p><section></section><text>sems kho nas bskal pa brgya lus pa'i tshe 'phen gyi bskal pa mang po lus pa'i tshe ni ma yin no/ /las de yang bsams pa las byung ba'o/ /mtshan de dag kyang / re re'ang bsod nams brgya las skyes/ /bsod nams kyi tshad ni byang chub sems dpa' byang chub la nye ba ma gtogs pa</text></item>
<item><p>165b.1</p><section></section><text>sems can gyi longs spyod kyi 'bras bu can ji snyed pa tsam mo/ /yang bcom ldan 'das byang chub sems dpar gyur pa na sangs rgyas ji snyed cig la bsnyen bkur byas she na/ bskal pa grangs med pa dang po la bdun khri lnga stong la/ gnyis pa la bdun khri drug stong la/ gsum pa la</text></item>
<item><p>165b.2</p><section></section><text>bdun khri bdun stong la'o/ /bskal pa grangs med pa gang gi tha mar sangs rgyas gang zhig byung bar gyur ce na/ rnam gzigs mar me rin chen gtsug /grangs med gsum gyi tha mar byung / /rin chen gtsug tor can gyi tshe ni grangs med pa dang po rdzogs so/ /mang me mdzad kyi tshe</text></item>
<item><p>165b.3</p><section></section><text>gnyis pa'o/ /rnam par gzigs kyi tshe gsum pa'o/ /de dag thams cad kyi/ dang po shAkya thub pa yin/ de la bcom ldan 'das kyis bdag kyang 'di 'dra ba'i rnam pa kho nar shog shig ces dang por smon lam btab bo/ /yang byang chub sems dpa' gnas skabs gang du pha rol tu</text></item>
<item><p>165b.4</p><section></section><text>phyin pa gang rdzogs par byed ce na/ kun la thams cad snying rje yis/ /sbyin par byed pas sbyin pa rdzogs/ /gang gis kun la mig gi bar dang rkang pa'i bar thams cad mngon par mtho ba'i khyad par can la mi re bar snying rjes sbyin par byed na de tsam gyis sbyin pa'i pha rol tu phyin pa yongs</text></item>
<item><p>165b.5</p><section></section><text>su rdzogs pa yin no/ /chags bcas yan lag bcad kyang ni/ /mi 'khrug bzod dang tshul khrims kyi/ /gang gi tshe 'dod chags dang ma bral ba bzhin du yan lag bcad kyang cung zad kyang mi 'khrug pa de'i tshe 'di'i tshul khrims dang bzod pa'i pha rol tu phyin pa dag yongs su rdzogs</text></item>
<item><p>165b.6</p><section></section><text>pa yin no/ /skar rgyal bstod pas brtson 'grus kyi/ /bcom ldan 'das de bzhin gshegs pa skar rgyal la rkang pa gcig gis 'greng ste/ zhag bdun gyi bar du tshigs su bcad pa gcig gis bstod pa de'i tshe brtson 'grus kyi pha rol tu phyin pa yang yongs su rdzogs la</text></item>
<item><p>165b.7</p><section></section><text>bskal pa dgu yang bsdums so/ /de ma thag pa'i ting nge 'dzin blo'i/ /byang chub pa'i sngon rol gyi de ma thag rdo rje lta bu'i ting nge 'dzin gyi tshe bsam gtan dang shes rab kyi pha rol tu phyin pa dag yongs su rdzogs so/ /mdo las bsod nams bya ba'i gzhi gsum gsungs pa de ni ji</text></item>
<item><p>166a.1</p><section></section><text>ltar bsod nams bya ba'i gzhi gsum yin zhe na/ gsum po bsod nams bya ba dang / /de bzhin dper na las lam bzhin/ /de la sbyin pa las byung ba'i bsod nams bya ba'i gzhi la lus dang ngag gi las ni rnam pa gsum char yin no/ /</text></item>
<item><p>166a.2</p><section></section><text>de kun nas slong bar byed pa'i sems pa ni bsod nams yang yin la bya ba yang yin no/ /de dang lhan cig 'byung ba'i chos rnams ni bsod nams kho na yin no/ /tshul khrims las byung ba'i lus dang ngag gi las kho na yin pas gsum char yin no/ /bsgoms pa</text></item>
<item><p>166a.3</p><section></section><text>las byung ba la byams pa ni bsod nams kyang yin la bsod nams bya ba'i gzhi yang yin no/ /de dang lhan cig 'byung ba'i sems pa dang tshul khrims ni bsod nams kyang yin la bya ba yang yin no/ /de dang mtshungs par ldan pa gzhan dag ni bsod nams</text></item>
<item><p>166a.4</p><section></section><text>kho na yin no/ /sbyin pa zhes bya ba 'di ci zhe na/ gang gis sbyin byed de sbyin pa/ mchod dang phan 'dogs 'dod pa yis/ /gang gis gzhan dag la mchod pa dang phan gdags par 'dod pa dag gis sbyin pa sbyin par byed pa de sbyin pa'o/ /gang gis sbyin par byed</text></item>
<item><p>166a.5</p><section></section><text>pa de yang gang zhig ce na/ lus dang ngag la slong dang bcas/ /slong ba yang gang zhig ce na/ tshogs pa gang gis de slong bar byed pa'o/ /de 'bras longs spyod chen po can/ /sbyin pa gang yin pa de ni 'bras bu longs spyod chen po can yin no/ /sbyin pa na yang / </text></item>
<item><p>166a.6</p><section></section><text>bdag gzhan don phyir gnyis don phyir/ /gnyis ka'i don du min phyir sbyin/ /de la gang 'dod chags dang ma bral bas mchod rten la sbyin pa de ni bdag kho na'i don du'o/ /gang 'dod chags dang bral bas pha rol la sbyin pa mthong ba'i chos la myong ba ma gtogs pa de ni gzhan</text></item>
<item><p>166a.7</p><section></section><text>kho na'i don du'o/ /'dod chags dang ma bral bas pha rol la sbyin pa gang yin pa de ni gnyis ka'i don gyi phyir ro/ /'phags pa 'dod chags dang bral bas gang mchod rten la 'bul ba de ni gnyis ka'i don du ma yin no/ /de ni bkur sti dang byas pa gzo ba 'ga' zhig gis</text></item>
<item><p>166b.1</p><section></section><text>'bul bar zad do/ /sbyin pa'i 'bras bu longs spyod chen po can zhes spyir bstan pa/ de yis khyad par sbyin bdag dang / /dngos dang zhing gi khyad par las/ /de la re zhig /sbyin bdag khyad 'phags dad sogs kyis/ /dad pa dang tshul khrims dang thos pa la sogs pa'i</text></item>
<item><p>166b.2</p><section></section><text>yon tan dang ldan pa'i sbyin bdag ni khyad par du 'phags pa'o/ /de'i sbyin pa de ni sbyin bdag gi khyad par las 'bras bu 'byin pa la khyad par du 'phags par 'gyur te/ sbyin bdag de lta bu de ni/ /gus la sogs pas sbyin par byed/ /gus pa dang / rang gi lag dang / </text></item>
<item><p>166b.3</p><section></section><text>dus su dang / gzhan la mi gnod par sbyin par byed de/ de phyir bkur sti rgya chen dang / /dus dang bar chad med par rnyed/ /de'i phyir sbyin bdag de'i sbyin pa de ni byin pas go rims bzhin du khyad par de bzhin 'byung ngo / /yang ji ltar dngos po khyad par du 'phags she na/ </text></item>
<item><p>166b.4</p><section></section><text>kha dog la sogs phun tshogs dngos/ /khyad par du 'phags pa zhes bya bar sbyar ro/ /dngos po de lta bu byin pas rim pa bzhin du/ de las gzugs bzang grags ldan pa/ /dga' dang shin tu gzhon sha can/ /dus su reg na bde lus 'gyur/ /kha dog phun sum</text></item>
<item><p>166b.5</p><section></section><text>tshogs pa byin pas gzugs bzang ba dang / dri phun sum tshogs pa byin pas grags pa phun sum tshogs pa dang / ro phun sum tshogs pa byin pas dga' ba dang / reg bya phun sum tshogs pa byin pas lus shin tu gzhon sha can dang / 'di'i lus dus su reg na bde</text></item>
<item><p>166b.6</p><section></section><text>ba'i lus su 'gyur ro/ /yang ji ltar na zhing khyad par du 'phags she na/ 'gro dang sdug bsngal phan 'dogs dang / /yon tan rnams kyis zhing khyad 'phags/ /re zhig 'gro ba ni ji ltar dud 'gro'i skye gnas su skyes pa la sbyin pa byin na rnam par smin pa brgya 'gyur</text></item>
<item><p>166b.7</p><section></section><text>du'o/ /tshul khrims 'chal bar gyur pa'i mi la sbyin pa byin na stong 'gyur du'o/ /sdug bsngal gyis khyad par du 'phags te/ ji ltar nad pa la byin na rnam par smin pa tshad med par gsungs pa lta bu'o/ /phan 'dogs pa'i khyad par las ni 'di lta ste pha ma'o/ /yon</text></item>
<item><p>167a.1</p><section></section><text>tan gyi khyad par las ni ji ltar tshul khrims dang ldan pa la byin na rnam par smin pa 'bum 'gyur ro zhes bya ba la sogs pa'o/ /sbyin pa thams cad kyi nang na/ mchog ni grol bas grol ba la'ang / /'dod chags dang bral bas 'dod chags dang</text></item>
<item><p>167a.2</p><section></section><text>bral ba la byin pa gang yin pa'o/ /byang chub sems dpa' yis/ gang byang chub sems dpa' sems can thams cad la phan par bya ba'i phyir sbyin pa de yang mchog yin no/ /de ma gtogs pa bcom ldan 'das kyis sbyin pa brgyad gsungs pa de dag gi nang na ni/ brgyad</text></item>
<item><p>167a.3</p><section></section><text>pa/ mchog yin no zhes sbyar ro/ /brgyad gang zhe na/ nye ba la sbyin pa dang / 'jigs pas sbyin pa dang / bdag la byin pas sbyin pa dang / bdag la sbyin par 'gyur bas sbyin pa dang / sngon bdag gi pha dang mes po dag gis byin pas sbyin pa dang / mtho ris kyi don</text></item>
<item><p>167a.4</p><section></section><text>du sbyin pa dang / grags pa'i don du sbyin pa dang / sems kyi rgyan dang / sems kyi yo byad dang / rnal 'byor gyi tshogs dang / don gyi mchog gi don du sbyin pa byin pa'o/ /de dag las tha ma ni mchog yin no/ /bcom ldan 'das kyis rgyun du zhugs pa'i 'bras bu la</text></item>
<item><p>167a.5</p><section></section><text>zhugs pa dang / rgyun du zhugs pa'i 'bras bu la gnas pa la byin pa'i rnam par smin pa gzhal du med par gsungs mod kyi/ gzhan yang / 'phags pa min yang pha ma dang / /nad pa dang ni chos smra dang / /skye mtha'i byang chub sems dpa' la/ /yon ni</text></item>
<item><p>167a.6</p><section></section><text>gzhal du med pa yin/ /lnga po 'di dag la ni so so'i skye bor gyur pa yin yang 'bras bu'i sgo nas yon gnas gzhal du med pa yin no/ /las rnams kyi lci ba dang yang ba nyid shes par 'dod pas rgyu drug shes par bya ste/ 'di lta ste/ mjug dang zhing dang gzhi dang ni/ /</text></item>
<item><p>167a.7</p><section></section><text>sbyor dang sems pa bsam pa ste/ /de dag chung dang che ba las/ /las kyang chung dang che ba nyid/ /mjug ces bya ba ni byas pa'i rjes la yang byed pa gang yin pa'o/ /zhing zhes bya ba ni phan pa dang gnod pa dag byed pa'o/ /gzhi ni las kyi lam mo/ /sbyor ba ni</text></item>
<item><p>167b.1</p><section></section><text>de'i don du lus dang ngag gi las so/ /sems pa ni ngag gi las kyi lam mthar phyin par byed pa'o/ /bsam pa ni de dag las de dang 'di dag cig ni bya'o/ /de dang 'di lta bu zhig ni phyis bya'o snyam du sems pa'o/ /las byas pa dang / bsags pa ni ji lta bu</text></item>
<item><p>167b.2</p><section></section><text>zhe na/ bsams bzhin pa dang rdzogs pa dang / /mi 'gyod gnyen po med pa dang / /'khor dang rnam par smin pa las/ /bsags pa'i las zhes bya ba yin/ /ched du bsams nas byas pa yin gyi blo sngon du ma btang ba yang ma yin pa bab col du</text></item>
<item><p>167b.3</p><section></section><text>byas pa yang ma yin no/ /rdzogs pa ni kha cig ni nyes par spyad pa gcig gis ngan song du 'gro ba/ kha cig ni gsum gyi bar gyis 'gro ba'o/ /de gang zhig gis ji tsam gyis 'gro ba de rdzogs na bsags pa yin no/ /mi 'gyod pa dang gnyen po med pa ni yid la</text></item>
<item><p>167b.4</p><section></section><text>bcags pa med pa dang / gnyen po med pa yin no/ /'khor las ni mi dge ba la 'khor ba yang mi dge ba yin no/ /rnam par smin pa las ni rnam par smin pa 'byin par nges pa yin no/ /de bzhin du dge ba la yang sbyar bar bya'o/ /de las gzhan du byas</text></item>
<item><p>167b.5</p><section></section><text>pa'i las ni ma bsags pa yin no/ /'dod chags dang bcas pas mchod rten la sbyin pa byin pa ni bdag gi don du'o zhes bshad pa de la longs spyod pa dang len pa po med na bsod nams ji ltar 'byung zhe na/ mchod rten la btang rgyus byung ba'i/ /bsod nams</text></item>
<item><p>167b.6</p><section></section><text>len med byams sogs bzhin/ /ji ltar byams pa la sogs pa la len par byed pa'am gzhan la phan 'dogs pa med kyang rang gi sems kyi mthus bsod nams su gyur pa de bzhin du/ yon tan dang ldan pa 'das kyang de la dad par byas pas rang gi sems la bsod</text></item>
<item><p>167b.7</p><section></section><text>nams su 'gyur ro/ /gal te zhing bzang po la sbyin par bya ba'i 'bras bu sa bon yid du 'ong ba can yin na/ 'o na ni zhing ngan pa la byin na 'bras bu yid du mi 'ong bar 'gyur zhe na/ rgyun las 'bras bu mi 'khrul phyir/ /ngan pa'i zhing la'ang 'bras yid 'ong / /zhing</text></item>
<item><p>168a.1</p><section></section><text>ngan pa la yang sa bon las 'bras bu mi 'khrul ba mthong ste/ rgyun gyi sa bon las ni rgyun gyi 'bras bu mngar ba skye ba de bzhin du zhing ngan pa la yang gzhan la phan pa'i lhag pa'i bsam pa la zhugs pa'i sbyin pa'i sa bon gyi 'bras</text></item>
<item><p>168a.2</p><section></section><text>bu yang yid du 'ong ba kho na 'grub kyi yid du mi 'ong ba ni ma yin no/ /sbyin pa las byung ba bshad nas/ tshul khrims las byung ba brjod par bya ste/ 'chal pa'i tshul khrims mi dge'i gzugs/ /de spong tshul khrims rnam gnyis so/ /rnam</text></item>
<item><p>168a.3</p><section></section><text>par rig byed gang spong bar byed pa dang / rnam par rig byed ma yin pas spong ba gang yin pa'o/ /tshul khrims ni 'chal pa'i tshul khrims kho na spong ba 'ba' zhig ma yin gyi/ 'on kyang sangs rgyas kyis ni bcad pa yang / rang bzhin gyi 'chal ba'i</text></item>
<item><p>168a.4</p><section></section><text>tshul khrims ma yin pa yang bcom ldan 'das kyis bcad pa dus ma yin pa'i zas la sogs pa gang dag yin pa de dag spong ba rnam pa gnyis kyang tshul khrims yin no/ /tshul khrims mdor bshad zin to/ /rnam dag yon tan bzhi ldan no/ /tshul</text></item>
<item><p>168a.5</p><section></section><text>khrims de'i rgyus 'phen ma byung / /de'i gnyen po dang bzhi la brten/ /'chal ba'i tshul khrims kyis ji skad bshad pa'i phan ma byung ba'o/ /'chal pa'i tshul khrims kyi rgyus phan ma byung ba ni chags pa la sogs pas nyon mongs pa dang nye ba'i nyon</text></item>
<item><p>168a.6</p><section></section><text>mongs pas phan ma byung bas so/ /'chal pa'i tshul khrims kyi gnyen po la brten pa ni dran pa nye bar gzhag pa la brten pa'i phyir ro/ /zhi pa la brten pa ni mya ngan las 'das par yongs su bsngo ba'i phyir ro/ /tshul khrims rdzogs so// //mnyam</text></item>
<item><p>168a.7</p><section></section><text>par gzhag pa'i dge ba ni/ /bsgom pa'o/ /mnyam par gzhag pa zhes bya ba ni ting nge 'dzin gyi rang bzhin dang lhan cig 'byung ba'o/ /'di ci'i phyir bsgom pa zhes bya zhe na/ sems la bsgo phyir ro/ /mnyam par gzhag pa'i dge ba de ni rgyud yon tan</text></item>
<item><p>168b.1</p><section></section><text>rnams kyis de'i bdag nyid du byed pa'i phyir sems la shin tu bsgo bar byed pa yin no/ /re zhig sbyin pas ni longs spyod chen por 'gyur ro zhes bshad na tshul khrims dang bsgom pas cir 'gyur zhe na/ mtho ris don du tshul khrims dang / /'bral ba'i</text></item>
<item><p>168b.2</p><section></section><text>don du bsgom gtso'i phyir/ /sbyin pa yang mtho ris kyi don du 'gyur mod kyi/ tshul khrims ni gtso bo yin pa'i phyir ro/ /tshul khrims kyis kyang 'bral bar 'gyur mod kyi bsgom pa ni gtso bo yin pa'i phyir ro/ /mdo las gang zag bzhi ni tshangs pa'i bsod</text></item>
<item><p>168b.3</p><section></section><text>nams 'byung bar gsungs pa gang zhe na/ bskal par mtho ris dga' gnas phyir/ /bzhi yis tshangs pa'i bsod nams yin/ /bsod nams ji tsam gyis na bskal par mtho ris su dga' bar gnas par 'gyur ba 'di ni tshangs pa'i bsod nams yin no/ /zang zing</text></item>
<item><p>168b.4</p><section></section><text>gi sbyin pa bshad zin to/ /chos sbyin nyon mongs can min pas/ /mdo sogs yang dag ji bzhin ston/ /chos kyi sbyin pa ni mdo la sogs pa nyon mongs pa can ma yin pa ji lta ba bzhin ston pa'o/ /bsod nams bya ba'i gzhi rnam pa gsum bshad nas/ </text></item>
<item><p>168b.5</p><section></section><text>yang / bsod nams mya ngan 'das pa dang / /nges 'byed cha mthun dge rnam gsum/ /bsod nams kyi cha dang mthun pa ni rnam par smin pa yid du 'ong ba can gang yin pa'o/ /thar pa'i cha dang mthun pa ni gang skyes nas nges par mya ngan las 'da' ba'i chos</text></item>
<item><p>168b.6</p><section></section><text>su 'gyur ro/ /nges par 'byed pa'i cha dang mthun pa ni 'og nas bshad par bya'o/ /'jig rten na yig 'bru dang / rgya dang / bgrang ba dang / snyan dngag dang / grangs zhes bya ba gang yin pa 'di dag gi rang bzhi ni ci zhe na/ rigs pas rab tu bcug pa'i</text></item>
<item><p>168b.7</p><section></section><text>las/ /rnam gsum kun slong bcas pa ni/ /yig 'bru rgya dang bgrangs bcas pa'i/ /snyan dang grangs te go rims bzhin/ /rigs pas bcug pa zhes bya ba ni thabs kyi bye brag gis bcug pa'o/ /las rnam gsum zhes bya ba ni/ lus dang / ngag</text></item>
<item><p>169a.1</p><section></section><text>dang / yid kyi las so/ /de la re zhig yig 'bru dang / rgya ni lus kyi las rigs pas rab tu bcug pa kun nas slong ba dang bcas pa yin no/ /bgrang ba dang snyan ngag ni ngag gi las te/ de lta na de dag ni phung po lnga'i rang bzhin yin no/ /</text></item>
<item><p>169a.2</p><section></section><text>grangs ni yid kyi las te/ yid kyis chos rnams sdom par byed pa gang yin pa'o/ /da ni chos kyi rnam grangs kha cig brjod par bya ste/ bsgribs ngan kha na ma tho bcas/ /nyon mongs can chos/ nyon mongs pa can gyi chos rnams kyi rnam grangs dag go/ /dri med</text></item>
<item><p>169a.3</p><section></section><text>dge gya nom/ gya nom pa zhes bya ba ni dge ba zag pa med pa'i rnam grangs yin no/ /ngan pa dang gya nom pa las gzhan pa'i bar ma zhes bya bar grub bo/ /'dus byas dge bstan bya/ bsten par bya ba zhes bya ba ni 'dus byas kyi chos dge ba rnams kyi rnam grangs</text></item>
<item><p>169a.4</p><section></section><text>yin no/ /lhag ma rnams ni bstan par bya ba ma yin par 'grub bo/ /chos gzhan thams cad ni bla ma dang bcas pa yin gyi/ thar pa bla na med pa yin/ /mya ngan las 'das pa las ches khyad par du 'phags pa ni med kyi de ni dge ba dang rtag pa yin pa'i phyir thams</text></item>
<item><p>169a.5</p><section></section><text>cad las khyad par du 'phags pa yin no/ /las bstan pa zhes bya ba mdzod kyi gnas bzhi pa'o// //las las 'jig rten sna tshogs skyes/ /zhes bshad pa de dag kyang phra rgyas kyi dbang gis bsags par 'gyur gyi/ phra rgyas med par ni srid pa</text></item>
<item><p>169a.6</p><section></section><text>mngon par 'grub par mi nus pas de'i phyir/ srid pa'i rtsa ba phra rgyas su rig par bya'o/ /de yang drug /'dod chags de bzhin khong khro dang / /nga rgyal ma rig lta ba dang / /the tshom yin te/ de bzhin zhes smos pa ni 'dod chags kyi dbang gis gzhan dag dmigs</text></item>
<item><p>169a.7</p><section></section><text>pa la/ rgyas par 'gyur ba nyid shes par bya ba'i don du'o/ /de drug kyang / 'dod chags dbye bas bdun du bshad/ /gang gi phyir/ khams gnyis las skyes srid 'dod chags/ /gzugs dang gzugs med pa'i khams nas skyes pa'i 'dod chags ni srid pa'i</text></item>
<item><p>169b.1</p><section></section><text>'dod chags so/ /'dod par gtogs pa'i ni 'dod pa'i 'dod chags so/ /yang ci'i phyir gzugs dang gzugs med pa'i 'dod chags ni srid pa'i 'dod chags zhes bya zhe na/ kha ni nang du bltas phyir de/ /thar pa'i 'du shes bzlog phyir bshad/ /de dag ni phal cher</text></item>
<item><p>169b.2</p><section></section><text>snyoms par 'jug pa la 'dod chags pa yin la/ de yang kha nang du bltas pa yin te/ de lta bas na gcig tu byas so/ /khams de gnyis la thar pa yin no snyam pa'i 'du shes bzlog pa'i phyir srid pa'i 'dod chags zhes kyang gsungs so/ /yang phra rgyas drug po de</text></item>
<item><p>169b.3</p><section></section><text>dag bcur yang 'chad de/ ji ltar byas nas she na/ lta ba lnga ste 'jig tshogs dang / /log dang mthar 'dzin lta ba dang / /lta ba dang ni tshul khrims dang / /brtul zhugs mchog tu 'dzin dang bcu/ /phra rgyas drug las lta ba rnam pa lngar byas nas bcur 'gyur ro/ /yang</text></item>
<item><p>169b.4</p><section></section><text>'di dag bcu po las dgu bcu rtsa brgyad du 'chad de/ 'di lta ste/ de dag bcu dang bdun bdun brgyad/ /lta ba gsum gnyis ma gtogs pa/ /'dod na sdug bsngal la sogs pa/ /mthong bas rim bzhin spong bar byed/ /phra rgyas bcur bshad pa gang dag yin pa de dag 'dod pa'i</text></item>
<item><p>169b.5</p><section></section><text>khams na sdug bsngal mthong bas spang bar bya ba ni bcur yod do/ /de dag nyid las kun 'byung ba mthong bas spong bar bya ba bdun dang / 'gog pa mthong bas spong bar bya ba bdun te/ 'jig tshogs la lta ba dang / tshul khrims dad brtul zhugs mchog tu 'dzin pa ma gtogs so/ /</text></item>
<item><p>169b.6</p><section></section><text>lam mthong bas spang bar bya ba ni brgyad de/ 'jig tshogs la lta ba dang / mthar 'dzin par lta ba ma gtogs so/ /de ltar na 'dod pa na spyod pa'i phra rgyas sum cu rtsa gnyis yin no/ /de bzhin du gzugs kyi khams na nyi shu rtsa brgyad/ gzugs med pa'i khams na nyi shu rtsa</text></item>
<item><p>169b.7</p><section></section><text>brgyad yin no/ /'dod pa'i khams na mthong bas spong bar bya ba so gnyis yin la/ bzhi ni bsgom pas spang bya yin/ /'di lta ste/ 'dod chags dang / khong khro ba dang / ma rig pa dang / nga rgyal to/ de dag ni 'dod pa na spyod pa'i sum cu rtsa drug tu 'gyur ro/ /khong khro ma</text></item>
<item><p>170a.1</p><section></section><text>gtogs de dag nyid/ /gzugs khams/ khong khro ba rnam pa lnga bor nas gzugs su gtogs pa'i phra rgyas sum cu rtsa gcig yin no/ /gzugs med de dang 'dra/ sum cu rtsa gcig kho na'o/ /de ltar dgu bcu brgyad du 'dod/ /de ltar na de dag rnam pa dang bye brag dang khams kyi</text></item>
<item><p>170a.2</p><section></section><text>dbye bas dgu bcu rtsa brgyad du 'dod do/ /de bas na/ srid rtse las skyes bzod pa yis/ /gzhom bya mthong bas spang bya nyid/ /bsgom pas spang bar bya ba dag ni ma yin no/ /lhag skyes mthong dang bsgom gnyis kyis/ /bzod pas gzhom par bya ba zhes bya bar sbyar te/ sa lhag ma</text></item>
<item><p>170a.3</p><section></section><text>dag gi chos dang rjes su mthun pa'i bzod pas spang bar bya ba rnams ni ci rigs par 'phags pa rnams kyis ni mthong bas spang bar bya ba yin la/ so so'i skye bo rnams kyis ni bsgom pas spang bar bya ba dag go/ /bzod pas gzhom min bsgom kho nas/ /sa gang dag phra rgyas gang dag</text></item>
<item><p>170a.4</p><section></section><text>shes pas gzhom par bya ba yod pas de dag ni gnyis ka'i yang rtag tu bsgom pas spang bar bya ba yin no/ /lta ba lnga ming gi sgo nas bstan gyi rang gi ngo bo'i sgo nas ma bstan pas de'i phyir de'i ngo bo brjod par bya ste/ bdag dang bdag gi rtag chad dang / /med dang dman la mchog</text></item>
<item><p>170a.5</p><section></section><text>lta dang / /rgyu min lam min der lta ba/ /de dag lta ba lnga yin no/ /bdag dang bdag gir lta ba ni 'jig tshogs la lta ba'o/ /bdag tu mngon par 'dod pa'i dngos po de nyid la rtag par lta ba'am chad par lta ba ni mthar 'dzin pa'i lta ba'o/ /sdug bsngal la sogs pa'i bden</text></item>
<item><p>170a.6</p><section></section><text>pa yod na med do zhes bya ba'i lta ba ni log par lta ba'o/ /dman pa zag pa dang bcas pa la mchog tu lta ba ni lta ba mchog tu 'dzin pa'o/ /rgyu ma yin pa la rgyur lta ba dang / lam ma yin pa la lam du lta ba ni tshul khrims dang brtul zhugs mchog tu 'dzin pa'o/ /gnyis ka la</text></item>
<item><p>170a.7</p><section></section><text>yang la sogs pa'i sgra mi mngon par byas so/ /gal te rgyu ma yin pa rgyur lta ba dang tshul khrims dang brtul zhugs mchog tu 'dzin pa yin no/ /ci'i phyir kun 'byung mthong bas spong bar bya ba ma yin zhe na/ gang las dbang phyug gam skye dgu'i bdag po la rgyur lta ba de ni de la rtag pa dang gcig</text></item>
<item><p>170b.1</p><section></section><text>bu dang bdag byed pa por mngon par zhen nas lta ste/ de lta bas na 'di ltar/ dbang phyug sogs rgyur mngon zhen pa/ de ni/ rtag bdag phyin ci log pa yis/ /rab tu 'jug pas de'i phyir de/ /sdug bsngal mthong bas spang bya nyid/ /de la rtag pa dang bdag tu 'dzin pa de gnyis ni sdug bsngal</text></item>
<item><p>170b.2</p><section></section><text>mthong ba kho nas spong bar 'gyur te/ de lta bas na de byas pa rgyur mngon par zhen pa yang de nyid kyis spong bar 'gyur ro/ /rtag bdag phyin ci log pa yis/ /zhes gang bshad pa phyin ci log de gnyis kho nar zad dam zhe na/ ma yin te/ 'on kyang phyin ci log ni bzhi ste/ de ni/ lta ba gsum las</text></item>
<item><p>170b.3</p><section></section><text>phyin ci log /bzhi tshan/ mthar 'dzin par lta ba las rtag par lta ba ni rtag par phyin ci log go/ /lta ba mchog tu 'dzin pa las ni bde ba dang gtsang bar phyin ci log go/ /'jig tshogs la lta ba las ni bdag tu lta bar phyin ci log go/ /ci'i phyir nyon mongs pa gzhan dag phyin ci ma</text></item>
<item><p>170b.4</p><section></section><text>log ma yin zhe na/ 'di ltar rgyu gsum gyis phyin ci log rnam par gzhag pa 'di lta ste/ phyin ci log phyir dang / nges rtog phyir dang sgro 'dogs phyir/ /chad par lta ba dang / log par lta ba ni sgro 'dogs pa dag ma yin no/ /tshul khrims dang brtul zhugs mchog tu 'dzin pa ni</text></item>
<item><p>170b.5</p><section></section><text>gcig tu phyin ci log ma yin no/ /nyon mongs pa gzhan dag ni nges par rtog par byed pa ma yin pas phyin ci log ma yin no/ /mdo las 'du shes dang / sems dang / lta ba phyin ci log tu gsungs pa de la lta ba kho na phyin ci log yin la/ sems dang 'du shes de'i dbang gis/ /lta</text></item>
<item><p>170b.6</p><section></section><text>ba phyin ci log gi dbang gis 'du shes dang sems phyin ci log tu bshad do/ /yang lta ba'i phra rgyas kho na la dbye ba yod kyi gzhan la med dam zhe na/ yod pa 'di lta ste/ nga rgyal bdun/ nga rgyal dang / lhag pa'i nga rgyal dang / nga rgyal las kyang nga rgyal dang / nga'o snyam pa'i nga rgyal dang / mngon pa'i nga</text></item>
<item><p>170b.7</p><section></section><text>rgyal dang / cung zad snyam pa'i nga rgyal dang / log pa'i nga rgyal lo/ /de la chung ngu las bdag khyad par du 'phags pa'am mnyam pa dang mnyam mo snyam du sems khengs pa ni nga rgyal lo/ /mnyam pa bas bdag khyad par du 'phags so snyam pa ni lhag pa'i nga rgyal lo/ /khyad par</text></item>
<item><p>171a.1</p><section></section><text>du 'phags pa bas kyang bdag khyad par du 'phags so snyam pa ni nga rgyal las kyang nga rgyal lo/ /'jig tshogs la lta ba sngon du 'gro bas nga'o snyam pa ni nga'o snyam pa'i nga rgyal lo/ /rtogs pa'i khyad par ma thob pa la bdag gis thob bo snyam pa ni mngon pa'i nga</text></item>
<item><p>171a.2</p><section></section><text>rgyal lo/ /ches khyad par du 'phags pa bas bdag cung zad cig gis dman no snyam pa ni cung zad snyam pa'i nga rgyal lo/ /yon tan ma yin pa dang ldan pa la bdag ni yon tan dang ldan no snyam pa ni log pa'i nga rgyal lo/ /bstan bcos las nga rgyal gyi rnam pa dgu gang dag</text></item>
<item><p>171a.3</p><section></section><text>bshad pa de dag ni/ rnam dgu gsum po/ /de la dang po gsum ni bdag mchog dang mnyam pa dang / dman pa yin no zhes bya ba lta ba la brten pa gsum ni lhag pa'i nga rgyal dang / nga rgyal dang / cung zad snyam pa'i nga rgyal dag go/ /gnyis pa'i gsum ni bdag bas mchog dang / </text></item>
<item><p>171a.4</p><section></section><text>mnyam pa dang / dman pa yod do zhes bya ba ni cung zad snyam pa'i nga rgyal dang / nga rgyal dang / lhag pa'i nga rgyal rnams so/ /gsum pa'i gsum ni bdag pas mchog dang / mnyam pa dang / dman pa med do zhes bya ba ni nga rgyal dang / lhag pa'i nga rgyal dang / cung zad snyam pa'i</text></item>
<item><p>171a.5</p><section></section><text>nga rgyal dag go/ /yang nga rgyal bdun po 'di dag ci zhig gis spang bar bya ba yin zhe na/ mthong dang bsgom pas zad bya ba/ /ci 'phags pa rnams la bsgom pas spang bar bya ba ma spangs pa gang yin pa de kun du spyod dam zhe na/ nges pa med de/ 'di ltar bsgom pas spang bar</text></item>
<item><p>171a.6</p><section></section><text>bya ba ni/ /gsod sogs kun nas dkris pa'o/ /nyon mongs pa kun nas dkris pa gang gis ched du bsams te/ srog gcod par byed pa nas brdzun du smra bar byed pa'i bar de ni bsgom pas spang bar bya ba yin no/ /de bzhin 'jig sred/ 'jig pa'i sred pa yang bsgom pas spang</text></item>
<item><p>171a.7</p><section></section><text>bar bya ba yin no/ /bsgom pas spang bar bya ba ni nga rgyal gyi rnam pa rnams kyang yod do zhes bshad pa la nga'o snyam pa'i nga rgyal yang yod mod kyi/ 'phags pa la/ rnam sogs nga'o snyam mi 'byung / /sogs pa smos pas ni 'jig pa'i sred pa'i bar du gzung ngo / /ci'i phyir de dag</text></item>
<item><p>171b.1</p><section></section><text>ma spangs kyang mi 'byung zhe na/ lta bas rgyas par 'gyur phyir ro/ /nga rgyal gyi rnam pa rnams dang / nga'o snyam pa'i nga rgyal ni 'jig tshogs la lta bas rgyas par 'gyur ro/ /de bas na 'jug pa chad pa'i phyir yang ldang bar mi nus so/ /gsod pa la sogs pa'i kun nas</text></item>
<item><p>171b.2</p><section></section><text>dkris pa ni log par lta bas rgyas par 'gyur ba'i phyir ro/ /'jig pa'i sred pa chad par lta bas rgyas par 'gyur ba'i phyir ro/ /skye ba'i sred pa'i phyogs ni rtag par lta bas rgyas par 'gyur ba'i phyir ro/ /mi dge'i 'gyod pa'ang ma yin no/ /'gyod pa ni mi dge ba yang</text></item>
<item><p>171b.3</p><section></section><text>bsgom pas spang bar bya ba ma yin na 'phags pa la de mi 'byung ste/ the tshom gyis kun nas bslang ba yin pa'i phyir ro/ /yang phra rgyas de dag las/ du kun du 'gro ba dang / kun du 'gro ba ma yin pa ni du zhe na/ sdug bsngal rgyu mthong spang bya ba/ /lta dang de bzhin the tshom dang / /</text></item>
<item><p>171b.4</p><section></section><text>gang de lhan cig ma 'dres pa'i/ /ma rig gang yin kun du 'gro/ /de ltar na lta ba bdun dang / the tshom gnyis dang / ma rig pa gnyis dang / phra rgyas bcu gcig po de dag ni rang gi khams mtha' dag la dmigs pa'i phyir skal ba mnyam pa'i khams kun du 'gro ba yin no/ /</text></item>
<item><p>171b.5</p><section></section><text>de dag las dgu gong du dmigs/ lta ba gnyis po ma gtogs so/ /'jig tshogs la lta ba dang / mthar 'dzin par lta ba ma gtogs pa phra rgyas gzhan dgu ni skal ba mi mnyam pa'i khams kun du 'gro ba dag yin no/ /phra rgyas kun du 'gro ba ma yin te/ 'on kyang / de dag</text></item>
<item><p>171b.6</p><section></section><text>dang ni lhan cig dang / /'byung de'ang kun 'gro thob ma gtogs/ /thob pa rnams ni 'bras bu du ma'i phyir 'di dag tu ma gtogs so/ /phra rgyas 'di dag las zag pa dang bcas pa la dmigs pa dang / zag pa med pa la dmigs pa ni du zhe na/ 'gog dang lam mthong spang bya</text></item>
<item><p>171b.7</p><section></section><text>ba/ /log lta the tshom de dag dang / /ldan dang 'ba' zhig ma rig dang / /drug ni zag med spyod yul can/ /lhag ma rnams ni zag pa dang bcas pa la dmigs pa zhes bya bar grub bo/ /de la yang / rang gi sa pa'i 'gog pa dang / /lam ni phan tshun rgyu yin pas/ /sa drug sa dgu'i</text></item>
<item><p>172a.1</p><section></section><text>lam ni de'i/ /spyod yul can gyi yul yin no/ /'gog pa la dmigs pa log par lta ba la sogs pa'i dmigs pa ni rang gi sa pa'i 'gog pa kho na yin no/ /lam la dmigs pa 'dod pa na spyod pa rnams kyi dmigs pa ni sa drug gi chos shes pa'i</text></item>
<item><p>172a.2</p><section></section><text>phyogs dang mthun pa'i lam thams cad yin te/ gang yang gzugs dang gzugs med pa'i gnyen po yang yin no/ /gzugs dang gzugs med pa na spyod pa'i sa brgyad po rnams kyi dmigs pa yang sa dgu'i rjes su shes pa'i phyogs dang mthun pa'i lam thams cad yin</text></item>
<item><p>172a.3</p><section></section><text>te/ lam ni phan tshun rgyu yin pa'i phyir ro/ /yang ci'i phyir 'dod chags la sogs pa 'di dag zag pa med pa la dmigs pa ma yin zhe na/ 'dod chags min te spang bya'i phyir/ /'dod chags ni spang bar bya ba yin na gal te zag pa med pa la dmigs pa yin na go spang bar</text></item>
<item><p>172a.4</p><section></section><text>bya ba ma yin par 'gyur te/ dge ba'i chos la 'dun pa bzhin no/ /gnod mi byed phyir zhe sdang min/ /gnod par byed pa'i dngos po la ni khong khro ba skye na/ 'gog pa dang lam dag ni de lta bu ma yin no/ /zhi dang dag dang mchog gyur phyir/ /nga rgyal ma yin mchog 'dzin min/ /'gog</text></item>
<item><p>172a.5</p><section></section><text>pa dang lam dag ni zhi ba yin pa'i phyir de dag gis khengs par 'gyur bar yang 'os pa ma yin la/ yang dag pa'i don du dag pa yin pa'i phyir de gnyis la dag par 'dzin pa ni tshul khrims dang brtul zhugs mchog tu 'dzin pa yang ma yin no/ /dman pa la mchog tu 'dzin pa ni</text></item>
<item><p>172a.6</p><section></section><text>lta ba mchog tu 'dzin pa yin na de gnyis ni mchog kyang yin te/ de lta bas na de dag gi dmigs pa zag pa med pa yin par rigs pa ma yin no/ /phra rgyas de dag las du ni dmigs pa'i sgo nas rgyas par 'gyur/ du ni mtshungs par ldan pa kho na'i sgo nas rgyas par 'gyur zhe na/ </text></item>
<item><p>172a.7</p><section></section><text>phra rgyas kun du 'gro rnams ni/ /dmigs pa'i sgo nas rang gi sa/ /thams cad du ni rgyas par 'gyur/ /kun 'gro ma yin rang ris su/ /gang dag kun du 'gro ba de dag ni dmigs pa'i sgo nas rang gi sa pa'i rnam pa lnga po rnams la yang rgyas par 'gyur ro/ /kun du 'gro ba ma yin</text></item>
<item><p>172b.1</p><section></section><text>pa rnams ni rang gi sar rang gi ris kho na la ste/ gzhan du ni ma yin no/ /zag pa med pa la dmigs pa yod du zin kyang / zag med gong ma'i yul can min/ /zag pa med pa la dmigs pa dang / sa gong ma la dmigs pa rnams ni dmigs pa'i sgo nas rgyas par mi 'gyur ba kho</text></item>
<item><p>172b.2</p><section></section><text>na'o/ /ci'i phyir zhe na/ de dag gi dmigs pa'i dngos po ni/ bdag gir ma byas gnyen po'i phyir/ /dngos po gang zhig bdag tu lta ba dang / sred pa dag gis bdag gir byas pa de la phra rgyas gzhan dag kyang rgyas par nus kyi zag pa med par yang de lta ma yin la/ sa gong ma</text></item>
<item><p>172b.3</p><section></section><text>yang de lta ma yin no/ /mya ngan las 'das pa dang lam ni de dag la dmigs pa rnams kyi gnyen por gyur pa yin la/ sa gong ma yang sa 'og ma rnams kyi gnyen po yin pas de'i phyir yang de dag tu gnas mi thod do/ /ji ltar dmigs pa'i sgo nas rgyas par 'gyur ba ni bshad zin</text></item>
<item><p>172b.4</p><section></section><text>to/ /gang zhig gang dang mtshungs ldan pa/ /de ni deng mtshungs ldan kho nas/ /phra rgyas gang zhig chos gang dang mtshungs par ldan pas rgyas par 'gyur ro/ /de dag las du ni mi dge ba yin/ du ni lung du ma bstan pa yin zhe na/ gong ma thams cad lung ma bstan/ /gzugs</text></item>
<item><p>172b.5</p><section></section><text>dang gzugs med pa na spyod pa thams cad ni lung du ma bstan pa kho na yin no/ /'dod na 'jig tshogs lta ba dang / /mthar 'dzin lhan cig ma rig pa/ /'dod pa'i khams na 'jig tshogs la lta ba dang / mthar 'dzin par lta ba dang / de dag dang mtshungs par ldan pa'i ma rig</text></item>
<item><p>172b.6</p><section></section><text>pa lung du ma bstan pa dag yin no/ /lhag ma rnams 'dir mi dge ba'o/ /lhag ma rnams ni 'dod pa'i khams ni mi dge ba dag yin no/ /du ni mi dge ba'i rtsa ba dag yin/ du ni ma yin zhe na/ 'dod na 'dod chags khong khro dang / /rmongs rnams mi dge'i rtsa ba yin/ /'dod</text></item>
<item><p>172b.7</p><section></section><text>pa'i khams na 'jig tshogs dang / /mthar 'dzin pa'i lta ba dang mtshungs par ldan pa'i rmongs pa ma gtogs pa rmongs pa dang / de dang mtshungs par ldan pa'i 'dod chags dang / zhe sdang ni mi dge ba'i rtsa ba gsum mo/ /lung ma bstan pa'i rtsa ba gsum/ /de ni sred dang</text></item>
<item><p>173a.1</p><section></section><text>ma rig blo/ /sred pa dang / ma rig pa dang / shes rab tha na rnam par smin pa las skyes pa yang rung ste/ gang cung zad de thams cad ni lung du ma bstan pa'i rtsa ba'o/ /rnam gnyis mthar 'jug phyir de las/ /gzhan min/ the tshom ni rnam pa gnyis nyid du 'jug</text></item>
<item><p>173a.2</p><section></section><text>pa'i phyir rtsa bar 'os pa ma yin te/ g.yo ba med pa'i phyir ro/ /nga rgyal ni khengs pa'i mtshan nyid kyis mthon por 'jug pa'i phyir rtsa ba ma yin te/ chos mi mthun pa'i phyir ro/ /'jig rten na rtsa ba rnams ni brtan pa dang / 'og nas gnas pa dag yin par mthong ba'i phyir</text></item>
<item><p>173a.3</p><section></section><text>ro/ /bzhi zhes nyi 'og pa/ /de dag sred lta nga rgyal rmongs/ /lung du ma bstan pa'i sred pa dang / lta ba dang / nga rgyal dang / ma rig pa ni lung du ma bstan pa'i rtsa ba dag go/ /ci'i phyir zhe na/ bsam gtan pa gsum ma rig las/ /'di ltar bsam gtan pa ni gsum ste/ </text></item>
<item><p>173a.4</p><section></section><text>sred pa dang / lta ba dang / nga rgyal shas che ba'i bsam gtan dag yin la/ de dag kyang ma rig pa'i dbang gis 'gyur ro/ /mdo las/ lung du ma bstan pa'i dngos po bcu bzhi gang gsungs pa de dag lung du ma bstan pa ni ma yin te/ gzhag par bya ba'i dri ba ni lung du ma bstan</text></item>
<item><p>173a.5</p><section></section><text>pa yin no/ /ci de kho na lung du ma bstan pa yin nam ma yin te/ 'on kyang rnam pa bzhi 'di lta ste/ mgo gcig pa dang rnam phye dang / /dri dang bzhag par lung bstan pa/ /'chi dang skyes dang khyad par 'phags/ /bdag gzhan la sogs lta bu yin/ /ci sems can thams cad 'chi</text></item>
<item><p>173a.6</p><section></section><text>bar 'gyur ram zhes 'dri na 'chi bar 'gyur ro zhes mgo gcig tu lung bsten par bya'o/ /ci sems can thams cad skye bar 'gyur ram zhes 'dri na/ nyon mongs pa can rnams ni skye bar 'gyur gyi nyon mongs pa med pa rnams ni ma yin no zhes rnam par phye ste lung bstan par bya'o/ /</text></item>
<item><p>173a.7</p><section></section><text>ci mi 'di khyad par du 'phags pa yin nam dman pa yin zhes 'dri na lha'am ngan song gang la ltos te 'di zhes dris nas lung bstan par bya'o/ /ci phung po rnams las sems can gzhan nam gzhan ma yin zhes 'dri na/ sems can gyi rdzas med pa'i phyir gzhag par bya'o/ /gang</text></item>
<item><p>173b.1</p><section></section><text>zag gang gi phra rgyas gang zhig dmigs pa gang la rgyas par 'gyur ba de ni des na de dang ldan pa yin no zhes brjod par bya'o/ /'das pa ni gang dang ldan pa zhes bya ba nas/ da ltar ba ni gang dang ldan pa zhes bya ba'i bar 'di dag gang zhe na/ smras pa/ 'das dang nyer gnas 'dod chags dang / /</text></item>
<item><p>173b.2</p><section></section><text>khong khro nga rgyal dag gis ni/ /gang la de skyes ma spangs pa'i/ /dngos po de dang ldan pa yin/ /dngos po gang la 'das pa dang da ltar byung ba'i 'dod chags dang / khong khro dang / nga rgyal rnams skyes pa ma spangs pa de dag gis dngos po de dang ldan te/ de dag ni rang gi mtshan nyid pa'i nyon</text></item>
<item><p>173b.3</p><section></section><text>mongs pa yin pa'i phyir gdon mi za bar thams cad la thams cad du 'byung ba ma yin no/ /yid kyi de dag ma 'ongs pas/ kun dang / gang la de skyes ba ma spangs zhes bya bar sbyar te/ yid kyi 'dod chags dang / khong khro ba dang / nga rgyal ma 'ongs pa de dag nyid kyis dus gsum pa'i</text></item>
<item><p>173b.4</p><section></section><text>dngos po thams cad dang ldan no/ /gzhan gyis rang dus pa/ 'dod chags dang / khong khro ba gzhan dag gis ni rnam par shes pa'i tshogs lnga ma 'ongs pa'i dngos po kho na dang ldan no/ /skye ba'i chos rnams kyis ni de lta bu yin no/ /de dag nyid/ mi skye rnams kyis thams cad dang / /</text></item>
<item><p>173b.5</p><section></section><text>mi skye ba'i chos rnams kyis dus gsum pa'i dngos po thams cad dang ldan no/ /lhag ma kun gyis kun dang ldan/ /lta ba dang / the tshom dang ma rig pa rnams kyis dngos po thams cad dang ldan te/ nyon mongs pa spyi la dmigs pa yin pa'i phyir ro/ /ci 'das pa dang ma 'ongs</text></item>
<item><p>173b.6</p><section></section><text>pa'i dngos po rdzas su yod dam/ 'on te med/ gal te yod na ni dus thams cad du yod pa'i phyir rtag pa nyid du 'gyur ro/ /'on te med na ji ltar de dang ngam/ des ldan pa'am/ bral ba yin zhe na/ bye brag tu smra ba rnams ni 'dus byas kyi mtshan nyid dang ldan pa'i phyir 'dus</text></item>
<item><p>173b.7</p><section></section><text>byas rnams rtag pa nyid du dam mi 'cha'i/ dus rnams kun du yod par ni gsal bar dam 'cha'o/ /ci'i phyir zhe na/ gsungs phyir/ bcom ldan 'das kyis gal te 'das pa'i gzugs zhig yod par ma gyur na/ 'phags pa nyan thos thos pa dang ldan pa 'das pa'i</text></item>
<item><p>174a.1</p><section></section><text>gzugs la mi lta bar yang mi 'gyur ba zhig na/ gang gi phyir 'das pa'i gzugs yod do zhes rgyas par gsung so/ /gnyis phyir/ rnam par shes pa ni gnyis la brten nas skye'o zhes gsungs pa gang zhe na/ mig dang gzugs rnams nas yid dang chos kyi bar</text></item>
<item><p>174a.2</p><section></section><text>yin no/ /yul yod phyir/ 'das pa dang ma 'ongs pa med na de la dmigs pa'i rnam par shes pa ni yul med par 'gyur gyi yul dang mi ldan no/ /'bras phyir/ gal te 'das pa zhig med na tshe phyi ma la 'das pa'i las kyi 'bras bu med par 'gyur ro/ /de'i phyir 'das pa dang ma</text></item>
<item><p>174a.3</p><section></section><text>'ongs pa yod do/ /yang 'di ltar/ de yod smra ba'i phyir thams cad/ /yod par smra bar 'dod/ gang dag 'das pa dang ma 'ongs pa dang da ltar byung ba thams cad yod par smra ba de dag ni thams cad yod par smra ba yin no/ /gzhan ni rnam par phye ste smra ba yin no/ /thams cad yod par</text></item>
<item><p>174a.4</p><section></section><text>smra ba de dag kyang du zhig ce na/ smras pa/ de dag /rnam bzhi dngos dang mtshan nyid dang / /gnas skabs gzhan gzhan 'gyur zhes bya/ /dngos po gzhan du 'gyur ba ni btsun pa chos skyo ba yin te/ de na re chos dus rnams su 'jug pa na dngos po gzhan du 'gyur</text></item>
<item><p>174a.5</p><section></section><text>gyi rdzas gzhan du 'gyur ba ni ma yin te/ dper na gser gyi snod bcom nas gzhan du byed pa ni dbyibs gzhan du 'gyur ba bzhin no/ /mtshan nyid gzhan du 'gyur ba ni btsun pa dbyangs sgrogs yin te/ de na re chos dus rnams su 'jug pa na 'das pa'i mtshan nyid dang ldan la gnyis dang ni mi ldan pa ma</text></item>
<item><p>174a.6</p><section></section><text>yin no/ /de bzhin du gzhan yang ngo / /gnas skabs gzhan du 'gyur ba ni btsun pa dbyig bshes yin te/ de na re chos dus rnams su 'jug pa na 'das pa la sogs pa'i gnas skabs su phyin nas gzhan dang gzhan zhes ston to/ /gzhan dang gzhan du 'gyur ba ni btsun pa sangs rgyas</text></item>
<item><p>174a.7</p><section></section><text>lha yin te/ chos dus rnams su 'jug pa na snga ma dang phyi ma la ltos nas gzhan zhes brjod do/ /de dag las/ gsum pa bzang ste/ gnas skabs gzhan du 'gyur ba gang yin pa'o/ /de'i ni/ bya ba yis/ dus rnams rnam gzhag/ /gang gi tshe chos de bya ba mi byed pa de'i tshe ni ma</text></item>
<item><p>174b.1</p><section></section><text>'ongs pa yin la/ gang gi tshe bya ba byed pa de'i tshe ni da ltar byung ba yin zhing / gang gis byas nas 'gags pa de'i tshe 'das pa yin no/ /de'i yang chos de'i bdag nyid de kho nar yod la rtag tu bya ba byed pa la gegs su byed/ gang gis na res 'ga' ni bya ba byed la res 'ga' ni ma</text></item>
<item><p>174b.2</p><section></section><text>yin/ bya ba 'das pa dang / ma 'ongs pa dang / da ltar byung ba zhes bya ba gang yin pa/ de yang ji ltar/ ci bya ba la yang bya ba gzhan zhig yod dam/ gal te chos las bya ba gzhan zhig yin na skyon der yang 'gyur ba zhig yin na de ni gzhan ma yin/ de'i phyir skyon der mi 'gyur</text></item>
<item><p>174b.3</p><section></section><text>ro/ de lta na 'o na ni/ de nyid dus su mi rung / gang gi tshe chos yod pa de'i tshe kho nar bya ba yang yod par 'gyur ro/ /gal te ji ltar da ltar rdzas su yod pa de bzhin du 'das pa dang ma 'ongs pa yang yod na/ de bzhin du/ yod na ci phyir ma skyes zhig/ /chos de'i rang gi ngo bo</text></item>
<item><p>174b.4</p><section></section><text>kho nar yod na ji ltar na ma skyes pa zhes bya ba'am zhig pa zhes bya ba 'di 'grub par 'gyur ro/ /bye brag tu smra ba na re 'das pa dang ma 'ongs pa'i rdzas su yod pa kho na'o/ /gang zhig brang bar mi nus pa de la ni bdag la phan par 'dod pas 'di ltar rig par bya ste/ chos nyid dag ni zab</text></item>
<item><p>174b.5</p><section></section><text>pa yin/ /de gdon mi za bar rtogs pas bsgrubs pa ma yin no/ /dngos po gang zhig spangs na dngos po de dang bral ba yin pa 'di dpyad par bya ste/ spangs la dngos po de dang bral ba yang ma yin no/ /'di lta ste/ sdug bsngal mthong spang bya spangs kyang / /kun 'gro lhag ma rnams kyis</text></item>
<item><p>174b.6</p><section></section><text>ldan/ /dang po'i rnam pa spangs kyang de'i/ /yul can dri ma lhag rnams kyis/ /sdug bsngal shes pa ni ma skyes pa'i tshe sdug bsngal mthong bas spang bar bya ba'i ris spangs pa yin no/ /de spangs kyang de la dmigs pa kun du 'gro ba kun 'byung mthong pas spang bar bya ba rnams kyis</text></item>
<item><p>174b.7</p><section></section><text>ldan no/ /bsgom pas spang bar bya ba'i ris la yang rnam pa dgu las dang po'i rnam pa spangs nas de spangs kyang de la dmigs pa'i nyon mongs pa lhag ma rnams kyis ldan par rig par bya'o/ /dngos po gang la phra rgyas du zhig rgyas par 'gyur zhes bya ba'i tshig 'di re re nas bshad na</text></item>
<item><p>175a.1</p><section></section><text>ni brjod par bya ba mang por 'gyur te/ de lta bas na mdor bsdu na chos ni bcu drug tu rnam par gzhag pa dang / sems bcu drug tu rnam par bzhag nas yul can gyi nges pa rab tu bstan par bya ste/ sdug bsngal rgyu mthong goms pa yis/ /spang bya 'dod khams</text></item>
<item><p>175a.2</p><section></section><text>las skyes pa/ /rang gi gsum dang gzugs gtogs gcig /dri med rnam shes spyod yul lo/ /re zhig sdug bsngal dang / kun 'byung ba mthong bas spang bar bya ba dang / bsgom pas spang bar bya ba'i chos 'dod pa na spyod pa rnams kyi ni sems lnga'i dmigs pa yin te/ rang gi</text></item>
<item><p>175a.3</p><section></section><text>khams pa gsum ste/ de dag nyid dang / gzugs na spyod pa ste/ bsgom pas spang bar bya ba kho na dang / zag pa med pa'i dmigs pa yin no/ /gzugs la mas las skyes rang gi dang / /'og gsum gong gcig dri med kyi'ang / /chos rnam pa gsum po de dag nyid gzugs na</text></item>
<item><p>175a.4</p><section></section><text>spyod pa na sems brgyad kyi dmigs pa yin te/ rang gi sa pa gsum ste/ de dag nyid dang / khams 'og ma pa gsum ste/ de dag nyid dang / khams gong ma pa gcig ste/ bsgom pas spang bar bya ba kho na dang / zag pa med pa'i dmigs pa yin no/ /gzugs med las skyes</text></item>
<item><p>175a.5</p><section></section><text>khams gsum gtogs/ /gsum dang zag med spyod yul lo/ /chos rnam pa gsum po de dag nyid gzugs med pa na spyod pa ni sems bcu'i dmigs pa yin te/ khams gsum pa rnam pa gsum gsum ste/ de dag nyid dang / zag pa med pa'i dmigs pa yin no/ /'gog dang</text></item>
<item><p>175a.6</p><section></section><text>lam mthong spang bya kun/ /rang gis glags pa'i spyod yul lo/ /'gog pa dang / lam mthong bas spang bar bya ba'i chos rnams kyi rang gi sems ni 'gog pa dang lam mthong bas spang bar bya ba kho na yin te/ chos de dag ni des glags pa'i dmigs pa yin no/ /zag med</text></item>
<item><p>175a.7</p><section></section><text>khams gsum mtha' gsum dang / /zag pa med pa'i spyod yul lo/ /chos zag pa med pa rnams ni sems bcu'i dmigs pa yin te/ khams gsum gyi rnam pa gsum ste/ 'gog pa dang / lam mthong ba dang / bsgom pas spang bar bya ba dang / zag pa med pa'i dmigs</text></item>
<item><p>175b.1</p><section></section><text>pa yin no/ /de ltar sems bcu drug po de dag gis dmigs pa chos bcu drug rnam par gzhag par rig nas/ gang la ji tsam du phra rgyas dag rgyas par 'gyur ba de dag mngon par rig par bya'o/ /de la yang / nyon mongs phra rgyas bcas rnams gnyis/ /nyon mongs can min rgyas</text></item>
<item><p>175b.2</p><section></section><text>'gyur gyis/ /sems nyon mongs pa can ni de dang mtshungs par ldan pa dang / de la dmigs pa ma spangs pa'i phra rgyas rgyas par 'gyur ba rnams dang / de dang mtshungs par ldan pa spangs pa rgyas par mi 'gyur ba rnams kyi phra rgyas dang bcas pa yin te/ de dang lhan cig pa'i phyir ro/ /</text></item>
<item><p>175b.3</p><section></section><text>sems nyon mongs pa can ma yin pa ni de la dmigs pa ma spangs pa rgyas par 'gyur ba dag kho nas phra rgyas dang bcas pa yin no/ /phra rgyas bcu po'i 'jug pa'i rim pa bstan par bya ste/ re zhig dang po kho nar ma rig pa dang ldan pa las bden pa rnams la kun du rmongs par</text></item>
<item><p>175b.4</p><section></section><text>'gyur te/ de'i phyir/ rmongs la the tshom/ rmongs par gyur pa phyogs gnyis thos nas the tshom skye bar 'gyur ro/ /de nas ni/ log lta/ rab tu 'jug ste/ sdug bsngal med do zhes bya ba la sogs pa'o/ /de nas 'jig tshogs lta/ sdug bsngal las phung po bsal nas bdag</text></item>
<item><p>175b.5</p><section></section><text>tu mngon par zhen pa'i phyir ro/ /de nas mthar 'dzin/ bdag rtag pa dang chad pa'i mthar 'dzin pa'i phyir ro/ /de nas ni/ tshul khrims mchog 'dzin/ gang kho na la mthar 'dzin pa des dag par yid ches pa'i phyir ro/ /de nas lta/ mchog tu 'dzin zhes sbyar te/ gang gis</text></item>
<item><p>175b.6</p><section></section><text>dag par yid ches pa de la mchog tu 'dzin pa'i phyir ro/ /des ni/ rang gi lta la nga rgyal chags/ /de la chags pa'i phyir dang / des khengs par 'gyur ba'i phyir ro/ /gzhan la zhe sdang / rang gi lta ba la lhag par zhen par gyur pas de'i dgra bor gyur pa gzhan gyi lta ba la zhe sdang</text></item>
<item><p>175b.7</p><section></section><text>'jug go/ /gzhan dag ni rang gi lta la blangs nas bor ba gzhan la zhe sdang bar 'dod do/ /de ltar rim/ de dag gi 'jug pa'i rim pa ni de yin no/ /nyon mongs skye na rgyu gsum gyis skye ste/ phra rgyas spangs pa ma yin dang / /yul ni nye bar gnas pa dang / /tshul bzhin ma yin yid byed/ /las</text></item>
<item><p>176a.1</p><section></section><text>rgyu dang / yul dang / sbyor ba'i stobs kyis/ nyon mongs/ skye ste gang / rgyu ni tshang ba yin/ res 'ga' ni yul gyi stobs kho nas skye ste/ dper na dgra bcom pa yongs su nyams pa'i chos can gyi lta bu'o/ /yang phra rgyas de dag nyid zag pa dang / chu bo dang / </text></item>
<item><p>176a.2</p><section></section><text>sbyor ba dang / nye bar len pa'i dbye bas gsungs so/ /de la re zhig /'dod na gti mug ma gtogs pa'i/ /nyon mongs kun nas dkris bcas zag /ma rig pa ma gtogs pa 'dod pa na spyod pa'i nyon mongs pa rnams kun nas dkris pa dang bcas pa 'dod pa'i zag pa yin</text></item>
<item><p>176a.3</p><section></section><text>no/ /gzugs dang gzugs ni med pa na/ /phra rgyas kho na srid pa'i zag /ma rig pa ma gtogs pa gzugs dang gzugs med pa na spyod pa'i zag pa rnams ni srid pa'i zag pa yin no/ /ci'i phyir gcig tu byas she na/ de lung ma bstan kha nang bltas/ /mnyam gzhag</text></item>
<item><p>176a.4</p><section></section><text>sa pa'i phyir gcig byas/ /'di dag rgyu gsum gyi phyir gcig tu byas so/ /khams gsum gyi ma rig pa ni ma rig pa'i zag pa zhes bya bar grub bo/ /zag pa de dag gi yang / rtsa ba ma rig yin pas na/ /logs shig tu ni zag par bstan/ /zag pa de dag ji skad du bshad pa</text></item>
<item><p>176a.5</p><section></section><text>ltar/ chu bo sbyor ba'ang de bzhin du/ /lha rnams gsal phyir logs shig bstan/ /'dod pa'i zag pa nyid du 'dod pa'i chu bo dang / 'dod pa'i sbyor ba'o/ /de bzhin du srid pa'i zag pa ni srid pa'i chu bo dang / srid pa'i sbyor ba yin no/ /lta ba rnams ni ma gtogs te/ de</text></item>
<item><p>176a.6</p><section></section><text>dag ni chu bo dang / sbyor ba rnams las logs shig tu bzhag ste/ gsal ba'i phyir ro/ /zag par ma yin grogs ming rnams/ /'jog pa'i rjes su mi mthun lo/ /zag pa rnams kyi nges pa'i tshig ni 'jog par byed pas na zhes 'og nas 'chad na/ lta ba 'ba' zhig ni</text></item>
<item><p>176a.7</p><section></section><text>gsal ba'i phyir 'jog pa'i rjes su mthun pa ma yin pas bsres nas gzhag go/ /ji skad bshad nyid ma rig bcas/ /nyer len rnams te lta rnams gnyis/ /phye ba'i phyir ro/ /'dod pa'i sbyor ba nyid ma rig pa dang bcas pa ni 'dod pa'i nye bar len pa'o/ /srid pa'i sbyor ba</text></item>
<item><p>176b.1</p><section></section><text>nyid ma rig pa dang bcas pa ni bdag tu smra ba'i nye bar len pa'o/ /lta ba'i sbyor ba dag las tshul khrims dang brtul zhugs phyung ste/ lta ba'i nye bar len pa'o/ /tshul khrims dang brtul zhugs ni tshul khrims dang brtul zhugs kyi nye bar len pa'o/ /ci'i phyir ma rig pa bsres</text></item>
<item><p>176b.2</p><section></section><text>te nye bar len par bshad ce na/ srid pa 'dzin pa'i phyir nye bar len pa dag yin na/ ma rig pa 'dzin par byed pa min phyir bsres/ ma rig pa ni mi shes pa'i mtshan nyid kyis mi gsal ba'i phyir 'dzin par byed pa ma yin te/ de'i phyir bsres so/ /yang de dag gi nang nas phra</text></item>
<item><p>176b.3</p><section></section><text>rgyas kyi don ci yin/ nye bar len pa'i bar gyi don ci yin zhe na/ gang phyir de dag phra ba dang / /rjes 'brel rnam gnyis rgyas 'gyur dang / /rjes su 'brel pa de yi phyir/ /phra rgyas dag tu bshad pa yin/ /de la phra ba ni rtogs par dka' bas rgyu ba phra ba'i phyir ro/ /rjes 'brel</text></item>
<item><p>176b.4</p><section></section><text>pa ni thob pa dang rjes su 'brel pas so/ /rgyas par 'gyur ba ni dmigs pa dang mtshungs par ldan pa'i sgo nas so/ /rjes su 'brang ba ni sbyor ba med pa ste/ bzlog bzhin du yang yang du mngon du 'gyur ba'i phyir ro/ /de dag 'jog byed zag byed dang / /'khyer bar byed dang 'byar</text></item>
<item><p>176b.5</p><section></section><text>byed dang / /nye bar 'dzin phyir zag la sogs/ /de dag gi ni nges tshig yin/ /'khor bar 'jog par byed pa dang / /srid pa'i rtse mo nas mnar med pa'i bar du skye mched drug gi rma nas 'dzag pas na zag pa dag yin no/ /'khyer bar byed pas na chu bo dag yin no/ /'byar bar</text></item>
<item><p>176b.6</p><section></section><text>byed pas na sbyor ba dag go/ /nye bar 'dzin par byed pas na nye bar len pa rnams so/ /de dag kun du sbyor sogs kyi/ /dbye bas yang rnam lngar bshad do/ /phra rgyas de dag nyid kun du sbyor ba dang / 'ching ba dang / phra rgyas dang / nye ba'i nyon mongs pa dang / kun nas dkris pa'i</text></item>
<item><p>176b.7</p><section></section><text>dbye ba yang rnam pa lngar phye nas bshad do/ /de la kun du sbyor ba ni dgu ste/ rjes su chags pa dang / khong khro ba dang / nga rgyal dang / ma rig pa dang / lta ba dang / mchog tu 'dzin pa dang / the tshom dang / phrag dog dang / ser sna'i kun du sbyor ba rnams so/ /yang ci'i phyir lta ba</text></item>
<item><p>177a.1</p><section></section><text>gsum ni logs shig tu lta ba'i kun du sbyor bar bshad la/ gnyis ni logs shig tu mchog tu 'dzin pa'i kun du sbyor bar bshad ce na/ rdzas dang mchog 'dzin 'dra ba'i phyir/ /lta gnyis kun du sbyor gzhan no/ /lta ba gsum yang rdzas bco brgyad yin la/ mchog tu</text></item>
<item><p>177a.2</p><section></section><text>'dzin pa'i lta ba gnyis kyang rdzas bco brgyad kho na yin te/ de'i phyir rdzas mnyam pas 'di gnyis kun du sbyor ba gzhan du byas so/ /'di gnyis ni mchog tu 'dzin pa'i rang bzhin yin la/ lhag ma rnams ni ma yin pas mchog tu 'dzin par 'dra ba'i phyir yang 'di dag gnyis logs</text></item>
<item><p>177a.3</p><section></section><text>shig tu bshad de/ gzung ba dang 'dzin pa tha dad pa'i phyir ro/ /yang ci'i phyir kun du sbyor ba dag phrag dog dang / ser sna ni logs shig tu kun du sbyor ba gnyis su bshad la/ kun nas dkris pa gzhan ni ma yin zhe na/ gang phyir gnyis ka'ang gcig tu ni/ /mi dge rang dbang de</text></item>
<item><p>177a.4</p><section></section><text>yi phyir/ /phrag dog ser sna de dag las/ /logs shig kun sbyor gnyis su bshad/ /gang la gcig tu mi dge ba dang / rang dbang can 'di gnyis ga yin pa de lta bu'i kun nas dkris pa gzhan ni med do/ /yang bcom ldan 'das kyis kun du sbyor ba/ tha ma'i cha dang mthun rnam lnga/ /gsungs</text></item>
<item><p>177a.5</p><section></section><text>te/ ci'i phyir rnam pa lnga kho na yin zhe na/ 'di ltar/ gnyis kyis 'dod las mi 'da' la/ /gsum po yis ni phyir zlog byed/ /'dod pa la 'dun pa dang / gnod sems dag gis ni 'dod pa'i khams las mi 'da'o/ /'jig tshogs la lta ba la sogs pa dag gis ni 'das kyang</text></item>
<item><p>177a.6</p><section></section><text>phyir zlog par byed do/ /'dir yang gsungs pa/ sgo dang rtsa bas bsdus phyir gsum/ /kho nar gsungs so/ /sngar mthong bas spang bar bya ba spangs na yang sgo dang rtsa ba bsdus pas nyon mongs pa rnams ni rnam pa gsum du gsungs te/ rnam pa gcig pa dang / rnam pa gnyis pa dang / </text></item>
<item><p>177a.7</p><section></section><text>rnam pa bzhi pa dag go/ /de dag gi sgo ni 'di gsum gyis bsdus so/ /gzhan yang mthar 'dzin par lta ba ni 'jig tshogs la lta bas rab tu bcug la/ lta ba mchog tu 'dzin pa'i tshul khrims dang / brtul zhugs mchog tu 'dzin pas rab tu bcug /log par lta ba ni the tshom gyis</text></item>
<item><p>177b.1</p><section></section><text>rab tu bcug ste/ de'i phyir rtsa ba bsdus so zhe'o/ /gzhan dag na re/ 'gro mi 'dod dang lam nor dang / /lam la the tshom de rnyed cig /thar pa bgrod la gegs byed yin/ /de yi phyir na gsum bstan to/ /'jig tshogs la lta bas ni thar pa la skrag par 'gyur bas 'gro mi 'dod par</text></item>
<item><p>177b.2</p><section></section><text>'gyur ro/ /tshul khrims dang brtul zhugs mchog tu 'dzin pas ni lam gzhan la yang dag par bstan pa'i phyir lam nor bar 'gyur ro/ /the tshom gyis ni lam la som nyi za bar 'gyur te/ de'i phyir 'di gsum kho na spang bar bstan to/ /ji ltar kun du sbyor ba tha ma'i cha dang mthun pa lnga bshad</text></item>
<item><p>177b.3</p><section></section><text>pa de bzhin du yang / gong mi'i cha dang mthun lnga nyid/ /gzugs dang gzugs med las skyes pa'i/ /'dod chags gnyid rgod nga rgyal rmongs/ /'di dag ma spangs par khams gong ma las mi 'da' ba'i phyir ro/ /kun du sbyor ba bshad zin to/ /'ching ba ni gsum ste/ 'dod chags</text></item>
<item><p>177b.4</p><section></section><text>dang / zhe sdang dang / gti mug rnams so/ /'di yang / tshor ba'i dbang gis 'ching ba gsum/ /'di lta ste/ bde ba'i tshor ba la ni 'dod chags dmigs pa dang / mtshungs par ldan pa'i sgo nas rgyas par 'gyur ro/ /sdug bsngal ba las ni zhe sdang ngo / /bde ba yang ma yin/ sdug</text></item>
<item><p>177b.5</p><section></section><text>bsngal ba yang ma yin pa la gti mug ste/ 'dod chags dang / zhe sdang ni de lta ma yin no/ /yang na rang gi rgyud la yod pa'i dmigs pa'i sgo nas nges pa yin no/ /phra rgyas rnams ni sngar bshad pa kho nar zad do/ /nye ba'i nyon mongs pa rnams brjod par bya ste/ de la re zhig gang dag nyon</text></item>
<item><p>177b.6</p><section></section><text>mongs pa yin pa de dag ni nye ba'i nyon mongs pa yang yin te/ sems nye bar nyon mongs par byed pa'i phyir ro/ /nyon mongs las gzhan nyon mongs can/ /sems byung 'du byed phung zhes pa/ /gang de 'ang nye ba'i nyon mongs te/ /de dag nyon mongs zhes mi bya/ /de dag kyang</text></item>
<item><p>177b.7</p><section></section><text>gzhi phran tshegs las 'don pa gang yin pa'o/ /'dir ni kun nas dkris pa dang nyon mongs pa'i dri mas bsdus pa kho na bstan par bya ste/ de la re zhig/ /ngo tsha med dang khrel med dang / /phrag dog ser sna rgod pa dang / /'gyod dang rmugs dang gnyid dang ni/ /kun nas dkris pa</text></item>
<item><p>178a.1</p><section></section><text>rnam pa brgyad/ /yang kha cig gis brgyad po de dang / khro dang 'chab pa'o/ /de dag gis bcu ste/ de la phrag dog ni gzhan gyi phun sum tshogs pa la sems khong nas 'khrugs pa'o/ /ser sna ni chos dang zang zing dang mkhas pa rab tu sbyin pa dang / 'gal ba can sems kyi kun du</text></item>
<item><p>178a.2</p><section></section><text>'dzin pa'o/ /rgod pa ni sems rnam par ma zhi ba'o/ /gnyid ni lus yang dag par 'dzin mi nus pa sems mngon par sdud pa'o/ /de dang 'gyod pa ni nyon mongs pa can kho na kun nas dkris pa yin no/ /khro ba ni gnod sems dang rnam par 'tshe ba ma gtogs pa sems can dang sems can ma yin pa</text></item>
<item><p>178a.3</p><section></section><text>la kun nas mnar sems pa gang yin pa'o/ /'chab pa ni kha na ma tho ba mkhyud pa'o/ /nye ba'i nyon mongs pa kha cig sngar bshad pas 'dir rnam par ma phye'o/ /kun nas dkris pa de rnams las/ 'dod chags kyis/ ngo tsha med rgod ser sna bslang / /gsum po 'di dag ni 'dod chags</text></item>
<item><p>178a.4</p><section></section><text>kyi rgyu mthun pa yin no/ /'chab pa rtsod do/ /kha cig na re sred pa'i rgyu mthun pa'o zhe'o/ /gzhan na re ma rig pa'i rgyu mthun pa'o zhe'o/ /gzhan dag na re de gnyis ka yin te shes pa dang mi shes pa rnams kyi yin no zhes so/ /ma rig las/ /rmugs dang gnyid dang khrel med do/ /</text></item>
<item><p>178a.5</p><section></section><text>gsum po 'di ni ma rig pa'i rgyu mthun pa'o/ /the tshom las 'gyod khro ba dang / /phrag dog khong khro'i rgyu las byung / /khong khro ba kun nas bslang ba dag yin te/ de ltar na nye ba'i nyon mongs pa bcu po de dag ni nyon mongs pa'i rgyu mthun pa dag yin no/ /gzhan yang nyon mongs dri ma</text></item>
<item><p>178a.6</p><section></section><text>drug/ /sgyu dang g.yo dang rgyags pa dang / /de bzhin 'tshig dang khon 'dzin dang / /rnam 'tshe sgyu ni gzhan 'drid pa'o/ /g.yo ni sems gya gyu ba'o/ /rgyags pa ni sngar bshad zin to/ /'tshig pa ni kha na ma tho ba dang bcas pa'i dngos po la dam du 'dzin pa'o/ /khon du 'dzin pa ni kun</text></item>
<item><p>178a.7</p><section></section><text>nas mnar sems kyi dngos po la lan mang du byed pa'o/ /rnam par 'tshe ba ni rnam par tho 'tshams pa'o/ /nyon mongs pa'i dri ma drug po de dag las/ sgyu dang rgyags pa ni/ /'dod chags las skyes khon 'dzin dang / /rnam 'tshe khong khro las skyes so/ /'tshig pa lta ba mchog 'dzin las/ /g.yo</text></item>
<item><p>178b.1</p><section></section><text>ni lta bas kun nas bslang / /rgyu mthun bshad nas ci zhig gis spang bar bya ba bshad par bya ste/ de las ngo tsha med pa dang / /khrel med rmugs gnyid rgod rnam gnyis/ /chos lnga po 'di dag ni mthong ba dang bsgom pas spang bar bya ba dag yin no/ /de las gzhan ni bsgom spang bya/ /phrag</text></item>
<item><p>178b.2</p><section></section><text>dog dang / ser sna dang / 'gyod pa dang / khro ba dang / 'chab pa ni bsgom pas spang bar bya ba dag yin no/ /rang dbang / ma rig pa tsam dang mtshungs par ldan pa'i phyir nye ba'i nyon mongs pa lnga po rang dbang can dag kyang ngo / /de bzhin dri ma rnams/ nyon mongs pa'i dri ma</text></item>
<item><p>178b.3</p><section></section><text>drug kyang de dang 'dra'o/ /nye ba'i nyon mongs pa ji skad bshad pa de dag ni/ 'dod na mi dge gsum rnam gnyis/ /rmugs pa dang / rgod pa dang / gnyis ni mi dge dang / lung du ma bstan pa dag yin no/ /de yan chad ni lung ma bstan/ 'dod pa'i khams yan chad na ci rigs</text></item>
<item><p>178b.4</p><section></section><text>par rnam pa gcig go/ /de dag las du zhig gang na yod ce na/ 'dod dang bsam gtan dang po na/ /g.yo sgyu 'di nyid ni/ 'dod pa'i khams dang bsam gtan dang po na'o/ /tshangs pa'i 'jig rten na sgyu ji ltar yod ce na tshangs pas 'drid phyir ro/ /tshangs pa chen po ni de na bdag nyid log</text></item>
<item><p>178b.5</p><section></section><text>bar kun du ston pas tshe dang ldan pa rta thul la 'drid par zhugs so/ /rmugs rgod rgyags pa khams gsum na/ /gsum po 'di dag ni khams gsum pa dag yin no/ /gzhan dag 'dod khams las skyes pa/ /nye ba'i nyon mongs pa bcu gcig ni 'dod pa na spyod pa kho na yin no/ /nyon</text></item>
<item><p>178b.6</p><section></section><text>mongs pa dang nye ba'i nyon mongs pa rnams bshad zin to/ /de dag las kyang / mthong spang bya gnyid nga rgyal bcas/ /yid kyi rnam shes sa pa yin/ /mthong bas spang bar bya ba thams cad ni yid kyi rnam par shes pa'i sa pa dag yin te/ gnyid nga rgyal bsgom pas spang bar bya ba dag dang bcas pa</text></item>
<item><p>178b.7</p><section></section><text>yang ngo / /nye ba'i nyon mongs rang dbang yang / /nye ba'i nyon mongs pa rang dbang can gang dag yin pa de dag ni yid kyi sa pa kho na yin par blta bar bya'o/ /gzhan ni rnam shes drug rten can/ /nyon mongs pa dang nye ba'i nyon mongs pa gzhan dag ni rnam par shes pa drug gi sa pa dag go/ /yang de</text></item>
<item><p>179a.1</p><section></section><text>dag las bde ba la sogs pa'i dbang po dang mtshungs par ldan pa brjod par bya ste/ bde ba dag dang 'dod chags su/ /mtshungs ldan/ 'dod chags ni bde ba dang yid bde ba dang mtshungs par ldan no/ /zhe sdang bzlog pa'o/ /zhe sdang ni sdug bsngal</text></item>
<item><p>179a.2</p><section></section><text>dang yid mi bde ba dang mtshungs par ldan no/ /ma rig pa dag thams cad dang / /dbang po lnga char dang mtshungs par ldan no/ /med lta yid bde sdug bsngal dang / /log par lta ba ni yid bde ba dang / yid mi bde ba dag dang mtshungs par ldan to/ /bsod nams dang sdig pa'i las can dag</text></item>
<item><p>179a.3</p><section></section><text>dang go rims bzhin no/ /yid mi bde dang the tshom mo/ /gzhan yid bde dang / lta ba bzhi dang / nga rgyal dang yid bde ba dang mtshungs par ldan no/ /'di dag /'dod las skyes par bstan nas gzhan bshad par bya ste/ btang snyoms dang kun/ nyon mongs pa rnams ni rgyun chad pa'i dus na</text></item>
<item><p>179a.4</p><section></section><text>gdon mi za bar btang snyoms kun du gnas pa'i phyir ro/ /yang sa gong ma rnams ji lta bu zhe na/ smras pa/ sa gong ma/ sa ji bzhin du rang rang dang / sa gong ma'i phra rgyas rnams ni sa gang na dbang po ji snyed pa rang rang gi dbang po dang ldan no/ /'gyod dang phrag dog khro ba dang / /rnam 'tshe khon du</text></item>
<item><p>179a.5</p><section></section><text>'dzin pa dang / /'tshig pa yid mi bde ba dang / /mtshungs par ldan pa zhes bya bar sbyar te/ skyo ba'i rnam par 'jug pa'i phyir dang / yid kyi sa pa yin pa'i phyir ro/ /ser sna dag ni bzlog pa yin/ /yid bde ba dang mtshungs par ldan pa zhes bya ba'i don to/ /g.yo dang sgyu dang 'chab dang gnyid/ </text></item>
<item><p>179a.6</p><section></section><text>gnyis ka dang ldan/ yid bde ba dang / yid mi bde ba dag dang mtshungs par ldan pa rnams so/ /bde ba dag dang / rgyags pa/ bsam gtan gsum pa na ni bde ba dang mtshungs par ldan no/ /man chad na ni yid bde ba dang mtshungs par ldan no/ /yan chad na ni btang snyoms dang mtshungs par ldan te/ </text></item>
<item><p>179a.7</p><section></section><text>'di ltar btang snyoms kun du 'gro/ /thams cad btang snyoms dang mtshungs par ldan te/ de ni ma rig pa bzhin du gang la yang dgag pa med do/ /bzhi po gzhan ni lnga dag dang / ngo tsha med pa dang / khrel med pa dang / rmugs pa dang / rgod pa dang / kun nas dkris</text></item>
<item><p>179b.1</p><section></section><text>pa bzhi po 'di dag ni dbang po lnga char dang mtshungs par ldan no/ /mdo las/ 'dod pa la 'dun pa dang / gnod sems dang / rmugs pa dang / gnyid dang / rgod pa dang / 'gyod pa dang / the tshom dang / sgrib pa lnga po gsungs pa gang dag yin pa de la rmugs pa dang / rgod pa</text></item>
<item><p>179b.2</p><section></section><text>dang / the tshom khams gsum pa yin yang gcig tu mi dge ba yin pa'i phyir ro/ /'dod na sgrib rnams/ 'dod pa'i kho nar sgrib pa'i ming 'thob bo/ /de la yang / mi mthun dang / zad dang bya ba gcig pa'i phyir/ /gnyis gcig rmugs gnyid dag dang / rgod pa dang 'gyod pa dag</text></item>
<item><p>179b.3</p><section></section><text>gcig yin te/ mi mthun pa dang / zas dang / bya ba gcig yin pa'i phyir ro/ /gnyid dang rmugs pa dag gi mi mthun pa gcig ste/ snang ba'i 'du shes so/ /zas gcig pa ni chos lnga ste/ rmya ba dang / mi dga' ba dang / bya rmyang dang / kha zas kyi drod mi zin pa dang / </text></item>
<item><p>179b.4</p><section></section><text>sems zhum pa nyid do/ /'di dag gi bya ba yang gcig ste/ 'di gnyis kas kyang sems zhum par byed do/ /rgod pa dang 'gyod pa dag gi yang mi mthun pa gcig ste/ zhi gnas so/ /zas gcig pa ni chos bzhi ste/ nye du'i rnam par rtog pa dang / yul gyi rnam par rtog pa dang / mi</text></item>
<item><p>179b.5</p><section></section><text>'chi ba'i rnam par rtog pa dang / sngon rgod pa dang rtses pa dang / /dga' ba dang / dga' mgur yongs su spyod pa rnams rjes su dran pa yin no/ /'di gnyis kyi bya ba yang gcig ste/ 'di gnyis kas kyang sems rnam par ma zhi bar byed do/ /gang gi tshe nyon mongs pa thams cad kyang sgrib pa</text></item>
<item><p>179b.6</p><section></section><text>yin na/ ci'i phyir lnga kho nar bshad ce na/ phung po gnod byed dang / the tshom phyir na lnga nyid do/ /'dod pa la 'dun pa dang / gnod sems dag gis ni tshul khrims kyi phung po la dang / rmugs pa dang / gnyid dag gis ni shes rab kyi phung po la dang / rgod pa dang 'gyod pas ni ting nge</text></item>
<item><p>179b.7</p><section></section><text>'dzin gyi phung po la gnod par byed pa'o/ /ting nge 'dzin dang shes rab dag med na bden pa dag la the tshom za bar 'gyur te/ de'i phyir sngar bshad zin to/ /'di dpyad par bya ste/ skal ba mi mnyam pa'i khams kun du 'gro ba rnams dang / 'gog pa dang lam mthong bas spang bar bya ba zag pa</text></item>
<item><p>180a.1</p><section></section><text>dang bcas pa la dmigs pa rnams gang gi tshe dmigs pa yongs su shes pa de'i tshe spong bar mi 'gyur la/ gang gi tshe spong bar 'gyur ba de'i tshe ni dmigs pa yongs su mi shes na ji ltar de dag spong zhe na/ nyon mongs pa rnams ni dmigs pa yongs su shes pas zad</text></item>
<item><p>180a.2</p><section></section><text>par nges pa ma yin no/ /'on kyang / dmigs pa yongs su shes pa dang / /de la dmigs pa yang dag par/ /zad dang dmigs pa spangs pas so/ /de la dmigs pa yongs su shes pas ni sdug bsngal dang kun 'byung mthong bas spang bar bya ba rang gi sa la dmigs pa rnams dang / zag pa med</text></item>
<item><p>180a.3</p><section></section><text>pa la dmigs pa'o/ /de la dmigs pa rnams yang dag par zad pas ni skal ba mi mnyam pa'i khams kun du 'gro ba rnams so/ /de la dmigs pa ni skal ba mnyam pa'i khams kun du 'gro ba dag yin pas de spang na de dag kyang spangs pa yin no/ /dmigs pa spangs pas ni 'gog pa dang lam</text></item>
<item><p>180a.4</p><section></section><text>ma thob bas spang bar bya ba zag pa dang bcas pa la dmigs pa rnams zad par 'gyur ro/ /zag pa med pa la dmigs pa de dag ni de dag gis dmigs pa yin pas de dag spangs na de dag kyang spangs par 'gyur ro/ /de ltar re zhig mthong bas spang bar bya ba rnams yin no/ /bsgom pas spang bar bya ba</text></item>
<item><p>180a.5</p><section></section><text>rnams ni/ gnyen po skyes pas zad par 'gyur/ /nyon mongs pa'i rnam pa gang gi gnyen po lam gang yin pa de skyes pas spong bar byed do/ /de yang ni chen po'i chen po'i ni chung ngu'i chung ngus zhes bya ba la sogs pas 'chad par 'gyur ro/ /gnyen po yang rnam pa du zhig ce na/ smras pa/ gnyen</text></item>
<item><p>180a.6</p><section></section><text>po rnam la zhi spong ba dang / /gzhi dang srid nyid rnam par ni/ /sun 'byin zhes bya/ /spong ba'i gnyen po bar chad med pa'i lam mo/ /gzhi'i gnyen po ni de yan chad kyi gnyen po gang yin pa'o/ /thag bsring ba'i ngo bo'i gnyen po ni rnam par grol ba'i lam man chad kyi gnyen po gang yin pa'o/ /</text></item>
<item><p>180a.7</p><section></section><text>sun 'byin pa'i gnyen po ni lam gang gis khams de la skyon du mthong nas rnam par sun 'byin par byed pa'o/ /nyon mongs pa spong ba na gang las spang bar bya zhe na/ dmigs pa las/ nyon mongs pa ni spang byar 'dod/ /mtshungs par ldan pa las nyon mongs pa rnam par dbye bar mi nus la/ dmigs</text></item>
<item><p>180b.1</p><section></section><text>pa las ni nus so/ /thag bsring ba'i ngo bo zhes bya bar sngar bshad pa de bstan par bya ste/ mtshan nyid dang ni mi mthun phyogs/ /yul rnams chad dang dus kyis te/ /'byung dang tshul khrims phyogs dang ni/ /dus gnyis ring ba nyid lta bu'o/ /mtshan nyid kyis ring ba ni dper na 'byung ba chen po rnams lhan</text></item>
<item><p>180b.2</p><section></section><text>cig skyes pa yin yang mtshan nyid mi mthun pas ring ba lta bu'o/ /gnyen pos ring ba ni dper na 'chal ba'i tshul khrims las tshul khrims lta bu'o/ /yul gyis ring ba ni bskal pa'i yul rnams yul rnam par chad pas so/ /dus kyis ring ba ni dper na 'das pa dang ma 'ongs pa lta bu'o/ /ci lam khyad</text></item>
<item><p>180b.3</p><section></section><text>par du 'gro ba'i phyir nyon mongs pa rnams kyi spangs pa yang dang yang du khyad par du 'gyur ram zhe na/ de ni med de/ nyon mongs pa thams cad ni/ lan cig tu zad/ gang gis spong ba'i lam gang yin pa de kho nas zad pa yin no/ /de dag gi /bral ba'i thob pa yang dang yang dus du zhig tu zhe na/ </text></item>
<item><p>180b.4</p><section></section><text>smras pa/ drug tu ste/ gnyen po skye dang 'bras thob dang / /dbang po rnam par 'phel rnams su/ /gnyen po ni rnam par grol ba'i lam mo/ /'bras bu dag ni dge sbyong gi 'bras bu dag go/ /dbang po rnam par 'phel ba ni dbang po 'pho ba'o/ /dus de dag tu nyon mongs pa bral ba thob bo/ /bral ba de</text></item>
<item><p>180b.5</p><section></section><text>yang ni gnas skabs de dang de dag tu yongs su shes pa zhes bya ba'i ming 'thob bo/ /de dag kyang / yongs su shes dgu/ de la re zhig 'dod pa na/ dang po rnam gnyis zad la gcig/ /'dod pa'i khams na dang po'i rnam pa gnyis sdug bsngal dang kun 'byung mthong bas spang bar bya ba spangs pa ni</text></item>
<item><p>180b.6</p><section></section><text>yongs su shes par bya ba gcig go/ /gnyis zad pa ni de gnyis so/ /'dod pa'i khams kho na na 'gog pa dang lam mthong bas spang bar bya ba'i rnam pa spangs pa ni yongs su shes pa gnyis so/ /ji ltar 'dod pa na spyod pa ji lta ba bzhin du/ de bzhin gong ma de gsum nyid/ /de ltar na khams</text></item>
<item><p>180b.7</p><section></section><text>gsum pa'i mthong bas spang bar bya ba spangs pa ni yongs su shes pa drug yin no/ /yongs su shes pa gzhan gsum ste/ /tha ma'i cha dang mthun gzugs dang / /zag pa kun zad/ 'dod pa'i zag pa spong ba'i yongs su shes pa dang / gzugs kyi zag pa spong ba'i yongs su shes pa dang /</text></item>
<item><p>181a.1</p><section></section><text>zag pa thams cad spong ba'i yongs su shes pa 'di dag bsgom pas spang bar bya ba spangs pa'i yongs su shes pa gsum ste/ sngar gyi drug dang dgur 'gyur ro/ /de dag las kyang / drug bzod 'bras/ snga ma dag go/ /lhag ma dag ni shes pa yin/ /phyi ma gsum</text></item>
<item><p>181a.2</p><section></section><text>mo/ /mi lcogs med 'bras thams cad do/ /bsam gtan rnams kyi lnga 'am brgyad/ /bye brag tu smra ba'i lugs kyis ni bsam gtan gyi 'bras bu yongs su shes pa lnga ste/ gzugs dang gzugs med pa na spyod pa'i nyon mongs pa spangs pa'i rang bzhin no/ /btsun pa dbyangs sgrogs</text></item>
<item><p>181a.3</p><section></section><text>kyi lugs kyis brgyad de/ de ni 'dod chags dang bral bas 'dod pa na spyod pa'i mthong bas spang bar bya ba rnams spangs pa yang bral ba'i thob pa zag pa med pa rnyed pa'i phyir/ mthong ba'i lam gyi 'bras bur 'dod do/ /tha ma'i cha dang mthun pa spangs pa'i yongs su shes pa ni mi lcogs pa med pa'i</text></item>
<item><p>181a.4</p><section></section><text>'bras bu kho na yin no/ /bsam gtan khyad par can yang bsam gtan bzhin du blta bar bya'o/ /gzugs med pa rnams kyi ni/ nye bar bsdogs pa'i gcig yin te/ /gzugs kyi 'dod chags zad pa'i yongs su shes pa'o/ /gzugs med dngos gzhi gsum gyi yang / /gcig kho na ste/ </text></item>
<item><p>181a.5</p><section></section><text>kun du sbyor ba thams cad yongs su gtugs pa'i yongs su shes pa'ang 'bras bu'o/ /thams cad 'phags pa'i lam gyi yin/ /'jig rten pa'i/ 'bras bu ni tha ma'i cha dang mthun pa dang / gzugs kyi 'dod chags zad pa'i yongs su shes pa dag go/ /gnyis rjes kyi 'ang / rjes su</text></item>
<item><p>181a.6</p><section></section><text>shes pa'i 'bras bu yang yongs su shes pa gnyis te/ tha ma dag go/ /chos shes pa'i ni gsum yin no/ /tha ma dag kho na'o/ /de'i phyogs mthun gyi drug dang lnga/ chos shes pa'i phyogs dang mthun pa'i 'bras bu ni yongs su shes pa drug ste/ chos kyi bzod pa dang shes pa rnams kyi 'bras bu</text></item>
<item><p>181a.7</p><section></section><text>gang dag yin pa kho na'o/ /rjes su shes pa'i phyogs dang mthun pa ni lnga ste/ rjes kyi bzod pa dang shes pa rnams kyi 'bras bu gang dag yin pa kho na'o/ /ci'i phyir spangs pa re re yongs su shes par rnam par mi gzhag ce na/ 'di ltar re zhig bzod pa'i 'bras bu bral ba ni/ bral ba'i thob pa zag med</text></item>
<item><p>181b.1</p><section></section><text>dang / /srid rtse nyams par byed pa dang / /rgyu gnyis kun du bcom pa'i phyir/ /yongs shes/ su rnam par gzhag go/ /re zhig so so'i skye bo la ni bral ba'i thob pa zag pa med pa dang / srid pa'i rtse mo nyams par byed pa med do/ /'phags pa la yang / ji srid du sdug bsngal la rjes su shes pa'i</text></item>
<item><p>181b.2</p><section></section><text>bzod pa la gnas pa de srid du bral ba'i thob pa zag pa med pa yod la/ srid pa'i rtse mo nyams par byas pa med do/ /sdug bsngal la rjes su shes pa la gnyis ka yod do/ /rgyu gnyis kun du bcom pa ni ma yin te/ chos dang rjes su shes pa gzhan la gsum po thams cad yod pas de'i phyir gnas</text></item>
<item><p>181b.3</p><section></section><text>skabs de dang de dag tu spangs pa'i yongs su shes pa'i ming 'thob po/ /shes pa'i 'bras bu ni spangs pa ste/ rgyu gsum po de dang bzhi pa/ khams las 'das pa las/ gang gi tshe khams las yang dag par 'das pa de'i tshe yongs su shes pa'i ming 'thob po/ /gang zhig yongs su shes pa</text></item>
<item><p>181b.4</p><section></section><text>du ma dang ldan zhe na/ gcig min mthong la gnas pa ni/ /lnga yi bar dang yang dag ldan/ /re zhig so so'i skye bo ni mi ldan pa kho na'o/ /'phags pa yang kun 'byung la chos shes pa'i bzod pa la gnas pa'i bar ro/ /kun 'byung la chos shes</text></item>
<item><p>181b.5</p><section></section><text>pa ni gcig dang ldan no/ /kun 'byung la rjes su shes pa ni gnyis dang ldan no/ /'gog pa la chos shes pa ni gsum dang ldan no/ /'gog pa la rjes su shes pa ni bzhi dang ldan no/ /lam la chos shes pa ni lnga dang ldan no/ /bsgom la gnas pa drug gam ni/ /gcig gam yang na gnyis dang ngo / /drug gis ni ji srid du 'dod pa las 'dod chags dang</text></item>
<item><p>181b.6</p><section></section><text>bral ba ma thob pa'am/ de las yongs su nyams pa'o/ /sngon nam phyis 'dod pa la 'dod chags dang bral ba thob pa ni gcig gis so/ /dgra bcom pa nyid thob na yang gcig kho na dang ngo / /gzugs na spyod pa'i kun nas dkris pas yongs su nyams na de yang gcig go/ /gzugs kyi 'dod chags dang</text></item>
<item><p>181b.7</p><section></section><text>bral ba thob pa na gnyis dang ngo / /gzugs med pa na spyod ba'i kun nas dkris pas yongs su nyams pa yang gnyis kho na dang ngo / /yang ci'i phyir phyir mi 'ong ba dang dgra bcom pa dag gi yongs su shes pa gcig kho nar rnam par gzhag ce na/ 'di ltar/ khams las 'dod chags bral ba dang / / </text></item>
<item><p>182a.1</p><section></section><text>'bras bu thob phyir de dag bsdoms/ /yongs su shes pa rnams sdom zhing gcig tu rnam par 'jog pa ni rgyu gnyis kyis yin la/ phyir mi 'ong ba dang dgra bcom pa dag la 'di gnyis ka yod pas de'i phyir yongs su shes pa ni gcig ces bya'o/ /yang gang zhig gis yongs su shes pa</text></item>
<item><p>182a.2</p><section></section><text>du zhig gis gtong ngam 'thob ce na/ la la gcig gnyis lnga dang drug /gtong ste 'thob pa lnga yin no/ /dgra bcom pa nyid dam 'dod pa las 'dod chags dang bral ba las yongs su nyams pas ni gcig gtong ngo / /phyir mi 'ong ba'i gzugs kyi 'dod chags dang bral ba zhig 'dod pa las 'dod chags</text></item>
<item><p>182a.3</p><section></section><text>dang bral ba las yongs su nyams na yongs su shes pa gnyis gtong ngo / /'dod chags dang bral ba sngon du 'gro ba lam la rjes su shes pa ni lnga gtong ngo / /mthar gyis pa 'dod pa las 'dod chags dang bral bar byed pas ni yongs su shes pa drug gtong ngo / /de bzhin du thob pa yang la la ni yongs su shes pa kho na gcig</text></item>
<item><p>182a.4</p><section></section><text>thob ste/ gang la la zhig gis sngon med pa thob pa'o/ /la la ni gnyis te/ gang zhig gzugs med pa'i khams las 'dod chags dang bral ba 'ba' zhig las yongs su nyams pa'o/ /kha cig gis ni drug ste/ gang zhig phyir mi 'ong ba'i 'bras bu las yongs su nyams pa'o/ /lnga thob pa</text></item>
<item><p>182a.5</p><section></section><text>ni 'ga' yang med pa nyid do/ /phra rgyas bstan pa zhes bya ba mdzod kyi gnas lnga pa'o// //ji skad du spangs pa ni yongs su shes pa'i ming 'thob po zhes bshad pa de yang / dben pa mthong ba bsgoms pa las/ /nyon mongs spangs pa zhes bshad pa/ /de la yang / bsgom pa'i lam ni rnam gnyis te/ /</text></item>
<item><p>182a.6</p><section></section><text>mthong ba zhes bya zag pa med/ /bsgom pa'i lam ni 'jig rten dang 'jig rten las 'das pa'o/ /mthong ba'i lam ni 'jig rten las 'das pa kho na'o/ /bden pa mthong ba las zhes brjod de/ de dag kyang / bden pa dag ni bzhir bshad do/ /gang du bshad ce na/ chos zag pa dang bcas pa dang / /</text></item>
<item><p>182a.7</p><section></section><text>zag pa med pa bstan par ro/ /der gang bshad pa'i rim pa ci de kho na yin na ma zhe na/ ma yin te 'on kyang / sdug bsngal kun 'byung de bzhin du/ /'gog dang lam ste de ltar na/ /de dag gi rim pa ni 'di yin te/ rang gi ngo bo ni sngar ji skad bshad pa kho na bzhin no/ /'di yang / de dag ji ltar mngon</text></item>
<item><p>182b.1</p><section></section><text>rtogs kyis/ /bden pa gang zhig sngar mngon par rtogs pa de sngar bstan to/ /gang gi tshe tshor ba'i phyogs gcig sdug bsngal gyi rang bzhin yin pa de'i tshe ji ltar na 'du byed zag pa dang bcas pa thams cad sdug bsngal zhes brjod ce na/ yid 'ong yid du mi 'ong dang / /de las gzhan zag bcas rnams</text></item>
<item><p>182b.2</p><section></section><text>nyid/ /sdug bsngal nyid gsum ldan pa'i phyir/ /ci rigs ma lus sdug bsngal lo/ /de la yid du 'ong ba dag ni 'gyur ba'i sdug bsngal gyis sdug bsngal lo/ /yid du mi 'ong ba dag ni sdug bsngal gyi sdug bsngal gyis so/ /de dag las gzhan rnams ni 'du byed kyi sdug bsngal gyis sdug bsngal lo/ /</text></item>
<item><p>182b.3</p><section></section><text>bcom ldan 'das kyis bden pa bzhir gsungs pa las/ bden pa gnyis kyang ste/ kun rdzob dang / don dam pa'i bden pa ste/ de dag gi mtshan nyid ci zhe na/ gang la bcom dang blo yis gzhan/ /bsal na de blo mi 'jug pa/ /bum chu bzhin du kun rdzob tu/ /yod de don dam yod gzhan no/ /</text></item>
<item><p>182b.4</p><section></section><text>gang la cha shas su bcom na de'i blo mi 'jug pa de ni kun rdzob tu yod pa ste/ dper na bum pa lta bu'o/ /gang la blos chos gzhan bsal na de'i blo mi 'jug pa de yang kun rdzob tu yod de/ dper na chu lta bu'o/ /de las gzhan ni don dam par yod de/ gang la bcom pa'am blos chos gzhan bsal yang de'i blo</text></item>
<item><p>182b.5</p><section></section><text>'jug pa nyid ni dper na gzugs lta bu'o/ /de la ni rdul phra rab tu bcom yang rung / blos ro la sogs pa'i chos bsal yang rung / gzugs kyi rang bzhin gyi blo 'jug pa nyid do/ /bden pa dag bshad nas ji ltar na de dag mthong bar 'gyur ba dang po 'jug pa las brtsams te brjod par bya'o/ /tshul</text></item>
<item><p>182b.6</p><section></section><text>gnas thos dang bsam ldan pas/ /bsgom pa la ni rab tu sbyor/ /bden pa rnams ma thong bar 'dod pas dang po kho nar tshul khrims srung bar byed do/ /de'i 'og tu bden pa mthong ba dang mthun pa'i chos thos pa 'dzin pa'am don nyan par byed do/ /thos pas phyin ci ma log par sems par byed do/ /bsams</text></item>
<item><p>182b.7</p><section></section><text>nas ting nge 'dzin bsgom pa la rab tu sbyor bar byed do/ /de dag kyang / thes sogs las byung blo rnams ni/ /ming dang gnyis ka don yul can/ /thos pa las byung pa'i shes rab ni ming la dmigs pa yin la/ bsams pa las byung ba ni ming dang don la dmigs pa yin te/ res 'ga' ni yi ges don 'dren</text></item>
<item><p>183a.1</p><section></section><text>par byed do/ /res 'ga' ni don gyis yi ge 'dren par byed do/ /bsgoms pa las byung ba'i shes rab ni don la dmigs pa kho na yin te/ de ni yi ge la mi ltos par don la 'jug go/ /de ltar bsgom pa la rab tu brtson pa de ji ltar na bsgom pa rdzogs par 'gyur zhe na/ bsrings</text></item>
<item><p>183a.2</p><section></section><text>gnyis ldan/ gal te 'du 'dzi dang mi dge ba'i rnam par rtog pa thag bsrings pa'i phyir lus dang / sems dag gis bsrings pa yin na rdzogs par 'gyur ro/ /'o na bsrings pa de nyid su la sla zhe na/ 'dod pa chung ba dang / chog shes pa la sla'i/ chog mi shes pa dang / 'dod chen can la ma yin no/ /</text></item>
<item><p>183a.3</p><section></section><text>chog mi shes pa ni gang zhig yin/ /'dod chen can ni gang zhig yin zhe na/ rnyed pa la sred chog mi shes/ /ma rnyed la 'dod 'dod chen can/ /chos gos la sogs pa rnyed pa la yang dang yang du 'dod pa ni chog mi shes pa yin la/ ma rnyed pa dag la de 'dod pa ni 'dod chen can yin no/ /bzlog pa de yi</text></item>
<item><p>183a.4</p><section></section><text>gnyen po dag /chog shes pa dang 'dod pa chung ba dag go/ /de gnyis khams gsum gtogs dri med/ /de'i gnyen po zhes bya bar sbyar te/ chog mi shes pa dang / 'dod chen can ni 'dod pa na spyod pa kho na 'dod chen chung ba dang / chog shes pa 'di gnyis kyi rang bzhin ci zhe na/ ma chags pa</text></item>
<item><p>183a.5</p><section></section><text>zhes bya ba smos te/ 'di dag ni ma chags pa'i rang bzhin dag yin no/ /'phags rigs/ ma chags pa zhes bya bar sbyar te/ 'di dag las 'phags pa rnams skye bas na 'phags pa'i rigs bzhi'o/ /de dag las/ gsum ni chog shes bdag nyid do/ /dang po gsum po chos gos dang / /bsod</text></item>
<item><p>183a.6</p><section></section><text>snyoms dang / mal stan gyis chog shes pa'o/ /'phags pa'i rigs bzhi pa ni spong ba dang bsgom pa dag la dga' ba nyid yin no/ /bcom ldan 'das kyis 'phags pa'i rigs bzhis ci zhig bstan zhe na/ gsum gyis tshul bstan tha ma las/ /rang gi tshul dang las kyi mtha' yongs su spangs pa dag</text></item>
<item><p>183a.7</p><section></section><text>la gnyis bcas te/ gsum gyis ni tshul dang / bzhi pas ni las so/ /bcas pa de yang / sred pa skye ba'i gnyen po'i phyir/ /sred pa skye ba bzhi ste/ chos gos la sogs pa gsum dang / sred pa med pa la bzhi pa'o/ /de dag gi gnyen por 'phags pa'i rigs bzhi bstan te/ bdag gir bdag</text></item>
<item><p>183b.1</p><section></section><text>'dzin dngos 'dod pa/ /de yi dus dang gtan bzhi'i phyir/ /bdag gir 'dzin pa'i dngos po ni chos gos la sogs pa'o/ /bdag tu 'dzin pa'i dngos po ni lus so/ /de dag la 'dod pa ni sred pa'o/ /de la bdag gir 'dzin pa'i dngos po la 'dod pa de'i dus su zhi bar byed pa gsum mo/ /gnyis ka</text></item>
<item><p>183b.2</p><section></section><text>la 'dod pa gtan du zhi bar byed ba ni bzhi pa'o/ /de ltar snod du gyur pa de ji ltar na bsgom pa de la 'jug pa yin zhe na/ de la 'jug pa mi sdug dang / /dbugs rngub 'byung ba dran pa yin/ /'dod chags rnam rtog lhag rnams so/ /gang zhig 'dod chags nye ba dang shin tu spyad pa de ni mi sdug pas 'jug go/ /gang</text></item>
<item><p>183b.3</p><section></section><text>zhig rnam par rtog pa spyad pa de ni dbugs rngub pa dang 'byung ba dran pas 'jug go/ /de la 'dod chags ni rnam pa bzhi ste/ kha dog gi 'dod chags dang / dbyibs kyi 'dod chags dang / reg pa'i 'dod chags dang / bsnyen bkur gyi 'dod chags so/ /de dag la bye brag med par shis pa ni/ keng rus</text></item>
<item><p>183b.4</p><section></section><text>chags bcas thams cad la/ /rus pa'i keng rus la ni chags pa'i bzhi rnam pa bzhi po 'di dag thams cad med do/ /de yang mi sdug pa bsgom pa'i rnal 'byor spyod pa de ni rnam pa gsum du brjod de/ las dang po pa dang / yongs su sbyang ba byas pa dang / yid la byed pa rdzogs pa'o/ /de la/ rus pa rgya mtsho'i bar du ni/ /</text></item>
<item><p>183b.5</p><section></section><text>spro zhing sdud pas las dang po/ /mi sdug pa bsgom par 'dod pas ni rang gi yan lag la sems gtod de/ de der sha myags shing zags par mos pa na rim gyis rus pa rnam par sbyong bar byed pas thams cad rus pa'i keng rus su lta zhing de bzhin du yang gnyis pa la mos pa byed pa nas/ gtsug lag khang dang / kun dga'</text></item>
<item><p>183b.6</p><section></section><text>ra ba dang / grong dang / zhing gi bar nas rim gyis rgya mtsho'i mtha' klas pa'i bar gyi sa gzhi rus pa'i keng rus kyis gang bar mos par byed do/ /yang mos pa 'phel bar bya ba'i don du yang sdud na sems bsdu ba'i phyir keng rus gcig bu kho na la mos pa'i bar du sdud de/ 'di tsam gyis na las dang po pa'i rnal 'byor spyod</text></item>
<item><p>183b.7</p><section></section><text>pa yongs su rdzogs pa yin no/ /keng rus nas ni thod phyed bar/ /btang bas sbyang ba byas par bshad/ /de yang sems bsdus pa khyad par du byed pa'i phyir rus pa'i keng rus de las rkang pa'i rus pa rnams bor nas lhag ma yid la byed cing / de bzhin du rim gyis thod pa'i phyed kyi bar por nas yid la byed pa 'di ni</text></item>
<item><p>184a.1</p><section></section><text>yongs su sbyang ba byas pa yin no/ /smin ma'i bar du sems 'dzin pas/ /yid la byed pa rdzogs pa yin/ /de thod pa'i phyed kyang bar nas smin ma gnyis kyi bar du sems 'dzin pa 'di ni yid la byed pa rdzogs pa'o/ /yang mi sdug pa 'di'i rang bzhin ci zhig yin/ sa ni du pa zhig yin/ </text></item>
<item><p>184a.2</p><section></section><text>dmigs pa ni ci zhig yin/ gang du ni skyed par byed ce na/ go rims bzhin du/ mi sdug ma chags sa bcu dang / /dmigs pa 'dod snang mi skyed do/ /mi sdug pa 'di'i rang bzhin ni ma chags pa'o/ /sa ni bcu pa ste/ bsam gtan bzhi yi nyer bsdogs dang / /bsam gtan khyad par can dang bcas</text></item>
<item><p>184a.3</p><section></section><text>pa dang / 'dod pa'i khams na yod do/ /dmigs pa ni 'dod pa na spyod pa'i kha dog dang dbyibs so/ /mi kho na las skye ba'i gzhan du ni ma yin no/ /mi sdug pa'i rnam pa zhes bya ba ni ming kho nas grub po/ /mi sdug pa'i mtshan nyid rab tu dbye ba dang bcas pa bshad zin to/ /dbugs rngub dbugs 'byung dran</text></item>
<item><p>184a.4</p><section></section><text>pa ni/ /shes rabs lnga spyod yul rlung / /'dod rten dbugs rngub pa ni dbugs rngub pa ste rlung 'jug pa gang yin pa'o/ /dbugs 'byung ba ni dbugs 'byung ba gang yin pa'o/ /de gnyis dran pa ni dbugs rngub pa dang 'byung ba dran pa ste/ de ni shes rab kyi rang bzhin yin no/ /dran ba zhes smos pa ni de'i</text></item>
<item><p>184a.5</p><section></section><text>stobs bskyed pas 'jug pa'i phyir ro/ /sa lnga ni nyer bsdogs pa gsum dang / bsam gtan khyad par can dang / /'dod pa'i khams na yod de/ btang snyoms dang / mtshungs par ldan pa'i phyir ro/ /de'i dmigs pa ni rlung yin no/ /'dod pa'i khams kyi rten can yin te/ lta dang mi dag gi nang du bskyed</text></item>
<item><p>184a.6</p><section></section><text>do/ /chos 'di pa rnams kho na'i yin gyi byi ba'i ma yin no/ /lud med pa'i phyir dang / bdag nyid kyis chos thab mo mngon par mi rtogs pa'i phyir ro/ /de yang / bgrang la sogs pa rnam pa drug /dbugs rngub dbugs 'byung dran pa 'di/ /bgrang dang rjes 'gro 'jog pa dang / /rtog pa dang ni sgyur ba dang / /yongs</text></item>
<item><p>184a.7</p><section></section><text>dag rnam pa drug tu 'dod/ /de la bgrang ba ni dbugs rngub pa dang / dbugs 'byung ba gang la sems gtang nas mngon par 'du bya ba med par lus dang sems tsam gyis gcig dang gnyis dang gnyis nas bcu'i bar du bgrang bar byed pa'o/ /sems mngon par sdud pa dang rnam par g.yeng bar dogs pas ha cang mang ba dang / </text></item>
<item><p>184b.1</p><section></section><text>nyung ngur ni ma yin no/ /bar skabs su sems rnam par g.yengs na yang mgo nas ji srid du ting nge 'dzin ma thob kyi bar du bgrang par bya'o/ /rjes su 'gro ba ni 'di dag thag ji srid cig tu 'byung ngam 'jug ces dbugs 'byung ba'i 'gros kyi rjes su 'gro ba'o/ /'jig pa ni nor bu'i thag pa bzhin du sna'i rtse mo nas rkang</text></item>
<item><p>184b.2</p><section></section><text>pa'i mtho bong gi bar du gnas par lta zhing / ci 'di dag phan 'dogs par byed pa zhig gam gnod par byed pa zhig ces rtog pa'o/ /nye bar rtogs pa ni 'di dag rlung 'ba' zhig ma yin gyi 'byung ba chen po dag dang 'byung ba dag las mngon par grub pa rgyur byas pa'i gzugs dang / de dag la brten pa'i sems dang sems las</text></item>
<item><p>184b.3</p><section></section><text>byung ba rnams kyang yod do zhes phung po lnga la nye bar rtog par byed pa'o/ /sgyur ba ni phyi rol du dmigs pa'i blo bsgyur te/ chos kyi mchog gi bar du gong nas gong du dge ba'i rtsa ba rnams la yang dag par spyad par bya'o/ /yongs su dag pa ni mthong ba'i lam la sogs par 'jug pa'o/ /de la yang / dbugs rngub dbugs</text></item>
<item><p>184b.4</p><section></section><text>'byung gang las lus/ /lus gang gi sa pa yin pa de'i sa pa dag yin par rig par bya'o/ /sems can zhes bya ma zin pa'o/ /dbang po dang tha dad pa'i phyir ro/ /rgyu mthun las byung / lus rgyas pas 'grib par 'gyur ba'i phyir dang / chad nas yang nying mtshams sbyor ba'i phyir rgyas pa las byung ba dang / rnam</text></item>
<item><p>184b.5</p><section></section><text>par smin pa las skyes pa ni ma yin no/ /'og ma yi/ yid kyis de gnyis mi rtogs so/ /de gnyis ni rang gi sa pa dang sa gong ma'i sems kyis rtogs kyi/ 'og ma spyod lam pa dang / sprul pa'i sems kyis mi rtogs so/ /'jug pa'i sgo gnyis bshad zin to/ /de gnyis kyis ting nge 'dzin thob nas/ lhag mthong</text></item>
<item><p>184b.6</p><section></section><text>bsgrub par bya ba'i phyir/ /zhi gnas grub par gyur pa yis/ /dran pa nyer gzhag bsgom par bya/ /ji ltar bya zhe na/ lus tshor sems dang chos rnams la/ /mtshan nyid gnyis su yongs brtags pas/ /lus dang / tshor ba dang / sems dang / chos rnams la rang dang spyi'i mtshan nyid/ dag tu yongs su</text></item>
<item><p>184b.7</p><section></section><text>brtags pa ste/ /de dag gi rang gi mtshan nyid ni rang gi ngo bo'o/ /spyi'i mtshan nyid ni 'dus byas rnams ni mi rtag pa nyid dang / zag pa dang bcas pa rnams sdug bsngal nyid dang / chos thams cad stong pa dang bdag med pa nyid dag go/ /lus kyi ngo bo ni 'byung ba dang 'byung ba las gyur pa nyid do/ /gsum las gzhan bdag</text></item>
<item><p>185a.1</p><section></section><text>ni chos so/ /yang dran pa nye bar gzhag pa rnams kyi rang bzhin ni ci zhe na/ dran pa nye bar gzhag pa ni rnam pa gsum ste/ rang bzhin dang / 'brel pa dang / dmigs pa'i dran pa nye bar gzhag pa'o/ /shes rab thos sogs las byung ba'o/ /gzhan ni 'brel dang dmigs pa</text></item>
<item><p>185a.2</p><section></section><text>las/ /rang bzhin gyi dran pa nye bar gzhag pa ni shes rab ste/ gzhan de dang lhan cig 'byung ba'i chos rnams 'brel pa'i dran pa nye bar gzhag pa'o/ /de dag gi dmigs pa ni dmigs pa'i dran pa nye bar gzhag pa'o/ /rim ni ji ltar skye ba bzhin/ /ci'i phyir de ltar skye zhe na/ sngar rags pa mthong ba'i phyir ro/ /phyin</text></item>
<item><p>185a.3</p><section></section><text>ci log gi gnyen por bzhi/ /gtsang ba dang bde ba dang / rtag pa dang / bdag tu phyin ci log pa rnam pa bzhi'i gnyen por dran pa nye bar gzhag pa bzhi go rims bzhin du bstan to/ /de ltar lus la sogs pa la dran pa nye bar gzhag pa rnams goms par byas nas/ de ni chos dran nyer gzhag pa/ /spyi la</text></item>
<item><p>185a.4</p><section></section><text>dmigs pa la gnas te/ /de dag la ni mi rtag dang / /sdug bsngal stong bdag med par lta'o/ /dran pa nye bar gzhag pa 'dres pa la dmigs pa la gnas te/ lus la sogs pa de dag thams cad spyir bsdus te rnam pa bzhir lta'o/ /de las dro bar gyur pa 'byung / /dran pa nye bar gzhag pa de ltar goms pa</text></item>
<item><p>185a.5</p><section></section><text>las rim gyis dge ba'i rtsa ba dro bar gyur pa zhes bya ba skye'o/ /de ni bden bzhi'i spyod yul can/ /dro bar gyur pa de ni rgyun chags pa yin pa'i phyir bden pa bzhi la dmigs pa yin no/ /rnam pa bcu drug sdug bsngal la sogs pa re re la yang rnam pa bzhi bzhi dang ldan pa'i phyir ro/ /dro ba las/ rtse mo/ /dro ba</text></item>
<item><p>185a.6</p><section></section><text>chung ngu dang 'bring dang chen po'i rim gyis mngon par 'phel ba la rtse mo dag skye ste/ de yang de dang 'dra/ ji ltar dro bar gyur pa rnams bden pa bzhi la dmigs pa dang / rnam pa bcu drug yin pa bzhin te/ chos mchog tu gyur pa'i phyir na ming gzhan du btags so/ /gnyis ka chos kyis rnam pa gtod/ /dro</text></item>
<item><p>185a.7</p><section></section><text>bar gyur pa dang / rtse mo dang / 'di gnyis ka chos dran pa nye bar gzhag pas nye bar gtod par byed ba ni/ dang po nyid du bden pa rnams la rnam pa dag 'god pa'o/ /gzhan dag gis kyang 'phel bar byed do/ /dran pa nye bar gzhag pa bzhi char gyis kyang de dag 'phel bar byed do/ /rnam par 'phel bar</text></item>
<item><p>185b.1</p><section></section><text>byed pa na sngon thob pa rnams mngon sum du mi byed de/ dga' ba chen po med pa'i phyir ro/ /chung ngu dang 'bring dang / chen po'i rim gyis 'phel ba dag las/ de las bzod pa yang skye ste/ yongs su mi nyams pa'i sgo nas bden pa la cher bzod pa'i phyir ro/ /de yang rnam pa gsum ste/ chung ngu dang / </text></item>
<item><p>185b.2</p><section></section><text>'bring dang / chen po'o/ /de la rnam pa gnyis de bzhin/ /rtse mo rnams ji skad bshad pa ltar bzod pa chung ngu dang / 'bring dag kyang de dang 'dra ste/ de kho na bzhin du rnam pa gtod pa'i phyir ro/ /rnam par 'phel ba la ni khang par 'di yod do/ /bzod pa ni/ thams cad chos kyis 'phel bar byed/ /</text></item>
<item><p>185b.3</p><section></section><text>chos dran pa nye bar gzhag pa kho nas 'phel bar byed kyi/ gzhan gyi sa ni ma yin no/ /chen po 'dod gtogs sdug bsngal yul/ /de ni chos kyi mchog dang nye ba'i phyir 'dod pa na spyod pa'i sdug bsngal la dmigs pa kho na'o/ /de nyid kyi phyir dro bar gyur</text></item>
<item><p>185b.4</p><section></section><text>pa la sogs pa'i nges pa ma smos pa'i phyir khams gsum pa'i sdug bsngal la sogs pa la dmigs pa nyid du grub po/ /gang gi tshe gzugs dang / gzugs med pa'i gnyen po la sogs pa bden pa'i rnam pa dmigs pa re re nas phri nas 'dod pa na spyod pa'i sdug bsngal kho na la skad cig ma gnyis</text></item>
<item><p>185b.5</p><section></section><text>su yid la byed pa'i bar de thams cad ni bzod pa 'bring yin la/ gang gi tshe skad cig ma gcig kho na gang yin pa de'i tshe ni chen po yin no/ /de ni skad cig gcig /de ni skad cig ma gcig yin gyi rgyun chags pa ni ma yin no/ /de bzhin chos mchog /de dag kyang bzod pa chen po'i ji lta ba</text></item>
<item><p>185b.6</p><section></section><text>bzhin du 'dod pa na spyod pa'i sdug bsngal la dmigs pa dang / skad cig ma gcig pa dag yin no/ /dro bar gyur pa la sogs pa de dag ni dran pa nye bar gzhag pa'i rang bzhin yin pa'i phyir shes rab kyi bdag nyid ces bya'o/ /thams cad phung po lnga/ 'khor dang bcas pa smos pa'i phyir ro/ /thob pa ma gtogs/ </text></item>
<item><p>185b.7</p><section></section><text>thob pa rnams ni dro bar gyur pa la sogs pas ma bsdus te/ 'phags pa la de mngon du gyur pas dro bar gyur pas sogs pa yang mngon sum du 'gyur du 'ong bas so/ /de ltar ni/ des 'byed cha mthun rnam pa bzhi/ /bsgoms byung thos pa dang / bsams pa las byung ba ni ma yin no/ /mi lcogs</text></item>
<item><p>186a.1</p><section></section><text>med pa dang / khyad par bsam gtan sa pa'o/ /'di'i sa ni mi lcogs pa med pa dang / bsam gtan khyad par can dang / bsam gtan bzhi yin te/ de dag gis bsdus pa'i phyir ro/ /gnyis ni 'og na 'ang yod pa'am/ /btsun pa dbyangs sgrogs kyi ltar na/ dang po</text></item>
<item><p>186a.2</p><section></section><text>gnyis ni sa bdun pa yin te/ 'dod pa na spyod pa yang yod do/ /de dag thams cad kyang / 'dod rten mi kho na las skyed par byed pa'o/ /gsum ni skyes pa dang bud med kyis gnyis ka'i rten can dag 'thob po/ /chos mchog bud med kyis/ gnyis ka'i rten can 'thob par 'gyur/ /chos kyi mchog ni</text></item>
<item><p>186a.3</p><section></section><text>bud med kyis gnyis ka'i rten can 'thob la/ skyes pas ni skyes pa'i rten 'ba' zhig 'thob ste/ bud med nyid med pa'i phyir ro/ /nges par 'byed pa'i cha dang mthun pa rnams ji ltar gtong zhe na/ 'phags pas de dag sa bor nas/ /gtong ngo / /'phags pa ni sa gang thob par gyur pa'i sa de dag 'dor ba na/ </text></item>
<item><p>186a.4</p><section></section><text>de dag kyang gtong ngo / /sa 'dor ba ni sa 'phos pa las so/ /'phags min 'chi 'pho bas so/ /so so'i skye bo ni 'chi ba kho nas gtong ngo / /dang po gnyis yongs nyams pas kyang / /'chi bas kyang gtong ste/ so so'i skye bo kho na'o/ /dngos gzhi'i de nyid la bden mthong / /gang zhig bsam gtan dngos</text></item>
<item><p>186a.5</p><section></section><text>gzhi'i sa pa'i nges par 'byed pa'i cha dang mthun pa rnams skyed par byed pa des ni tshe de nyid la gdon mi za bar bden pa rnams mthong bar 'gyur te/ yid 'byung shas che ba'i phyir ro/ /rnam par nyams na sngon med 'thob/ /gang gi tshe rnam par nyams pa dag kyang su thob pa de'i tshe sngon med pa dag kho na 'thob kyi sngon btang</text></item>
<item><p>186a.6</p><section></section><text>ba dag ni ma yin no/ /rnam par nyams pa dang / yongs su nyams pa 'di dag gi rang bzhin ci zhe na/ nyams pa gnyis ni mi ldan pa/ nyams pa de gnyis ka yang mi ldan pa'i rang bzhin yin no/ /rtse mo thob pa rtsa mi 'chad/ /rtse mo thob ba ni yongs su nyams kyang dge ba'i rtsa ba kun du mi 'chad do/ /</text></item>
<item><p>186a.7</p><section></section><text>bzod thob ngan song mi 'gro'o/ /bzod pa las ni rnam par nyams kyang ngan song du mi 'gro ste/ der 'gro ba'i las dang nyon mongs pa thag bsrings pa'i phyir ro/ /nges par 'byed pa'i cha dang mthun pa de dag kyang rigs gsum yin te/ /de la/ gnyis slob rigs las bzlog nas ni/ /sangs rgyas su</text></item>
<item><p>186b.1</p><section></section><text>'gyur/ dro bar gyur pa dang / rtse mo skyes pa nyan thos kyi rigs las bzlog nas yang sangs rgyas su 'gyur ba ni srid do/ /gzhan gsum yang / gsum yang nyan thos kyi rigs las bzlog nas sangs rgyas las gzhan du 'gyur ro/ /rang sangs rgyas kyi rigs rnams ni bzlog par mi nus te/ 'di ltar/ </text></item>
<item><p>186b.2</p><section></section><text>ston dang bse ru byang chub par/ /bsam gtan mtha' rten gcig la kun/ /sangs rgyas dang / rang sangs rgyas dag ni bsam gtan bzhi pa kho na la nges par 'byed pa'i cha dang mthun pa rnams las bzung ste/ byang chub kyi bar du skyed par byed do/ /gzhan dag na re mi sdug pa nas bzung ste/ byang chub kyi</text></item>
<item><p>186b.3</p><section></section><text>bar du'o zhe'o/ /ci tshe dang po kho na la sbyor ba byas te/ nges par 'byed pa'i cha dang mthun pa skyed par byed dam zhe na/ de lta bu ni med kyi nges par/ de yi sngon du thar cha mthun/ /skyed par byed do/ /thams cad las shin tu/ myur bar srid pa gsum gyi mthar/ /sa bon 'debs pa dang / 'bru skye ba</text></item>
<item><p>186b.4</p><section></section><text>dang / 'bras bu chags pa bzhin du tshe gcig la ni thar pa'i cha dang mthun pa dang / gnyis pa la ni nges par 'byed pa'i cha dang mthun pa dang / gsum pa la ni 'phags pa'i lam skyed par byed do/ /thar pa'i cha dang mthun pa de yang / thos bsams las byung / yin par brjod de/ bsgoms pa las byung ba ni ma yin no/ /</text></item>
<item><p>186b.5</p><section></section><text>las gsum mo/ /gtso bor ni yid kyi las so/ /de'i smon lam gyis yongs su bzung ba'i phyir lus dang ngag gi las kyang thar pa'i cha dang mthun pa yin no/ /de yang 'di/ mi yi nang nas 'phen par byed/ /mi kho na'i nang du ste/ gzhan du ma yin te/ ci rigs par shes rab dang skyo ba med pa'i phyir ro/ /thar pa'i</text></item>
<item><p>186b.6</p><section></section><text>cha dang mthun pa zhar las 'ongs pa bshad nas/ gnas skabs kyi 'bad par bya ste/ 'jig rten pa yi chos mchog las/ /chos kyi bzod pa zag pa med/ /'jig rten pa'i chos mchog gi mjug thogs su chos shes pa'i bzod pa zag pa med pa skye'o/ /dmigs pa gang la zhe na/ 'dod sdug bsngal la/ de'i dmigs</text></item>
<item><p>186b.7</p><section></section><text>pa ni 'dod pa na spyod pa'i sdug bsngal lo/ /de nas ni/ de nyid la chos shes/ 'dod pa na spyod pa'i sdug bsngal de kho na la chos shes pa skye'o/ /de bzhin sdug bsngal lhag la rjes bzod shes/ /gzugs dang gzugs med pa na spyod pa'i sdug bsngal la rjes su shes pa'i bzod pa spyi la dmigs pa skye'o/ / </text></item>
<item><p>187a.1</p><section></section><text>de nas ni rjes su shes pa'o/ /ji ltar sdug bsngal gyi bden pa la bzod pa dang shes pa bzhi po de dag skye ba ltar/ bden pa gsum la'ang de bzhin no/ /kun 'byung ba dang / 'gog pa dang / lam dag la 'dod pa'i khams dang gong mar chos dang chos su shes pa'i bzod pa dang shes pa</text></item>
<item><p>187a.2</p><section></section><text>rnams so/ /de ltar bden pa mngon rtogs 'di/ /sems bcu drug go/ /rim pa des na bden pa mngon par rtogs pa 'di ni sems bcu drug yin no/ /de ni rnam gsum ste/ mthong dmigs bya ba zhes bya'o/ /mthong ba'i mngon par rtogs pa ni shes rab kyis bden pa rnams so/ /dmigs pa'i mngon par</text></item>
<item><p>187a.3</p><section></section><text>rtogs pa ni de dang mtshungs par ldan pa rnams kyis kyang ngo / /bya ba'i mngon par rtogs pa ni ldan pa ma yin pa'i tshul khrims dang skye ba la sogs pas kyang ngo / /sdug bsngal mthong na de'i mngon par rtogs pa ni gsum mo/ /kun 'byung ba la sogs pa'i ni bya ba'i mngon par rtogs pa yin te/ spong ba dang / mngon sum du byed</text></item>
<item><p>187a.4</p><section></section><text>ba dang / bsgom pa'i phyir ro/ /mngon par rtogs pa sems bcu drug par bshad pa gang yin pa/ de ni chos mchog dang sa gcig /chos kyi mchog sa gang yin pa sems bcu drug po 'di dag kyang de'i sa pa dag go/ /ci'i phyir gdon mi za bar bzod pa dag dang shes pa dag yin zhe na/ bzod dang shes pa go rims bzhin/ /bar</text></item>
<item><p>187a.5</p><section></section><text>chad med dang rnam grol lam/ /bzod pa rnams ni nyon mongs pa'i thob pa rnam par gcod pa la bar chad bya bar mi nus pa'i phyir bar chad med pa'i lam dag yin no/ /shes pa rnams ni nyon mongs pa'i thob pa las rnam par grol ba'i thob pa dang lhan cig skyes pa'i phyir rnam par grol ba'i lam dag yin no/ /ci sems</text></item>
<item><p>187a.6</p><section></section><text>bcu drug po thams cad bden pa mthong ba'i lam yin nam zhe na/ ma yin te/ 'on kyang de las skad cig bco lnga ni/ ma mthong mthong phyir mthong ba'i lam/ /sems bcu drug pa la ni sngon ma mthong ba blta bar bya ba med kyi/ ji ltar mthong ba goms par byed pa'i phyir bsgom pa'i lam kho na'o/ /mthong ba'i lam</text></item>
<item><p>187a.7</p><section></section><text>dang bsgom pa'i lam ji ltar skye ba bshad zin to/ /ji ltar na 'phags pa'i lam skyes pa'i gang zag rnams rnam par gzhag pa de bzhin du brjod par bya ste/ mthong ba'i lam gyi rang bzhin gyi skad cig ma bco lngar bshad pa gang dag yin pa/ dbang po rno rtul de dag tu/ /dad dang chos kyi rjes 'brang gi /yin par</text></item>
<item><p>187b.1</p><section></section><text>rig par bya ba ste/ dbang po rtul po ni dad pa'i rjes su 'brang ba'o/ /dbang po rnon po ni chos kyi rjes su 'brang ba'o/ /de dag kyang / bsgom pas spang bya ma spangs nas/ /'bras bu dang po la zhugs pa/ /dad pa dang chos kyi rjes su 'brang ba de dag kho na 'ching ba mtha' dag dang ldan pa zhig yin na de gnyis rgyun du zhugs</text></item>
<item><p>187b.2</p><section></section><text>pa'i 'bras bu la zhugs pa zhes bya'o/ /rnam lnga'i bar bcom/ 'jig rten pa'i lam gyis bsgoms te spang bar bya ba 'dod pa na spyod pa rnams las rnam pa lnga'i bar du spangs na'o/ /gnyis pa la/ dgu pa tshun chad zad pa yin/ /gang gi tshe de gnyis kyi de yan chad rnam pa drug gam bdun nam brgyad gcig sngon</text></item>
<item><p>187b.3</p><section></section><text>spangs pa de'i tshe lan cig phyir 'ong ba'i 'bras bu la zhugs pa dag tu brjod de/ 'dod pa'am yang na gong ma las/ /chags bral gsum pa la zhugs pa/ /gal te 'dod pa'i khams sam gong ma ci yang med pa'i skye mched kyi bar las 'dod chags dang bral ba zhig yin na phyir mi 'ong ba'i 'bras bu la zhugs pa dag</text></item>
<item><p>187b.4</p><section></section><text>yin no/ /gang zhig gang la zhugs pa ni/ /bcu drug pa la de 'bras gnas/ /sems bcu drug pa skyes na 'bras bu gang la zhugs par gyur pa de ni de'i tshe 'bras bu de la gnas pa yin no/ /de tshe dbang po rno rtul dag /dad pas mos dang mthong bas thob/ /de'i tshe dbang po rtul po ni dad pas mos pa'o/ /dbang po</text></item>
<item><p>187b.5</p><section></section><text>rnon po gang yin pa de ni mthong bas thob pa'o/ /ci'i phyir rnam pa lnga spangs kyang sems bcu drug pa la rgyun du zhugs pa kho na zhes bya la/ lan cig phyir 'ong ba'i 'bras bu la zhugs pa zhes mi bya zhe na/ gang gi phyir/ 'bras thob 'bras bu khyad par gyi/ /lam thob med pa de yi phyir/ /'bras gnas khyad par bya ba'i phyir/ /mi</text></item>
<item><p>187b.6</p><section></section><text>brtson pa ni zhugs ma yin/ /'bras bu thob na 'bras bu khyad par can gyi lam mi thob ste/ de lta bas na 'bras bu la gnas ba ji srid du khyad par du bya ba'i phyir mi brtson pa de srid du zhugs pha zhes mi bya'o/ /re zhig phal cher las dang / 'dod pa las 'dod chags dang bral ba rnams kyi nges par 'jug pa'i gang zag rnam</text></item>
<item><p>187b.7</p><section></section><text>par gzhag pa de ni de lta bu yin no/ /mthar gyis 'jug pa brjod par bya ste/ de'i phyir re zhig 'di ltar rnam par gzhag par bya'o/ /ji ltar 'dod pa'i khams kyi nyon mongs pa rnam pa dgu bstan ba de bzhin du/ sa dang sa na nyes rnam dgu/ /srid pa'i rtse mo'i bar du'o/ /nyes pa rnams ji ltar/ de bzhin</text></item>
<item><p>188a.1</p><section></section><text>du ni yon tan rnams/ /sa dang sa na de'i gnyen po bar chad med pa dang / rnam par grol ba'i lam zhes bya ba yon tan yang rnam pa dgu dgu kho na yod do/ /ji ltar byas nas she na/ chung dang 'bring dang che rnams kyi/ /chung ngu la sogs tha dad phyir/ /'di lta ste/ chung</text></item>
<item><p>188a.2</p><section></section><text>ngu'i chung ngu dang / chung ngu'i 'bring dang / chung ngu'i chen po ste/ de bzhin du 'bring dang / chen po dag gi dbye ba yang gsum gsum mo/ /de la lam chung ngu'i chung ngus ni nyon mongs pa chen po'i chen po spong la/ de bzhin du chen po'i chen pos ni chung ngu'i chung ngu'i bar ro/ /de ltar nyon mongs pa rnam pa dgu po de dag thams cad du/ 'bras</text></item>
<item><p>188a.3</p><section></section><text>gnas bsgom spang bya ma zad/ /re ltar thogs na lan bdun pa/ /gang zhig bsgom pas spang bar bya ba'i nyon mongs pa gcig kyang ma spangs pa de ni rgyun du zhugs pa yin la/ tshe bdun gyi bar du skye ba na lan bdun pa'o/ /re ltar thogs na lan bdun zhes bya ba ni thams cad kyi tha shal pa'o/ /de ni de las gzhan par skye</text></item>
<item><p>188a.4</p><section></section><text>ba'i srid pa bdun dang / srid pa bar ma bdun du mi rnams kyi nang du nying mtshams sbyor bar byed la/ de bzhin du lha rnams kyi nang du yang ste/ bdun tshan du 'dra ba'i mchog tu thogs na lan bdun pa zhes gsungs so/ /re zhig bsgom pas spang bar bya ba ma zad pa ni de lta bu yin no/ /rnam gsum rnam bzhi las grol</text></item>
<item><p>188a.5</p><section></section><text>ba/ /tshe gnyis gsum du rigs nas rigs/ /rgyun du zhugs pa de nyid nyon mongs pa'i rnam pa gsum mam bzhi spangs pa'i phyir dang / tshe gcig gam gnyis su lus pa'i phyir rigs nas rigs su skye pa zhes bya'o/ /rnam pa lnga yi bar bcom pa/ /gnyis pa la ni zhugs pa'ang yin/ /'bras bu la gnas pa gang gis</text></item>
<item><p>188a.6</p><section></section><text>rnam pa gcig nas lnga'i bar du spangs pa yin na de ni 'bras bu gnyis pa la zhugs pa yin no/ /rnam pa drug pa zad gyur pa/ /de ni lan cig phyir 'ong ba dang / de ni 'bras bu gnyis ba thob pa yin te/ lha dag gi nang du song nas mi'i 'jig rten du lan cig phyir 'ong ba'i phyir ro/ /'bras bu la gnas pa de nyid/ nyes cha bdun</text></item>
<item><p>188a.7</p><section></section><text>dang brgyad zad pa/ /tshe gcig pa bar chad gcig pa dang / gsum pa la ni zhugs pa'ang yin/ /rnam pa bdun nam brgyad pa spangs pa'i phyir dang / tshe gcig lus pa'i phyir bar chad gcig pa zhes bya'o/ /de dgu zad pas phyir mi 'ong / /'dod pa'i 'dod chags dang bral ba 'dod pa'i khams su phyir mi 'ong ba'i phyir</text></item>
<item><p>188b.1</p><section></section><text>phyir mi 'ong ba zhes bya'o/ /de ni bar skyes 'du byed dang / /'du byed med yongs mya ngan 'da'/ /gong du 'pho ba rnams/ bar ma dor yongs su mya ngan las 'das pa ni gang bar ma dor yongs su mya ngan las 'da' ba'o/ /skyes nas yongs su mya ngan las 'da' ba ni skyes pa tsam las mi 'chi bar phung po lhag ma dang bcas pa'i</text></item>
<item><p>188b.2</p><section></section><text>yongs su mya ngan las 'da' bas yongs su mya ngan las 'da' ba ste/ mngon par brtson pa dang / lam ngang gis 'byung ba nyid kyi phyir ro/ /mngon par 'du byed pa dang bcas pas yongs su mya ngan las 'da' ba ni skyes nas sbyor ba ma btang zhing mngon par 'du byed pa dang bcas pas yongs su mya ngan las 'da'</text></item>
<item><p>188b.3</p><section></section><text>ba gang yin pa ste/ mngon par brtson pa dang / lam ngang gis 'byung ba ma yin pa'i phyir ro/ /mngon par 'du bya ba med par yongs su mya ngan las 'da' ba ni mngon par 'du byed pa med par te/ mngon par brtson pa med par lam ngang gis 'byung ba'i phyir ro/ /gong du 'pho ba ni gang du skyes pa de nyid du</text></item>
<item><p>188b.4</p><section></section><text>yongs su mya ngan las mi 'da' bar gong du 'gro ba'o/ /de ni/ bsam gtan spel nas 'og min 'gro/ /de la gang gis bsam gtan spel ba de ni 'og min du yongs su mya ngan las 'da' ba'o/ /de 'phar phyed 'phar thams cad du/ /'chi 'pho/ /gang du 'pho ba 'og min gyi mthar thug pa de yang 'phar ba la sogs</text></item>
<item><p>188b.5</p><section></section><text>pa'i bye brag gis rnam pa gsum ste/ de la 'phar ba zhes bya ba ni 'dir bsam gtan rnams spel nas/ bsam gtan dang po'i ro myangs te bsam gtan gsum pa las yongs su nyams pa las tshangs ris pa dag gi nang du skyes nas sngon gyi goms pa'i dbang gis bsam gtan bzhi pa spel te/ de nas shi 'phos nas</text></item>
<item><p>188b.6</p><section></section><text>'og min pa dag gi nang du skyes pa gang yin pa ste/ de ni bar du mi 'gro bas na 'phar ba zhes bya'o/ /phyed du 'phar ba zhes bya ba ni de nas gnas gtsang ma rnams su skyel bar nas gnas gzhan 'ga' tsam yang rgal te 'og min du 'jug pa gang yin pa'o/ /gnas thams cad du 'chi 'pho ba ni gnas gzhan thams cad du</text></item>
<item><p>188b.7</p><section></section><text>'phos nas 'og min du 'jug pa gang yin pa'o/ /de las/ gzhan srid rtse mor 'gro/ /gong du 'pho pa bsam gtan ma spel ba ni srid pa'i rtse mor mthar thug pa yin no/ /de ni snyoms par 'jug pa rnams ro myang bar byed cing gnas gzhan thams cad du skye la/ gnas gtsang ma rnams su mi 'jug pa kho nar gzugs</text></item>
<item><p>189a.1</p><section></section><text>med par skye ba'i rim gyis srid pa'i rtse mor song ste yongs su mya ngan las 'da' ba'o/ /re zhig de dag ni gzugs su nye bar 'gro ba'i phyir mi 'ong ba lnga yin no/ /gzhan ni gzugs med 'gro rnam bzhi/ /bar ma dor yongs su mya ngan las 'da' ba ma gtogs pa gzugs med par 'gro</text></item>
<item><p>189a.2</p><section></section><text>ba'i phyir mi 'ong ba rnam pa bzhi yin no/ /gzhan ni 'di la mya ngan 'da'/ /mya ngan las 'da' ba'o/ /gsum la yang rnam gsum phye nas/ gzugs su nyer 'gro dgur bshad do/ /bar ma do dang / skyes nas yongs su mya ngan las 'da' ba dag dang / gong du 'pho ba gsum rnam pa gsum du byas pa</text></item>
<item><p>189a.3</p><section></section><text>'di lta ste re zhig bar ma dor mya ngan las 'da' ba rnams ni dpe gsum gyis myur ba dang / myur ba ma yin pa dang / yun ring mo zhig nas yongs su mya ngan las 'da' ba'i phyir ro/ /skyes nas yongs su mya ngan las 'da' ba ni skyes nas dang / mngon par 'du byed pa dang / mngon par 'du byed pa med par yongs</text></item>
<item><p>189a.4</p><section></section><text>su mya ngan las 'da' ba'i phyir ro/ /gong du 'pho ba ni 'phar ba la sogs pa'i bye brag gis so/ /de dag ni khyad par rnams/ las dbang nyon mongs bye brag las/ /gsum dang dgu po de dag gi khyad par ni las dang / nyon mongs pa dang / dbang po'i bye brag las te/ re zhig gsum po ni mngon par 'grub</text></item>
<item><p>189a.5</p><section></section><text>pa dang / skyes pa dang / lan grangs gzhan la myong bar 'gyur ba'i las bsags pa'i phyir dang / nyon mongs pa kun du spyod pa chung ba dang / 'bring dang / chen po'i phyir dang / dbang po chen po dang / 'bring dang / chung ngu'i phyir ro/ /dgu po de dag so sor khyad par de nyid kyi phyir ci rigs par gsum tshan</text></item>
<item><p>189a.6</p><section></section><text>dang po gnyis ni gong ma bzhin du nyon mongs pa dang dbang po'i bye brag las so/ /gsum tshan tha ma ni lan grangs gzhan la myong bar 'gyur ba'i las kyi bye brag las kyang ngo / /'o na mdo las skyes bu dam pa'i 'gro ba bdun bstan pa ji lta bu zhe na/ gong du 'pho ba ma phye bar/ /dam pa'i 'gro ba bdun du 'dod/ /dgu</text></item>
<item><p>189a.7</p><section></section><text>po de dag kho na la gong du 'gro ba ma phye bas bdun du 'gyur ro/ /ci'i phyir 'di dag kho na skyes bu dam pa'i 'gro ba yin la slob pa'i 'gro ba gzhan dag ni ma yin zhe na/ dam pa dam min 'jug mi 'jug /son pa phyir mi 'ong phyir de/ /'di dag ni las dge ba kho na la 'jug gi mi dge ba la ni mi 'jug go/ /'di dag</text></item>
<item><p>189b.1</p><section></section><text>tu son pa rnams la yang / phyir mi 'ong ba med pa de'i phyir 'di dag kho na skyes bu dam pa'i 'gro ba yin no/ /ci'i phyir phyir mi 'ong ba tshe yongs su gyur pa la yang dbye ba 'di yod dam zhe na/ med de/ 'di ltar/ 'dod par tshe yongs gyur pa'i 'phags/ /khams gzhan du ni 'gro ba med/ /'dod pa'i khams</text></item>
<item><p>189b.2</p><section></section><text>su tshe yongs su gyur pa'i 'phags pa ni khams gzhan du mi 'gro ste/ de nyid la phyir mi 'ong ba'i 'bras bu thob nas yongs su mya ngan las 'da' ba'i phyir ro/ /de dang gong mar skyes pa ni/ /yongs nyams dbang po 'pho mi sten/ /'dod pa'i khams su tshe yongs su gyur pa'i 'phags pa de dang / khams gong mar</text></item>
<item><p>189b.3</p><section></section><text>skyes pa'i 'phags pa ni dbang po rnams kyang mi 'pho la/ ji ltar yang yongs su nyams par mi 'gyur ro/ /bsam gtan spel nas 'og min 'gro/ /zhes gang bshad pa de yang dang po nyid du bsam gtan gang spel bar byed ce na/ dang por bzhi pa spel bar byed/ /ting nge 'dzin de ni thams cad pas las su</text></item>
<item><p>189b.4</p><section></section><text>rung ba ste/ de dag gi phun sum tshogs pa la sim pa'i phyir ro/ /de'i yang / skad cig ma ni bsres pas 'grub/ /gang gi tshe zag pa med pa'i skad cig ma'i mjug thogs su zag pa dang bcas pa dang / zag pa dang bcas pa'i mjug thogs su yang zag pa med pa mngon sum du byed la/ de ltar zag pa dang</text></item>
<item><p>189b.5</p><section></section><text>bcas pa'i skad cig ma dang / zag pa med pa dag tu bsres pas spel ma 'grub pa yin no/ /rgyun chags dang ldan pa la ji srid du skad cig gnyis sbyor ba de ltar bsam gtan bzhi pa spel nas de'i stobs kyis gzhan dang gzhan dag kyang spel bar byed do/ /ci'i phyir bsam gtan spel bar byed ce na/ skye dang</text></item>
<item><p>189b.6</p><section></section><text>gnas par bya phyir dang / /nyon mongs pas ni 'jigs phyir yang / /phyir mi 'ong ba dbang po rnon po rnams ni gnas gtsang mar skye bar bya ba'i phyir dang / mthong ba'i chos la bde bar gnas par bya ba'i phyir ro/ /dbang po rtul po rnams ni nyon mongs pas 'jigs pa'i yang phyir te/ de bzhin du dgra bcom pa rnams skye ba ma</text></item>
<item><p>189b.7</p><section></section><text>yin pas gnas gtsang mar skye ba spangs nas so/ /yang ci'i phyir gnas gtsang mar skye ba lnga kho na yin zhe na/ bsam gtan bzhi pa spel mang bsgom par bshad pa gang yin pa/ de ni rnam pa lnga yi phyir/ /gnas gtsang skye ba lnga kho na/ /spel mar bsgom pa de ni chung ngu dang / 'bring dang / chen po dang / shin tu che</text></item>
<item><p>190a.1</p><section></section><text>ba dang / shin tu ches che ba'i bye brag gis rnam pa lnga yin te/ phyi ma re re la gsum gsum du spel bar byas nas so/ /bar ma zag pa dang bcas pa las skye'o/ /'gog pa thob pa'i phyir mi 'ong / /lus kyi mngon sum byed par 'dod/ /phyir mi 'ong ba gang la la 'gog pa thob pa de ni sems</text></item>
<item><p>190a.2</p><section></section><text>med par mya ngan las 'das pa dang 'dra ba lus kyis mngon sum du byed pa'i phyir lus kyis mngon sum du byed pa zhes bya'o/ /srid rtse'i bar cha brgyad zad pa/ /dgra bcom nyid la zhugs pa yin/ /phyir mi 'ong ba zhes bya ba'i dbang du byas pa ste/ yang phyir mi 'ong ba de bsam gtan dang po'i rnam pa gcig las 'dod chags dang bral ba nas</text></item>
<item><p>190a.3</p><section></section><text>bzung ste/ srid pa'i rtse mo'i bar du brgyad kyi bar spangs pas dgra bcom pa nyid bzhugs pa yin no/ /dgu pa'i bar chad med lam yang / /dgra bcom pa nyid la zhugs pa kho na yin no/ /de ni rdo rje lta bu yin/ /bar chad med pa'i lam de ni phra rgyas thams cad 'joms par byed pa yin pa'i phyir rdo rje lta bu'i ting nge 'dzin zhes bya'o/ /yang srid pa'i rtse mo pa'i</text></item>
<item><p>190a.4</p><section></section><text>rnam pa dgu par bshad pa gang yin pa/ de zad thob dang zag pa shes/ /dang po nyid du zag pa thams cad zad pa'i thob pa dang lhan cig skyes pa'i phyir zad pa shes pa yin no/ /de tshe de mi slob dgra bcom/ /dgra bcom pa nyid la zhugs pa de zad pa shes pa skyes na mi slob pa dang / dgra bcom pa'i 'bras bu thob pa nyid kyi phyir dgra bcom</text></item>
<item><p>190a.5</p><section></section><text>pa'o/ /'bras bu gzhan gyi phyir bslab par bya ba med pa'i phyir mi slob pa'o/ /bsgom pa'i lam 'jig rten las 'das pa dang rnam pa gnyis su bshad pa la slob pa 'di gang gis gang la 'dod chags dang bral ba thob ce na/ 'jig rten 'das kyis srid rtse las/ /chags bral 'jig rten pas ni ma yin no/ /ci'i</text></item>
<item><p>190a.6</p><section></section><text>phyir zhe na/ de'i gong na 'jig rten pa med pa'i phyir dang / rang gi sa pa'i gnyen po ma yin pa'i phyir ro/ /gnyen po ma yin pa yang nyon mongs pa rgyas par 'gyur ba'i phyir ro/ /nyon mongs pa gang zhig dngos po gang la rgyas par 'gyur ba de ni dngos po des spong bar byed pa ma yin la/ gang gi gnyen po gang yin pa de la</text></item>
<item><p>190a.7</p><section></section><text>ni nyon mongs pa de rgyas par mi 'gyur ba'i phyir ro/ /gzhan las rnam pa gnyis srid pa'i rtse mo las gzhan pa'i sa la ni 'jig rten pa dang 'jig rten las 'das pas kyang 'dod chags dang bral lo/ /de la yang / 'jig rten pa yis chags bral ba'i/ /'phags la bral ba'i thob rnam gnyis/ /'phags pa</text></item>
<item><p>190b.1</p><section></section><text>'jig rten pa'i lam gyis 'dod chags dang bral bar gyur pa la bral ba'i thob pa 'jig rten pa dang / 'jig rten las 'das pa rnam pa gnyis skye'o/ /kha cig 'jig rten 'das kyis kyang / /btang la nyon mongs mi ldan phyir/ /gal te 'phags pa'i lam gyis 'dod chags dang bral ba thob pa la 'jig rten pa'i</text></item>
<item><p>190b.2</p><section></section><text>bral ba'i thob pa mi skyen de lta na 'phags pa'i lam gyis ci yang med pa'i skye mched las 'dod chags dang bral ba bsam gtan la brten te dbang po rnams 'pho bar byed pa gang yin pa de lam snga ma zad par btang ba'i phyir dang / 'bras bu'i lam 'ba' zhig thob pa'i phyir sa gong ma pa'i nyon mongs pa bral ba dang</text></item>
<item><p>190b.3</p><section></section><text>mi ldan par yang 'gyur la/ de btang na yang nyon mongs pa de dag dang ldan par yang 'gyur ro/ /srid rtse'i phyed las rnam grol dang / gong du skyes pa bzhi mi ldan/ 'jig rten pa'i 'bral ba'i thob pa med du zin kyang de dag dang ldan par mi 'gyur te/ dper na srid pa'i rtse mo'i rnam pa phyed las rnam par grol</text></item>
<item><p>190b.4</p><section></section><text>ba la de'i bral ba'i thob pa 'jig rten pa yang med la/ dbang po 'pho bas 'jig rten las 'das pa la yang btang bzhin du yang nyon mongs pa de dag dang ldan par mi 'gyur ba dang / yang dper na so so'i skye bo la bsam gtan dang po yan chad du skyes pa 'dod pa na spyod pa'i nyon mongs pa'i bral ba'i thob pa btang bas yang de</text></item>
<item><p>190b.5</p><section></section><text>dag dang ldan par mi 'gyur ba bzhin pas 'di ni shes par byed pa ma yin no/ /sa gang zhig gis gang las 'dod chags dang bral bar 'gyur zhe na/ zag med mi lcogs med pa yis/ /thams cad las ni 'dod chags bral/ /srid pa'i rtse mo'i bar las so/ /yang gang zhig nyer bsdogs la brten te sa 'og ma las</text></item>
<item><p>190b.6</p><section></section><text>'dod chags dang bral ba thob na/ ci 'di'i rnam par grol ba'i lam thams cad bar chad med pa'i lam bzhin du nyer bsdogs las skye'am zhe na/ smras pa/ ma yin no/ /'o na ji lta bu zhe na/ sa gsum rgyal la bsam gtan nam/ /nyer bsdogs las mtha'i rnam grol lam/ /'dod pa'i khams</text></item>
<item><p>190b.7</p><section></section><text>dang / bsam gtan gnyis kyi 'dod chags dang bral ba la rnam par grol ba'i lam tha ma nyer bsdogs sam bsam gtan dngos gzhi las skye'o/ /gong ma'i nyer bsdogs las min/ sa gsum las rgyal ba yan chad ni btang snyoms [(]gyi [,]kyi[)]dbang po thun mong yin pa'i phyir dngos gzhi kho na las skye'i nyer bsdogs las</text></item>
<item><p>191a.1</p><section></section><text>ni ma yin no/ /zag med mi lcogs med pa yis/ /thams cad las ni 'dod chags bral/ /zhes bshad kyi/ gzhan dag ni ma bshad pas de'i phyir 'phags/ brgyad kyis rang gong sa las rgyal/ /zhes bya ba smos te/ zag pa med pa'i bsam gtan dang / /bsam gtan khyad par can</text></item>
<item><p>191a.2</p><section></section><text>dang / gzugs med pa gsum dang brgyad kyis ni rang gi sa dang gong ma las 'dod chags dang bral bar 'gyur ro/ /'og ma las ni ma yin te/ 'dod chags dang bral zin pa'i phyir ro/ /de la 'jig rten las 'das pa'i lam bar chad med pa dang / rnam par grol ba'i lam rnams ni bden pa la dmigs pa'i phyir</text></item>
<item><p>191a.3</p><section></section><text>bden pa'i rnam par zhugs pa dag yin no zhes bya bar grub bo/ /'jig rten pa yi rnam grol dang / /bar chad med lam go rims bzhin/ /zhi sogs rags sogs rnam pa can/ /gong dang 'og ma'i spyod yul can/ /rnam par grol ba'i lam rnams ni ci rigs par sa gong ma la zhi ba dang / gya nom pa dang / nges</text></item>
<item><p>191a.4</p><section></section><text>par 'byung ba'i rnam par lta'o/ /bar chad med pa'i lam rnams ni zhi ba la sogs pa'i rnam pa las bzlog pa sa 'og ma la rag las pa dang / tha ba ngan pa dang / rtsig pa stug po lta bur lta'o/ /zhar la 'ongs pa rdzogs so// //yang zad pa shes pa'i mjug thogs su ci zhig skye zhe na/ gal te</text></item>
<item><p>191a.5</p><section></section><text>mi g.yo'i zad shes las/ /mi skye'i blo gros/ gal te dgra bcom pa mi g.yo ba'i chos can zhig yin na/ de la zad pa shes pa'i de ma thag tu mi skye ba'i shes pa skye'o/ /gal te min/ zad pa shes sam mi slob lta/ /gal te mi g.yo ba'i chos can ma yin na ni zad pa shes pa las zad pa shes pa kho na'am/ mi slob pa'i</text></item>
<item><p>191a.6</p><section></section><text>yang dag pa'i lta ba skye'o/ /yongs su nyams pa srid pa'i phyir mi skye ba shes pa ni ma yin no/ /ci mi g.yo ba'i chos can la de mi skye ba kho na yin nam zhe na/ de ni dgra bcom thams cad la/ /mi g.yo ba'i chos can la yang res 'ga' mi skye ba shes pa las mi skye ba shes pa kho na skye la/ res 'ga' mi slob pa'i yang dag</text></item>
<item><p>191a.7</p><section></section><text>pa'i lta ba skye'o/ /gang dag 'bras bu bzhir bshad pa de dag gang gi 'bras bu yin zhe na/ dge sbyong gi tshul gyi 'bras bu yin no/ /dge sbyong gi tshul zhes bya ba 'di ci zhig ce na/ dge sbyong tshul ni dri med lam/ /dge sbyong gi tshul ni zag pa med pa'i lam yin no/ /des nyon mongs pa zhi bar byed pa'i sgo nas dge sbyong du 'gyur</text></item>
<item><p>191b.1</p><section></section><text>ro/ /dge sbyong gi tshul de'i 'bras bu 'di dag kho na ma yin gyi de ci zhe na/ 'bras bu 'dus byas 'dus ma byas/ /de dag brgyad cu rtsa dgu'o/ /grol lam zad pa rnams dang bcas/ /mthong bas spang bar bya ba spong bar byed pa'i rnam par grol ba'i lam brgyad dang / bsgom pas spang bar bya ba spong ba re re zhing yang</text></item>
<item><p>191b.2</p><section></section><text>nyon mongs pa rnam pa dgu dgu spong bar byed pa'i de snyed kho na'i rnam par grol ba'i lam dag ni dge sbyong gi tshul gyi 'bras bu 'dus byas pa dag yin no/ /nyon mongs pa de dag gi spangs pa ni 'bras bu 'dus ma byas pa dag yin no/ /'o na sngar gyi dge sbyong gi tshul gyi 'bras bu bzhi bshad pa ji ltar zhe na/ de dag la ni</text></item>
<item><p>191b.3</p><section></section><text>'gal ba med de/ gang gi phyir/ 'bras bu bzhi rnam gzhag pa ni/ /rgyu lnga dag ni srid phyir ro/ /'di lta ste/ 'bras la sngon lam btang ba dang / /gzhan thob pa dang zad bsdoms dang / /shes pa brgyad mtshan thob pa dang / /rnam pa bcu drug thob pa'o/ /lam snga ma btang ba dang sngon med pa'i lam thob</text></item>
<item><p>191b.4</p><section></section><text>pa ni zhugs pa dang 'bras bu'i lam btang ba dang thob pa'i phyir ro/ /spangs pa bsdoms pa dang / thams cad kyi bral ba gcig gi thob pa rnyed pa'i phyir ro/ /shes pa brgyad cig car du thob pa ni chos dang rjes su shes pa rnam pa bzhi'o/ /rnam pa bcu drug thob pa ni mi rtag pa la sogs pa'i rnam pa dag go/ /</text></item>
<item><p>191b.5</p><section></section><text>rgyu lnga po de dag yin te/ gang dag gi 'bras bu bzhir rnam par gzhag pa gsungs pa'o/ /gal te zag pa med pa'i lam kho na dge sbyong gi tshul yin na 'jig rten pa'i lam gyis thob pa'i 'bras bu gnyis ji ltar dge sbyong gi tshul gyi 'bras bur rung zhe na/ 'jig rten pa yis thob 'bras ni/ /bsres dang zag</text></item>
<item><p>191b.6</p><section></section><text>med thob 'dzin phyir/ /de la mthong ba'i lam gyis 'bras bu spangs pa yang der bsre bar bya ste/ thams cad kyi thob pa de'i 'bras bu bsdus pa gcig rnyed pa'i phyir ro/ /gang lan cig phyir 'ong ba'i 'bras bu gang zhe na/ kun du sbyor ba gsum spangs pa dang / 'dod chags dang / zhe sdang dang / gti mug rnams</text></item>
<item><p>191b.7</p><section></section><text>bsrabs pa gang yin pa de yin no/ /phyir mi 'ong ba'i 'bras bu gang zhe na/ kun du sbyor ba tha ma'i cha dang mthun pa'i lnga spangs pa gang yin pa de yin no zhes gsungs so/ /zag pa med pa'i bral ba thob pas kyang / spangs pa de 'dzin par yang byed de/ de'i stobs kyis yongs su nyams pa mi 'chi ba'i phyir</text></item>
<item><p>192a.1</p><section></section><text>ro/ /'di'i phyir yang 'di dge sbyong gi 'bras bu nyid du rigs so/ /dge sbyong gi tshul du bshad pa gang yin pa/ de nyid tshangs tshul tshangs pa yi/ /'khor lo tshangs pas bskor phyir ro/ /bcom ldan 'das ni tshangs pa'i tshul bla na med pa dang ldan pa'i phyir tshangs pa yin te/ 'khor lo 'di</text></item>
<item><p>192a.2</p><section></section><text>ni de'i yin pas na tshangs pa'i ste/ des bskor ba'i phyir ro/ /chos kyi 'khor lo mthong ba'i lam rgyu bas na 'khor lo'o/ /de dang chos mthun pa'i phyir mthong ba'i lam ni chos kyi 'khor lo yin no/ /'di'i chos mthun pa ji lta bu zhe na/ myur bar 'gro sogs rtsibs sogs phyir/ /myur du 'gro ba'i phyir dang / </text></item>
<item><p>192a.3</p><section></section><text>'dor ba dang 'jug pa'i phyir dang / ma rgyal ba las rgyal bar byed pa'i phyir dang / rgyal ba rnal du 'god pa'i phyir dang / 'phar ba dang 'bab pa'i phyir te/ myur bar 'gro ba la sogs pa ni de lta bu yin no/ /rtsibs la sogs pa dang chos mthun pa'i phyir 'khor lo zhes bya ste/ yang dag pa'i lta ba dang / rtog pa</text></item>
<item><p>192a.4</p><section></section><text>dang / rtsol ba dang / dran pa ni rtsibs lta bu yin no/ /yang dag pa'i ngag dang / las kyi mtha' dang / 'tsho ba rnams ni lte ba lta bu yin no/ /ting nge 'dzin ni mu khyud lta bu yin no/ /yang khams gang du dge sbyong gi tshul gyi 'bras bu thob ce na/ 'dod par gsum thob/ gsum po ni 'dod pa'i khams kho nar 'thob</text></item>
<item><p>192a.5</p><section></section><text>po/ /tha ma ni gsum du'o/ /dgra bcom pa nyid ni khams gsum du 'thob bo/ /re zhig 'bras bu gnyis ni 'dod chags dang ma bral bas thob par bya ba yin pa'i phyir gong mar mi thob par yang rigs pa na gsum pa go ci'i phyir mi 'thob ce na/ gong na mthong lam med/ 'dod pa'i khams las gong na ni</text></item>
<item><p>192a.6</p><section></section><text>mthong ba'i lam med la/ de med par yang 'dod chags dang bral ba'i phyir phyir mi 'ong ba'i 'bras bu thob pa med pas zhes bya ba 'di re zhig rigs pa yin no/ /mi skyo lud las 'dir rtsom zhing / der mthar phyin zhes 'byung phyir ro/ /gzugs na spyod pa'i so so'i skye bo rnams ni snyoms par 'jug pa'i bde ba la chags</text></item>
<item><p>192a.7</p><section></section><text>pa'i phyir dang / kun du mi skyo ba'i phyir ro/ /phyir mi 'ong ba lnga ni 'di rtsom pa ni lam rtsom pa ste der mthar phyin par 'gyur ro/ /de bas na de la phyir mi 'ong ba'i 'bras bu med de/ /'di skad du/ gal te mi g.yo'i zad shes las/ /mi skye'i blo gros zhes bshad de/ /ci dgra bcom pa la yang dbye ba yod dam zhe na/ smras</text></item>
<item><p>192b.1</p><section></section><text>pa/ yod de/ dgra bcom drug 'dod/ /yongs su nyams pa'i chos can dang / /'chi bar sems pa'i chos can dang / /rjes su bsrung ba'i chos can dang / /gnas pa las mi bskyod pa dang / /rtogs pa'i skal ba can dang / mi g.yo ba'i chos can no/ /de dag las/ lnga ni dad pa'i mos las skyes/ /mi g.yo</text></item>
<item><p>192b.2</p><section></section><text>ba'i chos can ma gtogs pa'o/ /de dag rnam grol dus dang sbyor/ /lnga po de dag gi rnam par grol ba ni dus dang sbyor bas phangs pa yin par rig par bya ste/ rtag tu rjes su srung ba'i phyir ro/ /mi g.yo'i chos can mi g.yo ba/ /yongs su nyams pa'i sgo nas g.yo bar mi nus pa'i phyir ro/ /de'i phyir de dus</text></item>
<item><p>192b.3</p><section></section><text>mi sbyor grol/ /de nyid kyi phyir de ni dus dang mi sbyor bar rnam par grol ba zhes bya ste/ yongs su nyams pa mi srid pa'i phyir ro/ /de ni mthong thob rgyu las byung / /mi g.yo ba'i chos can de ni mthong bas thob pa sngon du 'gro ba yin par rig par bya ste/ ci dgra bcom pa 'di dag dang po kho na nas de dag gi rigs can</text></item>
<item><p>192b.4</p><section></section><text>zhig yin nam/ 'on te phyis yin zhe na/ kha cig dang po nas de'i rigs/ kha cig sbyangs pa las gyur to/ /kha cig ni dang po nyid nas yongs su nyams pa'i chos can gyi rigs can yin la/ kha cig ni yongs su nyams pa'i chos can du gyur pa las dbang po rnams sbyangs pas 'chi bar sems pa'i chos can</text></item>
<item><p>192b.5</p><section></section><text>du gyur pa yin te/ mi g.yo ba'i chos can gyi bar du yang de dang 'dra'o/ /de la yongs su nyams pa'i chos can ni yongs su nyams par 'gyur ba'i skal ba dang ldan gyi 'chi bar sems pa'i chos can la sogs pa ni ma yin pa gang yin pa'o/ /'chi bar sems pa'i chos can ni 'chi bar sems par gyur ba'i skal ba</text></item>
<item><p>192b.6</p><section></section><text>can gang yin pa'o/ /rjes su srung ba'i chos can ni rjes su srung ba'i skal ba can gang yin pa'o/ /gnas pa las mi bskyod pa ni yongs su nyams par 'gyur ba'i rkyen stobs dang ldan pa med na rjes su ma bsrungs kyang gnas par 'gyur ba'i skal ba can yin zhing nyams par mi 'gyur ba dang / mngon par brtson pa med na 'phel bar</text></item>
<item><p>192b.7</p><section></section><text>yang mi 'gyur ba'i skal ba can gang yin pa'o/ /rtogs pa'i skal ba can ni mi g.yo ba rtogs par 'gyur ba'i skal ba can gang yin pa'o/ /mi g.yo ba'i chos can ni yongs su nyams par mi 'gyur ba'i skal ba can gang yin pa'o/ /'di dag gang zhig gang las yongs su nyams she na/ bzhi ni rigs las lnga 'bras</text></item>
<item><p>193a.1</p><section></section><text>las/ /nyams 'gyur/ 'chi bar sems pa'i chos can la sogs pa bzhi ni rigs las yongs su nyams par 'gyur ro/ /lnga ni 'bras bu las so/ /de dag kyang / dang po las ma yin/ gang gi rigs dang po gang yin pa dang / gang gi 'bras bu dang po gang yin pa de las</text></item>
<item><p>193a.2</p><section></section><text>yongs su nyams par mi 'gyur ro/ /ci dgra bcom pa de dag kho na rigs drug dang ldan nam/ 'on te gzhan dag kyang zhe na/ slob dang 'phags min rigs drug ldan/ /slob pa dang / so so'i skye bo rnams kyang rigs drug dang ldan no/ /gzhan yang / mthong ba la ni 'pho ba med/ /mthong ba'i lam las gzhan</text></item>
<item><p>193a.3</p><section></section><text>pa la dbang po 'pho ba yod do/ /de yang / thob dang ma thob nyer spyad las/ /yongs nyams rnam pa gsum shes bya/ /gal te yon tan thob pa las yongs su nyams na thob pa las yongs su nyams pa yin no/ /gal te yon tan thob par bya ba ma thob na ma thob pa las yongs su nyams pa'o/ /gal te yon tan</text></item>
<item><p>193a.4</p><section></section><text>thob pa mngon sum du mi byed na nye bar spyad pa las yongs su nyams pa'o/ /yongs su nyams pa 'di rnams las ni/ ston la tha ma mi g.yo la/ /bar ma 'ang gzhan la rnam gsum mo/ /bcom ldan 'das la ni nye bar spyad pa las yongs su nyams pa kho na mnga'i gzhan ni mi mnga'o/ /mi g.yo ba'i chos can la ni de dang</text></item>
<item><p>193a.5</p><section></section><text>ma thob pa las yongs su nyams pa yang yod do/ /gang zag khyad par can gyi chos ma thob pa'i phyir ro/ /dgra bcom pa gzhan la ni thob pa las yongs su nyams pa yang yod do/ /yang gang zhig dgra bcom pa'i 'bras bu las yongs su nyams na/ ci de yang skye 'am zhe na/ de lta bu ni med de/ 'di ltar/ 'bras</text></item>
<item><p>193a.6</p><section></section><text>las nyams pa 'chi ba med/ /'bras bu las yongs su nyams pa ni 'ga' yang 'chi ba med de/ 'bras bu gang zhig las yongs su nyams pa ni 'bras bu de la gnas pas/ bya ba ma yin de mi byed/ /yongs su nyams kyang 'bras bu de dang 'gal ba'i bya ba mi byed do/ /yang dbang po rnams 'pho ba la bar chad med pa</text></item>
<item><p>193a.7</p><section></section><text>dang / rnam par grol ba'i lam du dag skye zhe na/ mi g.yo rnam grol bar chad med/ /lam dgu'o shin tu bsten phyir ro/ /rtogs pa'i skal ba can zhig mi g.yo ba'i rigs can rtogs par byed pa na bar chad med pa'i lam dgu dang / rnam par grol ba'i lam dgu skye ste/ dgra bcom pa nyid thob pa bzhin no/ /de la dbang</text></item>
<item><p>193b.1</p><section></section><text>po rtul po'i rigs de shin tu goms par byas pa'i yin pas 'bad pa chung ngus bzlog par mi nus te/ slob pa dang mi slob pa'i lam dag gis brtan por byas pa'i phyir ro/ /mthong bas thob la re re'o/ /mthong bas thob pa rtogs par byed na bar chad med pa dang rnam par grol ba'i lam re re skye'o/ /bar chad med pa dang rnam par grol ba'i</text></item>
<item><p>193b.2</p><section></section><text>lam de dag ni/ zag med/ 'phags pa rnams kyi dbang po zag pa dang bcas pa'i lam gyis 'pho ba med do/ /dbang po rnams gang du 'phel zhe na/ ma'i nang du 'phel/ mi rnams kyi nang du dbang po 'pho'o/ /yang gang zhig sa gang la brten na dbang po rnams 'pho bar byed ce na/ mi slob sa dgu la brten te/ /mi</text></item>
<item><p>193b.3</p><section></section><text>lcogs pa med pa dang / bsam gtan khyad par can dang / bsam gtan bzhi dang / gzugs med pa gsum la'o/ /slob pa drug la/ gzugs med pa gsum ma gtogs so/ /ci'i phyir zhe na/ gang gi phyir/ 'phel ba 'bras bu khyad par can/ /btang ste 'bras bu thob par 'gyur/ /dbang po</text></item>
<item><p>193b.4</p><section></section><text>rnams 'pho ba na dbang po rtul po'i lam gyi 'bras bu khyad par can btang ste/ dbang po rnon po'i lam gyi rigs kyi 'bras bu thob par 'gyur na/ phyir mi 'ong ba'i 'bras bu gzugs med pas bsdus pa ni med do zhes bya ba 'di ni gtan tshigs yin no/ /dgra bcom pa 'di dag thams cad la dbang po'i bye brag gis dgu kho na</text></item>
<item><p>193b.5</p><section></section><text>yin te/ ji ltar byas nas she na/ sangs rgyas gnyis dang nyan thos bdun/ /de dgu dbang po rnam dgu can/ /de la nyan thos bdun ni yongs su nyams pa'i chos can la sogs pa lnga dang / mi g.yo ba'i chos can rnam pa gnyis te/ sbyangs pa las gyur pa dang / dang po nas de'i rigs can yin no/ /mi g.yo</text></item>
<item><p>193b.6</p><section></section><text>ba'i bye brag kho na rang sangs rgyas dang / sangs rgyas so/ /de lta na de dag ni chung ngu'i chung ngu la sogs pa rnams dbang po dgu'i bye brag gis gang zag dgu yin no/ /slob pa dang mi slob pa bsdus pa'i phyir yang 'phags pa'i gang zag rnams ni thams cad du bdun yin te/ dad pas rjes su 'brang ba dang / chos kyi rjes su</text></item>
<item><p>193b.7</p><section></section><text>'brang ba dang / dad pas mos pa dang mthong bas thob pa dang / lus kyis mngon sum du byed pa dang / shes rab kyis rnam par grol ba dang / gnyis ka'i cha las rnam par grol ba'o/ /gang zag bdun po/ /de dag kyang / sbyor ba dang / dbang po snyoms 'jug rnam grol dang / /gnyis ka byas pa'o/ /sbyor</text></item>
<item><p>194a.1</p><section></section><text>ba las ni dad pa dang / chos kyi rjes su 'brang ba dag ste/ dang po nyid nas gzhan gyi dring 'jog pa dang / chos kyi rjes su 'brang ba dag gis don rnams la sbyor ba'i phyir ro/ /dbang po las ni dad pas mos pa dang / mthong bas thob pa dag ste/ dbang po rtul po dang rnon po yin pa'i phyir ro/ /</text></item>
<item><p>194a.2</p><section></section><text>snyoms par 'jug pa las ni lus kyis mngon du byed pa ste/ /'gog pa'i snyoms par 'jug pa mngon du byed pa'i phyir ro/ /rnam par grol ba las ni shes rab kyis rnam par grol ba'o/ /snyoms par 'jug pa rnam par grol ba las ni gnyis ka'i cha las rnam par grol ba'o/ /ming gi sgo nas ni gang</text></item>
<item><p>194a.3</p><section></section><text>zag de bdun yin no/ /de dag drug /rdzas su ni de dag drug yin no/ /'di ltar lam gsum la gnyis gnyis/ /mthong ba dang sgom pa'i lam gyi sngar bshad pa bzhi'o/ /mi slob pa'i lam la ni dus dang sbyor ba dang / dus dang mi sbyor bas rnam par grol ba'o/ /gnyis ka'i cha las rnam par grol</text></item>
<item><p>194a.4</p><section></section><text>ba zhes bya ba ni gang shes rab kyis rnam par grol ba ni gang zhe na/ 'gog thob gnyis ka las rnam grol/ /gang 'gog pa'i snyoms par 'jug pa thob pa de ni gnyis ka'i cha las rnam par grol ba yin te/ nyon mongs pa dang / rnam par thar pa'i sgrib pa las rnam par grol ba'i phyir ro/ /shes rab kyis ni cig</text></item>
<item><p>194a.5</p><section></section><text>shos so/ /shes rab kyi stobs kyis nyon mongs pa'i sgrib pa 'ba' zhig las rnam par grol ba'i phyir ro/ /ji tsam gyis slob pa dang mi slob pa yongs su rdzogs she na/ snyoms 'jug dbang po 'bras rnams kyi/ /slob pa yongs rdzogs shes bya'o/ /snyoms par 'jug pa las ni 'gog pa la snyoms par zhugs pa</text></item>
<item><p>194a.6</p><section></section><text>thob pa gang yin pa'o/ /dbang po las ni mthong bas thob pa'o/ /'bras bu las ni phyir mi 'ong ba'o/ /de ltar na slob pa yongs su rdzogs pa yin no/ /gnyis kyis mi slob yongs su rdzogs/ /dbang po dang snyoms par 'jug pa dag las so/ /lam de yang rnam pa mang po zhig yin te/ mdor na lam ni rnam bzhi ste/ /khyad</text></item>
<item><p>194a.7</p><section></section><text>par can dang rnam grol dang / /bar chad med dang sbyor zhes bya/ /sbyor ba'i lam ni gang gi mjug thogs su bar chad med pa'i lam skye ba'o/ /bar chad med pa'i lam ni gang gis sgrib pa rab tu spong ba'o/ /rnam par grol ba'i lam ni des spong bar bya ba'i sgrib pa las nges par grol ba dang po nyid du skye ba gang yin pa'o/ /khyad</text></item>
<item><p>194b.1</p><section></section><text>par can gyi lam ni de las gzhan pa'i lam mo/ /yang lam nyid mya ngan las 'das pa sgrub par byed pa'i phyir sgrub pa zhes gsungs so/ /sgrub pa bzhi zhes gsungs pa de la/ bsam gtan dag gi lam rnams sla/ /yan lag gis yongs su zin pa dang / zhi gnas dang lhag mthong mnyam pa dag gis</text></item>
<item><p>194b.2</p><section></section><text>'bad mi dgos par rang gi ngang gis 'byung ba'i phyir ro/ /sa gzhan dag gi dka' ba yin/ /mi lcogs pa med pa la sogs pa rnams la bsgrub par dka' ba ni de las bzlog pa'o/ /sgrub pa de yang rnam pa gnyis te/ blo rtul mngon shes bul ba ste/ /cig shos kyis ni mngon shes myur/ /dbang</text></item>
<item><p>194b.3</p><section></section><text>po rtul po ni sgrub par sla ba'am dka' yang rung ste/ mngon par shes pa bul ba yin no/ /dbang po rnon po ni mngon par shes pa myur ba yin no/ /de ltar na sgrub pa'i gzhi yin no/ /yang lam de nyid byang chub kyi phyogs dang mthun pa sum cu rtsa bdun du gsungs te/ de la zad dang mi skye shes pa ni/ /byang</text></item>
<item><p>194b.4</p><section></section><text>chub/ zad pa dang mi skye ba shes pa ni gang zag gi bye brag gis rnam pa gsum mo/ /de dang mthun nyid phyir/ sum cu rtsa bdun de'i phyogs mthun/ byang chub dang mthun pa'i phyir/ ming gi sgo nas/ byang chub kyi phyogs dang mthun pa sum cu rtsa bdun zhes bya'o/ /rdzas su bcu/ byang chub kyi phyogs dang mthun</text></item>
<item><p>194b.5</p><section></section><text>pa thams cad ni rdzas bcu po 'di lta ste/ dad dang brtson 'grus dran pa dang / /shes rab ting 'dzin btang snyoms dga'/ /rtog dang tshul khrims shin tu sbyangs/ /de ltar de dag ni rdzas bcu'o/ /ji ltar byas nas she na/ dran pa nyer gzhag shes rab ste/ /brtson 'grus yang dag 'jog ces bya/ /rdzu 'phrul</text></item>
<item><p>194b.6</p><section></section><text>rkang pa ting 'dzin to/ /dran pa nye bar gzhag pa dang / yang dag par rab tu spong ba dang / rdzu 'phrul gyi rkang pa rnams ni shes rab dang / brtson 'grus dang / ting nge 'dzin gyi rang bzhin dag yin no/ /de'i phyir re zhig dbang po dang stobs ni ming gis smos la/ dad pa dang / brtson 'grus dang / dran pa</text></item>
<item><p>194b.7</p><section></section><text>dang / ting nge 'dzin dang / shes rab kyi rdzas lnga yin te/ dran pa nye bar gzhag pa rnams dang / chos rnam par 'byed pa yang dag byang chub kyi yan lag dang / yang dag pa'i lta ba ni shes rab kho na yin no/ /yang dag par rab tu spong ba rnams dang / brtson 'grus yang dag byang chub kyi yan lag dang / yang</text></item>
<item><p>195a.1</p><section></section><text>dag pa'i rtsol ba ni brtson 'grus kho na yin no/ /rdzu 'phrul gyi rkang pa rnams dang / ting nge 'dzin yang dag byang chub kyi yan lag dang / yang dag pa'i ting nge 'dzin ni ting nge 'dzin kho na yin no/ /dran pa yang dag byang chub kyi yan lag dang / yang dag pa'i dran pa ni dran pa kho na yin no/ /ci zhig</text></item>
<item><p>195a.2</p><section></section><text>lus she na/ dga' ba dang / shin tu sbyangs pa dang / btang snyoms yang dag byang chub kyi yan lag dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba rnams ni tshul khrims kyi yan lag ste/ de ltar na bcu yin no/ /'di skad du/ dran pa</text></item>
<item><p>195a.3</p><section></section><text>nye bar gzhag pa la sogs pa ni shes rab dang brtson 'grus dang ting nge 'dzin gyi rang bzhin dag yin no zhes gang bshad pa des ni/ gtso bo smos pas/ yin par rig par bya'i/ de dag ni/ sbyor byung yon tan kun kyang yin/ /gtso bo smos pas de skad bshad kyi/ dran pa</text></item>
<item><p>195a.4</p><section></section><text>nye bar gzhag pa la sogs pa ni sbyor ba las byung ba'i yon tan thams cad kyang yin no/ /gnas skabs gang du byang chub kyi phyogs dang mthun pa gang zhig rab tu 'byed ce na/ sde tshan bdun ni go rims bzhin/ /las ni dang po pa dag dang / /nges 'byed cha mthun rnams dang ni/ /bsgom dang mthong la rab tu phye/ /las dang po pa'i gnas skabs su ni lus la sogs pa</text></item>
<item><p>195a.5</p><section></section><text>nye bar brtag pa'i phyir dran pa nye bar gzhag pa rnams so/ /khyad par thob pas brtson 'grus yang dag par spel ba'i phyir dro bar 'gyur ba dag la ni yang dag par rab tu 'jog pa rnams so/ /yongs su nyams par mi 'gyur ba'i dge ba'i rtsa ba la 'jug pa'i phyir rtse mo dag la ni/ rdzu 'phrul gyi rkang pa rnams so/ /yang yongs su</text></item>
<item><p>195a.6</p><section></section><text>nyams par mi 'gyur ba'i sgo nas dbang thob pa'i phyir brjod bzod pa dag la ni dbang po rnams so/ /nyon mongs pa rnams kyis mi brdzi ba'i phyir chos mchog dag la ni stobs rnams so/ /byang chub dang nye ba'i phyir bsgom pa'i lam la ni byang chub kyi yan lag rnams so/ /'gro bas rab tu phye ba'i phyir mthong ba'i lam la ni lam gyi yan lag</text></item>
<item><p>195a.7</p><section></section><text>rnams te/ de ni myur bar 'gro ba yin pa'i phyir ro/ /byang chub kyi phyogs dang mthun pa du zhig ni zag pa dang bcas pa yin/ du zhig ni zag pa med pa yin zhes bya ba 'di brjod par bya ste/ byang chub yan lag lam yan lag /zag pa med/ de gnyis ni bsgom pa dang mthong ba'i lam la rnam par gzhag pa yin pa'i phyir ro/ / </text></item>
<item><p>195b.1</p><section></section><text>gzhan rnams gnyis so/ /byang chub kyi phyogs dang mthun pa gzhan dag ni zag pa dang bcas pa dang / zag pa med pa dag yin no/ /sa gang na byang chub kyi phyogs dang mthun pa du zhig yod ce na/ bsam gtan dang po na thams cad/ /mi lcogs med na dga' ma gtogs/ /nyer bsdogs rnams ni stobs kyis drang</text></item>
<item><p>195b.2</p><section></section><text>dgos pa'i phyir dang / sa 'og ma'i dgos pa dang bcas pa'i phyir dga' ba med do/ /gnyis pa na ni rtog ma gtogs/ /gnyis pa na yang dag pa'i rtog pa med de/ de na rtog pa med pa'i phyir ro/ /gnyis na de gnyis ma gtogs pa/ /bsam gtan gsum pa dang bzhi pa dag na ni dga' ba dang rtog pa dag ma</text></item>
<item><p>195b.3</p><section></section><text>gtogs pa'o/ /bsam gtan bar na'ang / de gnyis nyid ma gtogs pa sum cu rtsa lnga kho na'o/ /gzugs med pa/ gsum na'ang / de dang tshul yan lag /ma gtogs zhes bya bar sbyar te/ gzugs med pa gsum na ni yang dag pa'i ngag dang / las kyi mtha' dang / 'tsho ba rnams dang / dga' ba</text></item>
<item><p>195b.4</p><section></section><text>dang / rtog pa dag ma gtogs pa'o/ /byang chub dang ni lam yan lag/ /ma gtogs 'dod khams srid rtse na/ /'dod pa'i khams srid pa'i rtse mo la byang chub kyi yan lag dang / lam gyi yan lag ma gtogs te/ de dag la zag pa med pa'i lam med pa'i phyir ro/ /byang chub kyi phyogs dang mthun pa la gnas pa gnas</text></item>
<item><p>195b.5</p><section></section><text>skabs gang du shes nas dad pa thob par rig par bya zhe na/ bden gsum mthong na tshul khrims dang / /chos la shes nas dad pa thob/ /lam mngon rtogs na sangs rgyas dang / /de yi dge 'dun dag la yang / /sdug bsngal dang / kun 'byung ba dang / 'gog pa'i bden pa rnams mngon par rtogs na chos la shes nas</text></item>
<item><p>195b.6</p><section></section><text>dad pa dang / 'phags pa dgyes pa'i tshul khrims rnams thob bo/ /lam gyi bden pa mngon par rtogs na sangs rgyas dang de'i nyan thos kyi dge 'dun la shes nas dad pa thob ste/ gang zhig de gnyis la dad pa de ni sangs rgyas su byed pa'i chos mi slob pa dang / dge 'dun du byed pa'i chos slob pa dang / mi slob pa rnams la'o/ /yang</text></item>
<item><p>195b.7</p><section></section><text>zhes bya ba'i sgras ni tshul khrims dang chos la shes nas dad pa dag kyang thob par ston to/ /'dir gang la chos su dgongs pa yin zhe na/ chos bden gsum dang rang sangs rgyas/ /byang chub sems dpa'i lam yin no/ /de dag ni dad pa'i gzhi'i bye brag las ming gi sgo nas shes nas dad pa bzhi zhes bya'o/ /rdzas su gnyis</text></item>
<item><p>196a.1</p><section></section><text>te dad pa dang / tshul khrims dang / sangs rgyas dang / chos dang / dge 'dun la shes nas dad pa rnams ni dad pa'i rang bzhin dag go/ /'phags pa dgyes pa'i tshul khrims rnams ni tshul khrims kho na'o/ /shes nas dad pa rnams gcig tu/ /dri ma med pa yin/ zag pa med pa zhes bya ba'i</text></item>
<item><p>196a.2</p><section></section><text>tha tshig go/ /mdo las/ slob pa rnams ni lam yan lag brgyad dang ldan no/ /mi slob pa rnams ni bcu dang ldan no zhes gsungs pa/ ci'i phyir slob pa la yang dag pa'i rnam par grol ba dang / yang dag pa'i shes pa ma bshad ce na/ bcings phyir slob pa'i yan lag tu/ /rnam grol ma bshad/ slob pa ni nyon</text></item>
<item><p>196a.3</p><section></section><text>mongs pa'i 'ching ba'i phyogs gcig gis bcings pa yin pas 'di la rnam par grol ba zhes ma gsungs so/ /rnam par grol ba med pa'i phyir rnam par grol ba'i shes pa yang med do/ /de rnam gnyis/ 'dus byas dang 'dus ma byas pa'o/ /de la/ nyon mongs bcom pa 'dus</text></item>
<item><p>196a.4</p><section></section><text>ma byas/ mos pa 'dus byas/ /nyon mongs pa spangs pa ni rnam grol 'dus ma byas pa yin no/ /mi slob pa'i mos pa ni 'dus byas so/ /yan lag ni/ de yin/ 'dus byas pa'i mos pa de nyid mi slob pa'i yan lag tu bshad de/ yan lag rnams 'dus byas pa'i phyir ro/ /de nyid rnam grol gnyis/ sems</text></item>
<item><p>196a.5</p><section></section><text>rnam par grol ba dang / shes rab rnam par grol ba'o/ /byang chub ji skad bshad shes pa/ /sngar byang chub bshad pa gang zad pa dang mi skye ba shes pa de nyid 'dir yang dag pa'i shes pa'o/ /sems ji ltar rnam par grol zhe na/ mi slob sems ni skye 'gyur ba/ /sgrib pa las ni rnam grol 'gyur/ /mi slob pa'i sems ma 'ongs</text></item>
<item><p>196a.6</p><section></section><text>pa sgrib pa rnams las grol lo/ /gnas skabs gang ba'i lam gyis de'i sgrib pa spong zhe na/ 'gag par 'gyur ba'i lam gyis ni/ /de yi sgrib pa rab tu spong / /da ltar gyi zhes bya ba'i tha tshig go/ /rnam par grol ba 'dus ma byas bshad pa gang yin pa dang / khams gsum po spangs pa'i khams dang / 'dod chags dang</text></item>
<item><p>196a.7</p><section></section><text>bral ba'i khams dang / 'gog pa'i khams zhes 'byung ba gang yin pa de dag la khyad par ci yod ce na/ 'dus ma byas nyid khams zhes bya/ /rnam par grol ba 'dus ma byas pa de nyid khams gsum yin no/ /de la yang / 'dod chags kun zad 'dod chags bral/ /'dod chags spangs pa ni 'dod chags dang bral</text></item>
<item><p>196b.1</p><section></section><text>ba'i khams yin no/ /spangs pa'i khams ni gzhan dag go/ /'dod chags las gzhan nyon mongs pa spangs pa ni spangs pa'i khams yin no/ /'gog pa'i khams zhes bya ba gzhi/ /yang dag par zad pa zhes bya ba kho nar sbyar te/ nyon mongs pa la ma gtogs pa'i gzhi spong ba ni 'gog pa'i khams</text></item>
<item><p>196b.2</p><section></section><text>yin no/ /dngos po gang gis yid 'byung bar 'gyur ba'i dngos po des 'dod chags dang bral bar yang 'gyur ram zhe na/ mu bzhi'o/ /ji ltar byas pas she na/ sdug bsngal rgyu bzod shes rnams kyis/ /yid 'byung / sdug bsngal dang kun 'byung gi bzod pa dang shes pa rnams kho nas yid 'byung ngo / /</text></item>
<item><p>196b.3</p><section></section><text>gang gis spong 'gyur ba/ kun gyi 'dod chags bral bar 'gyur/ /sdug bsngal la sogs pa la bzod pa dang shes pa dag gis nyon mongs pa spong bar 'gyur ba thams cad kyis kyang 'dod chags dang bral bar 'gyur ro/ /de lta na ni mu bzhi srid/ /de la sdug bsngal dang kun 'byung la bzod pa</text></item>
<item><p>196b.4</p><section></section><text>dang / shes pa rnams kyis nyon mongs pa mi spong na yid 'byung ba kho na yin no/ /'gog pa dang lam la bzod pa dang shes pa rnams kyis nyon mongs pa dag spong na 'dod chags dang bral ba kho na yin no/ /snga ma rnams kyis nyon mongs pa dag spong na gnyis ka yin no/ /phyi ma rnams kyis nyon mongs pa dag</text></item>
<item><p>196b.5</p><section></section><text>mi spong na gnyis ka ma yin no/ /de la 'jig rten gyi lam gyis 'dod chags dang bral ba zhig bden pa rnams la lta na chos shes pa'i bzod pa rnams kyis nyon mongs pa dag mi spong ngo / /shes pa rnams kyis sbyor ba dang / /rnam par grol ba dang khyad par can gyi lam gyis bsdus pa rnams kyang mi spong ngo / /lam dang</text></item>
<item><p>196b.6</p><section></section><text>gang zag bstan pa zhes bya ba mdzod kyi gnas drug pa'o// //bzod pa rnams dang / zhes pa rnams dang / yang dag pa'i lta ba rnams dang / yang dag pa'i shes pa zhes kyang 'byung na/ ci bzod pa dag yin la shes pa ma yin nam/ yang dag pa'i shes pa yin la yang dag pa'i lta ba ma yin nam zhe na/ </text></item>
<item><p>196b.7</p><section></section><text>dri med bzod rnams shes pa min/ /des spang bar bya ba'i phra rgyas the tshom ma spangs pa'i phyir ro/ /de dag yang dag par rtog pa dang / yongs su tshol ba'i bdag nyid can yin pa'i phyir lta ba dag yin no/ /ji ltar bzod pa rnams lta ba yin gyi shes pa rnams ma yin pa de bzhin du/ zad dang mi skye'i blo lta min/ /yang</text></item>
<item><p>197a.1</p><section></section><text>dag par rtog pa med pa dang / yongs su tshol ba'i bsam pa can ma yin pa'i phyir ro/ /de las gzhan 'phags blo gnyis ka /bzod pa dang / zad pa dang mi skye ba shes pa dag las gzhan pa zag pa med pa'i shes rab ni lta ba dang shes pa yang yin no/ /gzhan shes/ 'jig rten gyi shes rab bo/ /</text></item>
<item><p>197a.2</p><section></section><text>drug ni lta ba'ang yin/ lta ba lnga dang / 'jig rten pa'i yang dag pa'i lta ba dang 'jig rten pa'i shes rab rnam pa de drug lta ba yin gyi gzhan ni lta ba ma yin no/ /'di dag dang gzhan dag kyang shes pa ni yin no/ /ji snyed cig gis shes pa thams cad bsdus she na/ shes pa bcu bsdus so/ /mdor bsdu na/ shes</text></item>
<item><p>197a.3</p><section></section><text>pa zag bcas zag pa med/ /de gnyis las kyang / dang po kun rdzob ces bya'o/ /zag pa dang bcas pa gang yin pa de ni kun rdzob shes pa yin no/ /zag med rnam gnyis chos dang ni/ /rjes su shes pa kho na yin/ /shes pa gnyis po de dag ni gsum yin no/ /de la kun rdzob yul ni thams cad do/ /kun rdzob</text></item>
<item><p>197a.4</p><section></section><text>shes pa'i dmigs pa ni chos thams cad do/ /chos shes bya ba'i spyod yul ni/ /'dod sdug bsngal sogs/ chos shes pa'i dmigs pa ni 'dod pa na spyod pa'i sdug bsngal dang / de'i kun 'byung ba dang / 'gog pa dang / lam rnams yin no/ /rjes shes pa'i/ spyod yul gong ma'i sdug bsngal</text></item>
<item><p>197a.5</p><section></section><text>sogs/ /rjes su shes pa'i dmigs pa ni gzugs dang gzugs med pa na spyod pa rnams kyi sdug bsngal la sogs pa'o/ /de dag nyid bden bye brag gis/ /bzhi ste/ sdug bsngal la sogs pa'i shes pa rnams yin te/ de la dmigs pa'i phyir ro/ /rnam bzhi de dag ni/ mi skye ba dang zad pa shes/ /de dag</text></item>
<item><p>197a.6</p><section></section><text>chos dang rjes su shes pa bzhi ste/ zad pa shes pa dang / mi skye ba shes pa zhes bya'o/ /de gnyis dang po skyes pa ni/ /sdug bsngal rgyu rjes shes pa yin/ /sdug bsngal dang / kun 'byung gi rnam pa rnams kyis srid pa'i rtse mo'i phung po la dmigs pa'i phyir ro/ /bzhi las pha rol sems rig pa/ /pha rol</text></item>
<item><p>197a.7</p><section></section><text>gyi sems rig pa ni chos dang rjes su shes pa dang / lam dang / kun rdzob shes pa rnams su blta bar bya'o/ /de'i nges pa ni 'di yin te/ des ni sa dbang gang zag 'das/ /zhig dang ma skyes mi rig go/ /sa 'das pa mi rig pa ni bsam gtan 'og ma'i sa pas bsam gtan gong ma'i sa pa'o/ /dbang po</text></item>
<item><p>197b.1</p><section></section><text>'das pa mi shes pa ni dad pas mos pa dang / dus kyi rnam par grol ba'i lam gyis mthong bas thob pa dang dus dang mi sbyor bar rnam par grol ba'i lam mo/ /gang zag 'das pa mi shes pa ni phyir mi 'ong ba dang dgra bcom pa dang nyan thos dang / rang sangs rgyas dang / sangs rgyas kyi lam 'og mas gong ma'o/ /</text></item>
<item><p>197b.2</p><section></section><text>zhig pa dang ma skyes pa mi shes pa ni 'das pa dang ma 'ongs pa'o/ /gzhan yang / chos rje blo phyogs phan tshun min/ /pha rol gyi sems shes pas chos shes pa'i phyogs dang mthun pas kyang rjes su shes pa'i phyogs dang mthun pa'i sems mi shes so/ /de bzhin du gzhan gyi gzhan yang ngo / /ma thob pa'i</text></item>
<item><p>197b.3</p><section></section><text>lam la pha rol gyi sems shes pa med do/ /de'i dmigs pa ni yod de/ de la pha rol gyi sems shes pas mthong ba'i lam shes par 'dod pas sbyor ba byas pa/ nyan thos mthong ba'i skad cig gnyis/ /rig ste bse ru lta bus gsum/ /sangs rgyas sbyor ba med par kun/ /pha rol gyi sems shes pas</text></item>
<item><p>197b.4</p><section></section><text>skad cig ma gnyis shes pa ste/ sdug bsngal la chos shes pa'i bzod pa dang / chos shes pa'o/ /rjes su shes pa'i phyogs dang mthun pa la dmigs pa ni sbyor ba gzhan gyis bsgrub par bya ba yin pa'i phyir ro/ /rang sangs rgyas kyis ni dang po gnyis dang / brgyad pa kun 'byung ba la rjes su shes pa dang / </text></item>
<item><p>197b.5</p><section></section><text>gsum shes te sbyor ba chung ba'i phyir/ gzhan dag na re dang po dang gnyis pa dang bco lnga pa rnams shes so zhes zer ro/ /sangs rgyas kyis ni sbyor ba med par mthong ba'i lam gyi skad cig ma thams cad mkhyen to/ /yang zad pa shes pa dang mi shes pa dag la khyad par ci yod ce na/ zad pa shes pa bden rnams la/ /</text></item>
<item><p>197b.6</p><section></section><text>yongs shes pa la sogs nges pa'o/ /yongs shes byar med ces la sogs/ /mi skye ba yi blor 'dod do/ /sdug bsngal la sogs pa rnams la yongs su shes/ spangs mngon sum du byas/ bsgoms pa nyid kyi nges pa ni zad pa shes pa'o/ /de bzhin du yongs su shes par bya ba med pa nas bsgom par bya ba med</text></item>
<item><p>197b.7</p><section></section><text>do zhes bya ba'i bar gyis nges pa ni mi skye ba'i shes pa'o/ /de ltar de dag ni shes pa bcu ste/ chos shes pa dang / rjes su shes pa dang / kun rdzob shes pa dang / pha rol gyi sems shes pa dang / kun 'byung shes pa dang / 'gog pa shes pa dang / lam shes pa dang / zad pa shes pa dang / mi skye ba shes</text></item>
<item><p>198a.1</p><section></section><text>pa'o/ /ci'i phyir de dag gsum yod la bcur rnam par gzhag ce na/ rang bzhin dang ni gnyen po dang / /rnam pa rnam pa spyod yul dang / /sbyor dang bya ba byas nyid dang / /rgyu byas pa las bcu yin no/ /rang bzhin las ni kun rdzob shes pa ste/ /don dam pa ni mi shes pa'i phyir ro/ /gnyen</text></item>
<item><p>198a.2</p><section></section><text>po las ni chos dang rjes su shes pa dag ste/ 'dod pa'i khams dang / khams gong ma'i gnyen po yin pa'i phyir ro/ /rnam pa las ni sdug bsngal dang / /kun 'byung ba shes pa dag ste/ rdzas la dmigs pa tha mi dad pa'i phyir ro/ /rnam pa dang dmigs pa las ni 'gog pa dang lam shes pa dag ste/ rnam pa dang</text></item>
<item><p>198a.3</p><section></section><text>dmigs pa tha dad pa'i phyir ro/ /sbyor ba las ni pha rol gyi sems shes pa ste/ sems shes par bya ba'i don du sbyor ba byas pa las grub pa'i phyir sems las byung ba yang shes so/ /bya ba byas pa las ni zad pa shes pa lta/ bya ba byas pa'i rgyud la dngos po nyid du skye ba'i phyir ro/ /rgyu rgyas pa las ni mi skye ba shes</text></item>
<item><p>198a.4</p><section></section><text>pa ste/ zag pa med pa'i shes pa thams cad kyi rgyu can yin pa'i phyir ro/ /thams cad kyi gnyen po thams cad yin pa'i phyir chos shes pa 'dod pa'i khams kyi gnyen po zhes bshad par zad kyi/ bsgom pa'i lam la 'gog pa'i lam/ /lam la chos shes gang yin de/ /khams gsum gyi ni gnyen po yin/ /</text></item>
<item><p>198a.5</p><section></section><text>'gog pa dang lam la chos shes pa'i bsgom pa'i lam gyis bsdus pa dag ni khams gsum char gyi gnyen po yin no/ /'dod pa'i khams kyi rjes ma yin/ /shes pa bcu po de dag las/ /chos shes pa dang rjes su shes/ /rnam pa bcu drug /de dag ni 'og nas bshad par bya'o/ /kun rdzob ni/ de bzhin</text></item>
<item><p>198a.6</p><section></section><text>gzhan du 'ong / rnam pa bcu drug dang ldan pa yang yin la/ gzhan gyi rnam pa can yang yin te/ chos thams cad kyi rang dang spyi'i mtshan nyid la sogs pa 'dzin pa'i phyir ro/ /rang rang gi bden pa'i rnam pas bzhi yin no/ /sdug bsngal gyi bden pa la sogs pa rnams ni rang rang gi bden pa'i rnam pa dag tu 'jug</text></item>
<item><p>198a.7</p><section></section><text>pa re re zhing rnam pa bzhi bzhi yin no/ /pha rol yid shes dri med kyang / /de bzhin rnam pa bzhi dang ldan pa yin te/ lam shes pa yin pa'i phyir ro/ /dri ma dang bcas ni/ shes bya'i rang gi mtshan nyid rnam/ /zag pa dang bcas pa ni shes bya sems dang sems las byung ba rnams kyi rang gi mtshan nyid gang yin pa de</text></item>
<item><p>198b.1</p><section></section><text>ni rnam pa 'dzin pa'o/ /gnyis ka yang / rdzas re re zhig spyod yul lo/ /gang gi tshe sems 'dzin pa de'i tshe sems las byung ba rnams mi 'dzin la/ gang gi tshe tshor ba 'dzin pa de'i tshe 'du shes mi 'dzin zhes bya ba de lta bu la sogs pa'o/ /lhag ma rnam pa bcu bzhi can/ /stong dang bdag med ma gtogs so/ /</text></item>
<item><p>198b.2</p><section></section><text>zad pa dang / mi skye ba'i shes pa dag ste/ de gnyis ni stong pa dang bdag med pa'i rnam pa dag ma gtogs pa rnam pa bcu bzhi yin no/ /don dam pa bdag yin kyang kun rdzob la brten pa'i phyir ro/ /ci zag pa med pa la rang gi mtshan nyid kyi rnam pa yod dam/ 'on te med ce na/ dri med bcu drug gzhan rnam med/ /</text></item>
<item><p>198b.3</p><section></section><text>rnam pa bcu drug ma gtogs pa zag pa med pa'i rnam pa med do/ /gzhan yod ces pa bstan bcos la/ /gzhan nyi 'og pa rnams na re yod ces zer ro/ /bstan bcos las 'di skad du/ mi ldan pa'i sems kyis 'dod pa dang ldan pa'i chos rnams shes pa na 'di ni gnas yod do/ /'di</text></item>
<item><p>198b.4</p><section></section><text>ni gzhi yod do/ /ces bya bar shes par 'gyur bar zhes bya ba sbyor bar byed pas rnam par shes pa zhes bya ba'i bar ro/ /yang ci rnam pa bcu drug po 'di ming du 'am rdzas su yod ce na/ rdzas su rnam pa bcu drug go/ /de la rkyen la rag lus pa'i phyir mi rtag pa'o/ /gnod pa'i bdag nyid yin pa'i phyir sdug</text></item>
<item><p>198b.5</p><section></section><text>bsngal ba'o/ /bdag gir lta ba'i mi mthun pa'i phyogs kyis stong pa'o/ /bdag tu lta ba'i mi mthun pa'i phyogs kyi bdag med pa'o/ /sa bon gyi chos kyi tshul gyi rgyu'o/ /'byung ba'i tshul gyis kun 'byung ba'o/ /'brel ba'i tshul gyis rab tu skye ba'o/ /mngon par 'grub pa'i don gyis rkyen no/ /phung po</text></item>
<item><p>198b.6</p><section></section><text>zhig pa'i phyir 'gog pa'o/ /me gsum zhi ba'i phyir zhi ba'o/ /'tshe ba med pa'i phyir gya nom pa'o/ /skyon thams cad dang bral ba'i phyir nges par 'byung ba'o/ /bgrod par bya ba'i don gyis na lam mo/ /rigs pa dang ldan pa'i phyir rigs pa'o/ /yang dag par bsgrub pa'i don gyis sgrub pa'o/ /shin tu</text></item>
<item><p>198b.7</p><section></section><text>yang dag par 'da' bar byed pa'i phyir nges par 'byin pa'o/ /rnam pa zhes bya ba'i chos 'di ci zhe na/ rnam pa shes rab/ yang ci shes rab kho nas 'dzin par byed dam zhe na/ smras pa/ ma yin no/ /'o na ji lta bu zhe na/ dang bcas pa'i/ dmigs pa dang bcas par 'dzin par byed/ shes rab dang / </text></item>
<item><p>199a.1</p><section></section><text>gzhan yang dmigs pa dang bcas pa'i chos rnams kyis 'dzin par byed do/ /yod pa thams cad gzung bya yin/ /gang ci yod kyang rung thams cad gzung bar bya ba yin no/ /shes pa bcu po rnams kyi dge ba la sogs pa'i dbye ba brjod de/ dang po rnam gsum/ dge ba dang mi dge ba</text></item>
<item><p>199a.2</p><section></section><text>dang / lung ma bstan no/ /gzhan rnams dge /shes pa dgu po ni dge ba kho na yin no/ /dngos po sa rnams thams cad na 'dod pa'i khams nas srid pa'i rtse mo'i bar ro/ /drug na chos shes bya/ /bsam gtan bzhi dang / mi lcogs pa med pa dang / bsam gtan khyad par can na'o/ /dgu na/ rjes shes</text></item>
<item><p>199a.3</p><section></section><text>bya ba/ drug la gzugs med pa gsum bsnan nas so/ /de bzhin drug /sdug bsngal dang / kun 'byung dang / 'gog pa dang / lam dang / zad pa dang / mi skye ba shes pa rnams kyang sa dgu po de dag nyid na'o/ /gzhan yid shes pa bsam gtan bzhi/ /pha rol gyi sems shes pa ni bsam</text></item>
<item><p>199a.4</p><section></section><text>gtan bzhi na'o/ /de ni 'dod dang gzugs rten can/ /'dod pa dang gzugs kyi khams su de mngon sum du byed do/ /chos shes bya ba 'dod rten can/ /khams gsum pa yin rten can gzhan/ /pha rol gyi sems dang / chos shes pa ma gtogs pa khams gsum du mngon sum du byed do/ /sa dang rten bshad zin to/ /</text></item>
<item><p>199a.5</p><section></section><text>dran pa nye bar gzhag pa'i bsdus pa brjod par bya ste/ 'gog blo dran pa nyer gzhag pa/ /gcig ste/ 'gog pa shes pa gcig ni chos dran pa nye bar gzhag pa'o/ /pha rol sems blo ni/ gsum mo/ /pha rol gyi sems shes pa ni gsum ste/ tshor ba dang / sems dang / chos dran pa nye bar gzhag pa yin no/ /lhag ma bzhi yin no/ /'gog</text></item>
<item><p>199a.6</p><section></section><text>pa dang / pha rol gyi sems shes pa dag las gzhan rnams ni dran pa nye bar gzhag pa bzhi char ro/ /shes pa gang gi dmigs pa shes pa du yin zhe na/ chos blo'i spyod yul dgu yin no/ /rjes su shes pa ma gtogs pa'o/ /lam rjes blo yi dgu yin no/ /go rims bzhin du kun rdzob dang / /chos shes pa</text></item>
<item><p>199a.7</p><section></section><text>las gzhan pa'o/ /sdug bsngal rgyu blo'i gnyis yin no/ /kun rdzob dang / gzhan gyi sems shes pa dag go/ /bzhi yi bcu yin/ kun rdzob dang / gzhan gyi sems shes pa dang / zad pa dang / mi skye ba shes pa rnams kyi dmigs pa bcu ka'o/ /gcig gi min/ 'gog pa shes pa'i dmigs pa</text></item>
<item><p>199b.1</p><section></section><text>ni shes pa ma yin pa nyid do/ /chos bcu dag ni sbyar bar bya/ /bcu gang zhe na/ khams gsum pa dang dri med chos/ /'dus ma byas rnams gnyis gnyis so/ /chos 'dus ma byas rnams la 'dod pa dang / gzugs dang / gzugs med pa na spyod pa dang / zag pa med pa rnams mtshungs par ldan</text></item>
<item><p>199b.2</p><section></section><text>pa dang / ldan pa ma yin pa'i bye brag gis rnam pa brgyad du bya'o/ /'dus ma byas rnams la dge ba dang / lung du ma bstan pa'i bye brag gis rnam pa gnyis su bya'o/ /chos bcu po 'di dag ji ltar sbyar bar bya zhe na/ shes pa gang gi dmigs pa du zhig yin zhes sbyar bar bya zhe na/ de la kun rdzob shes pa'i</text></item>
<item><p>199b.3</p><section></section><text>dmigs pa ni chos bcu po thams cad yin no/ /chos shes pa'i ni lnga ste/ 'dod pa na spyod pa dang / zag pa med pa bzhi dang / 'dus ma byas dge ba yin no/ /rjes su shes pa ni bdun te/ gzugs dang / gzugs med pa na spyod pa dang / zag pa med pa drug dang / 'dus ma byas dge ba yin</text></item>
<item><p>199b.4</p><section></section><text>no/ /sdug bsngal dang / kun 'byung shes pa dag gi ni drug ste/ 'dod pa dang gzugs dang gzugs med pa na spyod pa rnams so/ /'gog pa shes pa ni gcig ste/ 'dus ma byas dge ba kho na'o/ /lam shes pa ni gnyis te/ zag pa med pa dag go/ /gzhan gyi sems shes pa ni gsum ste/ 'dod pa</text></item>
<item><p>199b.5</p><section></section><text>na spyod pa dang / gzugs na spyod pa dang / zag pa med par mtshungs par ldan pa rnams so/ /zad pa dang mi skye ba shes pa dag gi dmigs pa ni chos dgu ste/ 'dus ma byas lung du ma bstan pa ma gtogs so/ /shes pa gcig gis thams cad shes par 'gyur ba yod dam zhe na/ med do/ /'on kyang / </text></item>
<item><p>199b.6</p><section></section><text>kun rdzob gcig pus rang tshogs las/ /gzhan ni bdag med nyid rig 'gyur/ /kun rdzob shes pas ni rang gi tshogs las gzhan pa'i chos thams cad ni bdag med pa'o zhes bdag med pa nyid du shes par 'gyur ro/ /de ni rdzogs so/ /gang zhig shes pa du dang ldan pa zhes bya ba 'di brjod par bya ste/ re</text></item>
<item><p>199b.7</p><section></section><text>zhig so so'i skye bo ni kun rdzob shes pa gcig pu dang ldan no/ /'dod chags dang bral ba zhig yin na ni pha rol gyi sems shes pa dang yang ngo / /'phags pa ni/ zag med skad cig dang po la/ /chags bcas shes pa gcig dang ldan/ /'dod pa las 'dod chags dang ma bral ba zhig yin na sdug bsngal la chos</text></item>
<item><p>200a.1</p><section></section><text>shes pa'i bzod pa la kun rdzob shes pa gcig kho na dang ldan no/ /gnyis pa la gsum/ sdug bsngal la chos shes pa la ni kun rdzob shes pa dang / chos shes pa dang / sdug bsngal shes pa ste gsum dang ngo / /yan chad ni/ bzhi la re re 'phel dang ldan/ /sdug bsngal la</text></item>
<item><p>200a.2</p><section></section><text>rjes su shes pa la ni rjes su shes pa 'phel la/ kun 'byung ba dang / 'gog pa dang / lam la chos shes pa rnams la ni de dag kho na 'phel lo/ /'dod chags dang bral ba zhig yin na ni thams cad du gzhan gyi sems shes pa lhag par ldan par rig par bya'o/ /yang gnas skabs gang du shes pa du zhig</text></item>
<item><p>200a.3</p><section></section><text>'thob ce na/ mthong ba'i lam la bzod pa dang / /shes pa ji ltar skyes pa rnams/ /ma 'ongs pa 'thob/ mthong ba'i lam la bzod pa'am shes pa gang dang gang skyes pa dang 'dra ba ma 'ongs pa de'i rnam pa bzhi kho na 'thob par 'gyur ro/ /de nyid la/ rjes gsum la ni kun rdzob kyang / /mthong ba'i lam de nyid</text></item>
<item><p>200a.4</p><section></section><text>la sdug bsngal dang / kun 'byung ba dang / 'gog pa la rjes su shes pa gsum la kun rdzob shes pa yang 'thob bo/ /chos shes pa la ni ma yin te/ bden pa zad par mngon par ma gtogs pa'i phyir ro/ /de'i phyir mngon rtogs mtha' zhes bya/ /de nyid kyi phyir kun rdzob shes pa de ni mngon par rtogs pa'i</text></item>
<item><p>200a.5</p><section></section><text>mtha' las 'byung ba'o/ /de res 'ga' mngon sum du byed dam zhe na/ nam yang mi byed/ de mtha' gcig tu/ de ni mi skye'i chos can yin/ /sa du pa'i kun rdzob shes pa de 'thob ce na/ mthong ba'i lam gyis ni/ rang dang 'og sa/ mthong ba'i lam sa gang yin pa'i sa de ba dang / 'og ma'i kun rdzob shes</text></item>
<item><p>200a.6</p><section></section><text>pa 'thob ste/ gal te mi lcogs pa med pa'i sa pa zhig yin na ni de nyid kyi sa pa dang / 'dod pa na spyod pa 'thob bo/ /gzhan la yang de bzhin no/ /de yang dran pa nye bar gzhag pa du dag gcig yin zhe na/ 'gog pa'i mtha'/ 'gog pa mngon par rtogs pa las chos dran pa nye bar gzhag pa'o/ /lhag ma dran pa</text></item>
<item><p>200a.7</p><section></section><text>nye bar gzhag pa bzhi char ro/ /de yang 'di mngon par rtogs pa'i mtha' las byung ba ni/ rang bden rnam can 'bad las byung / /bden pa gang zhig mngon par rtogs pas thob pa de ni bden pa'i rnam pa can kho na'o/ /mthong lam gyis thob par bya ba yin pa'i phyir sbyor ba las byung ba yin no zhes bya ba'i tha</text></item>
<item><p>200b.1</p><section></section><text>tshig go/ /chags bcas bcu drug pa la drug /'dod chags dang ma bral ba la ni lam la rjes su shes pa'i skad cig ma la shes pa gnyis pa da ltar byung ba yin te/ lam shes pa dang / lam la rjes su shes pa'o/ /ma 'ongs pa drug 'thob ste/ chos shes pa dang / rjes su shes pa dang / sdug bsngal</text></item>
<item><p>200b.2</p><section></section><text>dang / kun 'byung dang / 'gog pa dang / lam shes pa rnams so/ /'dod la chags dang bral ba bdun/ /bdun pa ni pha rol gyi sems shes pa'o/ /de yi gong ma chags bcas kyis/ /bsgom pa'i lam la bdun thob bo/ /skad cig ma bcu drug gi gong ma ji srid du 'dod pa las 'dod chags dang bral</text></item>
<item><p>200b.3</p><section></section><text>ba ma yin pa de srid du sbyor ba dang bar chad med pa dang rnam par grol ba dang / khyad par gyi lam thams cad la shes pa bdun 'thob ste/ drug po dang / kun rdzob kyi shes pa bdun pa yin no/ /sa bdun las rgyal mngon shes dang / mi g.yo 'thob dang spel bsgom pa'i/ /bar chad med pa'i lam dag dang / /gong</text></item>
<item><p>200b.4</p><section></section><text>ma'i grol ba'i lam brgyad la'ang / /sa bdun ni bsam gtan bzhi dang / gzugs med pa gsum mo/ /de dag las 'dod chags dang bral ba dang / mngon par shes pa lnga dang / mi g.yo ba rtogs par byed pa dang / bsam gtan spel mar bsgom pa slob pa bar chad med pa'i lam ji snyed pa de thams</text></item>
<item><p>200b.5</p><section></section><text>cad la shes pa bdun 'thob ste/ de dag nyid do/ /mi g.yo ba rtogs par byed pa la ni kun rdzob shes pa ni mi 'thob ste/ der ni zad pa shes pa bdun pa yin no/ /srid pa'i rtse mo'i 'dod chags dang bral ba'i rnam par grol ba'i lam brgyad la yang shes pa bdun po kho na 'thob ste/ gzhan gyi sems shes pa</text></item>
<item><p>200b.6</p><section></section><text>ni bdun pa yin la kun rdzob shes pa ni ma yin te/ srid pa'i rtse mo'i gnyen po ma yin pa'i phyir ro/ /slob pa sbyong ba'i grol ba la/ /shes pa drug dang bdun 'thob bam/ /slob pa sbyong ba'i rnam par grol ba'i lam la 'dod chags dang bcas pa ni drug 'thob bo/ /'dod chags dang bral ba la pha rol gyi</text></item>
<item><p>200b.7</p><section></section><text>sems shes pa ni bdun pa yin no/ /bar chad med pa'i lam la drug /slob pa sbyong ba'i bar chad med pa'i lam la drug 'thob bo/ /de bzhin srid rtse'i lam rgya la la'ang / /srid pa'i rtse mo las 'dod chags dang bral ba'i bar chad med pa'i lam la yang de bzhin drug 'thob bo/ /zad pa shes pa la dgu'o/ / </text></item>
<item><p>201a.1</p><section></section><text>mi skye ba shes pa las gzhan pa rnams so/ /mi g.yo bas ni bcu 'thob bo/ /mi g.yo ba'i chos can gang yin pa des ni bcu char 'thob bo/ /der 'pho grol ba'i tha ma la'ang / /gang zhig mi g.yo ba nyid du 'pho ba de'i rnam par grol ba'i las tha ma la yang bcu 'thob bo/ /bshad</text></item>
<item><p>201a.2</p><section></section><text>pa'i lhag ma la brgyad 'thob/ /lhag ma yang gang zhig ce na/ 'dod pa'i 'dod chags dang bral ba'i rnam par grol ba'i lam dgu pa dang / sa bdun pa las 'dod chags dang bral ba dang / mngon par shes pa dang spel mar bsgom pa dag gi rnam par grol ba'i lam rnams dang / mi g.yo ba rtogs</text></item>
<item><p>201a.3</p><section></section><text>par byed pa'i rnam par grol ba'i lam brgyad dang / 'dod chags dang bral ba'i sbyor ba dang / khyad par can gyi lam thams cad de/ de dag thams cad la ni zad pa dang mi skye ba shes pa ma gtogs pa shes pa brgyad ma 'ongs pa 'thob bo/ /yang lam gang las du ba'i shes pa 'thob ce na/ re zhig kun rdzob</text></item>
<item><p>201a.4</p><section></section><text>shes pa ni lam sa gang ba yin pa dang / dang po nyid du sa gang thob pas de pa'i ma 'ongs pa 'thob bo/ /zag pa med pa ni lam sa gang yin pa 'ba' zhig tu yang ma zad de/ 'o na ji lta bu zhe na/ gang las chags bral bya phyir gang / /thob pa der yang 'og ma'ang 'thob/ /sa gang las 'dod chags dang bral bar bya</text></item>
<item><p>201a.5</p><section></section><text>ba la yang sbyor ba'i lam la sogs pa rnam pa gnyis yin la/ 'dod chags dang bral bas sa gang zhig 'thob pa de'i sa pa dang sa 'og ma'i zag pa med pa'i shes pa rnams thob par 'gyur ro/ /zad pa shes la zag bcas kyang / /zad pa shes pa la ni zag pa dang bcas pa'i yon tan mi sdug pa dang / </text></item>
<item><p>201a.6</p><section></section><text>dbugs 'byung ba dang / rngub pa dran pa dang / dran pa nye bar gzhag pa dang / tshad med pa dang / rnam par thar ba la sogs pa gang ji snyed pa de thams cad 'thob bam zhe na/ gang sngon med pa de snyed kyi/ /sa kun sngon snyed mi 'thob bo/ /gang rnam par nyams pa las gang rnyed pa de</text></item>
<item><p>201a.7</p><section></section><text>yang mi 'thob ste/ 'thob pa btang ba'i phyir ro/ /ci thob pa rnyed pa kho na yin nam zhe na/ smras pa/ ma yin no/ /thob pa ni rnam pa bzhi ste/ de la/ rnyed dang bsten zhes bya ba ni/ /dge ba 'dus byas thob pa'o/ /gnyen po dang ni thag bsring ba'i/ /thob pa zag dang bcas pa yin/ rnyed pa dang</text></item>
<item><p>201b.1</p><section></section><text>bsten pas thob pa dag ni dge ba dang 'dus byas rnams kyi yin te/ ma 'ongs pa rnams kyi gcig go/ /da ltar byung ba rnams kyi gnyis ka'o/ /gnyen po dang thag bsring ba'i thob pa dag ni zag pa dang bcas pa'i chos rnams kyi yin no/ /gang zag thams cad kyi zad pa shes pa'i yon tan thob pa'i</text></item>
<item><p>201b.2</p><section></section><text>phyir bshad kyi/ sangs rgyas chos ni ma 'dres pa/ /stobs la sogs pa bco brgyad do/ /stobs bcu dang / mi 'jigs pa bzhi dang / dran pa nye bar gzhag pa gsum dang / thugs rje chen po ste/ 'di rnams bcom ldan 'das kyi zad pa mkhyen pa kho nas brnyes par 'gyur ro/ /de la gnas dang gnas</text></item>
<item><p>201b.3</p><section></section><text>min shes pa bcu/ /las 'bras la brgyad/ las dang rnam par smin pa mkhyen pa'i stobs ni shes pa brgyad de/ 'gog pa dang / lam shes pa dag ma gtogs so/ /bsam gtan sogs/ dbang po mos dang khams dang la ni/ dgu'o/ /bsam gtan dang / rnam par thar pa dang / ting nge 'dzin</text></item>
<item><p>201b.4</p><section></section><text>dang / snyoms par 'jug pa mkhyen pa'i stobs ni shes pa dgu ste/ 'gog pa shes pa ma gtogs pa'o/ /dbang po mchog dang mchog ma yin pa mkhyen pa'i stobs dang / mos pa sna tshogs mkhyen pa'i stobs dang / khams sna tshogs mkhyen pa'i stobs kyang de bzhin du rig par bya'o/ /lam dag la</text></item>
<item><p>201b.5</p><section></section><text>bcu'am/ 'am gyi sgra las dgu zhes pa yang ngo / /gal te lam de 'bras bu dang bcas par gzung na ni shes pa bcu'o/ /gal te ma yin na ni dgu ste/ de dag kho na'o/ /gnyis ni kun rdzob shes pa yin/ /sngon gyi gnas rjes su dran pa mkhyen pa'i stobs dang / 'chi 'pho dang skye ba mkhyen pa'i stobs dag ni kun</text></item>
<item><p>201b.6</p><section></section><text>rdzob shes pa'o/ /zad pa drug gam bcu yin no/ /zag pa zad pa'am mkhyen pa'i stobs ni shes pa drug ste/ chos shes pa dang / rjes su shes pa dang / 'gog pa shes pa dang / zad pa shes pa dang / mi skye ba shes pa dang / kun rdzob shes pa rnams te/ gal te zag pa zad pa 'gog pa shes pa</text></item>
<item><p>201b.7</p><section></section><text>kho na zhig yin nam/ 'on te zad pa shes pa zag pa zad pa'i shes pa'i rgyud la yod pa yin na ni des na shes pa bcu yin no/ /rang bzhin bshad nas sa brjod pa/ /sngon gnas 'chi 'pho skye ba'i stobs/ /bsam gtan dag na/ sngon gyi gnas dang / 'chi 'pho ba dang / skye ba mkhyen pa'i stobs ni bsam</text></item>
<item><p>202a.1</p><section></section><text>gtan bzhi'i sa pa'o/ /lhag ma ni/ sa rnams kun na/ de dag kyang 'dod pa'i khams dang / mi lcogs pa med pa dang / bsam gtan khyad par can dang / bsam gtan dang / gzugs med pa dag ste bcu gcig go/ /shes pa rnam pa bcu po de nyid gzhan gyi stobs zhes mi</text></item>
<item><p>202a.2</p><section></section><text>bya'o/ sangs rgyas kho na'i stobs zhes bya ste/ ci'i phyir/ 'di stobs gang phyir thogs mi mnga'/ /gang gi phyir 'di'i mkhyen pa shes bya thams cad la thogs pa mi mnga' bar 'jug pa'i phyir ro/ /re zhig de ltar na mkhyen pa thogs pa mi mnga' ba'i phyir sangs rgyas rnams kyi yid kyi stobs ni shes bya bzhin du mtha'</text></item>
<item><p>202a.3</p><section></section><text>yas pa yin no/ /sku la sred med bu yi stobs/ /gzhan dag tshigs na/ gzhan dag na re tshigs dang tshigs na sred med kyi bu'i stobs mnga'o zhes zer ro/ /sred med kyi bu'i stobs kyi tshad ji tsam zhe na/ glang chen sogs/ /bdun cus lhag pa'i stobs yin no/ /glang po che phal pa dang / stobs kyi glang po che dang / </text></item>
<item><p>202a.4</p><section></section><text>tshan po che dang / rab gnon dang / yan lag mchog dang / stobs mchog dang / sred med kyi bu rnams gong mas gong du bcu 'gyur du bskyed de brjod par bya'o/ /de ni reg bya'i skye mched do/ /lus kyi stobs de ni thams cad kyang reg bya'i skye mched kyi rang bzhin 'byung ba chen po'i khyad par kho nar rig par</text></item>
<item><p>202a.5</p><section></section><text>bya'o/ /stobs rnams bshad zin to/ /mi 'jigs pa ni rnam pa bzhi/ /mdo las ji skad du 'byung ba bzhin no/ /de dag kyang / ji ltar stobs ni dang po dang / /bcu pa gnyis pa bdun pa bzhin/ /stobs dang po ji lta bar/ kye ma nga mngon par rdzogs par sangs rgyas par gyur pa la zhes bya ba'i mi 'jigs</text></item>
<item><p>202a.6</p><section></section><text>pa 'di yang de dang 'dra'o/ /zag pa zad pa mkhyen pa'i stobs ji lta bar kye ma nga zag pa zad par gyur ba la zhes bya ba'i mi 'jigs pa 'di yang de dang 'dra'o/ /las bdag gir bya ba mkhyen pa'i stobs ji lta bar ngas gang dag bar du gcod par 'gyur ba'i chos gsungs pa la zhes mi 'jigs pa yang de dang 'dra'o/ /kun</text></item>
<item><p>202a.7</p><section></section><text>du 'gro ba'i lam mkhyen pa'i stobs ji lta bar ngas gang nyan thos rnams kyi nges par 'byung ba'i lam du gsungs pa la zhes bya ba'i mi 'jigs pa 'di yang de dang 'dra'o/ /dran pa nye bar gzhag pa ni 'khor gyi bye brag las gsum yin te/ mdo ji lta bar de yang / dran dang shes bzhin bdag nyid gsum/ dran pa nye</text></item>
<item><p>202b.1</p><section></section><text>bar gzhag pa gsum po 'di dag ni dran pa dang shes bzhin gyi bdag nyid yin no/ /thugs rje chen po kun rdzob blo/ /thugs rje chen po ni kun rdzob shes pa'i bdag nyid do/ /ci'i phyir thugs rje chen po zhes bya zhe na/ tshogs dang rnam pa spyod yul dang / /mnyam pa'i phyir dang ches che'i phyir/ /tshogs ni bsod</text></item>
<item><p>202b.2</p><section></section><text>nams dang ye shes kyi tshogs chen pos yang dag par grub pa'i phyir ro/ /rnam pa ni sdug bsngal gsum la rtog pa'i phyir ro/ /dmigs pa ni khams gsum la dmigs pa'i phyir ro/ /mnyam pa nyid ni sems can thams cad la 'dra bar 'jug pa'i phyir ro/ /chas che ba nyid ni de las che ba med pa'i phyir ro/ /snying rje</text></item>
<item><p>202b.3</p><section></section><text>dang / thugs rje chen po gnyis la tha dad du bya ba ci yod ce na/ tha dad bya ba rnam pa brgyad/ /ngo bo nyid las ni zhe sdang med pa dang / gti mug med pa'i ngo bo'i phyir ro/ /rnam pa las ni sdug bsngal gcig dang / gsum gyi rnam pa can gyis so/ /dmigs pa las ni khams gcig dang / /gsum gyi sems</text></item>
<item><p>202b.4</p><section></section><text>can la dmigs pas so/ /sa las ni bsam gtan bzhi dang / bsam gtan bzhi pa'i sa pas so/ /rgyud las ni nyan thos la sogs pa dang / sangs rgyas kyi rgyud la skyes pas so/ /thob pa las ni 'dod pa'i khams dang / srid pa'i rtse mo'i 'dod chags dang bral bas thob pa'i phyir ro/ /yongs su mi</text></item>
<item><p>202b.5</p><section></section><text>skyob pa dang yongs su skyob pa dang / mi 'dra ba dang / 'dra bar thugs rje chen po mdzad pa'i phyir ro/ /ci sangs rgyas thams cad kyis mnyam pa yin zhe na/ sangs rgyas thams cad tshogs dang ni/ /chos sku 'gro ba'i don spyod pas/ /mnyam pa nyid de sku tshe dang / /rigs dang sku bong tshod kyis min/ /sangs</text></item>
<item><p>202b.6</p><section></section><text>rgyas thams cad ni rgyu gsum po sngon gyi bsod nams dang ye shes kyi tshogs kyis yang dag par 'grub pa dang / chos kyi sku yongs su 'grub pa dang / 'jig rten gyi don spyod pas mnyam pa nyid yin no/ /sku tshe dang / rigs dang / gdung dang / sku bong tshod du mdzad pa la ni bye brag yod do/ /re zhig de dag</text></item>
<item><p>202b.7</p><section></section><text>ni sangs rgyas kyi chos ma 'dres pa bco brgyad ces bya'o/ /chos gzhan slob dang thun mong yin/ /kha cig so so'i skye bo dang / /de dag kyang gang zhe na/ nyon mongs med dang smon nas shes/ /so so yang dag rig mngon sogs/ /de la/ nyon mongs med pa kun rdzob shes/ /de yi rang bzhin 'di yin te/ /bsam</text></item>
<item><p>203a.1</p><section></section><text>gtan mtha' na/ bsam gtan bzhi pa'i sa pa yin te/ lam sla ba rnams kyi mchog yin pa'i phyir ro/ /mi g.yo'i chos/ dgra bcom pa gzhan gyi ni ma yin no/ /mis bskyed/ gling gsum du bskyed do/ /nyon mongs 'dod gtogs pa/ ma skyes gzhir bcas spyod</text></item>
<item><p>203a.2</p><section></section><text>yul can/ /de'i dmigs pa ni nyon mongs pa 'dod pa na spyod pa ma 'ongs pa gzhi dang bcas pa rnams yin te/ pha rol po dag nyon mongs pa skye bar ma gyur cig ces zhugs pa'i phyir ro/ /nyon mongs pa med pa ji skad du bshad pa/ smon nas shes pa'ang de bzhin no/ /de yang kun rdzob shes pa dang / /bsam</text></item>
<item><p>203a.3</p><section></section><text>gtan gyi mtha' na yod pa dang / mi g.yo ba'i chos can yin pa dang / mi'i rten can yin no/ /de'i dmigs pa thams cad do/ /smon nas shes pa'i dmigs pa ni chos thams cad dang ldan no/ /de bzhin chos don nges tshig dang / /spobs pa so so yang dag rig /de bzhin zhes bya ba ni nyon mongs pa</text></item>
<item><p>203a.4</p><section></section><text>med pa mi g.yo ba'i chos can dang / mi'i rten can bzhin no/ /'di dag ni dmigs pa dang / sa dang / rang gi ngo bo'i bye brag ni tha dad par brjod do/ /gsum ni go rims bzhin ming dang / don dang ngag la thogs med shes/ /ming dang tshig dang yi ge'i tshogs rnams dang / don dang / ngag la thogs</text></item>
<item><p>203a.5</p><section></section><text>pa med par shes pa ni chos dang / don dang / nges pa'i tshig so so yang dag par rig pa rnams so/ /bzhi pa rig pa thags thogs med/ /mngon spyod lam la dbang nyid la/ /thags thogs med par mngon par brjod pa nyid dang / ting nge 'dzin la dbang bar bsal bar bya ba la thogs pa med par shes</text></item>
<item><p>203a.6</p><section></section><text>pa yin no/ /de yi dmigs pa ngag dang lam/ /de'i dmigs pa ni ngag kyang yin la lam yang yin no/ /shes pa dgu'o/ /de'i rang bzhin ni 'gog pa shes pa ma gtogs pa dgu'o/ /sa thams cad 'dod pa nas srid pa'i rtse mo'i bar sa thams cad pa yin no/ /yang dag don rig bcu'am drug /gal</text></item>
<item><p>203a.7</p><section></section><text>te chos thams cad yin na ni shes pa bcu'o/ /'on te mya ngan las 'das pa yin na drug ste/ chos dang rjes su shes pa dang / 'gog pa dang / zad pa dang / mi skye ba dang / kun rdzob shes pa rnams so/ /de ni kun na/ don so so yang dag par rig pa ni thams cad pa'o/ /gzhan kun rdzob/ chos</text></item>
<item><p>203b.1</p><section></section><text>dang nges pa'i tshig so so yang dag par rig pa dag ni kun rdzob shes pa'i rang bzhin no/ /chos rig 'dod dang bsam gtan na/ /'dod pa dang bsam gtan bzhi na'o/ /ngag ni 'dod dang dang po na/ /nges pa'i tshig so so yang dag par rig pa ni 'dod pa'i khams dang / bsam gtan dang po'i sa</text></item>
<item><p>203b.2</p><section></section><text>pa'o/ /ma tshang bar ni de thob med/ /gang la gcig yod pa de la so so yang dag par rig pa bzhi char gdon mi za bar yod do/ /nyon mongs pa med pa la sogs pa'i yon tan bstan pa gang yin pa/ drug po de dag bar mtha' bas/ /bsam gtan bzhi pa'i stobs kyis 'di dag 'thob bo/ /</text></item>
<item><p>203b.3</p><section></section><text>de ni rnam drug nyon mongs pa med pa dang / smon nas shes pa dang / so so yang dag par rig pa gsum dang / rab kyi mtha' de nyid dang / drug gi bdag nyid do/ /rab kyi mtha' zhes bya ba ni ci zhe na/ bsam gtan mtha'/ bsam gtan bzhi pa'o/ /de ni sa kun gyis mthun byas/ /'phel ba'i</text></item>
<item><p>203b.4</p><section></section><text>rab tu phyin pa yin/ /'dod pa na spyod pa'i sems las bsam gtan dang po la snyoms par zhugs pa nas/ rim gyis bsam gtan bzhi pa'i bar dang / de bzhin du gong ma la yang ste/ de ltar na sa thams cad kyis mthun par byas pa yin no/ /de ltar bsgom pa chung ngu las 'bring dang / 'bring las</text></item>
<item><p>203b.5</p><section></section><text>chen po la snyoms par 'jug ste/ 'phel ba'i rab yin no/ /yon tan drug po de yang / sangs rgyas las gzhan sbyor las skyes/ /'dod chags dang bral bas thob pa ni ma yin no/ /re zhig de dag nyan thos dang thun mong ba'o/ /mngon par shes pa la sogs pa so so'i skye bo dang yang ngo / /mngon par</text></item>
<item><p>203b.6</p><section></section><text>shes pa gang zhe na/ rdzu 'phrul rna ba yid dang ni/ /sngon tshe 'chi 'pho skye ba dang / /zad shes mngon du bya ba yi/ /mngon shes rnam drug de dag las lnga ni so so'i skye bo dang thun mong ba'o/ /de dag thams cad ni/ rnam grol blo/ /rnam par grol ba'i lam gyi shes rab kyi rang bzhin yin no/ /bzhi ni</text></item>
<item><p>203b.7</p><section></section><text>kun rdzob shes pa ste/ /sems kyi rnam grangs dang / zag pa zad pa'i mngon par shes pa ma gtogs pa'o/ /sems la shes pa lnga yin no/ /sems kyi rnam grangs mngon par shes pa ni lnga ste/ chos shes pa dang / rjes su shes pa dang / lam dang / kun rdzob dang / pha rol gyi sems shes</text></item>
<item><p>204a.1</p><section></section><text>pa rnams so/ /zad pa'i mngon shes stobs bzhin no/ /'di ni zag pa zad pa'i mkhyen pa'i stobs ji lta ba bzhin no/ /lnga ni bsam gtan bzhi dag na/ /mngon par shes pa lnga ni bsam gtan bzhi'i sa pa'o/ /lnga po de dag ni/ rang dang 'og sa'i yul can yin/ /gong ma'i ni</text></item>
<item><p>204a.2</p><section></section><text>ma yin no/ /'di dag ji ltar 'thob ce na/ ma 'dris pa rnams ni sbyor bas/ thob bya 'dris pa chags bral bas/ /mngon par shes pa ni tshe rabs gzhan na goms pa rnams ni 'dod chags dang bral bas 'thob bo/ /gsum pa dran pa nyer gzhag gsum/ /tshor ba dang / sems dang chos dran pa</text></item>
<item><p>204a.3</p><section></section><text>nye bar gzhag pa gsum mo/ /dang po rdzu 'phrul rna ba mig /rdzu 'phrul dang / lha'i rna ba dang / /mig gi mngon par shes pa ni lus dran pa nye bar gzhag pa'i'o/ /lhag ma dag ni dmigs kyis ma phye ba'i phyir dran pa nye bar gzhag pa bzhi char gyi rang bzhin yin no zhes bya bar grub po/ /mig dang rna ba'i</text></item>
<item><p>204a.4</p><section></section><text>mngon shes ni/ /lung du ma bstan lhag rnams dge/ /mig dang rna ba'i mngon par shes pa dag ni de dag dang mtshungs par ldan pa'i shes rab dag yin no/ /de dag ni gtso bo 'am phal che ba bstan pa yin no/ /mngon par shes pa 'di rnams las/ /gsum ni rig pa/ sngon gyi gnas dang / 'chi 'pho ba dang / </text></item>
<item><p>204a.5</p><section></section><text>skye ba shes pa dang / zag pa zad pa'i mngon par shes pa rnams ni mi slob pa'i rig pa gsum mo/ /ci'i phyir de dag kho na yin gyi gzhan ma yin zhe na/ sngon mtha' sogs/ ma rig pa ni bzlog phyir ro/ /'di dag ni sngon dang / phyi ma'i mtha' dang / bar la kun du rmongs pa zlog par byed do/ /de dag</text></item>
<item><p>204a.6</p><section></section><text>las kyang don dam par/ mi slob pa tha ma/ zag pa zad pa'i mngon par shes pa nyid ni mi slob pa ste/ gnyis ni de'i/ rgyud la skyes phyir de'i zhes bya/ /mi slob pa'i rgyud las skyes pa'i phyir mi slob pa zhes brjod do/ /mngon par shes pa de dag slob pa yin par mi 'dod dam zhe na/ slob la 'dod de mi</text></item>
<item><p>204a.7</p><section></section><text>rig dang / /bcas rgyud phyir na rig ma bshad/ /rgyud la ma rig pa dang bcas pa la rig pa gzhag tu mi rung ste/ yang de zil gyis gnon pa'i phyir ro/ /mngon par shes pa de dag las/ /dang po gsum pa drug pa ni/ /cho 'phrul rnams yin/ rdzu 'phrul dang / kun brjod pa dang / rjes su bstan</text></item>
<item><p>204b.1</p><section></section><text>pa'i cho 'phrul rnams yin no/ /'di dag gi nang na/ bstan pa mchog /rjes su bstan pa'i cho 'phrul ni mchog ste/ mi 'phrul phyir dang phan pa dang / /yid 'ong 'bras la sbyor byed phyir/ /rdzu 'phrul ci zhe na/ rdzu 'phrul ting 'dzin/ des ci zhig yang dag par 'byor bar 'gyur zhe na/ de las</text></item>
<item><p>204b.2</p><section></section><text>ni/ sprul dang 'gro ba/ de la 'gro ba ni gsum ste/ ston pa la/ yid mgyogs 'gro ba/ yul thag ring por yang thugs bskyed pa'i dus su byon pa'i phyir ro/ /gzhan dag la/ phyin byed mos pa las byung yang / /nyan thos dang / rang sangs rgyas rnams ni lus phyin byed kyi 'gro ba yang yod</text></item>
<item><p>204b.3</p><section></section><text>de/ bya ba bzhin du rim gyis lus phyin par byed pa'i phyir ro/ /mos pa las byung ba yang yod de/ thag ring po la nye bar mos nas myur du 'gro ba'i phyir ro/ /'gro ba 'di dag ni sangs rgyas la ma bshad kyang 'grub bo/ /sprul pa ni rnam pa gnyis te/ de la/ 'dod par gtogs pa'i sprul pa ni/ /phyi</text></item>
<item><p>204b.4</p><section></section><text>yi skye mched bzhi rnam gnyis/ /bdag dang gzhan gyi lus dang 'brel ba'i gzugs dang dri dang ro dang reg bya'i skye mched kyi rang bzhin no/ /gzugs gtogs gnyis/ de na dri dang ro med pa'i phyir ro/ /de yang rnam pa gnyis te/ 'dod pa'i khams ji lta bar 'di ni sprul pa rnam pa bzhi yin no/ /gzugs kyi</text></item>
<item><p>204b.5</p><section></section><text>khams na yang de dang 'dra bas mdor bsdu na sprul pa ni rnam pa brgyad yin no/ /de yang sprul pa ni sprul sems dag gis/ de dag kyang ni bcu bzhi'o/ /bsam gtan 'bras gnyis lnga yi bar/ /rim bzhin/ bsam gtan dang po'i 'bras bu ni gnyis te/ 'dod pa'i khams dang / bsam gtan dang</text></item>
<item><p>204b.6</p><section></section><text>po'i sa pa dag ste/ de bzhin du bsam gtan bzhi pa'i bar dag kyang bzhi dang lngar sbyar bar bya'o/ /bsam gtan gyi 'bras bu sprul pa'i sems ni rang gi sa dang sa 'og ma pa yin par rig par bya'o/ /gong ma las skyes min/ sa gong ma'i sprul pa'i sems ni bsam gtan 'og ma'i 'bras bur med/ </text></item>
<item><p>204b.7</p><section></section><text>de rnyed bsam gtan bzhin/ yang ci sprul pa'i sems kho na las ldang bar 'gyur ram zhe na/ de lta bu ni med de/ de ni/ ngag dang rang sa las/ skye bar 'gyur te/ sprul pa'i sems ni bsam gtan dag pa pa'i mjug thogs su skye ba'am/ sprul pa'i sems kyi mjug thogs su skye'o/ /de las gnyis/</text></item>
<item><p>205a.1</p><section></section><text>bsam gtan dag pa pa dang sprul pa'i sems dag skye'o/ /sprul pa'i sems thams cad kyang / rang gi sa pas sprul bar byed/ /sa gzhan pa yis ni ma yin no/ /smrar 'jug pa ni 'og mas kyang / /kyang gi sgras ni rang gi sa pas yang ngo / /'dod pa'i khams dang / bsam gtan</text></item>
<item><p>205a.2</p><section></section><text>dang po'i sa pa'i sprul pa ni rang gi sa pa'i sems kho nas smrar 'jug go/ /sa gong ma pa ni bsam gtan dang po'i sa pas so/ /sprul pa mang po rnams smra ba ni/ ston min sprul pa po dang bcas/ /sangs rgyas las gzhan pa ni sprul pa po dang bcas te smra'o/ /gang gi tshe smra ba'i sems pa de'i tshe sprul pa'i</text></item>
<item><p>205a.3</p><section></section><text>sems med pas sprul pa rnams kyang med de/ ji ltar de smra 'jug ce na/ /byin gyis brlabs nas gzhan 'jug phyir/ /gnas par 'dod pas sprul pa byin gyis brlabs nas yid gzhan rnam par rig byed kun nas slong bar byed pas ngag 'jug par byed do/ /ci gson po kho na la byin gyi rlab yod dam</text></item>
<item><p>205a.4</p><section></section><text>zhe na/ shi ba la yang byin rlabs yod/ /mi brten la med/ sha dang khrag la sogs pa byin gyis brlabs pa med pa'i phyir ro/ /gzhan dag min/ gzhan dag na re shi ba la byin gyis brlabs pa med do zhes zer ro/ /ci sems gcig gis sprul pa gcig kho na sprul par byed dam zhe na/ dang por du mas</text></item>
<item><p>205a.5</p><section></section><text>gcig yin te/ /dang po nyid du ni sprul pa'i sems du mas sprul pa gcig sprul par byed do/ /byang bar gyur nas bzlog pa'o/ /mngon par shes pa byang nas ni sems gcig gis sprul pa po ji snyed 'dod pa du mas sprul par byed do/ /yang ci sprul pa'i sems thams cad lung du ma bstan pa yin nam zhe na/ </text></item>
<item><p>205a.6</p><section></section><text>bsgoms las skyes pa lung ma bstan/ /skye ba las skyes rnam gsum mo/ /lha dang sha za la sogs pa'i skye bas thob pa'i sprul pa'i sems ni dge ba dang mi dge ba dang / lung du ma bstan pa yin no/ /ci bsgoms pa las byung ba dang skye bas thob pa'i rdzu 'phrul rnam pa 'di gnyis kho nar zad dam zhe na/ rdzu</text></item>
<item><p>205a.7</p><section></section><text>'phrul rnam pa gnyis po de dag dang / gsang sngags sman dag dang / /las las skyes dang rnam pa lnga/ /rdzu 'phrul bshad zin to/ /lha yi mig dang rna ba yin/ /bsam gtan sa pa'i gzugs dang ba/ /bsam gtan la snyoms par zhugs pas sgra dang snang ba la gtong pa bsam gtan gyis pa'i rgyur byas</text></item>
<item><p>205b.1</p><section></section><text>pa'i gzugs dang bdag mngon par 'grub bo/ /yang de dag ni/ rtag tu sten bcas ma tshang med/ /thag ring phra sogs spyod yul can/ /lha'i mig dang rna ba ni de dang mtshungs pa med do/ /zhar ba dang 'on pa med pa'i phyir ma tshang ba yang ma yin no/ /de gnyis kyi yul ni gzugs dang sgra thag ring ba dang / phra ba</text></item>
<item><p>205b.2</p><section></section><text>dang / bsgribs pa dag kyang yin no/ /de la yang / dgra bcom pa se ru ston rnams kyis/ /stong gnyis gsum dang grangs med mthong / /nyan thos kyi lha'i mig gis stong gnyis pa'i 'jig rten gyi khams mthong ngo / /rang sangs rgyas kyis stong gsum mo/ /sangs rgyas bcom ldan 'das kyis ni 'jig</text></item>
<item><p>205b.3</p><section></section><text>rten gyi khams grangs med pa gzigs so/ /ci rdzu 'phrul 'ba' zhig skye bas thob pa yin nam/ 'on te gzhan yang yin zhe na/ /gzhan yang skye bas thob/ lha'i rna ba la sogs pa skye bas thob pa yang yod mod kyi/ mngon par shes pa'i ming mi thob pa/ des ni/ srid pa bar ma mi mthong ngo / /de ni</text></item>
<item><p>205b.4</p><section></section><text>mngon par shes pa kho nas mthong ba'i phyir ro/ /sems shes de ni rnam gsum/ pha rol gyi sems shes pa skye bas thob pa ni dge ba dang / mi dge ba dang / lung du ma bstan pa rnam pa gsum mo/ /gang rtog dang rig sngags kyis byas pa'ang / /gang yang mtshan ma rnams kyis pha rol gyi sems shes pa</text></item>
<item><p>205b.5</p><section></section><text>dang / gang yang rig sngags kyis byas pa de yang rnam pa gsum mo/ /gzhan gyi sems shes pa dang / sngon gyi gnas rjes su dran pa skye bas thob pa dag ni/ dmyal ba bas ni dang po shes/ /sdug bsngal gyi tshor bas mnyen pa'i bar du'o/ /'gro ba gzhan na gnas pas ni rtag tu shes so/ /mi la skye bas</text></item>
<item><p>205b.6</p><section></section><text>thob pa med/ /mi rnams la ni rdzu 'phrul la sogs pa skye bas thob pa med do/ /ye shes bstan pa zhes bya ba mdzod kyi gnas bdun pa'o// //shes pa'i gnas skabs kyi shes pa'i rang bzhin gyi yon tan rnams bshad nas/ rang bzhin gzhan rnams brjod pa/ de lta bas na yon tan thams cad</text></item>
<item><p>205b.7</p><section></section><text>gyi rten yin pa'i phyir dang po kho nar bsam gtan las brtsams te/ bsam gtan dag ni rnam pa gnyis/ /mdor bsdu na skye ba dang / snyoms par 'jug pa'i bye brag gis so/ /de dag kyang / bzhi bsam gtan dang po nas bzhi pa'i bar ro/ /de la/ der skye ba dag rab tu bshad/ /der so so'i</text></item>
<item><p>206a.1</p><section></section><text>bsam gtan zhes bya ba la sogs pa'o/ /snyoms par zhugs pa'i bsam gtan brjod par bya ste/ snyoms 'jug dge ba rtse gcig pa/ /dge ba'i sems rtse gcig pa ni bsam gtan no/ /rjes 'brang bcas na phung po lnga/ /'khor dang bcas na ni phung po lnga'i rang bzhin yin</text></item>
<item><p>206a.2</p><section></section><text>no/ /yang dge ba rtse gcig pa'i bsam gtan dang po ji lta bu/ bzhi pa'i bar ni ji lta bu zhe na/ dpyod dang dga' dang bde dang ldan/ /bsam gtan dang po ni dpyod pa dang / dga' ba dang bde ba dang ldan pa yin no/ /lhan cig spyod pa'i phyir rtog pa dang yang ldan no/ /bsam gtan lhag ma gsum na ni/ /</text></item>
<item><p>206a.3</p><section></section><text>yan lag lnga lnga spangs pa yin/ /gnyis pa ni dga' ba dang / bde ba dang ldan pa'o/ /gsum pa ni dpyod pa dang dga' ba spangs pa'o/ /bzhi pa ni dpyod pa dang / dka' ba dang bde ba spangs pa yin no/ /bsam gtan rnams ji lta bar/ de bzhin gzugs med phung po bzhi/ /rjes su 'brang ba'i gzugs</text></item>
<item><p>206a.4</p><section></section><text>med pa'i phyir ro/ /'og ma'i sa las dben las skyes/ /bsam gtan bzhi pa las skyes pa ni nam mkha' mtha' yas skye mched nas 'du shes yod min med min skye mched kyi bar rang rang gi 'og ma las dben pa las skyes pa rnams so/ /gzugs med pa de dag kyang / nyer bsdogs gsum dang bcas par</text></item>
<item><p>206a.5</p><section></section><text>ni/ /gzugs kyi 'du shes bshig ces bya/ /nam mkha' mtha' yas skye mched kyi nyer bsdogs ni bsam gtan bzhi pa la dmigs pa'i phyir gzugs kyi 'du shes bshig pa zhes bya ba'i ming mi 'thob po/ /gzugs med pa na gzugs med do/ /de ni ji ltar na de nas 'chi 'pho ba rnams kyi gzugs</text></item>
<item><p>206a.6</p><section></section><text>bskal pa mi nyung ba zhig tu rgyun chad pa las yang skye bar 'gyur zhe na/ gzugs ni sems las skye bar 'gyur/ /gzugs ni de'i rnam par smin pa'i rgyus yongs su bsgos pa'i sems 'jug pa rnyed pa las skye bar 'gyur ro/ /ci nam mkha' mtha' yas skye mched la sogs pa de dag nam mkha' la sogs pa kho na la</text></item>
<item><p>206a.7</p><section></section><text>dmigs pa yin pas de skad ces bya'am zhe na/ ma yin te/ 'on kyang / rnam shes mtha' yas mkha' mtha' yas/ /ci yang med ces bya de ltar/ /sbyor phyir/ grangs bzhin du nam mkha' mtha' yas so/ /rnam par shes pa mtha' yas so/ /ci yang med ces yid la byed cing sbyor ba'i phyir de dag gi ming de</text></item>
<item><p>206b.1</p><section></section><text>skad ces bya'o/ /dman phyir 'du shes med/ 'du shes med pa'ang ma yin no/ /'du shes chung ba'i phyir 'du shes med 'du shes med min zhes bya'o/ /de ltar snyoms 'jug dngos gzhi'i rdzas/ /rnam pa brgyad/ bsam gtan bzhi dang / gzugs med pa bzhi'o/ /de dag las/ bdun rnam pa gsum</text></item>
<item><p>206b.2</p><section></section><text>srid pa'i rtse mo las gzhan pa bdun ni rnam pa gsum yin te/ ro myang ldan dang dag pa dang / /zag med/ ro myong ba dang mtshungs par ldan pa dang / dag pa ba dang / zag pa med pa rnams so/ /brgyad pa rnam pa gnyis/ zag pa med pa ma gtogs so/ /de la/ ro myang mtshungs ldan sred bcas</text></item>
<item><p>206b.3</p><section></section><text>so/ /ro myang ba ni sred pa yin no/ /'jig rten pa yi dge ba ni/ /dag pa/ 'jig rten pa'i dge ba snyoms par 'jug pa'i rdzas ni dag pa pa zhes bya ste/ ma chags pa la sogs pa chos dkar po dang mtshungs par ldan pa'i phyir ro/ /ro myang ba dang mtshungs par ldan pa des ci zhig ro myong bar byed ce na/ de ni</text></item>
<item><p>206b.4</p><section></section><text>nges myang bya/ snyoms par 'jug pa'i rdzas dag pa pa 'das ma thag pa de ni des ro myong bar byed do/ /zag med 'jig rten 'das pa po/ /'jig rten las 'das pa'i snyoms par 'jug pa'i rdzas gang yin pa de ni zag pa med pa yin no/ /snyoms par 'jug pa'i rdzas de dag las bsam gtan rnams</text></item>
<item><p>206b.5</p><section></section><text>kho na yan lag dang ldan pa yin gyi gzugs med pa ni ma yin no/ /de la/ dang po la lnga rtog dpyod dang / /dga' dang bde dang ting 'dzin rnams/ /de dag ni bsam gtan dang po'i yan lag lnga yin no/ /gnyis pa la ni yan lag bzhi/ /rab dang dang ni dga' la sogs/ /rab tu dang ba dang / dga'</text></item>
<item><p>206b.6</p><section></section><text>ba dang / bde ba dang / sems rtse gcig pa nyid do/ /gnyis pa ni yan lag bzhi dang ldan no/ /gsum pa la lnga btang snyoms dang / /dran dang shes bzhin bde dang gnas/ /gsum pa ni btang snyoms dang / dran pa dang / shes bzhin dang / bde ba dang / ting nge 'dzin de yan lag lnga dang ldan no/ /mtha'</text></item>
<item><p>206b.7</p><section></section><text>na bzhi dran btang snyoms dang / /bde min sdug min ting 'dzin rnams/ /bzhi pa ni bde ba yang ma yin/ sdug bsngal ba yang ma yin pa'i tshor ba dang / btang snyoms yongs su dag pa dang / /dran pa yongs su dag pa dang / /ting nge 'dzin te yan lag bzhi dang ldan no/ /de dag ni/ bzhi po la ming gi sgo nas yan</text></item>
<item><p>207a.1</p><section></section><text>lag bco brgyad yin no/ /rdzas su bcu gcig /de la bsam gtan dang po ba'i lnga dang / gnyis pa na ni rab tu dang ba lhag go/ /gsum pa na ni btang snyoms dang / dran pa dang / shes bzhin dang / bde ba rnams so/ /bzhi pa na ni bde ba yang ma yin sdug bsngal ba yang</text></item>
<item><p>207a.2</p><section></section><text>ma yin pa'i phyir tshor ba'o/ /ci'i phyir bsam gtan gsum pa na yod pa'i bde ba rdzas gzhan du brjod ce na/ 'di ltar de'i bde ba ni tshor ba yin la/ bsam gtan dang po na/ shin tu sbyangs pa bde ba yin/ /bsam gtan dang po dang gnyis pa dag na/ shin tu sbyangs pa la bde bar gsungs pa'i</text></item>
<item><p>207a.3</p><section></section><text>phyir ro/ /nang rab tu dang ba gang zhe na/ rab tu dang ba dad pa yin/ /de ni bsam gtan gnyis pa thob pa'i phyir mnyam par gzhag pa'i sa las nges par 'byung bar yid ches par byas te/ de ni 'dir nang rab tu dang ba zhes bya'o/ /dga' ba ni yid bde ba yin no zhes gang bshad pa 'di ltar khong du chud/ gzhan</text></item>
<item><p>207a.4</p><section></section><text>ji ltar 'gyur/ dga' ba ni sems las byung ba'i chos gzhan kho na yin la/ yid bde ba ni bsam gtan gsum char gyi bde ba yin no/ bsam gtan dag gi bde ba ni yid bde ba yin par mi rung ba nyid kyis/ lung rnam gnyis phyir dga' yid bde/ /bcom ldan 'das kyis rnam par 'gyur ba'i mdo</text></item>
<item><p>207a.5</p><section></section><text>las bsam gtan gsum pa bka' stsal nas 'dir 'di'i yid bde ba'i dbang po skyes pa ma lus par 'gag par 'gyur ro/ /zhes bka' stsal la/ bsam gtan bzhi pa na ni bde ba'i dbang po 'gag par ba gyur ro zhes bka' stsal to/ /yang bde ba yang spangs te snga nas sdug bsngal yang spangs shing</text></item>
<item><p>207a.6</p><section></section><text>yid bde ba dang yid mi bde ba yang nub ces kyang gsungs pas de'i phyir bsam gtan gsum pa na yid bde ba'i dbang po med do/ /de lta bas na dga' ba kho na yid bde ba yin gyi bde ba ni ma yin no/ /ci nyon mongs pa can gyi bsam gtan dag na yang ji skad du bshad pa'i yan lag de dag yod dam zhe na/ med do/ /</text></item>
<item><p>207a.7</p><section></section><text>de dag na ci zhig med ce na/ nyon mongs can la dga' bde dang / /rab dang shes bzhin dran pa dang / /btang snyoms dran pa dag pa med/ /bsam gtan dang po na ni dben pa las skyes pa'i dga' ba dang bde ba med de/ nyon mongs pa las dben pa ma yin pa'i phyir ro/ /gnyis pa na ni rab tu dang ba med de/ </text></item>
<item><p>207b.1</p><section></section><text>nyon mongs pas rnyogs pa'i phyir ro/ /gsum pa na ni dran pa dang shes bzhin med de/ nyon mongs pa can gyi bde bas kun du rmongs par byed do/ /bzhi pa la ni btang snyoms dang / /dran pa yongs su dag pa med de/ nyon mongs pas dri ma can du byas pa'i phyir ro/ /kha cig shin tu sbyangs btang snyoms/ /kha</text></item>
<item><p>207b.2</p><section></section><text>cig na re dang po dang gnyis pa dag na ni shin tu sbyangs pa med la/ gsum pa dang bzhi pa dag na ni btang snyoms med de/ de gnyis ni dge ba'i sa mang po pa yin pa'i phyir ro zhes zer ro/ /bcom ldan 'das kyis bsam gtan gsum ni skyon dang bcas pa'i phyir g.yo ba dang bcas pa dag yin no zhes bka' stsal to/ /</text></item>
<item><p>207b.3</p><section></section><text>skyon brgyad las ni grol ba'i phyir/ /bzhi pa g.yo ba med pa yin/ /skyon de dag kyang gang zhe na/ rtog dang dpyod dang dbugs dag dang / bde ba la sogs bzhi yin no/ /bsam gtan bzhi pa la skyon brgyad po de dag kyang med pas de'i phyir de ni mi g.yo ba zhes bshad do/ /ci snyoms par 'jug pa'i bsam gtan</text></item>
<item><p>207b.4</p><section></section><text>dag na yod pa'i tshor ba gang dag yin pa de dag nyid skye ba'i bsam gtan dag na yang yod dam zhe na/ ma yin te/ 'on kyang / skye ba'i bsam gtan dag na ni/ /yid bde bde dang btang snyoms dang / /btang snyoms yid bde bde ba dang / /btang snyoms btang snyoms tshor ba yod/ /'di ni bsam gtan</text></item>
<item><p>207b.5</p><section></section><text>rnams kyi rnam par shes pa gsum mam bzhi'i tshogs ci rigs pa dang yid kyis pa'i tshor ba dag yin no/ /rnam par shes pa'i tshogs gsum rtog pa dad dpyod pa rnams med kyang / gnyis pa sogs na lus mig dang / /rna ba'i rnam shes rnam rig slong / /gang yin de ni dang por gtogs/ /bsam gtan</text></item>
<item><p>207b.6</p><section></section><text>gnyis pa la sogs pa dag na ni bsam gtan dang po'i sa pa'i mig dang / rna ba dang / lus kyi rnam par shes pa dang / rnam par rig byed kun nas slong bar byed pa mngon sum du byed do/ /de lung ma bstan nyon mongs min/ /nyon mongs pa can ni ma yin te/ /'dod chags dang bral ba'i phyir ro/ /dman pa'i</text></item>
<item><p>207b.7</p><section></section><text>phyir dge ba yang ma yin no/ /yang dag pa la sogs pa'i bsam gtan dang / gzugs med pa rnams ji ltar 'thob ce na/ de dang mi ldan 'dod chags bral/ /skye ba las ni dag pa 'thob/ /sa 'og ma las 'dod chags dang bral ba'am/ sa 'og mar skye ba las las dag pa 'thob po/ /zag med 'dod chags</text></item>
<item><p>208a.1</p><section></section><text>bral ba yis/ /de dang mi ldan pa las 'thob/ /ces bya bar sbyar ro/ /nyon mongs can nyams skye ba yis/ /gal te de las 'dod chags dang bral ba kho na las yongs su nyams pa las 'thob po/ gal te sa 'og mar skye ba las 'thob po/ /snyoms par</text></item>
<item><p>208a.2</p><section></section><text>'jug pa'i rdzas gang zhig las ci zhig skye zhe na/ zag pa med pa'i mjug thogs su/ /ltag 'og gsum pa'i bar dge ba skye'o/ /dge ba smos pas ni dag pa pa dang zag pa med pa gzung ste/ zag pa med pa'i snyoms par 'jug pa'i rdzas kyi mjug thogs su rang gi sa pa'i dag pa dang / zag pa</text></item>
<item><p>208a.3</p><section></section><text>med pa dang / sa gong ma dang 'og ma'i sa pa gnyis gnyis skye'o/ /ji ltar zag pa med pa'i mjug thogs su bshad pa ltar/ dag pa las de bzhin/ rang gi sa pa'i nyon mongs kyang / /dag pa pa'i mjug thogs su lhag par rang gi sa pa'i nyon mongs pa can skye'o/ /lhag ma ni zag pa med</text></item>
<item><p>208a.4</p><section></section><text>pa las ji lta ba bzhin no/ /nyon mongs can las rang dag dang / /nyon mongs/ nyon mongs pa can gyi mjug thogs su ni rang gi sa pa'i dag pa pa dang / nyon mongs pa can dag skye'o/ /'og ma'i dag gcig kyang / nyon mongs pas gzir ba'i sa 'og ma pa'i dag pa la yang dga' bar 'gyur ro/ /</text></item>
<item><p>208a.5</p><section></section><text>snyoms par zhugs pa'i dus la ltos nas dag pa pa dang / nyon mongs pa can las rang gi sa pa'i nyon mongs pa can kho na skye'o/ /'chi 'pho'i dag las nyon mongs kun/ /'chi 'pho ba'i tshe skye bas thob pa'i dag pa pa'i mjug thogs su sa thams cad pa'i nyon mongs pa can skye'o/ /nyon mongs</text></item>
<item><p>208a.6</p><section></section><text>can las gong ma min/ /'chi 'pho ba'i tshe nyon mongs pa can gyi bsam gtan dang gzugs med pa'i mjug thogs su rang gi sa pa dang sa 'og ma'i nyon mongs pa can skye'i sa gong ma pa ni ma yin no/ /dag pa pa thams cad las zag pa med pa'i snyoms par 'jug pa'i rdzas skye ba yang ma yin</text></item>
<item><p>208a.7</p><section></section><text>no/ /'di ltar/ dag pa nyams pa'i cha mthun sogs/ /rnam bzhi/ de yang / de ni go rims bzhin/ nyon mongs skye dang rang sa dang / gong dang zag med rjes mthun pa'o/ /nyams pa'i cha dang mthun pa ni nyon mongs pa skye ba dang rjes su mthun pa'o/ /gnas pa'i cha dang mthun pa ni</text></item>
<item><p>208b.1</p><section></section><text>rang gi sa dang rjes su mthun pa'o/ /khyad par gyi cha dang mthun pa ni sa gong ma dang rjes su mthun pa'o/ /nges par 'byed pa'i cha dang mthun pa ni zag pa med pa'i rjes su mthun pa ste/ zag pa med pa ni de las skye'o/ /yang bzhi po de dag las gang gi mjug thogs su du zhig skye zhe na/ </text></item>
<item><p>208b.2</p><section></section><text>nyams cha mthun sogs mjug thogs su/ /gnyis dang gsum dang gsum dang gcig /nyams pa'i cha dang mthun pa'i mjug thogs su gnyis skye ste/ nyams pa dang / gnas pa'i cha dang mthun pa dag go/ /gnas pa'i cha dang mthun pa ni gsum ste/ nges par 'byed pa'i cha dang mthun</text></item>
<item><p>208b.3</p><section></section><text>pa mi gtogs so/ /khyad par gyi cha dang mthun pa'i ni gsum ste/ nyams pa'i cha dang mthun pa ma gtogs so/ /nges par 'byed pa'i ni gcig ste/ de gcig pu skye'o/ /thod rgal gyi snyoms par 'jug pa ji lta bar skyed ce na/ sa brgyad rnam gnyis 'brel ba dang / /gcig rgal</text></item>
<item><p>208b.4</p><section></section><text>song zhing 'ongs nas ni/ /ris mi mthun pa gsum par 'gro/ /thod rgal gyi ni snyoms 'jug yin/ /sa brgyad ni bsam gtan dang gzugs med pa'i snyoms par 'jug pa dag go/ /rnam gnyis ni zag pa dang bcas pa dang / zag pa med pa'o/ /'brel ba dang / zhes pa ni go rims</text></item>
<item><p>208b.5</p><section></section><text>bzhin du'o/ /gcig rgal ni re re rgal nas so/ /song zhing zhes bya ba ni lugs dang mthun par 'gyur ro/ /'ongs nas zhes bya ba ni lugs dang mi mthun par 'gyur ro/ /zag pa dang bcas pa'i sa brgyad dang / zag pa med pa'i sa bdun lugs dang mthun pa dang lugs dang</text></item>
<item><p>208b.6</p><section></section><text>mi mthun pa'i sgo nas byang bar byas nas phyis zag pa dang bcas pa'i bsam gtan dang po nas zag pa dang bcas pa gsum pa la snyoms par 'jug cing / de nas ni nam mkha' mtha' yas skye mched la/ de nas ci yang med pa'i skye mched la snyoms par 'jug go/ /de bzhin du lugs</text></item>
<item><p>208b.7</p><section></section><text>dang mi mthun pa yang byang bar byas nas zag pa med pa rnams kyang re re rgal zhing lugs dang mthun pa dang lugs dang mi mthun par snyoms par 'jug pa'i sbyor ba yin no/ /gang gi tshe zag pa dang bcas pa dang po nas zag pa med pa'i bsam gtan gsum pa la snyoms par 'jug cing / </text></item>
<item><p>209a.1</p><section></section><text>de bzhin du lugs dang mi mthun par yang snyoms par 'jug pa de'i tshe rigs mi mthun pa'i rdzas gsum par 'gro ba'i phyir mngon par grub pa yin no/ /rten gang gis bsam gtan dang gzugs med pa du zhig mngon sum du byed ce na/ bsam gtan gzugs</text></item>
<item><p>209a.2</p><section></section><text>med rang dang ni/ /'og sa'i rten can/ srid pa'i rtse mo ni srid pa'i rtse mor yang mngon sum du byed la/ 'og ma 'dod pa'i khams kyi bar du yang ngo / /de bzhin du gzhan yang ngo / /ci'i phyir gong du skyes pa snyoms par 'jug pa 'og ma mngon du mi byed ce na/ 'di ltar de la/ 'og</text></item>
<item><p>209a.3</p><section></section><text>dgos med/ spyir bstan par byas nas dmigs kyis ston par byed de/ srid rtser 'phags pa'i ci yang med/ /mngon sum byas nas zag pa zad/ /srid pa'i rtse mor skyes pa ni zag pa med pa'i ci yang med pa'i skye mched mngon sum du byas nas zag pa zad par 'gyur ro/ /bsam</text></item>
<item><p>209a.4</p><section></section><text>gtan dang / gzugs med pa'i dmigs pa ci zhe na/ sred bcas rang gi srid la dmigs/ /zag pa dang bcas pa rang gi sa pa la dmigs so/ /bsam gtan dge yul yod dgu yin/ /dge ba'i bsam gtan dag pa pa dang zag pa med pa'i dmigs pa ni thams cad yin</text></item>
<item><p>209a.5</p><section></section><text>no/ /gzugs med dngos gzhi dge rnams kyi/ /spyod yul zag bcas 'og ma min/ /gzugs med pa'i dngos gzhi dge ba rnams kyi dmigs pa ni sa 'og ma'i zag pa dang bcas pa ma yin te/ rang gi sa dang gong ma la dmigs pa'i phyir ro/ /bsam gtan dang / gzugs</text></item>
<item><p>209a.6</p><section></section><text>med pa rnam pa gsum po 'di dag las/ /zag pa med pas nyon mongs rnams/ /spong ngo / /dag pa pas kyang mi spong na nyon mongs pa can gyis lta smos kyang ci dgos te/ nyer bsdogs dag pas kyang / gzugs dang gzugs med pa'i nyer bsdogs dag pa pas kyang nyon mongs pa</text></item>
<item><p>209a.7</p><section></section><text>rnams spang ste/ sa 'og ma'i gnyen po yin pa'i phyir ro/ /nyer bsdogs du zhig yod ce na/ de dag la ni nyer bsdogs brgyad/ /re re la gang gis de la 'jug pa re re yod do/ /ci de dag kyang rnam pa gsum yin la/ de dag la tshor ba dang / yang de dang 'dra bar yod dam</text></item>
<item><p>209b.1</p><section></section><text>zhe na/ ma yin te/ dag pa bde min sdug bsngal min/ /de dag ni dag pa pa yin la btang snyoms kyi dbang po dang mtshungs par ldan pa dag kyang yin te/ 'bad de drang bar bya ba yin pa'i phyir ro/ /dang po 'phags pa'ang / nyer bsdogs kyi dang po mi lcogs pa med pa ste/ de ni dag pa pa</text></item>
<item><p>209b.2</p><section></section><text>yang yin la zag pa med pa yang ma yin no/ kha cig gsum/ ro myang ba dang mtshungs par ldan pa yang zhes zer ro/ ci 'di don gcig gam tha dad ce na/ tha dad de/ nyer bsdogs ni 'dod chags dang bral ba'i lam yin la/ rtog med bsam gtan khyad par can/ /bsam gtan</text></item>
<item><p>209b.3</p><section></section><text>dang po kho na rtog pa dang mtshungs par mi ldan pa ni bsam gtan khyad par can yin te/ bsam gtan gyi khyad par can yin pa'i phyir ro/ /rnam gsum bde min sdug bsngal min/ /de ni tshangs chen 'bras bu can/ /bsam gtan khyad par can de bsgoms na tshangs pa chen por 'gyur ro/ /yang</text></item>
<item><p>209b.4</p><section></section><text>ting nge 'dzin thams cad mdor bsdus nas mdo las gsum du gsungs te/ de la re zhig bsam gtan khyad par can ni rtog pa med la dpyod pa tsam gyi ting nge 'dzin to zhes shes par byas zin to/ /de/ man chad rtog dpyod bcas pa yis/ /ting 'dzin bsam gtan khyad par can/ /de man chad ni</text></item>
<item><p>209b.5</p><section></section><text>bsam gtan dang po dang mi lcogs pa med pa'o/ /yan chad gnyis ka med/ bsam gtan khyad par can yan chad rtog pa dang dpyod pa med ces bya ba'i tha tshig go/ /yang ting nge 'dzin gsum gsungs te/ de la/ mtshan med zhi ba'i rnam pa can/ /'gog pa'i bden pa'i rnam pa dag dang mtshungs</text></item>
<item><p>209b.6</p><section></section><text>par ldan pa'i ting nge 'dzin ni mtshan ma med pa'o/ /stong nyid bdag med stong nyid du/ /'jug pa'o/ /stong pa nyid kyi ting nge 'dzin ni rnam pa gnyis dang mtshungs par ldan no/ /smon pa med pa ni/ de las gzhan bden rnam pa dang / /smon pa med pa'i ting nge 'dzin ni rnam pa bcu dang ldan par</text></item>
<item><p>209b.7</p><section></section><text>'jug go/ /ting nge 'dzin gsum po 'di dag ni rnam pa gnyis te/ dag dang dri ma med/ dag pa pa dang / dri ma med pa dag go/ /de dag /dri med rnam thar sgo gsum mo/ /gsum po de dag las/ zag pa med pa ni rnam par thar pa'i sgo gsum yin no/ /yang / stong nyid stong nyid ces</text></item>
<item><p>210a.1</p><section></section><text>la sogs/ /gzhan yang ting nge 'dzin gsum mo zhes pa'o/ /de dag las/ gnyis ni stong dang mi rtag par/ /mi slob pa'i la dmigs pa yin/ /stong pa nyid stong pa nyid ni mi slob pa'i stong pa nyid kyi ting nge 'dzin la stong pa nyid kyi rnam pas dmigs so/ /smon pa med pa smon</text></item>
<item><p>210a.2</p><section></section><text>pa med pa yang mi slob pa'i smon pa med pa la mi rtag pa'i rnam pas dmigs so/ /mtshan ma med pa mtshan med ni/ /zhi bar ma brtags zad pa la/ /mtshan ma med pa mtshan ma med pa'i ting nge 'dzin ni mi slob pa'i mtshan ma med pa so sor ma brtags pas 'gog pa la zhi ba'i rnam pas dmigs</text></item>
<item><p>210a.3</p><section></section><text>so/ /ting nge 'dzin 'di dag ni gcig tu/ zag bcas/ 'phags pa'i lam la sdang ba'i phyir ro/ /gang du skyed par byed ce na/ mi nang / lha dag gi nang du ni ma yin no/ /su la skye zhe na/ mi g.yo la/ dgra bcom pa gzhan la ni ma yin no/ /sa du pa zhig yin zhe na/ nyer</text></item>
<item><p>210a.4</p><section></section><text>bsdogs bdun ni ma gtogs so/ /'dod pa'i khams dang / mi lcogs pa med pa dang / bsam gtan khyad par can dang / bsam gtan dang / gzugs med pa rnams dang / bcu gcig na yod do/ /yang ting nge 'dzin bsgom pa rnam pa bzhi gsungs te/ de la/ dge ba'i bsam</text></item>
<item><p>210a.5</p><section></section><text>gtan dang po ni/ /bde 'gyur ting 'dzin bsgom pa yin/ /bde ba'i bsam gtan dang po dag pa pa'am/ zag pa med pa ni/ mthong ba'i chos la bde bar gnas par 'gyur ba'i ting nge 'dzin bsgom pa yin no/ /ming gi mngon shes mthong 'gyur 'dod/ /lha'i mig gi mngon par</text></item>
<item><p>210a.6</p><section></section><text>shes pa ni mthong bar 'gyur ba'i ting nge 'dzin bsgom pa yin no/ /sbyor ba las byung blo dbyer 'gyur/ /sbyor ba'i yon tan khams gsum pa dang / zag pa med pa thams cad ni shes rab rab tu rnam par 'byed par byed pa'i ting nge 'dzin bsgom pa yin no/ /rdo rje lta bu'i bsam gtan mtha'i/ /</text></item>
<item><p>210a.7</p><section></section><text>gang yin de zag zad 'gyur bsgom/ /bsam gtan bzhi pa'i rdo rje lta bu'i ting nge 'dzin gang yin pa de ni zag pa zad par 'gyur ba'i ting nge 'dzin bsgom pa yin no/ /ting nge 'dzin rnams bshad nas/ de la brten pa'i yon tan rnams bstan par bya ste/ tshad med pa ni bzhi yin no/ /byams</text></item>
<item><p>210b.1</p><section></section><text>pa dang / snying rje dang / dga' ba dang / btang snyoms te/ sems can tshad med pa la dmigs pa'i phyir ro/ /ci'i phyir bzhi kho na zhe na/ gnod sems la sogs gnyen po'i phyir/ gnod sems dang / rnam par 'tshe ba dang / mi dga' ba dang / 'dod pa'i 'dod chags rnams kyi</text></item>
<item><p>210b.2</p><section></section><text>grangs bzhin no/ /de la/ zhe sdang med byams snying rje yang / /zhe sdang med pa'i rang bzhin no/ /yid bde ba ni dga' ba yin/ /btang snyoms ma chags/ ma chags pa'i rang bzhin no/ /'di dag gi rnam pa ni/ kye ma bder gyur sdug bsngal dang / /dgar gyur sems can rnams</text></item>
<item><p>210b.3</p><section></section><text>mnyam pa/ kye ma sems can rnams bde bar gyur cig snyam pa yid la byed pa nas sems can rnams mnyam mo snyam du yid la byed cing snyoms par 'jug pa'i bar ro/ /'di dag gi rnam pa bshad zin to/ /spyod yul 'dod pa'i sems can rnams/ /de la dmigs pa'i gnod sems la</text></item>
<item><p>210b.4</p><section></section><text>sogs pa'i gnyen po yin pa'i phyir ro/ /de dag sa du pa zhig yin zhe na/ dga' ba bsam gtan gnyis na yod/ /dang po dang gnyis pa na ste/ yid bde ba yin pa'i phyir ro/ /gzhan ni drug na/ gzhan gsum ni mi lcogs pa med pa dang / bsam gtan khyad par can dang / bsam</text></item>
<item><p>210b.5</p><section></section><text>gtan rnams dang drug na yod do/ /kha cig lnga/ mi lcogs pa med pa ma gtogs pa zhe'o/ /gnod sems la sogs gnyen po'i phyir/ /zhes gang bshad pa/ ci tshad med pa rnams kyis kyang spong ngam zhe na/ de yis mi spong / de dag gi sbyor bas gnod sems la sogs pa rnam par gnon pa'i phyir gnyen</text></item>
<item><p>210b.6</p><section></section><text>por bshad do/ /tshad med pa bzhi po 'di dag ni/ mi dag gi /nang du skyed do/ /gzhan du ni ma yin no/ /ci tshad med pa gcig dang ldan pa de gdon mi za bar thams cad dang ldan nam zhe na/ nges pa med de/ 'on kyang / nges gsum ldan/ bsam gtan gsum pa dang / bzhi par</text></item>
<item><p>210b.7</p><section></section><text>skyes pa dga' ba dang mi ldan no/ /gsum po dang ni rtag tu ldan no/ /rnam par thar brgyad/ gzugs can gzugs rnams la lta ba zhes bya ba ni dang po'o/ /nang gzugs med par 'du shes pas phyi rol gyi gzugs rnams lta ba ni gnyis pa'o/ /sdug pa'i rnam par thar pa lus kyis mngon</text></item>
<item><p>211a.1</p><section></section><text>sum du byas te rdzogs par byas nas gnas pa zhes bya ba ni gsum pa'o/ /gzugs med pa bzhi dang / brgyad pa 'du shes dang / tshor ba 'gog pa'o/ /de rnams las/ dang po gnyis/ mi sdug /dang po gnyis ni rnam par bsngos pa la sogs pa'i rnam pa can</text></item>
<item><p>211a.2</p><section></section><text>yin pa'i phyir mi sdug pa'i rang bzhin dag yin no/ /de dag /bsam gtan gnyis na yod/ dang po dang gnyis pa na'o/ /gsum pa mtha' na de ma chags/ /bsam gtan bzhi pa na ma chags pa'i rang bzhin yin no/ /de dag 'khor dang bcas na ni phung po lnga'i bdag nyid do/ /gzugs</text></item>
<item><p>211a.3</p><section></section><text>med mnyam gzhag dge rnams so/ /gzugs med pa bzhi'i ni mnyam par gzhag pa dge ba kho na rnam par thar pa zhes bya'o/ /'gog pa'i snyoms par 'jug pa'o/ /rnam par thar pa brgyad pa 'du shes dang tshor ba 'gog pa'i snyoms par 'jug pa ste/ de ni sngar bshad zin to/ /de</text></item>
<item><p>211a.4</p><section></section><text>la ni/ phra ba phra ba'i mjug thogs su/ /srid pa'i rtse mo'i 'du shes ni phra ba ste/ de bas kyang chos phra bar byas nas 'gog pa la snyoms par 'jug go/ /snyoms par 'jug pa rnams ni/ /rang gi sa dang 'og ma yi/ /'phags pa'i sems kyis de las ldang / /srid pa'i rtse</text></item>
<item><p>211a.5</p><section></section><text>mo'i sems pa'am/ /ci yang med pa'i skye mched kyis pa'i sems zag pa med pas de las ldang ngo / /rnam par thar pa 'di dag las/ /dang po 'dod gtogs snang yul can/ /'di dag gi dmigs pa ni ci rigs par 'dod pa na spyod pa'i gzugs kyi skye mched yid du mi 'ong ba dang yid</text></item>
<item><p>211a.6</p><section></section><text>du 'ong ba yin no/ /gang dag gzugs can min de dag /spyod yul gong dang rang gi sa'i/ /sdug bsngal sogs dang rjes shes phyogs/ /gzugs med pa'i rnam par thar pa rnams kyi dmigs pa ni rang gis pa dang gong ma'i sdug bsngal dang / de'i rgyu dang / 'gog pa dang / rjes su shes pa'i</text></item>
<item><p>211a.7</p><section></section><text>phyogs dang mthun pa'i lam thams cad yin no/ /zil gyis gnon pa'i skye mched brgyad/ /nang gzugs su 'du shes pas phyi rol gyi gzugs chung ngu kha dog bzang po la sogs pa rnams la lta zhing / gzugs de dag zil gyis mnan nas shes zil gyis mnan nas mthong ste/ de lta bur 'du shes pa 'di ni dang po'o// </text></item>
<item><p>211b.1</p><section></section><text>de bzhin du chen po rnams kyang shes par bya'o/ /de kho na bzhin du nang gzugs med par 'du shes pa ste/ de ltar na bzhi po de dag dang / /nang na gzugs med par 'du shes pa dag kho na sngon po dang / ser po dang / dmar po dang / dkar po rnams la lta ba ste/ de ltar na brgyad</text></item>
<item><p>211b.2</p><section></section><text>yin no/ /de dag las/ gnyis ni rnam thar dang po bzhin/ /dang po dang gnyis pa'o/ /gnyis ni gnyis pa bzhin no/ /gsum pa dang bzhi pa ni rnam par thar pa gnyis pa bzhin no/ /gzhan/ sdug pa'i rnam par thar pa bzhin/ /sdug pa'i rnam par thar pa ji lta bar gzhan</text></item>
<item><p>211b.3</p><section></section><text>bzhi yang de dag 'dra ste/ khyad par ni de dag gis ni rgyab kyis phyogs pa tsam du zad pa/ 'di dag gis dmigs pa zil gyis gnon to/ /ji ltar 'dod pa bzhin du mos pa'i phyir dang / nyon mongs pa mi skye ba'i phyir ro/ /zad par bcu'o/ /bar chad med par zad par rgyas par byed</text></item>
<item><p>211b.4</p><section></section><text>pa'i phyir/ zad par gyi skye mched ni bcu ste/ zad par sa dang chu dang / me dang / rlung dang / sngon po dang / ser po dang / dmar po dang / dkar po dang / zad par nam mkha' dang / rnam shes mtha' yas skye mched do/ /de rnams las/ brgyad ma chags/ dang po brgyad ni/ </text></item>
<item><p>211b.5</p><section></section><text>ma chags pa'i rang bzhin dag yin no/ /bsam gtan mtha' na/ bzhi pa na'o/ /spyod yul ni/ 'dod pa/ 'di dag gi dmigs pa ni/ 'dod pa na spyod pa'i gzugs kyi skye mched do/ /gnyis ni gzugs med dag /zad par gyi skye mched tha ma gnyis ni gzugs med pa</text></item>
<item><p>211b.6</p><section></section><text>dag pa pa'i rang bzhin dag yin no/ /spyod yul rang gi phung po bzhi/ /'gog pa'i rnam par thar pa ma gtogs pa rnam par thar pa la sogs pa de dag thams cad ni so so'i skye bo dang 'phags pa'i skye bo dang 'phags pa'i rgyud la yod pa dag pa pa yin no/ /'di dag las/ 'gog pa</text></item>
<item><p>211b.7</p><section></section><text>bshad zin/ 'gog pa'i rnam par thar pa 'di ni sngar bshad zin to/ /lhag ma ni/ 'dod chags bral dang sbyor bas 'thob/ /'gog pa las gzhan pa'i rnam par thar pa la sogs pa'i 'dod chags dang bral bas 'thob pa yang yin la/ sbyor ba las byung bdag kyang yin te/ 'dris</text></item>
<item><p>212a.1</p><section></section><text>pa dang ma 'dris pa'i phyir ro/ /gzugs med ces bya khams gsum gyi/ /rten can lhag ma mi las skye/ /gzugs med pa'i rnam par thar pa dang / gzugs med pa'i zad par dag ni khams gsum pa'i rten can dag go/ /lhag ma mi'i rten can kho na'o/ /ji ltar</text></item>
<item><p>212a.2</p><section></section><text>na gzugs dang gzugs med pa'i khams dag tu gzugs med pa dang / bsam gtan gyi khyad par skye zhe na/ khams gnyis dag tu gzugs med pa/ /rgyu dang las kyi stobs kyis skye/ /rgyu'i stobs kyis ni nye ba dang yang dang yang du goms pa la sogs pa las so/ /las kyi stobs</text></item>
<item><p>212a.3</p><section></section><text>kyis ni sa gong ma pa'i lan grangs gzhan la myong bar 'gyur ba'i las kyi rnam par smin pa nye bar gnas pa'i phyir ro/ /gzugs kyi khams su bsam gtan rnams/ /de dag dang chos nyid kyis kyang / gzugs kyi khams su ni bsam gtan rgyu dang / las kyi stobs</text></item>
<item><p>212a.4</p><section></section><text>de dag dang / chos nyid kyis kyang skye ste/ 'jig pa'i tshe lta bu'o/ /dam pa'i chos 'di ji srid cig tu gnas she na/ ston pa'i dam chos rnam gnyis te/ /lung dang rtogs pa'i bdag nyid do/ /lung ni mdo sde la sogs pa gsum mo/ /rtogs pa ni byang chub kyi phyogs dang mthun pa rnams so/ /de 'dzin</text></item>
<item><p>212a.5</p><section></section><text>byed pa smra byed dang / /sgrub par byed pa kho na yin/ /lung ni 'dzin par byed pa/ smra bar byed pa dag go/ /rtogs par byed pa ni sgrub par byed pa'o/ /de bas na 'di dag gnas pa'i bar du dam pa'i chos kyang gnas so/ /mngon pa 'di nyid ston pas bshad dam zhe na/ bdag gis</text></item>
<item><p>212a.6</p><section></section><text>mngon pa'i chos 'di phal cher ni/ /kha che bye brag smra ba'i tshul grub bshad/ /nyes par zin gang de 'dir bdag gis nyes/ /dam chos tshul la tshad ma thub rnams yin/ /sangs rgyas dang de'i sras rnams kyang ngo / /ston pa 'jig rten mig ni zum gyur cing / /dpang gyur skye bo phal cher</text></item>
<item><p>212a.7</p><section></section><text>zad pa na/ /de nyid ma mthong rang dgar gyur pa yis/ /ngan rtog rnams kyis bstan pa 'di dkrugs so/ /rang byung rang byung bstan pa gces 'dzin rnams/ /mchog tu zhir gshegs 'gro mgon med pa na/ /'doms med yon tan 'joms par byed pa yi/ /dri mas dga' mgur deng sang</text></item>
<item><p>212b.1</p><section></section><text>'di na spyod/ /de ltar thub pa dag gi bstan pa ni/ /lkog mar srog phyin 'dra dang dri ma rnams/ /stobs dang ldan pa'i dus su rig nas ni/ /thar pa 'dod pa dag gis bag yod gyis/ /snyoms par 'jug pa bstan pa zhes bya ba mdzod kyi gnas brgyad pa rdzogs so// //yang ci 'di</text></item>
<item><p>212b.2</p><section></section><text>las gzhan la thar pa yod dam zhe na/ med do/ /ci'i phyir zhe na/ bdag tu lta ba phyin ci log la zhen pa'i phyir te/ phung po'i rgyud kho na la bdag tu 'dogs par ni nges par mi 'dzin to/ /'on na ci zhe na/ rdzas gzhan kho na la bdag tu yongs su rtogs par byed la/ nyon mongs pa rnams ni bdag</text></item>
<item><p>212b.3</p><section></section><text>tu 'dzin pa las rab tu skye ba yin no/ /bdag tu mngon par brjod pa 'di ni phung po'i rgyud kho na la 'jug gi mngon par brjod par bya ba gzhan la ni ma yin no zhes bya ba 'di ji ltar khong du chud ce na/ mngon sum dang rjes su dpag pa med pa'i phyir ro/ /gal te de lta na 'o na ni sangs rgyas thams cad</text></item>
<item><p>212b.4</p><section></section><text>mkhyen pa ma yin par 'gyur te/ thams cad shes par 'gyur ba'i sems sam sems las byung ba gang yin pa de ni cung zad kyang med de/ skad cig ma yin pa'i phyir ro/ /gang zag gis ni shes par 'gyur ro/ /smras pa/ rgyun gyis spyod pa'i phyir na dper/ /me yis thams cad sreg</text></item>
<item><p>212b.5</p><section></section><text>'dod ltar/ /de bzhin thams cad mkhyen 'dod bya'i/ /cig car thams cad mkhyen phyir min/ /kho bo cag ni thams cad la cig car mkhyen pa mngon sum du gyur pa'i phyir sangs rgyas thams cad mkhyen pa yin par ni mi smra'i/ 'o na ji ltar zhe na/ mthu yod pa'i phyir de sangs rgyas zhes bya ba'i</text></item>
<item><p>212b.6</p><section></section><text>rgyud gang yin pa de la gang du bzhed pa gtad pa tsam gyis phyin ci ma log par mkhyen pa skye ba gang yin pa de'i mthu yod do/ /'o na phung po lnga kho na la yod la bdag med na/ ci'i phyir bcom ldan 'das kyis kyang med pa kho na'o zhes ma gsungs she na/ 'dri ba po'i bsam pa la ltos pa'i phyir te/ des srog ces bya</text></item>
<item><p>212b.7</p><section></section><text>pa'i phung po'i rgyun gang yin pa de yang med par go bar gyur na/ log par lta bar ltung bar 'gyur te/ rten cing 'brel par 'byung ba mi shes pa'i phyir ro/ /'dir gsum pa/ lta ba'i mche bas smras pa dang / /las rnams 'jig pa la ltos nas/ /stag mos phru gu khyer ba ltar/ /rgyal bas chos ni ston par</text></item>
<item><p>213a.1</p><section></section><text>mdzad/ /bdag yod nyid du khas blangs na/ /lta ba'i mche bas smras par 'gyur/ /kun rdzob rtogs par ma gyur nas/ /dge ba'i phru gu nyams byed 'gyur/ /yang gsungs pa/ med phyir bcom ldan 'das kyis srog /de nyid gzhan du ma gsungs so/ /btags pa dang</text></item>
<item><p>213a.2</p><section></section><text>med du 'gyur 'ong bas/ /med do zhes kyang ma gsungs so/ /phung po'i rgyun ni gang la dge /mi dge'i 'bras bu yod pa nyid/ /de la srog ces bya ste de/ /srog med bstan pas med par 'gyur/ /srog ces bya ba phung po la/ /btags tsam zhes kyang ma gsungs so/ /de'i tshe skye bo de 'dra ste/ /stong</text></item>
<item><p>213a.3</p><section></section><text>nyid rtogs pa'i skal ldan min/ /'di ltar gnas pas bdag yod dam/ /med ces dris pa 'dri ba yi/ /bsam pa la ltos ma gsungs te/ /yod na ci phyir yod mi gsungs/ /'jig rten rtag ces bya ba yang 'dri ba po'i bsam pa la ltos nas lung ma bstan te/ re zhig gal te 'jig rten</text></item>
<item><p>213a.4</p><section></section><text>bdag nyid yin par 'dod na ni/ de med pa'i phyir lung ma bstan bzhi char mi rigs so/ /'on te 'jig rten 'khor ba thams cad yin no zhe na/ de yang rigs pa ma yin te/ 'jig rten rtag na 'ga' yang yongs su mya ngan las 'da' bar mi 'gyur ro/ /mi rtag na ni thams cad chad par 'gyur</text></item>
<item><p>213a.5</p><section></section><text>ro/ /gnyis ka yin na ni kha cig ni yongs su mya ngan las 'da' bar 'gyur la/ kha cig ni mi 'gyur ro/ /gnyis ka ma yin na ni kha cig ni yongs su mya ngan las 'da' ba yang ma yin la/ yongs su mya ngan las mi 'da' ba yang ma yin pa kho nar 'gyur ro/ /de bas na yongs su mya ngan las 'da'</text></item>
<item><p>213a.6</p><section></section><text>ba ni/ lam la rag lus pa'i phyir rnam pa bzhi char yang nges par lung mi ston te/ gcer bu pa'i nyan thos kyi bye'u bzung ba bzhin no/ de bzhin du gzhan rnams kyang ngo / /gal te rnam par shes pa las rnam par shes pa skye'o/ /bdag las ma yin na/ ci'i phyir rtag tu de dang 'dra ba kho na skye</text></item>
<item><p>213a.7</p><section></section><text>bar mi 'gyur zhing / myu gu dang / sdong po dang / 'dab ma la sogs pa bzhin du rim pa nges par skye bar mi 'gyur zhe na/ gnas pa gzhan du 'gyur ba ni 'dus byas kyi mtshan nyid yin pa'i phyir te/ rgyun gdon mi za bar gzhan du 'gyur ba 'di ni/ 'dus byas kyi rang bzhin no/ /de lta ma yin</text></item>
<item><p>213b.1</p><section></section><text>na/ bsam gtan rdzogs pas mnyam par gzhag pa rnams las lus dang sems 'dra ba skye na skad cig ma dang po dang khyad par med pa'i phyir/ phyis kyang bdag ldang bar mi 'gyur ro/ /gang las gang zhig skye bar 'gyur ba de kho na las de skye ba'i phyir sems rnams kyi rim pa yang nges pa kho na</text></item>
<item><p>213b.2</p><section></section><text>yin no/ /de ma thag pa'i rgyu shes pa la ni sangs rgyas rnams mnga' bdag yin te/ 'di skad du rma bya'i mdongs ni gcig la yang / /rgyu yi rnam pa thams cad ni/ /kun mkhyen min pas shes bya min/ /de shes kun mkhyen stobs yin no/ /zhes bshad nas gzugs can ma yin pa'i sems kyi bye</text></item>
<item><p>213b.3</p><section></section><text>brag rnams lta smos kyang ci dgos/ ci'i phyir de dang 'dra ba kho nar skye bar mi 'gyur zhing / myu gu dang sdong bu dang 'dab ma la sogs pa bzhin du rim pa nges par skye bar mi 'gyur zhes bya ba 'di ni mu stegs can gang la la sems ni bdag las skye'o snyam du sems pa de kho na la gsal bar klan</text></item>
<item><p>213b.4</p><section></section><text>kar 'gyur ro/ /bdag med na ji ltar las zhig zin pa las/ tshe phyi ma la 'bras bu 'byung / /bdag yod na yang ji ltar na las zhig zin pa las tshe phyi ma la 'bras bu 'byung / kho bo cag kyang las zhig zin pa las tshe phyi ma la 'bras bu 'byung bar mi smra'o/ /'o na ci yin zhe na/ de'i rgyud</text></item>
<item><p>213b.5</p><section></section><text>yongs su 'gyur ba'i khyad par las te/ sa bon dang 'bras bu 'byung ba zhes bya ba de ni zhig pa las byung ba yang ma yin la mjug thogs kho nar 'byung ba yang ma yin no/ /'o na ci zhe na/ rgyud yongs su 'gyur ba'i khyad par las te/ myu gu dang / sdong bu dang / 'dab ma la sogs</text></item>
<item><p>213b.6</p><section></section><text>pa me tog la thug pa rim pa rdzogs pa las gzhan na/ /yang rgyud ni ci yin/ yongs su 'gyur ba ni ci yin/ khyad par ni ci yin zhe na/ las sngon du 'gro ba'i phyir sems phyir zhing 'byung ba gang yin pa de ni rgyud do/ /de gzhan dang gzhan du skye ba ni yongs su 'gyur ba'o/ /de mjug</text></item>
<item><p>213b.7</p><section></section><text>thogs su 'bras bu skyed nus pa gang yin pa de ni yongs su 'gyur ba las/ khyad par du 'phags pa'i phyir yongs su 'gyur ba'i khyad par yin te/ dper na yang srid pa'i nye bar len pa dang bcas pa'i sems lta bu'o/ /las rnam pa sna tshogs pa sngon du 'gro ba nyid yin yang las gang</text></item>
<item><p>214a.1</p><section></section><text>lci ba'am/ nye ba dang / goms pa gang yin pa des byas pa'i nus pa gsal bar byed kyi/ gzhan gyis ni ma yin te/ ji skad du/ las ni 'khor bar lci gang dang / /nye ba gang dang goms pa gang / /sngon byas gang yin de las ni/ /snga ma snga ma rnam smin 'gyur/ /de la rnam par smin pa'i rgyus bskyed pa/ rnam</text></item>
<item><p>214a.2</p><section></section><text>par smin pa'i 'bras bu bskyed pa'i nus pa ni rnam par smin pa bskyed nas ldog go/ /skal pa mnyam pa'i rgyus bskyed pa rgyu mthun pa'i 'bras bu bskyed pa'i nus pa ni nyon mongs pa can rnams kyi gnyen po skyes nas ldog go/ /nyon mongs pa can ma yin pa rnams ni rgyun gtan du log pa na te/ gang gi tshe yongs</text></item>
<item><p>214a.3</p><section></section><text>su mya ngan las 'das pa na'o/ /mthu rnam pa sna tshogs pa'i tha dad pa'i las rnams kyis bsgos pa'i rgyud rnams gnas skabs 'dir phyin na 'bras bu 'di lta bu mngon par 'grub par 'gyur ro zhes bya ba ni sangs rgyas rnams kho na'i yul yin no/ /yang gsungs pa/ las dang des bsgos des mjug rnyed/ /</text></item>
<item><p>214a.4</p><section></section><text>de las 'bras bu sangs rgyas las/ /gzhan gyi rnam pa thams cad ni/ /nges par rab tu mi shes so/ /de ltar sangs rgyas rnams kyi gsung rab rigs pa'i lam/ /legs par gsungs pas dag pa chos nyid 'di mthong nas/ /mu stegs long ba lta ngan sna tshogs g.yo rnams kyi/ /gzhung lugs spangs te long ba ma yin rnams</text></item>
<item><p>214a.5</p><section></section><text>'gro'o/ /de bzhin gshegs pa nyi ma'i gsung 'od kyi/ /snang ldan mya ngan 'das grong lam gcig pa/ /bdag med 'phags pa stong gis bgrod pa 'di/ /phye yang dman pa'i mig gis mi mthong ngo / /de ltar 'di ni phyogs tsam zhig /rang gi mthu yis rnam 'phel ba'i/ /dug la rma yi phyogs bzhin du/ /shin du mkhas pa rnams la</text></item>
<item><p>214a.6</p><section></section><text>bstan/ /gang zag bstan pa zhes bya ba mdzod kyi gnas dgu pa'o/ /chos mngon pa mdzod kyi 'grel pa gnad kyi sgron ma zhes bya ba/ slob dpon phyogs kyi glang pos mdzad pa rdzogs so// //gzhung gi tshad ni sho lo ka bzhi stong ngo / /blo gros phun sum tshogs pa sangs rgyas gnyis pa ltar gyur dbyig gnyen des</text></item>
<item><p>214a.7</p><section></section><text>mdzad chos mngon mdzod/ /tshig le 'ur byas pa'i 'grel pa gnad kyi sgron ma zhes bya 'jam dbyangs phyogs kyi glang pos sbyar/ de nyid 'dzam gling nyi ma shAkya'i mtshan can chos rje de sras thu bor gyur pa yi/ /paN chen rnal 'byor zla ba ltar grags mkhas mchog gang yin de dang 'jam dpal gzhon nus bsgyur// //</text></item>
<item><p>214b.1</p><section></section><text>@#/ /rgya gar skad du/ a b+hi d+harma ko Sha TI ka lak+Sha N+yA sa ri Ni nA ma/ bod skad du/ chos mngon pa mdzod kyi 'grel bshad mtshan nyid kyi rjes su 'brang ba zhes bya ba/ 'phags pa 'jam dpal gzhon nur gyur pa la phyag 'tshal lo/ /gang zhig rang nyid thugs kyi mun pa shes bya ma</text></item>
<item><p>214b.2</p><section></section><text>lus yul can rgyud kun zhi/ /nyon mongs can dang nyon mongs can min mtha' yas mkhyen rab zer ma thos mthar bskyal zhing / /thugs rjes yongs su khyab pa'i thugs mnga' chos 'chad pa yi phyag brkyang tshul dag gis/ /'khor ba'i 'dam las 'gro ba drangs mdzad de la dang por rab tu phyag 'tshal</text></item>
<item><p>214b.3</p><section></section><text>te/ /nyid kyis don legs thugs chud cing / /grol ba'i thugs mnga' thub pa yis/ /chos mngon gang zhig bshad gyur pa/ /de nyid rab tu spro bar bya/ /bstan bcos mdzad par bzhed pas bstan bcos rtsom pa'i dgos pa'i dbang du byas nas bshad de/ de yang ston pa dang bstan bcos la gus</text></item>
<item><p>214b.4</p><section></section><text>pa bskyed pa'o/ /rang dang gzhan gyi don phun sum tshogs pa brjod pas bcom ldan 'das kyi che ba'i bdag nyid shes pa las ni gus pa skye ste/ spangs pa dang ye shes phun sum tshogs pa dang ldan pa'i phyir dang / 'khor ba'i 'dam du bying ba'i sems can dag drangs pas 'bras bu mthar thug pa la rab tu sbyor</text></item>
<item><p>214b.5</p><section></section><text>bar mdzad pa nyid kyi phyir ro/ /gus pa skyes nas yang 'khor ba'i 'dam du bying ba rnams klog pa dang kha don dang thos pa dang bsam pa la sogs pa'i bya ba dag la 'bad pa 'jug pas na de la rgal bar 'gyur ro/ /de nas nyan pa po dran pa dang shes rab zhan pa rnams mi rmongs par bya ba'i phyir slob dpon dbyig</text></item>
<item><p>214b.6</p><section></section><text>gnyen gyis sbyar ba chos mngon pa mdzod kyi bshad pa'i don rnam par dbye bar bya'o/ /byed na yang re zhig gnas brgyad pa rang kho na'i go rims kyi dgos pa brjod par bya ste/ 'di na chos rnams bsdu ba bstan pa 'dus byas dang 'dus ma byas la sogs pa gzhan yod du zin kyang / zag bcas zag pa med chos</text></item>
<item><p>214b.7</p><section></section><text>rnams/ /zhes bya ba'i tshul 'di las mi 'chol bar bstan pa dang / kun nas nyon mongs pa rnams dang rnam par byang ba'i phyogs las brtsams te bstan bcos 'di mdzad do zhes bya bar nges te/ de'i phyir kun nas nyon mongs pa dang rnam par byang ba'i phyogs dag ci rigs par phung po dang / khams</text></item>
<item><p>215a.1</p><section></section><text>dang skye mched kyis bsdus pa'i phyir dang por phung po la sogs pa'i rnam par gzhag par mdzad de/ khams bstan pa ni phal che ba'i phyir khams kyi mdzod kyi gnas zhes sgrogs so/ /kun nas nyon mongs pa dang rnam par byang ba dag 'jug pa dang dmigs pa ni dbang po'i sgo nas</text></item>
<item><p>215a.2</p><section></section><text>yin te/ de'i phyir de'i mjug thogs su dbang po nye bar bkod do/ /de nas khams dang 'gro ba dang skye gnas la sogs pa'i dbye bas khams dang dbang po'i bdag nyid can gyi kun nas nyon mongs pa sems can zhes bya ba dang / snod ces bya ba 'di ma rig pa la sogs pa dang / rlung gi dkyil 'khor la</text></item>
<item><p>215a.3</p><section></section><text>sogs pa'i rim pas rten dang brten pa'i khyad par du ji ltar skye ba de bsnyad do/ /de ltar khyad par mtha' yas pa byung ba de yang dbang phyug la sogs pa dag las ni ma yin gyi 'on kyang las dag las yin pa de'i mjug thogs su las rnams bshad do/ /las de dag kyang nyon mongs pa dang lhan cig tu gyur pa</text></item>
<item><p>215a.4</p><section></section><text>rnams yang skye ba la nus pa dang ldan pa yin gyi 'dod chags dang bral ba la skye ba ma mthong ba'i phyir 'ba' zhig pa dag na ma yin te/ de'i phyir de'i mjug thogs su nyon mongs pa bstan to/ /de ltar rab tu zhugs pa'i kun nas nyon mongs pa dang rnam par byang ba'i go rims ni/ de la 'jug pa mi sdug dang / /zhes pa</text></item>
<item><p>215a.5</p><section></section><text>'di yin la gnas der de'i sgrub pa po gang zag rnam par gzhag pa yang bstan to/ /rnam par byang ba yang nyon mongs pa dag ni ye shes kyis gzhom par bya ba yin no zhes 'byung ba las na shes pa las yin/ de'i mjug thogs su shes pa rnams dang des thob par bya ba'i yon tan rnams bshad do/ /sems</text></item>
<item><p>215a.6</p><section></section><text>mnyam pa la ni yang dag pa ji lta ba bzhin du rab tu shes so zhes bya ba'i mdo las ni shes pa rnams kyang bsam gtan dag med par ma yin te/ de'i phyir bsam gtan dag dang bsam gtan gyi rang bzhin gyi yon tan rnams bstan to/ /gang zag rnam par gtan la dbab pa ni mdzod kyi gnas brgyad pa'i zhar</text></item>
<item><p>215a.7</p><section></section><text>la 'ongs par 'brel pa kho na'o/ /gal te de dag yod bzhin du bye brag tu bshad pa la sogs pa dang dgos pa mtshungs pas 'di brtsams pa dgos pa med par ji ltar mi 'gyur zhe na/ bye brag tu bshad pa la sogs pa rnams la rgyas pa dang bsdus pa dang sil bu la sogs pa'i nyes pa mthong bas</text></item>
<item><p>215b.1</p><section></section><text>yongs su dga' ba ma skyes pas bya ba mang po'i spros pas blo dkrugs pa rnams la phan gdags par bya ba'i phyir chos mngon pa mdzod ces bya ba'i bstan bcos rgyas pa dang bsdus pa spangs pa/ don ma dkrugs pa nye bar ston pa/ chos mngon pa bsdus pa gzhan zhig brtsams pa yin te/ de'i phyir 'di brtsams</text></item>
<item><p>215b.2</p><section></section><text>pa dgos pa med pa ma yin no zhes tshigs su bcad pa nye bar bkod do/ /'brel pa ni gang zhig /dgos pa ni ci/ brjod bya ni gang zhe na/ bstan bcos byed par 'dod pas zhes bya ba 'di ni 'brel pa'o/ /rang gi ston pa'i che ba'i bdag nyid shes par bya ba'i phyir zhes bya ba 'di ni dgos pa'o/ /de la yon tan</text></item>
<item><p>215b.3</p><section></section><text>brjod pa sngon du 'gro ba'i phyag 'tshal ba rtsom pa zhes bya ba 'di ni brjod par bya ba'o/ /'dris par bya bas na yon tan te/ legs pa don du gnyer ba rnams kyis goms par bya'o zhes bya ba'i don to/ /kun la zhes bya ba ni spangs pa phun sum tshogs pa'o/ /gzhan zhes bya ba ni ye shes phun sum tshogs</text></item>
<item><p>215b.4</p><section></section><text>pas/ 'khor ba'i 'dam las 'gro ba grangs mdzad pa/ /zhes bya ba ni gzhan la phan pa phun sum tshogs pa'o/ /don bzhin ston pa de la phyag 'tshal nas/ /zhes bya ba 'di ni khams gsum gyi ston pa gcig pu nyid phun sum tshogs pa'o/ /chos mngon pa smos pas rtog ge la sogs pa'i bstan bcos bcos pa'o/ /</text></item>
<item><p>215b.5</p><section></section><text>mdzod smos pas mngon pa gzhan las khyad par du byas pa'o/ /rang gi ston pa'i zhes bya ba la de ni skyabs su 'gro bar khas blangs pa'i phyir dang / de'i bstan pa rjes su sgrub pa'i phyir rang gi ston par 'gyur ro/ /yang na de dag bdag gis lam dang lam gyi 'bras bu la rjes su bstan pa yin zhes byang</text></item>
<item><p>215b.6</p><section></section><text>chub tu sems bskyed pa'i dus nyid nas sems can thams cad slob ma'i dngos por khas blangs pa'i phyir dang / de'i don kho nar tshogs dag la rab tu zhugs pa dang mngon par rdzogs par byang chub par bya ba'i phyir 'di nyid sems can thams cad kyi rang nyid kyi ston pa yin gyi gzhan ni ma yin no/ /'o na</text></item>
<item><p>215b.7</p><section></section><text>ci'i phyir sangs rgyas bcom ldan 'das zhes gnyi ga brjod pa ni sangs rgyas kyi sgra nye ba'i tshig dang bral ba ni nyan thos dang rang sangs rgyas dang yang dag par rdzogs pa'i sangs rgyas gsum char la 'jug ste/ de'i phyir sangs rgyas bcom ldan 'das kyi dbang du byas nas smras pa/ bcom ldan</text></item>
<item><p>216a.1</p><section></section><text>'das kyi sgra yang bdag nyid ma sbyangs pa kha cig gis gzhan du yang thal byas pas sangs rgyas bcom ldan 'das zhes smras so/ /yang ni nye ba'i tshig med pa mi rigs pas gnyis smras so/ /gal te 'dod chags la sogs pa dag kyang shes bya thams cad la phyis mi skye ba'i chos can</text></item>
<item><p>216a.2</p><section></section><text>du 'gyur ba'i phyir gtan bcom pa yin na/ ci'i phyir mi shes pa kho na'i sgo nas bstod pa brjod ce na/ mi shes pa ni gtso bo yin pa'i phyir ro/ /gzhan yang ston pa nyid phun sum tshogs par bstan par bya ba'i phyir ro/ /ston pa nyid phun sum tshogs pa yang thams cad la thogs pa med pa'i ye shes dang / </text></item>
<item><p>216a.3</p><section></section><text>'gro ba 'khor ba las 'dren par mdzad pa'i sbyor ba ste/ gzhan gyi don la rab tu mi sbyor ba'am/ phyin ci log tu sbyor ba ni ston pa ma yin no/ /gal te nyan thos la sogs pa yang nyon mongs pa can gyi rmongs pa dang gtan bral mi 'gyur na ni nyon mongs pa dang las dang skye ba'i kun nas nyon mongs pa dang bral</text></item>
<item><p>216a.4</p><section></section><text>bar mi 'gyur te/ de gsum ni nyon mongs pa can gyi rmongs pa'i rgyu can yin pa'i phyir ro/ /yang ji ltar na nyon mongs pa can ma yin pa'i mi shes pa yod pas nyan thos dang rang sangs rgyas la kun nas nyon mongs pa gsum ldog par 'gyur zhe na/ nyon mongs pa can nyid kun nas nyon mongs pa'i rgyu yin pa'i phyir</text></item>
<item><p>216a.5</p><section></section><text>te/ nyon mongs pa can ma yin pa ni ma yin no/ /yang ci shes rab dri ma med pa kho na chos mngon pa yin nam/ smras pa ma yin no/ /'o na ci zhe na rjes 'brang bcas te/ shes rab kyi 'khor dus dang 'bras bu la sogs pa dag dang dge ba nyid kyis shes rab kyi rjes su 'jug pa'i gzugs la sogs pa'o/ /de la mi lcogs pa</text></item>
<item><p>216a.6</p><section></section><text>med pa dang bsam gtan dang bsam gtan khyad par can la rten pa'i shes rab la ni gang gis gang de skad du bshad pa'i yang dag pa'i ngag dang las kyi mtha' dang 'cho bas bstabs pa rnam par rig byed ma yin pa'i gzugs dang rjes su 'jug par 'dod do/ /gal te sems las byung ba thams cad kyi rten yin</text></item>
<item><p>216a.7</p><section></section><text>pas sems gtso bo yin pa'i phyir de nyid dri ma med pa rjes su 'brang ba dang bcas pa chos mngon pa rig mod ce na/ bya ba dang mthong ba dang dmigs pa mngon par rtogs pa la nus pa dang ldan pas shes rab kho na gtso bo yin no/ /rjes su 'brang ba dang bcas zhes kho nar bstan pa ni thos pa las byung</text></item>
<item><p>216b.1</p><section></section><text>ba la sogs pa yang sbyar te/ skye nas thob pa phung po bzhi'i rang bzhin yin pa ltar thos pa dang bsams pa las byung ba yang yin no/ /bsgoms byung ni phung po lnga pa ste/ nyer bsdogs dang / bsam gtan dang / bsam gtan khyad par can dag na bsam gtan gyi sdom pa yod pa'i phyir ro/ /nye bar bsdogs pa rnams</text></item>
<item><p>216b.2</p><section></section><text>dang gzugs med pa bzhi ni phung po bzhi pa'o/ /de lta na 'o na mdo sde la sogs pa de bzhin gshegs pa'i gsung gi rnam pa thams cad zag pa med pa'i shes rab kyi tshogs su gyur pas chos mngon pa nyid du 'gyur ro zhe na/ de ni de ltar yin mod kyi 'on kyang mdo sde ni phal cher gdul bya'i bsam pa la mngon du</text></item>
<item><p>216b.3</p><section></section><text>phyogs pa yin zhing / 'dul ba ni byung bas rab tu phye ba yin la/ mngon pa ni chos kyi mtshan nyid la mngon du phyogs pa kho na yin pas de kho na la chos mngon pa zhes ming du grags so/ /de'i phyir gzhan la thob par 'gyur ba med do/ /yang dag par 'gro ba'i rnam grangs ni gnas brtan shA ri'i bu'i 'o/ /</text></item>
<item><p>216b.4</p><section></section><text>ston pa yongs su mya ngan las 'das nas gsung rab tu gyur pa na gnas brtan kA t+yA'i bu la sogs pa mngon par shes pa dang ldan pa rnams kyis chos kyi rje'i dgongs pa dang chos nyid la ltos te bsdus shing tshoms su byas so/ /grangs dang mtshan nyid bstan pa dang / /de bzhin rab byed bsdu ba dang / /sgrub byed</text></item>
<item><p>216b.5</p><section></section><text>mtshungs par ldan pa ste/ /chos ni ngang du rab tu bsgrags/ /yang na grub bzhin du rtsom pa ni nges pa'i phyir yin te/ lam gyi bden pa 'dus byas dag las bkol bas zag pa med pa nyid du grub bzhin slar yang zag pa med pa dag gi nang du smos pa ni nges par bya ba'i don du'o/ /kha cig ni dgra bcom pa'i</text></item>
<item><p>216b.6</p><section></section><text>gzugs dang ma zin pa'i gzugs zag pa med par 'dod de/ de'i phyir 'dus byas dag las lam gyi bden pa dag kho na zag pa med pa yin gyi gzhan ni ma yin no zhes nges pa yin no/ /de bzhin du kha cig brtags pa'i 'gro ba 'gog pa kho na 'dus ma byas dang zag pa med par khas len gyi nam mkha'</text></item>
<item><p>216b.7</p><section></section><text>ni ma yin no/ /de ni 'dus byas yin te/ sgra de tsam las byung ba'i phyir ro/ /brtags pa ma yin pa ni khas mi lan pa nyid do/ /gzhan dag ni 'dus ma byas gsum char btags par khas lan gyi rdzas su ma yin no/ /de'i phyir 'dus ma byas zag pa dang bcas pa nyid yin pa bsal du zin kyang 'dus</text></item>
<item><p>217a.1</p><section></section><text>ma byas nyid dang zag pa med pa nyid dang / dngos po nyid du khas blangs par shes par bya ba'i phyir/ 'dus ma byas rnam gsum yang ste/ /zhes bya ba smos so/ /yang gi sgra ni nges par gzung ba ste/ lugs gzhan dgag par bya ba'i phyir rnam pa gsum kho na'o zhes ston par byed do/ /ji ltar</text></item>
<item><p>217a.2</p><section></section><text>'ga' zhig gis rten cing 'brel bar 'byung ba yang 'dus ma byas nyid du 'dod pa bzhin no/ /'phags pa'i bden pa smos pa ni tshor ba rnam par bcad par bya ba'i phyir ro/ /bstan pa 'di ni phal che ba'am gtso bo yin te gzhan du na 'jig rten pa'i lam gyis thob pa so sor brtags pa'i 'gog par mi 'gyur ro/ /de</text></item>
<item><p>217a.3</p><section></section><text>la ma zin pa'i 'byung ba chen po bzhi'i rgyu las grub pa ni 'di lta ste/ lag pa dang lag chings lta bu'o zhes bya ba la gal te ngag gi sgra ma zin pa'i 'byung ba chen po'i rgyu las byung ba yang yod pa ma yin nam/ dper na tshangs par 'dod par gtogs pa'i sprul pas smras pa dang / bsam gtan gnyis pa skyes pa</text></item>
<item><p>217a.4</p><section></section><text>rnams kyi ngag gi rnam par rig byed lta bu ste/ rnam rig dpyod dang bcas dag na/ /zhes 'byung ba'i phyir ro zhe na/ /yod mod kyi 'di ni nges pa med de/ dpe nyid du nye bar blangs pa'i phyir te/ 'di ltar lag pa dang ngag gi sgra ni zin pa'i 'byung ba chen po'i rgyu kho na las 'byung ba yin zhes nges par gzung ba'i phyir ma</text></item>
<item><p>217a.5</p><section></section><text>yin no gnod par byed pa'i grang ba med kyi phan par byed pa ni yod do lo zhes bya ba la kha cig na re lo'i sgra ni ting nge 'dzin las tha dad pa'i phan 'dogs par byed pa khas ma blangs par gsal bar bya ba'i don du'o zhe'o/ /kha cig ni de dag gi ltar na bsam gtan dang po na rnam par shes pa tshogs gsum gyi bde</text></item>
<item><p>217a.6</p><section></section><text>bas phan 'dogs par byed par mi 'gyur ro zhe'o/ /gzhan dag na re de ni shin tu sbyangs pa zhes bya ba'i reg bya'i khyad par las gzhan pa'i reg pa phan 'dogs par byed pa med do zhes zer ro/ /yul mnyam zhing za bar 'dod pa med na rten gang g.yer ba de sngar skye'o/ /g.yengs dang</text></item>
<item><p>217a.7</p><section></section><text>sems med kyis ngag gi rnam par rig byed las khyad par du byas la/ rjes 'brel gyi ni lus kyi rig byed las khyad par du byas so/ /gnyid dang brgyal ba sems med par khas ma blangs ba'i phyir dang / 'du shes med pa pa la rnam par rig byed ma yin pa med pa'i phyir mig 'du shes med pa dang</text></item>
<item><p>217b.1</p><section></section><text>'gog pa'i snyoms par 'jug pa la snyoms par zhugs pa'i yang yin no zhes bya ba smos te/ sems med pa ni snyoms par 'jug pa gnyis kho na yin no zhes ston par byed do/ /slob dpon gyi tshig yin par ston pa'o zhes bya ba ni ston pa'i gsung rnams yin no snyom du dgongs pa'o/ /'di skad bstan par</text></item>
<item><p>217b.2</p><section></section><text>'gyur te/ gal te rten gzugs su yod pa'i phyir mig la sogs pa'i rnam par shes pa dag kyang rnam par rig byed ma yin pa ltar gzugs nyid yin na ni/ de lta na de'i rten gzugs su yod pa ma yin pa'i phyir 'ga' zhig gzugs nyid ma yin par yang 'gyur na/ gcig la chos can phan tshun 'gal</text></item>
<item><p>217b.3</p><section></section><text>ba 'du ba yang ma yin te/ rtag pa dang mi rtag pa bzhin no/ /rnam par rig byed ma yin pa de lta na rten tha dad du 'gyur ba ma yin te/ 'o na ci zhe na thams cad gzugs su yod pa yin no/ /de lta bas na 'dra bar thal ba med do/ /sha dang lha dang 'phags pa'i shes rab kyi mig gsum gyi spyod yul</text></item>
<item><p>217b.4</p><section></section><text>pa yin pa'i phyir zhes bya ba la sha'i mig ni bdag cag lta bu rnams kyi'o/ /lha ni lha rnams kyi'o/ /'phags pa'i shes rab kyi mig ni 'phags pa rnams kyi ste zag pa med pa'i shes pa'o/ /sha'i mig ni chos thams cad la dmigs pa'o/ /lha'i mig ni gzugs kyi yul can kho na'o/ /gzhan</text></item>
<item><p>217b.5</p><section></section><text>dag na re/ phung po la sogs gtam re yin/ /zhes bya ba 'di nyid/ spyod pa rnams kyi gnyen por ni/ /zhes rnam grangs gzhan gyis bstan te/ gang zhig nyon mongs pa'i gnyen por mi 'gyur ba'i phung po bstan pa de ni 'ga' yang med pa'i phyir ro zhes zer ro / lo'i sgra ni rdul phra rab rnams phan tshun reg pa</text></item>
<item><p>217b.6</p><section></section><text>med pa'i phyir bsags pa la gdon mi za bar bu ga yod par 'gyur bas ma rangs pa'i don to/ /gzhan dag na re bye brag tu smra ba'i tshig yin no zhes zer ro/ /'o na khams brgyad po thams cad bdag med pa'i shes pa'i yul yin pa'i phyir chos kyi khams bzhin du ston pa dang bcas par</text></item>
<item><p>217b.7</p><section></section><text>'gyur ro zhe na/ mi 'gyur te de dag ni rang gi byed pa la ltos nas ston pa dang bcas pa de dang mtshungs pa nyid du 'jog pa'i phyir ro/ /dri la sogs pa de dag ni gang dag gcig gis 'dzin pa de dag gzhan gyis mi 'dzin te/ /ji ltar zhe na/ phrad nas 'dzin pa'i phyir ro zhes bya ba smos te/ de phyir</text></item>
<item><p>218a.1</p><section></section><text>mig la sogs pa bzhin du de dag kyang thun mong ma yin no/ /'di la smra ba gcig gi sna la sogs pa'i rnam par shes pa skyed par 'gyur ba'i dri la sogs pa gang dag yin pa zhes bya ba la res 'ga' zhig rkyen nye na de dag nyid thun mong ma yin pa'i phyir gzhan gyi sna la sogs pa'i</text></item>
<item><p>218a.2</p><section></section><text>yul du skyes pa ni de dag gi rnam par shes pa skyes par 'gyur ba de ni yod kyi/ gzhan gyi mig gis gzhan lta ba ni nam yang yod pa ma yin te/ yul thun mong pa nyid kyi phyir ro/ /mu stegs byed kha cig na re sgra rgyun chags par 'jug pa'i rim pas rna bar 'ongs par rtogs par byed pa'i phyir rna ba ni yul</text></item>
<item><p>218a.3</p><section></section><text>dang phrad pa kho na yin no zhes zer ro/ /de ni de lta ma yin te lag par bcangs pas dril bu'i sgra 'gags ma thag tu sgra mi thos pa'i phyir ro/ /de zhig kyang 'ga' zhig par nas chu rlabs kyi tshul du 'ong ba'i sgra de 'dzin pa sus bzlog /de'i phyir dril bu'i yul na gnas pa'i sgra kho na 'dzin gyi/ chu rlabs</text></item>
<item><p>218a.4</p><section></section><text>kyi tshul du rna 'brug gi bu gar phyin pa ni ma yin no/ /skad cig mar 'dzin pa dang 'gal ba la sgyu smras pa ni skad cig ma phyi mar gnas par 'gyur ro zhes bya ba ste/ reg pa'i skad cig ma ni skyes pa'i skad cig pas 'phyi ba yin te/ bdag nyid thob ma thag tu phan tshun reg pa'i phyir ro/ /skad cig mar</text></item>
<item><p>218a.5</p><section></section><text>gnas pa yang ma yin te de'i phyir reg pa'i dus su 'gag pa'i phyir mi rig go/ /res 'ga' ni mnyam zhes ni mi brjod de tshad nges par ma bzung ba'i phyir ro/ /yang na ni brjod par bya ste/ gang gi tshe rna ba'i nang du thos pa de'i tshe mnyam pa yin pa'i phyir ro/ /rnam par shes pa'ang gong ma ni mig gi</text></item>
<item><p>218a.6</p><section></section><text>ma yin te zhes bya ba/ 'dir yang rang gi sa pa dang sa gong ma khas blangs par 'gyur te/ ji ltar sa 'og ma'i gzugs sa gong ma'i mig gi yul ma yin pa de bzhin du sa gong ma'i rnam par shes pa yang sa 'og ma'i mig gis rten par mi 'gyur te/ rang gi rten dang lhan cig yul gcig la 'jug</text></item>
<item><p>218a.7</p><section></section><text>pa'i phyir ro/ /'di na lha tshangs pa la sogs pa mthong ba'i phyir dang / de'i dbang gis rnam par shes pa skye ba'i phyir 'di ni 'byed par bya dgos so zhes bya ba 'di ni rgol ba'i gzhi yin no zhes/ sprul pa'i gzugs mthong ba'i phyir na 'di ni dpyad zin to/ /gnas dang po'i 'grel bshad do// //</text></item>
<item><p>218b.1</p><section></section><text>pho dang mo'i dbang po dag dang bral ba ni za ma rnams te 'byin pa med pa'i phyir ro/ /de nyams pa ni ma ning rnams te gnod pas nyams pa'i phyir ro/ /mtshan gnyis pa ni gnyis ka nyams pa ste gnas nyams pa'i phyir dang bde ba chung ngu'i rgyu yin pa'i phyir ro/ /mtshan gnyis pa ni dbang po gnyis bde 'gro na</text></item>
<item><p>218b.2</p><section></section><text>dge ba'i rnam par smin pa ji ltar yin zhe na/ de'i phyir bde 'gro na zhes bya ba rgyas par smos so/ /bde 'gro ste mi dag gi nang nas mi dge ba'i las kyis dbang po gnyis po de mi 'tsham pa'i gnas su skyes pa yin te/ de ni sems dang ldan pa ma yin pa'i 'du byed do/ /dbang po ni lus kyi dbang po'i phyogs</text></item>
<item><p>218b.3</p><section></section><text>yin pa'i phyir dge ba kho na'i yin te/ lus kyi dbang po bzhin du bde 'gro na gcig tu dge ba kho na'i rnam par smin pa yin no/ /nyi 'og pa ni yid mi bde ba yang dge mi dge lung ma bstan gsum char du 'dod do/ /yongs su nyams pa med pa'i rgyu ni de'i 'dod chags dang bral ba ni zhes bya ba la sogs pa ste/ </text></item>
<item><p>218b.4</p><section></section><text>'jig rten pa dang 'jig rten las 'das pa'i lam gnyis kyis thob par byas pas de'i 'dod chags dang bral ba ni brtan pa yin te/ 'bras las nyams 'gyur/ dang po las yin zhes 'chad par 'gyur ro/ /mthong ba'i lam ni 'dod pa'i khams kho nar yin te de'i phyir gdon mi za bar lus kyi dbang po</text></item>
<item><p>218b.5</p><section></section><text>dang ldan no/ /'dod chags dang bral ba la nges pa la 'jug pa'i tshe yid mi bde ba mi srid do zhe na/ de'i phyir tshor ba bzhi dag dang zhes smos so/ /lhag ma rnams dang ni ldan pa yang yod mi ldan pa yang yod do/ /de dag dang 'brel pa'i 'dir pho dang mo'i dbang po dag kyang gang rung zhig brjod par bya'o zhes bya</text></item>
<item><p>218b.6</p><section></section><text>ba'i rgol ba'i tshig ni brjod par mi bya ste 'khrug pa'i phyir ro/ /res 'ga' ni rim gyis 'chi ba'i gnas skabs su dbang po 'gags kyang de'i tshe skye ba skye zhing nges pa la 'jug par 'gyur te/ de nyid kyi phyir mo yin pa la mo'i dbang po dang mi ldan pa yod dam zhe na/ yod do zhes brjod de mo'i dbang po</text></item>
<item><p>218b.7</p><section></section><text>'gags kyang de'i ris mthun pa mi 'gag pa'i phyir ro/ /pho'i dbang po yang de 'dra'o/ /de ltar na yang sems gcig la rtsing ba dang zhib pa gnyis mi 'thad de phan tshun 'gal ba'i phyir ro/ /slob dpon 'dus bzangs na re sems gcig la dmigs shing rdzas mnyam yang mthu dus gzhan yin</text></item>
<item><p>219a.1</p><section></section><text>pa'i phyir 'gal pa med de/ tshogs la rtog pa'i mthus bla lhag na ni dpyod pa'i mthu nyams pa'i phyir sems rtsing bar 'gyur la/ dpyod pa'i mthu bla lhag na ni rtog pa'i mthu nyams pa'i phyir zhig par 'gyur te/ tsha dang chu grang reg bzhin no/ /'dir gang zhig mthu</text></item>
<item><p>219a.2</p><section></section><text>shas che ba de ni sa dang mtshungs la/ gang zhig shas chung ba de ni chu dang mtshungs pas dpe la mi mthun pa med do/ /de ltar na rtog pa dpyod pa cig car ba yin la/ sems rtsing ba de nyid zhib pa ma yin no zhes zer ro/ /sa'i bye brag gis ni 'dod pa'i khams na rtog pa kho na yod la/ srid pa'i rtse mo</text></item>
<item><p>219a.3</p><section></section><text>na dpyod pa kho na yod cing bar na gnyis ka yod par 'gyur ro/ /rnam pa'i bye brag gis ni sa thams cad na gnyis ka yang yod mod kyi 'dod pa'i khams dang bsam gtan dang po gnyis kho na na yod pa yang ma yin no/ /slob dpon 'dus bzangs ni slar yang sems rtsing ba dang zhib pa nyid ni sems rtsing ba</text></item>
<item><p>219a.4</p><section></section><text>dang zhib pa nyid do zhes ni mi smra'o/ /'o na ji ltar zhe na/ sems rtsing ba ni sems la yod pa'i rtsing ba'o/ /de'i dngos po ni sems rtsing ba nyid do/ /sems zhib pa yang de dang 'dra'o zhes zer ro/ /nam mkha' dang ni 'ga' yang ldan pa med do/ /ci'i phyir zhe na/ 'brel pa med pa'i phyir ro/ /nam mkha' dang</text></item>
<item><p>219a.5</p><section></section><text>ni gang yang 'brel pa med de dgag par bya ba dang 'gog pa med pa'i phyir ro/ /de'i 'di la thob pa med do/ /yan lag lnga rnam par spangs pa zhes bya ba la/ tha ma'i cha dang mthun pa'i kun du sbyor ba lnga dag spangs par 'gyur zhing yongs su shes par 'gyur zhing / 'di lta ste/ 'jig tshogs la lta</text></item>
<item><p>219a.6</p><section></section><text>ba dang / tshul khrims dang brtul zhugs mchog tu 'dzin pa dang / the tshom dang / 'dod pa la 'dun pa dang / gnod sems so/ /gzhan dag na re tha ma'i cha dang mthun pa rnams ni sngar slob pa'i gnas skabs kho nar spangs zin pa'i phyir 'dir ni gong ma'i cha dang mthun pa rnams kho na gzung ste/ </text></item>
<item><p>219a.7</p><section></section><text>gzugs kyi 'dod chags dang / gzugs med pa'i 'dod chags dang / rgod pa dang nga rgyal dang rmongs pa'o zhes zer ro/ /gzhan dag na re/ lnga par mtshungs pa'i phyir gong ma'i cha dang mthun pa dang tha ma'i cha dang mthun pa rnams gnyis ka gzung ste gnas brgyad la mkhas pa ston pa bzhin no</text></item>
<item><p>219b.1</p><section></section><text>zhes zer ro/ /thob pa ni gang zhig yod na mngon du ma gyur pa yang chud mi za bar 'gyur ba'i chos zhig go/ /nga 'dir khungs ni/ so sor thob la kun du ldan pas na/ /zhes bya ba 'di yin no/ /'dod pa na spyod pa'i gzugs dge ba dang mi dge ba sbyor ba las byung ba yin gyi skyes nas thob pa ni ma yin</text></item>
<item><p>219b.2</p><section></section><text>no/ /mnyam par ma bzhag pa'i sa pa yin pa'i phyir ma 'ongs pa'i rnyed pa ni ma yin te/ de'i phyir de'i thob pa sngar skye ba med do/ /ma thob pa ni skye ba'i rten gyi dbang gis rnam par gzhag gi chos kyi dbang gis ma yin no/ /chos dang 'gal ba'i phyir ro/ /slob dpon 'dus bzangs na re skal ba</text></item>
<item><p>219b.3</p><section></section><text>mnyam pa zhes bya ba ni sems can 'gro ba gcig tu skyes pa rnams kyi lus dang dbang po dang dbyibs dang g.yo ba dang zas la sogs pa'i rgyur gyur cing phan tshun dga' bar 'brel pa'i rgyu mtshan yin no/ /sems can ma yin pa'i skal ba mnyam pa nyid kyang ci'i phyir mi 'dod ces gang smras na</text></item>
<item><p>219b.4</p><section></section><text>khyed cag gis 'gro ba dang skye gnas rnams khas blangs pas rtswa dang a mra la sogs pa'i 'gro ba dang / la phug dang mon sran sde'u skye gnas dag kyang ci ste khas mi len/ bcom ldan 'das kyis ma gsungs pa'i phyir yin na ni sems can ma yin pa'i skal ba mnyam pa yang khas mi len te/ bcom</text></item>
<item><p>219b.5</p><section></section><text>ldan 'das kyis ma gsungs pa'i phyir ro zhes zer ro/ /'dod pa'i khams su skyes par gyur te zhes bya ba 'di la rgyu ci yod ce na/ de'i phyir gang zhig der skyes par gyur pa zhes rgyas par smos te/ byang gi sgra mi snyan pa rnams kyi lha ltar skye ba'i las bzhin du 'du shes med pa'i sems can rnams kyi</text></item>
<item><p>219b.6</p><section></section><text>'dod pa'i khams su skye ba myong bar 'gyur ba'i las nges pa yin pa'i phyir ro/ /'phags pa'i ma yin nges pa la zhugs pa nyid kyis ngan song dang 'du shes med pa pa dang / tshangs pa chen por skye ba rnams kyis brtags pa ma yin pa'i 'gog pa thob ste/ lta ba'i gnas yin pa'i phyir dang / 'phags</text></item>
<item><p>219b.7</p><section></section><text>pa'i lam dang 'gal ba'i phyir ro/ /de'i phyir 'dris kyang ma brtsal bar mi 'thob po/ /'o na ci zhe na dus gcig pa 'thob po/ /'di ni gnas skabs thams cad du so sor thar pa'i sdom pa bzhin du sngon med pa 'thob pa'i phyir 'das pa mi 'thob po/ /de'i phyir je dang po dus da ltar ba kho na 'thob po/ /</text></item>
<item><p>220a.1</p><section></section><text>skad cig ma gnyis pa la sogs pa dag tu ni 'das pa dang yang ldan la/ ma langs pa ni da ltar ba dag kyang yang ngo / /langs pa ni 'das pa kho na dang ngo / /ji srid mi gtong ba ni de srid du zhes bya ba ni yongs su ma nyams kyi bar du zhes bya ba'i don to/ /sems med pa yin pa'i</text></item>
<item><p>220a.2</p><section></section><text>phyir ma 'ongs pa mi 'thob ste lha'i mig dang rna ba bzhin no/ /slob dpon 'dus bzangs na re de'i sa pa'i 'ching ba ma spangs pa'i de bskyed par mi nus te/ mthong bas spang bar bya ba las ni ma 'das par ni srid pa'i rtse mor 'gog pa'i snyoms par 'jug pa bskyed par mi nus la/ so so'i skye bo ni</text></item>
<item><p>220a.3</p><section></section><text>de las 'das pa yang yod pa ma yin no zhes zer ro/ /ci'i phyir srid pa'i rtse mo'i 'og gi sa dag la 'gog pa la snyoms par mi 'jug ce na/ rgyab kyis phyogs pa dang mthar thug par gcod pa dag gi rnam par thar pa der 'gyur ba'i phyir ro/ /rnam par thar pa de ni rgyu gnyis kyis rnam par gzhag ste/ rgyab</text></item>
<item><p>220a.4</p><section></section><text>kyis phyogs pa dang sems mthar thug pa gcod pas so/ /sa 'og ma dag na de yod na ni dmigs pa dang bcas pa thams cad la rgyab kyis phyogs par mi 'gyur la/ mthar thug pa gcod par yang mi 'gyur gyi sa de'i gong na sems yod pas bar du sems gcod par 'gyur ro/ /gnyis ka'i cha ni</text></item>
<item><p>220a.5</p><section></section><text>nyon mongs pa'i sgrib pa dang / snyoms par 'jug pa'i sgrib pa'o/ /de la rdo rje lta bu'i ni nyon mongs pa'i sgrib pa las grol bar byed la/ zad pa shes pa'i dus na rnam par grol ba yin no/ /'gog pa'i snyoms par 'jug pa bskyed pa na snyoms par 'jug pa'i sgrib pa las grol bar byed la/ bskyed</text></item>
<item><p>220a.6</p><section></section><text>pa'i tshe ni rnam par grol ba yin na bcom ldan 'das ni gang la zad pa mkhyen pa'i dus na gnyis ka'i cha las rnam par grol ba zhes bya ba 'gog pa'i snyoms par 'jug pa ma bskyed pa'i tshe ji ltar snyoms par 'jug pa'i sgrib pa las rnam par grol bar 'gyur zhe na/ de'i sgrib pa dang bral ba'i phyir</text></item>
<item><p>220a.7</p><section></section><text>dang / de'i mi ldan pa rnam par nyams pa'i phyir bcom ldan 'das kyis zad pa mkhyen pa'i dus na de bskyed zin pa bzhin du mnga' brnyes zin pa'i phyir te/ de mngon sum du bskyed par nus pa'i gegs dang bral ba'i phyir ro zhes bya ba'i don to/ /de'i phyir ma bskyed pa na yang gnyis ka'i cha las rnam par</text></item>
<item><p>220b.1</p><section></section><text>grol bar grub po/ /slob dpon 'dus bzangs na re ji ltar na byang chub sems dpa' 'khor ba thog ma med pa dang mi ldan pa nas/ lo ka pa'i snyoms par 'jug pa'i khyad par gyis bslus pa zag pa zad pa'i bsam pas skyil krung bcas te/ srid pa'i rtse mo'i mthong bas spang bar bya ba'i sngon rtsa ba nas ma</text></item>
<item><p>220b.2</p><section></section><text>bton pa rtsa ba dang bcas te drungs phyung nas nyon mongs pa'i dgra drungs phyung ba'i lhag ma spang ba'i phyir yid gtad pa ni de'i gnyen po btang nas 'bad pa thun mong bas thob par bya ba lo ka pa'i snyoms par 'jug pa thob par bya ba'i phyir gus par byed par 'gyur te/ de'i phyir bye brag tu smra ba rnams snga ma kho</text></item>
<item><p>220b.3</p><section></section><text>na yin no zhes rjod par byed pa 'di ni rigs pa ma yin no zhes zer ro/ /kha cig na re rgyu dang 'bras bu dag ha cang de na mi rung bas gzugs kyi khams na ni bsam gtan gsum dag na 'du shes med par snyoms par 'jug gi bzhi pa na ni ma yin no zhes zer ro/ /gzhan dag na re skye ba de ni 'bras bu yin pa'i</text></item>
<item><p>220b.4</p><section></section><text>phyir 'du shes med pa'i sems can ma gtogs pa bzhi par snyoms par 'jug go zhes zer ro/ /tshig shes pa ni lha rnams dga' ba yin gyi zhes bya ba la sogs pa la/ tshig shes pa ni gang dag rig byed kyi tshig tshad mar byed pa de dag yin te/ sangs rgyas kyi gsung ni don gyis rab tu phye ba yin pa'i phyir</text></item>
<item><p>220b.5</p><section></section><text>ro/ /rgyu rnams ni gang rkyen rnams ni gang zhes bye brag tu 'dri na/ rgyu rnams las rkyen rnams la khyad par ci yod ce na/ kha cig na re ci yang med de bcom ldan 'das kyis yang dag pa'i lta ba bskyed pa la rgyu gnyis dang rkyen gnyis te/ gzhan gyi sgra dang tshul bzhin yid la byed pa'o zhes gsungs so/ /</text></item>
<item><p>220b.6</p><section></section><text>de'i phyir rgyu dang rkyen dag dang byed rgyu dang rgyu mtshan zhes bya ba ni rnam grangs dag go zhes zer ro/ /gal te khyad par med na ci'i phyir bye brag tu bstan ce na/ gdul ba la ltos nas de khams dang skye mched bzhin no/ /'di ltar rkyen khyad par med par bstan la/ rgyu ni khyad par du bstan to/ /gzhan dag</text></item>
<item><p>220b.7</p><section></section><text>na re nye ba ni rgyu yin la ring ba ni rkyen yin no zhes zer ro/ /ma gtogs pa gang yin pa'o zhes bya ba 'dir kho bo cag gis ni skye ba la sogs pa kho na bshad de/ de dag gi don du 'dir nye bar bkod pa'i phyir ro/ /ma gtogs pa gzhan gang yin pa de yang 'jig tshogs la lta ba'i rgyu can yang yin la rgyu yang</text></item>
<item><p>221a.1</p><section></section><text>yin par brjod par bya'o/ /gang dag de dang mtshungs par ldan pa'i chos rnams kyi zhes mi 'don pa de dag gi ltar na rab tu byed pa'i gzhung ji ltar 'gal bar 'gyur zhes khong nas dbyung bar bya'o/ /'o na ji ltar zhe na/ 'jig tshogs la lta ba'i skye ba dang rga ba dang gnas pa dag ma</text></item>
<item><p>221a.2</p><section></section><text>gtogs zhes de skad du 'don te/ 'di ltar 'di dag gi skye ba la sogs pa'i stobs kyis ni sems mi skyed de/ de rang gi mthun pa'i mtshan nyid bzhin no/ /de'i phyir/ de dang mtshungs par ldan pa'i chos rnams kyis/ /zhes de skad mi 'dod do/ /thob pa dang de dag gi skye ba la sogs pa rnams</text></item>
<item><p>221a.3</p><section></section><text>ni 'du byed kyi phung pos bsdus pa'i phyir na phung po gcig go/ /thob pa rnams kyi 'bras bu gang yin pa de nyid de dag gi skye ba la sogs pa rnams kyi yang yin pas 'bras bu gcig go/ /thob pa rnams kyi thob pa dang ldan 'bras bu tha dad pa de mtshan nyid rnams ni ma yin te/ mtshan gzhi dang</text></item>
<item><p>221a.4</p><section></section><text>gnyis lhan cig 'byung ba'i rgyu yin pa'i phyir ro/ /phung po gnyis la zhes bya ba ni lus dang ngag las dga' ba dang mi dga' ba ni gzugs kyi phung po yin la/ de dag gi skye ba la sogs pa rnams ni 'du byed kyi phung po yin no/ /lhan cig 'byung ba'i rgyu yin pa'i phyir lus dang ngag gi las dang / de dag</text></item>
<item><p>221a.5</p><section></section><text>gi skye ba la sogs pa rnams kyi rnam par smin pa'i 'bras bu gcig kho na yin te/ 'bras bu tha dad pa ni lhan cig 'byung ba'i rgyu yin pa nyid du 'gal ba'i phyir ro/ /'du shes med pa pa yang sems kyi mtshungs pa de ma thag pa can yin pa'i phyir gsum gyis yin par rigs pa ma yin nam zhe na/ 'di</text></item>
<item><p>221a.6</p><section></section><text>brjod par bya ba yin mod kyi rnam par smin pa las skyes pa yin pa'i phyir rang gi ngang gis 'jug pas sems kyi 'du byed las skyes pa ma yin pa des na ma brjod do/ /snyoms par 'jug pa'i tshe dge ba dang zhes bya ba 'byung ba la dge ba gang gi mjug thogs su dge ba gang dang gang gis bsdus pa</text></item>
<item><p>221a.7</p><section></section><text>'byung zhe na/ 'dod pa na spyod pa'i dge ba sbyor ba las byung ba'i mjug thogs su sbyor ba las byung ba kho na yin gyi skyes nas thob pa ni ma yin te/ 'dir skyes pas mngon du byed mi nus pa'i phyir ro/ /kha cig na re mi lcogs pa med pa kho nas bsdus pa 'byung ngo zhes zer ro/ /gzhan dag na re bsam gtan dang</text></item>
<item><p>221b.1</p><section></section><text>po'i yang ngo zhes zer ro/ /gzhan dag na re bsam gtan khyad par can gyi yang ngo zhes zer ro/ /btsun pa dbyangs sgrogs na re bsam gtan gnyis pa'i bar du yin no zhes zer ro/ /gzhan dag na re mnyam par gzhag pas thod rgal gyi snyoms par 'jug pa ltar sas bar du chod pa 'dren par mi nus</text></item>
<item><p>221b.2</p><section></section><text>so zhes zer ro/ /bzo'i gnas pa'i mjug thogs su ni drug ste zhes bya ba la 'di ltar de la gnas pa la 'chi ba med de/ de lta ma yin na gzugs dang gzugs med pa na spyod pa'i nyon mongs pa can dag sus bzlog tu yod/ gal te mi slob pa las slob pa mi 'byung na/ 'o na ji ltar na mi slob pa</text></item>
<item><p>221b.3</p><section></section><text>las yongs su nyams pa slob pa yin zhe na/ 'di ltar langs pa mi slob pa'i ting nge 'dzin las nyams par 'gyur te/ ting nge 'dzin la gnas pa la yongs su nyams pa med pa'i phyir ro/ /gnas gnyis pa'i 'grel bshad do// //chu bur can la sogs pa grang ba'i sems can dmyal ba brgyad ni</text></item>
<item><p>221b.4</p><section></section><text>yang sos la sogs pa rnams kyi ngos bzhi de dag gi 'khor lhag pa lta bur gnas te/ des na gtso bo ma yin pa'i phyir grang ba'i dmyal ba rnams logs shig tu ma bstan la/ nyi tshe ba'i dmyal ba rnams kyang yul dang grangs dang tshad ma nges pa logs shig tu ma smos so/ /thos pa dang yongs su nyams</text></item>
<item><p>221b.5</p><section></section><text>nas de la chags pa'i phyir ro zhes bya ba la/ rnal 'byor pa rnams ni de ltar 'dod pa na spyod pa'i sprul sems kyis 'dod pa na spyod pa'i sprul pa sprul par byed do zhes nas de la dmigs pa'i 'dod chags skye la/ 'dod pa'i 'dod chags dang bral ba las yongs su nyams te rjes su dran nas sprul pa'i</text></item>
<item><p>221b.6</p><section></section><text>sems la chags par byed do/ /yang sprul pa'i dbang gis zhes bya ba rgyas par 'byung ba la/ 'dod pa na spyod pa'i sprul pa mthong nas kye ma kyi hud bdag la yang 'di 'dra ba'i sems yod par gyur cig snyam du sprul pa'i sems la yang 'dod pa nyon mongs pa can 'byung ngo / /gal te bdag cag ni</text></item>
<item><p>221b.7</p><section></section><text>des so snyam pa dang / 'di dag bdag gis snyam du 'du shes tha dad pa'i phyir 'du shes du ma pa yin no snyam na rgyu'i 'du shes tha mi dad pa'i phyir 'du shes tha dad pa med de/ de dag thams cad tshul khrims dang brtul zhugs mchog tu 'dzin pa'i lta ba la zhen pa'i phyir ro/ /gzhan dag na re 'od gsal</text></item>
<item><p>222a.1</p><section></section><text>na gnas pa dag kho nas bsam gtan dang po'i sa pa'i sprul pa sprul nas tshangs pa dang lhan cig bsdad la/ sprul pa'i gnas skabs dang yang bsam gtan dang por skyes pa de dag gi de'i sa pa'i mngon par shes pa'i yul yin pas de dag gis sprul pa'i gnas skabs dran</text></item>
<item><p>222a.2</p><section></section><text>pas de dag 'di snyam du bdag cag ni zhes bya ba rgyas par shes par 'gyur ro zhes zer ro/ /gzhan dag ni bsam gtan gnyis par skyes pa la sogs pa rnams kyi mig gi rnam par shes pa ni tshangs pa'i lo ka pa kho na yin pas de dag nyams su myong ba dran pa mi srid pa ma yin te/ de'i phyir sngar mthong</text></item>
<item><p>222a.3</p><section></section><text>ba kho na rjes su dran pa yin no zhes zer ro/ /kha cig na re sems can 'di yang 'di snyam du smon la bdag kyang 'dir skyes so snyam du bsgoms pa las byung ba'i sngon gyi gnas rjes su dran pa'i shes pa'am/ gzhan gyi sems shes pas 'dzin pa ni ma yin te/ 'o na ci zhe na skyes nas thob pa kho nas de snyam</text></item>
<item><p>222a.4</p><section></section><text>du shes pas 'gal ba med do zhes zer ro/ /gzhan dag na re rjes su dpag pa'i shes pa gzhan gyi bsam pa rnam pa dang bcas pa rtog pas gnod par byed pa ma yin no zhes zer ro/ /'ong ba dang med par 'du shes pa'i phyir dang zhes bya ba rgyas par 'byung ba la/ skyes nas yun ring du ma lon pa rnams ni 'ong</text></item>
<item><p>222a.5</p><section></section><text>bar 'du shes pa'i phyir ro/ /skyes nas yun ring du lon pa rnams ni med par 'du shes pa'i phyir ro/ /skrag pa dang mi skrag par 'du shes pa'i phyir zhes bya ba ni de dag nyid dang go rims bzhin no/ /skrag pa ni skyo ba'i 'chi 'pho bar dogs pa'i phyir mtshan nyid can te/ bdag tu 'dzin pa ma spangs pa'i phyir</text></item>
<item><p>222a.6</p><section></section><text>de dag la de yod do/ /sa gzhan du ma yin no zhes bya ba las gzhan gyi phung po rnams ni mngon du gyur pa yin yang rnam par shes pa gnas pa'i bya ba mi byed de/ srid pa kun du spyod pa'i dbang gis na de la rnam par shes pa rab tu gnas pa yin na/ de dag la srid pa kun du spyod pa med pa'i phyir ro/ /</text></item>
<item><p>222a.7</p><section></section><text>rgyud gzhan dag dang sems can du bgrang ba ma yin pa dag ni rang gi sa pa yin yang / rnam par shes pa gnas pa ma yin no/ /gzhan dag na re de dag kyang rnam par shes pa gnas pa yin te/ de la yang rnam par shes pa nye bar brlan pa 'phel bar 'gyur ba yin no zhes zer ro/ /kha cig</text></item>
<item><p>222b.1</p><section></section><text>na re yi dgas rnams ni brdzus te skyes pa kho na yin no zhes zer ro/ /de'i phyir yi dgas mngal nas skye ba sgrub pa'i phyir tshe dang ldan pa maud gal gyi bu chen po la zhes rgyas par 'byung ngo / /skye gnas thams cad du skyes pa rnams la 'phags pa'i chos thob pa'i go skabs yod mod kyi/ 'phags pa'i</text></item>
<item><p>222b.2</p><section></section><text>chos thob zin pa rnams ni sgo nga dang drod gsher las skyes pa'i gnas su mi skye'o/ /sngon dus kyi srid pa'i sha tshugs can yin yang rnam par smin pa'i snying po dang po yin pa'i phyir dang / srid pa tshol ba yin pa'i phyir dbang po ma tshang ba med pa yin te/ de lta ma yin na sna med pa dang / mig med pa</text></item>
<item><p>222b.3</p><section></section><text>skye ba nyid du mi 'gyur ro/ /sngon gyi slob dpon dag ces bya ba ni sngon gyi mdo sde pa dag go/ /gnas skabs gang gis zhes bya ba ni shan pa la sogs pa'am lings pa la sogs pa dag gi tshe ste/ ji skad du/ ji ltar 'gyur bas de myong las/ /sngar byas pa ni rmi lam ltar/ /sems can de 'dra mthong gyur</text></item>
<item><p>222b.4</p><section></section><text>nas/ /dmyal bar rab tu rgyug par 'gyur/ /zhes bshad do/ /gzhan dag na re rgyal po lnga len gyi bu lnga brgya sgo nga las skyes pa yin pa de dag gis kyang rang sangs rgyas kyi byang chub rtogs so zhes bya bar grags te/ de'i phyir sgo nga las skyes pa ni rtag tu thams cad du rmongs par 'gyur ro zhes bya ba 'di ni</text></item>
<item><p>222b.5</p><section></section><text>ma nges so zhe na/ rang sangs rgyas bse ru lta bu la dgongs nas gsungs pas nyes pa med do/ /gal te/ rtse dgas 'gro ba'i yul du 'gro/ /zhes sngar bstan zin pa ma yin nam/ rlung langs pa'am char 'bab pa'am zhes bya ba rgyas par yang ci'i phyir smos she na/ nges pa med par shes par bya ba'i phyir</text></item>
<item><p>222b.6</p><section></section><text>te/ 'dod chags dang zhe sdang gnyis kho nas blo phyin ci log tu 'gyur bas skye ba'i yul du 'gro ba ma yin gyi/ 'o na ci zhe na rnam pa gzhan du rtswa thibs po'am nags thibs po'am zhes rgyas par 'gyur ba yin te/ de ltar bshad na/ skye ba'i srid pa nyon mongs can/ /rang gi sa pa'i nyon mongs kun/ /zhes</text></item>
<item><p>222b.7</p><section></section><text>bya ba 'di yang tshad mar 'gyur ro/ /gzhan dag na re ni rang dang nye ba'i gnas skabs su yin no zhes zer ro/ /gzugs dang gzugs med pa na gzugs dang skye mched drug gi gnas skabs yod pa ma yin te gzugs med pas de dag med do/ /spyod pa yang ma yin te zhes bya ba la gzugs na spyod pa la</text></item>
<item><p>223a.1</p><section></section><text>ni rnam par shes pa dang skye mched drug gi gnas skabs las tha dad pa'i ming dang gzugs kyi gnas skabs med de 'di ltar ming dang gzugs ni de phan chad skye mched drug dod tshun chad do zhes 'chad par 'gyur ro/ /de'i phyir gzugs kyi khams na yan lag gcig gnyis yod do/ /</text></item>
<item><p>223a.2</p><section></section><text>gzugs med pa na ming dang gzugs dang skye mched drug gi gnas skabs yod pa ma yin te/ gzugs med pas de dag med do/ /de'i phyir yan lag bcu yod do/ /yang ci'i phyir nyon mongs pa thams cad ma rig pa'i sgras brjod ce na/ yang srid pa 'phen pa'i 'du byed rnams kyi rgyu'i ngo bor nges</text></item>
<item><p>223a.3</p><section></section><text>pa'i phyir ro/ /'dod chags la sogs pa rnams ni de lta ma yin te 'di ltar 'dod chags ni zhe sdang gis mngon par 'du byas pa'i 'du byed rnams kyi rgyu ma yin no/ /de bzhin du gzhan la yang brjod par bya'o/ /ma rig pa ni gdon mi za ste de ni nyon mongs pa thams cad dang lhan cig spyod pa'i phyir ro/ /des</text></item>
<item><p>223a.4</p><section></section><text>gzhag pa'i nus pa'i shugs dang ldan pa'i phyir yang ma rig pa'i phyogs la brten te/ de'i phyir de'i sgras nyon mongs pa thams cad bsnyad do/ /'di ga las she na ma rig pa gtso bo yin pa'i phyir dang / de dang lhan cig gi spyod pa'i phyir ro/ /'dir rnam par shes pa dang skye ba'i yan lag gnyis ni skad</text></item>
<item><p>223a.5</p><section></section><text>cig ma yin la gzhan dag ni rgyun chags pa'i phyir skad cig ma mang po dag yin no/ /rnam par shes pa dang lhan cig 'byung ba'i phung po bzhi ni zhes bya ba la sogs pa 'byung ste/ 'di la kha cig na re rig byed dang rig byed ma yin pa'i gzugs ni gzugs kyi phung po'o zhes zer ro/ /rnam par bshad pa 'di la</text></item>
<item><p>223a.6</p><section></section><text>ni srid pa dang khyad par med par 'gyur te/ gang gi phyir/ las byed de ni srid pa yin/ /zhes bya ba'i mtshan nyid kyi phyir ro/ /de'i phyir nges par dbang po dang lhan cig skyes pa kho na la gzugs su gzung ngo zhes bya bar rtogs so/ /las kyi 'phen pa'i dbang gis zhes bya ba la ji skad bstan pa'i las dag gis ni</text></item>
<item><p>223a.7</p><section></section><text>'phangs pa ni las kyi 'phen pa'o/ /de'i dbang gis ni de'i rgyu mtshan gyis te/ rgyu des rnam par smin pa'i rgyun srid pa bar ma 'brel pas shin tu thag ring yang 'gro ba de dang der 'gro bar 'gyur ro/ /srid pa bar ma yang rnam par shes pa drug dang ldan pa'i phyir/ de ltar bshad na rnam par shes</text></item>
<item><p>223b.1</p><section></section><text>pa gang zhe na/ rnam par shes pa'i tshogs drug go zhes bshad pa de 'thad pa yin no zhes smos so/ /gzhan dag na re bsam gtan gsum pa'i bde ba ni brtan pa yin la nye bar rgyu ba ni mi brtan pa yin no/ /de nyid kyi phyir yid kyi nye bar rgyu ba zhes bya ste/ yid ni mi brtan pa yin pa'i phyir ro zhes zer ro/ /</text></item>
<item><p>223b.2</p><section></section><text>bsam gtan dang po'i sa pa bcu dang ldan pa bshad nas gal te bsam gtan gyi dngos gzhi'i sa pa'i btang snyoms kyi nye bar rgyu ba nyon mongs pa can bzhi dang / mi lcogs pa med pa'i sa pa sa 'og ma la dmigs pa dge ba bzhi dang ldan pa ma yin nam zhe na ldan pa ni bden mod kyi de dag la</text></item>
<item><p>223b.3</p><section></section><text>logs su ma brtsis te/ btang snyoms kyi bdag nyid yin pa'i phyir dang / sa tha mi dad pa'i phyir ro/ /bsam gtan dang por skyes pa gnyis pa'i dge ba'i sems nyer bsdogs kyis bsdus pa thob pa ni bsam gtan dang po'i sa pa thams cad dang ldan te 'dod chags dang ma bral ba'i phyir</text></item>
<item><p>223b.4</p><section></section><text>ro/ /kha cig na re bsam gtan gnyis pa'i sa pa ni gcig gnyis dang ldan te ji ltar zhe na/ dri dang ro la dmigs pa dag med pas yid bde ba dang btang snyoms kyi nye bar rgyu ba nyon mongs pa can gnyis dang btang snyoms kyi nye bar rgyu ba bsam gtan gnyis pa'i nyer bsdogs kyis bsdus pa bzhi</text></item>
<item><p>223b.5</p><section></section><text>dang ldan no zhes zer ro/ /gzhan dag na re brgyad dang ldan te btang snyoms kyi nye bar rgyu ba bzhi po de dag ni btang snyoms kyi bdag nyid yin pa'i phyir dang / sa tha mi dad pa'i phyir sa tha dad par mi gzhag ste/ bsam gtan dang po'i nyer bsdogs bzhin no zhes zer ro/ /chos mngon pa'i bstan bcos ni</text></item>
<item><p>223b.6</p><section></section><text>drug ste/ ye shes la 'jug pa dang / rab tu byed pa'i rkang pa dang / rnam par shes pa'i tshogs dang / yang dag par 'gro ba'i rnam grangs dang / gdags pa'i bstan bcos dang / chos kyi phung po'o/ /kha cig na re dge ba'i rnam par smin pa dang bcas pa yin pa'i phyir dang / dgra bcom pa rnams kyang</text></item>
<item><p>223b.7</p><section></section><text>ma 'ongs pa'i rnam par smin pa la rgyab kyis phyogs pa yin pa'i phyir dge ba'i sems la yongs su mya ngan las 'da' ba yod pa ma yin zhe'o/ /gzhan dag na re mthar gyis 'khor ba spong ba yin te 'dod pa dang srid rtse las 'dod chags dang bral bas rim par mi dge ba dang bsgribs la lung ma bstan</text></item>
<item><p>224a.1</p><section></section><text>spong la/ yongs su mya ngan las 'das pa'i tshe ni lung du ma bstan pa'i sems mngon du gyur pas dge ba'o/ /lhag med kyi dbyings su zhugs pas ni lung du ma bstan pa spangs so zhes zer ro/ /'chi ltas las ni mi 'da' ste/ /zhes bya ba ni bzlog par mi nus pa'i phyir ro/ /</text></item>
<item><p>224a.2</p><section></section><text>'di dag ni thams cad la 'byung la/ thams cad kyang mi 'byung mod kyi/ lha'i 'chi ltas bsdoms na lnga/ /zhes de ltar brjod do/ /snga ltas de dag ni lha'i zhag lnga 'byung ngo / /btang snyoms la skye zhing 'chi ba na bsam gtan gsum pa na ni nyer bsdogs kyi sems la gnas te skye zhing 'chi'i/ dngos</text></item>
<item><p>224a.3</p><section></section><text>gzhi la ma yin te btang snyoms dang mi ldan pas so/ /chu'i dkyil 'khor ni khor yug tu ni rlung gi dkyil 'khor 'dra'o/ /thad kar 'bum phrag bcu gnyis zhes bya ba ni chu dang gser gyi dkyil 'khor bye ba phrag pa rgyar gnas pa'o/ /de'i bar gyi gling brgyad ni zhes bya ba de dag thams cad las ngan</text></item>
<item><p>224a.4</p><section></section><text>pa'i dbang gis grub pa zhig ste/ de nyid kyi phyir de na gnas pa'i mi rnams ni lus chung ba yin no/ /gcig na srin po gnas pa ni rnga yab po/ /thad ka na yod do zhes bya ba smos te de nyid kyi phyir de dag na grang ba yod do/ /kha cig na re rgya mtsho chen po dang nye ba'i phyir ro zhes zer ro/ /gzhan dag na re las kyis</text></item>
<item><p>224a.5</p><section></section><text>byas pa yin te/ de lta ma yin na nya rnams la yang grang bas ches gnod par 'gyur ro zhes zer ro/ /gzhan dag na re grang ba'i dmyal ba rnams kyi gnas ni 'khor yug gis gling bzhi yongs su bskor ba'i ngos na gcig tu mun nag tu gyur pa yin no zhes zer ro/ /bang rim ni nam mkha' la 'phags pa la</text></item>
<item><p>224a.6</p><section></section><text>brjod do/ /gzhan dag na re thams cad gnyis kyis gnyis yin te/ lnga po yul so sor nges pas dbang po gzhan gyi yul ni dbang po gzhan gyis longs spyod pa ma yin no zhes zer ro/ /de'i 'dod pas 'di na 'khod pa bzhin du mthong zhes pa ni ji ltar 'dod pa na spyod pas 'dod pa mthong ba de bzhin</text></item>
<item><p>224a.7</p><section></section><text>du de'i sa pas gzugs na spyod pa dang sa gong mar skyes pa 'ongs pa 'og ma'i lus su ma sprul pa yang mthong bar 'gyur ro/ /gang du skyes pa 'ongs pa mthong te/ 'dod pa na spyod pa'am sa mtshungs pas mthong ngo / /de nas sems can gang yang rung ba gcig ces bya ba 'di ni tshangs pa chen po yin te/ </text></item>
<item><p>224b.1</p><section></section><text>de nyid kyi phyir na tshangs pa chen po thams cad ni so so skye bo yin te/ 'phags pa la 'og tu 'gro ba mi srid pa'i phyir dang / gong ma la mthong lam med ces 'byung bas gzugs kyi khams na skyon med par zhugs pa mi srid pa'i phyir ro/ /de nyid kyi phyir gcig gis bar chad med par skye ba gnyis su tshangs pa</text></item>
<item><p>224b.2</p><section></section><text>chen po nyid byed pa ma yin no/ /gal te tshangs pa chen po ni nangs kyis phyir na 'chi 'pho zhes bshad la/ 'od gsal ba rnams kyi tshe yang bskal pa chen po'i bskal pa brgyad pa yin zhing / bar gyi bskal pa nyi shu na yang slar 'chags pas de'i phyir 'od gsal ba'i tshe ma zad par de nas 'chi 'pho</text></item>
<item><p>224b.3</p><section></section><text>bar 'gyur zhe na de na bar du 'chi ba yod de/ bsod nams rlabs chen po las skyes pa dag ni tshe lo bskal pa chen po brgyad pa yin no/ /gang bar gyi bskal pa nyi shu zhes bya ba 'di ni ches nyung ba yin no/ /kha cig na re der skyes pa de na gzhan zhig kho na yin no zhes zer ro/ /gzhan na re las sna</text></item>
<item><p>224b.4</p><section></section><text>tshogs las 'di la nges pa med do zhes zer ro/ /yang ji ltar yar skyes pa'i rang bzhin dang 'bri ba'i rang bzhin ni yar skyes pa dang 'bri ba'i rang bzhin can gyi bar bskal pa rnams dang dus mnyam par 'gyur zhe na/ mgyogs pa dang mgyogs pa ma yin par 'gro ba'i khyad par las te 'di ltar mtha'i bskal pa</text></item>
<item><p>224b.5</p><section></section><text>gnyis ni dkyil 'khor gyis 'gro la/ bar ma gcig gnyis ni mgyogs par 'gro bas thams cad du dus mnyam par 'gyur ro/ /gnas gsum pa'i 'grel bshad do// //glo bur du 'ongs pa la sbyin pa dang / 'gron pa la sbyin pa dang / nad pa la sbyin pa dang / nad g.yog la sbyin pa dang / </text></item>
<item><p>224b.6</p><section></section><text>kun dga' ra ba 'bul ba dang / gcig tu slong ba 'cha' ba dang / rlung mo che la sogs pa dag byung na zan dang skyo ma la sogs pa sbyin pa ste/ 'di ni rdzas las byung ba'i bsod nams bya ba'i dngos po bdun no/ /'dod pa'i khams ni rnam par rig byed la mi ltos pa'i rig byed ma yin pa med do/ /phyi rol</text></item>
<item><p>224b.7</p><section></section><text>pa rnams la sdom pa yod kyi so sor thar pa'i sdom pa ni ma yin no/ /srid pa la brten pa'i phyir ro/ /sdom pa med na ni don ma yin pa'i tshogs chen por 'gyur te zhar la 'ongs pas chog go/ /'dod gtogs zhes bya ba smos pa ni bsam gtan dang zag pa med pa'i sdom pa gcad par bya ba'i phyir te/ de dag gi</text></item>
<item><p>225a.1</p><section></section><text>rten 'byung ba chen po rnams ni sems dang 'dra bar dus mnyam pa'i phyir ro/ /'o na sems med pa'i bya ba la gal te de'i dus kyi kun nas slong ba med na shi ba bzhin de yod par mi 'gyur na ni bsnyen par rdzogs pa'i dus su dge 'dun la dge slong dngos por gsol ba btab nas 'gog</text></item>
<item><p>225a.2</p><section></section><text>pa'i snyoms par 'jug pa'i dus kyi rnam par rig byed dang ngag gi rnam par rig byed sngar 'phangs pa ni las brjod pa'i mjug gi dus su sdom pa skye ba'i tshe de'i dus kyi kun nas slang ba med par ji ltar 'gyur zhe na/ 'o na ni sems dang bcas pa la ches gsal ba yin pa zhes bya ba smos te/ de ltar byas</text></item>
<item><p>225a.3</p><section></section><text>na dgra bcom pa la yang so sor thar pa'i sdom pa chung ngu yod par 'gyur ro/ /de dag gi so sor thar pa'i sdom pa gdon mi za bar rnam par rig byed la rag lus pa ma yin te zhes bya ba ni rten lnga po dang grags pa la sogs pa dag gi ste/ sngon gyi smon lam gyi dbang ste bsam pa phun sum tshogs pa</text></item>
<item><p>225a.4</p><section></section><text>'am/ sangs rgyas kyi mthus rnam par rig byed med par so sor thar pa'i sdom pa 'thob po/ /slob dpon 'dus bzangs na re ni 'dul ba dang ldan pa'i don dag la ni thams cad mkhyen pa ma yin pa rtog gis de kho na nyid khong du chud par mi nus te/ gang sdom pa de dag las kha cig ni tshogs kyi nang du</text></item>
<item><p>225a.5</p><section></section><text>gsol ba dang bzhi'i las kyis 'thob la/ kha cig ni gang zag gcig la gsol ba tsam gyis 'thob pa 'di la rgyu ci yod/ de'i phyir gang de ltar 'thob kyi gzhan du ni ma yin no zhes ston pas gzigs shing de kho na ltar bstan pa 'di ni sdom pa'i rigs de kho na ltar gnas pa yin pas 'di la rgyu mtshan</text></item>
<item><p>225a.6</p><section></section><text>btsal bar mi bya'o zhes zer ro/ /ci bcom ldan 'das kyis nyin zhag gi 'og tu sdom pa mi skye bar gzigs nas nyin zhag pa'i bsnyen gnas bstan tam/ 'on te dbang po gdul dka' ba rnams zhes 'byung ste/ slob dpon 'dus bzangs na re ni gal te dbang po gdul dka' ba la ltos nas</text></item>
<item><p>225a.7</p><section></section><text>nyin zhag pa bstan na ni dbang po ches gdul dka' ba la ltos nas yud tsam mam nyin mo'am mtshan mo tsam ci'i phyir mi bstan zhes smras so/ /mi shes pa ni ma gtogs so zhes bya ba ni 'phogs par byed pa dang gnod par byed pa brjed pa dang ma byang ba ste/ dkon mchog gsum la the tshom za ba dang log</text></item>
<item><p>225b.1</p><section></section><text>par zhugs pa'i bsam pa can la ni sdom pa mi skye ste/ gang zhig mi shes pas skyabs su 'gro ba yin gyi log par zhugs pa'am the tshom za bas skyabs su mi 'gro ba ma yin pa de la ni skyabs su ma song yang bsnyen gnas kyi sdom pa skye'o/ /mi shes pa ni ma gtogs so zhes bya ba ni 'bogs pa po</text></item>
<item><p>225b.2</p><section></section><text>dang mnod pa pos te the tshom za nas skyabs su mi 'gro ba la ni dge bsnyen gyi sdom pa med do/ /de dag gi mngon sum zhes bya ba ni ga gon bzang po zhes gnyis kyi'o/ /dge 'dun dkon mchog ces bya ba ni dge 'dun gang chos kyi 'khor lo bskor ba'i mjug thogs su 'byung bar 'gyur ba'o/ /gang</text></item>
<item><p>225b.3</p><section></section><text>zhig 'phags pa rnams kyis tshe rabs gzhan du mi byed pa'i sdom pa thob pa de ni rang bzhin gyi kha na ma tho ba yin te/ srog gcod pa dang ma sbyin par len pa la sogs pa bzhin no/ /rten gnyis ka'i nyon mongs pa shas che ba'i phyir zhes bya ba ci de dag skyes pa dang sbyor bar 'dod la/ bud med</text></item>
<item><p>225b.4</p><section></section><text>dang yang sbyor ba 'dod pas nyon mongs pa shas che ba'i phyir so sor brtag mi bzod do/ /mtshan gnyis pa la ni gnyis ka'i nyon mongs pa shas che ba dang ngo tsha dang khrel yod shas chen po med pa'i phyir sdom pa med la/ za ma dang ma ning la ni ngo tsha shes pa dang khrel yod pa shas chen po med pa'i phyir ro/ /</text></item>
<item><p>225b.5</p><section></section><text>snga phyi med gsum smin ces bya ba de la bde ba myong bar 'gyur ba'i gzugs ni mig la sogs pa'o/ /sdug bsngal myong bar 'gyur ba'i sems dang sems las byung ba'i mig la sogs pa'i rnam par shes pa rnams dang / de dag dang mtshungs par ldan pa'i sems dang sems las byung ba rnams</text></item>
<item><p>225b.6</p><section></section><text>te/ yid mi bde ba ni rnam par smin pa ma yin pa'i phyir ro/ /bde ba yang ma yin sdug bsngal ba yang ma yin pa ni ldan pa ma yin pa'i srog gi dbang po la sogs pa'o/ /dpe ston pa rnams zhes bya ba ni/ gang dag dpe de rtog gis tha snyad byed pa de dag ni dpe ston pa rnams so/ /'phags pa</text></item>
<item><p>225b.7</p><section></section><text>gzhan du'ang myong mi byed/ /ces bya ba la'ang zhes bya ba'i sgras ni skyes nas myong ba yang byed pa ma yin par rtog ste/ de la ni yongs su nyams pa'am slar 'ong ba yod pa ma yin te/ brtan pa'i phyir dang khyad par du 'gro ba'i phyir ro/ /brtan pa zhes bya ba ni mi brtan pa gcad pa'i phyir te mi brtan pa ni</text></item>
<item><p>226a.1</p><section></section><text>skyes nas myong bar 'gyur ba dang / lan grangs gzhan la myong bar 'gyur bar byed pa ma yin te/ yongs su nyams pa la yang skye ba srid pa'i phyir ro/ /'dir kyi hud sems smre sngags 'don pa'i dmyal ba dper bya'o zhes bya ba ni rkun po'i sde dpon zhig gis rang sangs rgyas</text></item>
<item><p>226a.2</p><section></section><text>lnga brgya gsod du bcug pa'o/ /bdag po med pa'i zhes bya ba ni bu med pa'i gter te yul gyi bdag po las ma byin par blangs so/ /gnyis ka yang mi byed na zhes bya ba rgyas par 'byung ste/ de ltar na bsam gtan dang zag pa med pa'i sdom pa bzhin du las kyi lam sems tsam la rag las pa</text></item>
<item><p>226a.3</p><section></section><text>nyid du thal bar 'gyur na/ 'dod pa na spyod pa'i rnam par rig byed ma yin pa rnam par rig byed med pa can ni yod pa yang ma yin no/ /'dod pa na spyod pa zhes bya ba ni bsam gtan dang zag pa med pa'i rig byed ma yin pa las khyad par du byed pa'o/ /ji ltar na de gnyis las kyi lam du 'grub ces bya ba ni</text></item>
<item><p>226a.4</p><section></section><text>drang srong dang dge slong gnyis kyi'o/ /slob dpon 'dus bzangs ni drang srong dag ni don gyis na rnam par rig byed byed pa yin te/ mi ma yin pa dag gis de dag gi bsam pa 'dor bar zhugs pa rtogs nas de dag la dad pa rnams gang gis na drang srong de dag la las kyi lam skye ba lus kyis byed do/ /</text></item>
<item><p>226a.5</p><section></section><text>gzhan yang khro ba las ni de'i tshe gdon mi za bar lus dang ngag gi las g.yo bar 'gyur bas 'gal ba med do/ /gso sbyong la yang ji ltar tshig gis go bar bya ba'i don la lus kyi g.yo ba la yang las kyi lam skye ba de bzhin du bdag gis tshe dang ldan pa yongs su dag go snyam du rig par bya'o snyam</text></item>
<item><p>226a.6</p><section></section><text>du cang mi smra bas mi g.yo ba yang yin pas/ tshig gis go bar bya ba'i don la cang mi smra ba la yang ngag gi las kyi lam skye bar 'gyur te/ de ni yongs su ma dag bzhin du cang mi smra bas bdag nyid dag par go bar byed do zhes zer ro/ /gzhan ni 'dod pa'i khams kyi rnam par rig byed ma yin pa</text></item>
<item><p>226a.7</p><section></section><text>ni thams cad rnam par rig byed la rag par nges pa yang ma yin te/ sde lnga po la sogs pa 'bras bu thob pa'i mdo las so sor thar pa'i sdom pa skye ba srid pa'i phyir ro/ /de lta bas na mi dge ba yang de lta bu 'ga' zhig rnam par rig byed med par yang 'gyur ro zhes zer ro/ /gang zhig lta</text></item>
<item><p>226b.1</p><section></section><text>ba dang tshul khrims nyams pas gcod par byed pa de yang lus zhig nas so/ /gzi byin med phyir zhes bya ba la gzi byin ni snying ga'i phyogs na yod do/ /ma skyes pa rnams ni skal ba mnyam pa dang kun du 'gro ba'i rgyu nyid ma yin pa rgyu mthun pa'i 'bras bu ma 'ongs pa med do/ /gal te ma tshang</text></item>
<item><p>226b.2</p><section></section><text>ba'i rgyu yin pa'i phyir phan pa chung ba nyid yin na dmus long la sogs pa dag la yang ches med par 'gyur ro zhe na/ za ma la sogs pa'i lus ni rtogs pa dang 'gal ba'i phyir ma tshang bar 'dod do/ /gzhan du ma yin no/ /bzod pa thob pa rnams ni ma yin no zhes bya ba ni bzod pa chen po thob pa rnams te/ mthong</text></item>
<item><p>226b.3</p><section></section><text>ba'i lam nye zhing nges pa la mngon sum du phyogs pa'i phyir ro/ /'dir sems pa brgyas bsod nams brgya zhes bya ba'i ming 'thob ste dang po sems pa lnga bcus 'phen cing mngon du gyur la/ de'i mjug tu yang rdzogs par byed pa lnga bcus mngon du 'gyur ro/ /gal te de bzhin gshegs pa rnam par</text></item>
<item><p>226b.4</p><section></section><text>gzigs kyi tshe bskal pa grangs med pa gsum pa yongs su rdzogs na ci'i phyir gtsug tor can dang / thams cad skyob dang / 'khor ba 'jig dang / gser thub dang / 'od srungs rnams kyis bar du bcad kyi de ma thag kho nar mngon par rdzogs par sangs ma rgyas zhes bya ba ni brjod par bya'o/ /tshogs</text></item>
<item><p>226b.5</p><section></section><text>yongs su rdzogs pa ni bzhes par mi rigs so zhe na/ yongs su rdzogs mod kyi rnam pa thams cad du yongs su rdzogs pa ni ma yin no/ /grangs med pa rdzogs kyi rnam pa thams cad du yongs su rdzogs pa ni ma yin te/ de ltar na 'od srungs mngon par sangs rgyas pa'i tshe tshangs par spyod pa shin tu spyad nas</text></item>
<item><p>226b.6</p><section></section><text>dga' ldan gyi lha'i ris su slar 'khrungs so zhes bya ba'i mdo 'di yang tshad mar 'gyur ba yin no/ /skyes bu khyu mchog ni skyes bu gtso bo'o/ /da lta ba'i ni sangs rgyas gnyis pa med pas khyod 'dra'i dge sbyong chen po gzhan dag go/ /nyan thos la sogs pa dag kyang dge sbyong yin pas de dgag pa'i phyir dge</text></item>
<item><p>226b.7</p><section></section><text>sbyong chen po zhes smos so/ /'jig rten gyi khams gzhan dag na yang khyod 'dra ba med par shes par bya ba'i phyir phyogs dang phyogs mtshams dag na med ces smos so/ /gal te yid mi ches na yul gcig ste bdag nyid tshol cig ces bya ba'o/ /sems kyi rgyan gyi don can ni dad pa la sogs</text></item>
<item><p>227a.1</p><section></section><text>pa'i nor 'dren pa'i phyir ro/ /sems kyi yo byad kyi don can ni ser sna'i dri ma dang bral ba'i phyir ro/ /rnal 'byor gyi tshogs can gyi don ni snyoms par 'jug pa'i bde ba 'dod pa rnams kyi yin te/ de'i rgyu phan tshun mtshams sbyor ba yin pa'i phyir ro/ /don gyi mchog thob par</text></item>
<item><p>227a.2</p><section></section><text>byed pa ni mya ngan las 'das pa 'dren par byed pa'i phyir ro/ /'khor dang rnam par smin pa las zhes bya ba'i rnam par smin pa ni/ gnas skabs ma nges kyang rnam par smin pa nges par 'gyur ba'i phyir ro/ /bskal par mtho ris dga' gnas phyir/ /zhes bya ba ni 'dod pa na spyod pa'i lha'i skye gnas</text></item>
<item><p>227a.3</p><section></section><text>dag tu zhes bya bar dgongs te/ las de 'dod pa na spyod pa yin pa'i phyir ro/ /tshangs pa mdun na 'don pa rnams kyi tshe ni tshangs pa'i bsod nams kyi rnam par smin pas bsod nams kyi bskal pa gcig yin te/ de dang chos mthun par tshangs pa'i bsod nams bskyed do zhes gsungs so/ /gnas</text></item>
<item><p>227a.4</p><section></section><text>bzhi pa'i 'grel bshad do// //dgra bcom pa la las yod du zin kyang phra rgyas med pas yang srid mi 'grub ste/ skye ba'i shing rta skye bo byis pa yis/ /zhon cing nyon mongs las kyi 'phang lo can/ /'di ni nyon mongs 'phang lo gcig nyams pas/ /las kyi 'phang lo gcig pu 'khor ma yin/ /</text></item>
<item><p>227a.5</p><section></section><text>gang dag gang zhig mthong bas spang bar bya ba'i dmigs pa can zhes bya ba rgyas par 'byung ste/ 'dod chags la sogs pa gang dag sdug bsngal mthong bas spang bar bya ba'i lta ba la dmigs pa de dag ni sdug bsngal mthong bas spang bar bya ba yin pas na lam gyi bar du yang de 'dra'o/ /'di skad bstan par</text></item>
<item><p>227a.6</p><section></section><text>'gyur te 'jig tshogs la lta ba la sogs pa rnams ni sdug bsngal la sogs pa dag la dmigs pa'o/ /'jig tshogs la lta ba la sogs pa de rnams la ni 'dod chags la sogs pa dag gis dmigs shing 'jig tshogs la lta ba la sogs pa de rnams kyang mthong bas spang bar bya ba yin pa</text></item>
<item><p>227a.7</p><section></section><text>de'i phyir de rnams la dmigs pa 'dod chags la sogs pa dang mthong bas spang bar bya bar 'gyur te/ dmigs pa yongs su shes pa dang / /de la dmigs pa yang dag par zad dang zhes 'byung ba'i phyir ro/ /mngon pa'i nga rgyal dang log pa'i nga rgyal gnyis la khyad par ci yod ce na/ khyad par</text></item>
<item><p>227b.1</p><section></section><text>ltar bcos pa'i yon tan gyis bslus pa'i gzhi dang bcas pa ni mngon pa'i nga rgyal yin la/ log pa'i nga rgyal ni yon tan med bzhin pa'i bdag yon tan dang ldan no snyam pa'i gzhi med pa ste/ mngon pa'i nga rgyal ni sa bon dang bcas pa'o/ /log pa'i nga rgyal ni sa bon med pa'o/ /'di ni</text></item>
<item><p>227b.2</p><section></section><text>nges pa yin te 'dod pa'i khams dang bsam gtan bzhi pa ni skal pa mi mnyam pa'i khams kun du 'gro ba yod do/ /bsam gtan gsum pa na ni gnyis ka yod do/ /srid pa'i rtse mo ma gtogs pa'i sa lhag ma rnams na ni skal ba mi mnyam pa'i khams kun du 'gro ba rnams yod do/ /srid</text></item>
<item><p>227b.3</p><section></section><text>pa'i rtse mo na ni gnyis ka yang med de khams dang sa gzhan med pa'i phyir ro/ /'dod chags ni spang bar bya ba yin na zhes rgyas par 'byung ste/ 'dod chags ni thar pa 'dod pa rnams kyis gcig tu spang bar bya ba yin na de gal te zag pa med pa la dmigs pa yin na ni/ thar pa 'dod par zhugs pa'i phyir</text></item>
<item><p>227b.4</p><section></section><text>dge ba'i chos la 'dun pa ltar rnal 'byor pa rnams kyis spang bar bya ba ma yin par 'gyur ro/ /'dun pa'i 'dod chags kyi gzhi ni spang bar bya ba yin pa'i phyir zag pa med pa yang spang bar bya bar 'gyur te/ 'dod chags kyi dmigs pa yin pa'i phyir ro/ /bcom ldan 'das kyis kyang 'dun pa'i</text></item>
<item><p>227b.5</p><section></section><text>'dod chags spangs na de ltar na khyed kyi gzugs de spang bar 'gyur ro zhes gsungs so/ /de'i phyir zag pa med pa la dmigs pa'i 'dod chags med do/ /gzhan yang gal te mchog tu 'dzin pa gnyis zag pa med pa la dmigs pa yin na ni yang dag pa'i lta ba'i mtshan nyid can du 'gyur te/ </text></item>
<item><p>227b.6</p><section></section><text>zag pa med pa rnams ni dag pa yin pa'i phyir dang / mchog yin pa'i phyir ro/ /de'i phyir mthong bas spang bar bya ba dag tu yang mi 'gyur te nyon mongs pa can ma yin pa'i phyir ro/ /du ni dmigs pa'i sgo nas/ du ni mtshungs par ldan pa'i sgo nas rgyas par 'gyur zhes bya ba la/ du ni dmigs pa</text></item>
<item><p>227b.7</p><section></section><text>kho na'i sgo nas nges par gzung nas 'dri bar mi byed pa ni 'di ltar gang dag dmigs pa'i sgo nas rgyas par 'gyur ba de dag ni gdon mi za bar mtshungs par ldan pa'i sgo nas kyang rgyas par 'gyur ro/ /rgyu cis dus gsum kho na mi dge ba'i rtsa ba yin gyi lta ba log pa la sogs pa gzhan dag ni ma</text></item>
<item><p>228a.1</p><section></section><text>yin zhe na/ brjod par bya ste/ nyon mongs pa gang zhig phra rgyas rnam pa lnga'i rang bzhin yin la/ nye ba'i nyon mongs pa ma yin pa/ lus dang ngag gi las kun nas slong ba/ rnam par shes pa tshogs drug dang mtshungs par ldan pa dge ba'i rtsa ba gcod pa la stobs dang</text></item>
<item><p>228a.2</p><section></section><text>ldan pa'i rgyu yin pa de kho na mi dge ba'i rtsa ba yin gyi gzhan ni ma yin no/ /smras pa/ phra rgyas rnam pa lnga'i rang bzhin/ /lus ngag bya ba kun slong byed/ /rnam shes sngar sten dkar po'i rtsa/ /kun spyod 'dren pa mi dge'i rtsa'o/ /gzugs med pa na spyod pa gnyis te zhes bya ba 'byung ste/ de la</text></item>
<item><p>228a.3</p><section></section><text>lam mthong bas spang bar bya ba'i dmigs pa yin na ni gang gi tshe log par lta ba la sogs pa dag gis bsam gtan gsum pa'i sa pa'i rjes su mthun pa'i phyogs dang mthun pa'i lam la dmigs pa na'o/ /bsgom pas spang bar bya ba'i nyon mongs pa can ma yin pa'i dmigs pa yang bde ba'i</text></item>
<item><p>228a.4</p><section></section><text>dbang po zag pa med pa de nyid yin gyi gzhan ni ma yin no/ /gzugs med dngos gzhi dge rnams kyi/ /spyod yul zag bcas 'og ma min/ /zhes 'byung ba'i phyir ro/ /gzugs med pa'i khams su skyes pa'i 'phags pa rnams ni goms pa'i dbang gis dge ba zag pa dang bcas pa'i rnam par</text></item>
<item><p>228a.5</p><section></section><text>shes pas bsam gtan gsum pa'i zag pa med pa la dmigs pa yin te/ de ni de la bde ba'i dbang po la dmigs pa yin par rig par bya'o/ /tha ma'i cha ni gnyis te/ khams las ni 'dod pa'i khams so/ /sems can rnams las ni so so'i skye bo'o/ /de la 'phags pa'i chos thob</text></item>
<item><p>228a.6</p><section></section><text>kyang 'dod pa las mi 'da' ba ni 'dod pa la 'dun pa dang / gnod sems gnyis so/ /'dod pa dang gzugs las 'dod chags dang bral yang so so'i skye bo nyid las mi 'da' zhing 'dod pa'i khams dang sems can gyi tha ma la brtan pa ni lhag ma gsum mo/ /gsum kho na gsungs zhes</text></item>
<item><p>228a.7</p><section></section><text>bya ba ni 'jig tshogs la lta ba dang / tshul khrims dang brtul zhugs mchog tu 'dzin pa dang / the tshom mo/ /ci 'dod chags la sogs pa dag bor nas zhes 'dir yang ci ste ma brtsad ce na/ yongs su gtugs te zhes gsungs pa/ yongs su gtugs pa yang ma lus par zad pa yin na de'i</text></item>
<item><p>228b.1</p><section></section><text>'dod chags la sogs pa bsgom pas spang bar bya ba ni zad pa ma yin pas ma brtsad do/ /thag bsring ba'i gnyen po ni khyad par gyi lam mo zhes bya ba ni gsum las gzhan pa'i lam thams cad khyad par gyi lam mo/ /'di'i yongs su shes pa rnam par gzhag pa ni de na gzugs kyi</text></item>
<item><p>228b.2</p><section></section><text>yul can kun du sbyor ba gong ma'i cha dang mthun pa'i 'dod chags gtso bo yin pa'i phyir gzugs kyi 'dod chags zad pa'i yongs shes zhes bshad do/ /bzod pa rnams ni shes pa'i 'khor yin pa'i phyir te zhes bya ba ni bzod pa rnam shes pa 'di'i 'khor yin pas na 'di dag shes pa'i</text></item>
<item><p>228b.3</p><section></section><text>'khor yin te phal pa la 'khor gyi sgrar bstan pa'i phyir dang / spang ba yang bzod pa'i 'bras bu yin pa'i phyir ro/ /gnas lnga pa'i 'grel bshad do// //khams gsum pa'i gnyen po yin pa'i phyir dang mthong ba'i lam 'jig rten pa nyid yin na ni srid pa'i rtse mo'i gnyen por mi 'gyur</text></item>
<item><p>228b.4</p><section></section><text>ro/ /'o na ni bsgom pa'i lam 'jig rten las 'das kyang de'i spang bar bya ba dgu cig car du spang bar thal bar 'gyur ro zhe na/ 'jig rten las 'das pa kho nas cig car spong zhes nges par gzung gi/ 'jig rten las 'das pa cig car du spong ba kho na yin no zhes bya bar ni ma yin pas der thal bar</text></item>
<item><p>228b.5</p><section></section><text>ni mi 'gyur ro/ /rang gi yan lag la sems gtod par byed ces bya ba ni yul du byed ces bya ba'i tha tshigs go/ /rkang pa'i mthe bong gcig pu la sems gtad nas mthe bong myags shing sha dang bral bar lta ba nas de bzhin du lus thams cad rus pa'i rus gong du smos te rgya mtsho'i mtha' klas</text></item>
<item><p>228b.6</p><section></section><text>pa'i bar gyi sa gzhi keng rus kyis gang bar mos par byed do/ /yongs su sbyang ba byas pa ni de kho na ltar thod pa la byed kyi bar du'o/ /yid la byed pa rdzogs pa ni de kho na ltar smin ma'i bar du sems 'dzin par byed pa'i bar du yin no/ /nyer bsdogs gsum zhes bya ba ni bsam gtan bzhi pa'i</text></item>
<item><p>228b.7</p><section></section><text>nyer bsdogs dang dbugs 'byung ba dang / rngub pa yod pa ma yin pa nyid do/ /'god pa zhes bya ba 'di ci zhe na/ bden pa rnams la rnam par 'jog par byed pa ste/ de dag la dmigs pa rnams 'jug par byed pa'o zhes bya ba'i don to/ /'phel bar byed pa ni bya bar byed pa'o/ /rnam</text></item>
<item><p>229a.1</p><section></section><text>gnyis de bzhin zhes bya ba ni bzod pa chung ngu dang / 'bring ste/ rtse mo rnams ji skad bshad pa bzhin no/ /de kho na bzhin du rnam par gtod pa'i phyir ro zhes bya ba ni chos dran pa nye bar gzhag pas bden pa rnams la rnam par gtod pa'i phyir te de kho na bzhin du rnam par</text></item>
<item><p>229a.2</p><section></section><text>'god pa'i phyir ro zhes bya ba'i tha tshig go/ /bzod pa ni thams cad chos kyi 'phel bar byed ces bya ba ni rang bzhin gyis dran pa nye bar gzhag pa mchog tu gyur pa'i phyir ro/ /de dag bden pa'i rnam pa re re dang dmigs pa re re phri nas so/ /ji ltar zhe na rjes su shes pa'i phyogs dang mthun</text></item>
<item><p>229a.3</p><section></section><text>pa'i lam de la ni rnam pa bzhir rnam par gtod par byed do zhes/ de nas gsum du'o/ /de nas gnyis su'o/ /de nas gcig tu ste re zhig bden pa'i rnam pa re re phri ba ni de lta'o/ /de nas gcig tu yang rnam pa gtod par mi byed de dmigs pa phri ba ni de lta bu'o/ /rim pa 'dis 'dod pa na spyod</text></item>
<item><p>229a.4</p><section></section><text>pa'i sdug bsngal kho na la mi rtag pa dang sdug bsngal ba'i rnam pa can skad cig ma gnyis kho nar yid la byed pa'i bar de thams cad ni bzod pa 'bring yin no zhes rnam pa 'bring tshul phyogs de bshad nas gang zag bzhir phye ba la sogs pa ni rgyal po'i sras kyis gsungs pa bzhin du snang ngo / /rtse mo</text></item>
<item><p>229a.5</p><section></section><text>thob pa rtsa mi 'chad/ /ces bya ba ni dge ba'i rten lhag pa'i phyir te dkon mchog gsum gyi yon tan rnam par phye ba'i sgo nas de la dang ba thob pa'i phyir ro/ /'o na ji ltar lha sbyin las brtsams nas yongs su nyams pa bshad ce na/ de la dge ba'i rtsa ba de skye ba nye bar gyur pas ma thob pa la</text></item>
<item><p>229a.6</p><section></section><text>yongs su nyams pa la dgongs nas gsungs pa'i phyir ro/ /bzod pa chung ngu'i tshe ni ngan 'gro'i 'gro ba rnams kyis mi skye ba'i chos nyid thob bo/ /chen po'i tshe sgo nga dang drod gsher las skye ba'i'o/ /chung ngu'i tshe 'du shes med pa'i sems can dang / sgra mi snyan dang / tshangs pa chen po'o/ /chen</text></item>
<item><p>229a.7</p><section></section><text>po'i tshe ni za ma dang ma ning dang mtshan gnyis pa'i'o/ /chen po nyid kyi tshe ni srid pa brgyad pa la sogs pa dang / mthong bas spang bar bya ba rnams kyi mi skye ba'i chos nyid 'thob bo/ /mi'i nang nas 'phen par byed de/ sangs rgyas 'byung ba yod dam med kyang ngo / /sde pa gzhan dag ces bya</text></item>
<item><p>229b.1</p><section></section><text>ba ni 'phags pa chos srung ba'i sde pa la sogs pa dag bden pa mngon par rtogs pa gcig tu brjod do/ /ji ltar zhe na kha cig gi ltar na sdug bsngal shes pa kho nas 'phags pa'i bden pa bzhi rtogs pas mngon par rtogs pa gcig pa ni skad cig ma gcig mngon par rtogs pa yin no/ /</text></item>
<item><p>229b.2</p><section></section><text>kha cig ni skad cig ma bzhi ste/ de dag la mnyam par bzhag pa dang ma bzhag pa'i dbye ba ma byas par bden pa bzhi la shes pa'i skad cig ma bzhin no/ /kha cig gi brgyad de/ 'dod pa dang / gzugs dang gzugs med pa'i bden pa'i dbye ba dang / chos dang rjes su shes pa'i dbye</text></item>
<item><p>229b.3</p><section></section><text>ba brgyad yin no/ /kha cig gi skad gcig ma gnyis yin te skad cig ma brgyad po de dag kho na la gzhan 'jig rten pa'i shes pa bzhi 'byung ngo / /de ltar sde pa dag gi blo tha dad par gyur to/ /bar skabs su ldang ba yod dam med ces dpyad par bya ba yin no zhes bya ba la/ 'di ltar mdo las gang</text></item>
<item><p>229b.4</p><section></section><text>zhig rgyun du zhugs pa'i 'bras bu mngon sum bya ba'i phyir zhugs pa gcig la zas ster na zhes bya ba la sogs pa gsungs te ma langs pa de ni zas za ba srid pa ma yin no/ /kha cig na re rkyen ma tshang bas bar skabs su ltung ba yod ces zer ro/ /bye brag tu smra ba rnams na re na med de/ srid pa'i</text></item>
<item><p>229b.5</p><section></section><text>dbang du mdzad nas shing sA la dang / gso sbyong bstan pa ltar yongs su brtag pa nye bar brtag pa bzung ste gsungs so zhes zer ro/ /gang zhig bsam gtan gsum pa las 'dod chags dang bral ba la sa 'og ma la brten te zhes bya ba ni mi lcogs pa med pa la sogs pa rnams nas bsam gtan</text></item>
<item><p>229b.6</p><section></section><text>gnyis pa la thug pa ste/ gang yang rung ba zhig ste/ de dag la bde ba'i dbang po med pa'i phyir ro/ /de ni 'dod pa'i khams su skyes pa kho na zhig ste/ gang na mthong lam med pa'i phyir ro/ /de ni gdon mi za bar 'bras bu khyad par can gyi lam bsam gtan gsum pa'i zag pa med pa mngon du</text></item>
<item><p>229b.7</p><section></section><text>byed do/ /de lta ma yin na de'i gong du skyes pa bya ba ni bsam gtan gsum pa de'i gong ma bsam gtan bzhi pa'am/ gzugs med pa dag tu skyes pa'i 'phags pa de bde ba'i dbang po dang mi ldan par 'gyur ro/ /des ni sa 'phos pas bsam gtan gsum pa zag pa dang bcas pa btang</text></item>
<item><p>230a.1</p><section></section><text>la des zag pa yang mngon du ma byas pas bde ba'i dbang po zag pa dang bcas pa dang zag pa med pa gnyis ka dang mi ldan par 'gyur na/ 'phags pa khong du skyes pa ni gdon mi za bar bde ba'i dbang po dang ldan par gsungs te/ bde ba'i dbang po ni bsam gtan bzhi</text></item>
<item><p>230a.2</p><section></section><text>pa dang gzugs med par skyes pa'i so so'i skye bo mi ldan gyi 'phags pa ni ldan no zhes 'byung ba'i phyir ro/ /gzhan dag na re 'di ni rnam par bshad pa'i nang du bris pa yod mod kyi de ni gzhan pa'i phyogs yin par mngon te/ gzhan dag na re ni zhes 'byung ba'i phyir ro/ /'phags pa bde ba'i</text></item>
<item><p>230a.3</p><section></section><text>dbang po dang ldan no zhes bya ba ni srid pa'i dbang du byas nas bshad par zad do zhes zer ro/ /gzhan dag na re ni gnas gzhan gyis mtshan mas so zhes zer ro zhes bya ba la de ni mi 'dod do/ /de dag ni log par rtog pa'i dbang gis dam pa ma yin pa'i las dag la 'jug pa'i phyir ro/ /dam pa</text></item>
<item><p>230a.4</p><section></section><text>ma yin pa mi dge ba la mi 'jug pa ni mi tshangs par spyod pa la sogs pa'i byed pa de mi tshangs par spyod pa la sogs pa ni mi dge ba'i sems kyis byed na 'dod chags dang bral ba de dag ni mi dge ba spangs pa'i phyir dam pa kho na la 'jug gi dam pa ma yin pa la ni mi 'jug go/ /mnyam par brtsi ba'i</text></item>
<item><p>230a.5</p><section></section><text>phyir zhes bya ba ni ci nas kyang bsam gtan bzhi na dgu dgur 'gyur bar bya ba'i phyir ro/ /gal te nyon mongs pa rnam pa dgu pa spangs pa'i bye brag gis dgur brtsi na ni de lta na mi 'dra bar brtsis par 'gyur te/ bsam gtan bzhi pa na dgu pa med pa'i phyir ro/ /de'i rnam pa dgu pa las 'dod chags</text></item>
<item><p>230a.6</p><section></section><text>dang bral ba de ni gzugs med par nye bar 'gro ba yin no/ /'dir gong du 'pho ba yang gzugs su nye bar 'gro ba gzung gi/ gzugs med par nye bar 'gro ba ni ma yin te/ de nyid kyi phyir 'dir bsam gtan pa ni rnam pa dgu pa las 'dod chags dang bral ba ma bgrangs te de ni gzugs med par</text></item>
<item><p>230a.7</p><section></section><text>nye bar 'gro ba yin no/ /rdo rje lta bu'i rnam pa lnga la gzugs med pa gsum na rnam pa gnyis gcig dang / gnyis bzhi dang nyi shu yod pa'i gzhan 'dor lugs bshad nas/ yang ci'i phyir sa gzhan gyi 'gog pa kho na la dmigs kyi srid pa'i rtse mo'i sdug bsngal dang kun 'byung ba ltar</text></item>
<item><p>230b.1</p><section></section><text>sa gzhan pa'i sdug bsngal dang kun 'byung ba la ni ma yin zhe na/ sa 'og ma las 'dod chags dang bral ba'i phyir te de'i phyir srid pa'i rtse mo'i rnam pa brgyad ni lus so/ /yang ci'i phyir rang gi sa pa dang sa gong ma kho na'i 'gog pa la dmigs kyi bsam gtan bzhin du sa 'og ma la ni ma</text></item>
<item><p>230b.2</p><section></section><text>yin zhe na/ sa 'og ma'i sdug bsngal la ma dmigs par de'i 'gog pa la dmigs par mi nus so/ /sdug bsngal yang zag pa dang bcas pa thams cad yin la/ gzugs med dngos gzhi dge ba yi/ /spyod yul zag bcas 'og ma yin/ /zhes bya ba 'di yang rgyu yin no/ /bsam</text></item>
<item><p>230b.3</p><section></section><text>gtan rnams ni kun du lta ba'i phyir mi dgag ste/ bsam gtan dge yul yod dgu min/ /zhes 'chad par 'gyur ro/ /rdo rje lta bu gnyis gnyis la bzhi gnyis kyis bsnan nas bcu bzhir 'gyur ro/ /de bzhin du sngar bshad pa dag la gnyis dang / bzhi bsnan nas gsum gnyis dang gnyis</text></item>
<item><p>230b.4</p><section></section><text>bzhir 'gyur ro/ /yang ci'i phyir gzugs med dag rang dang gong ma'i sa pa'i gnyen po kho na la dmigs par 'dod pa bshad kyi/ sa 'og ma pa'i gnyen po la dmigs pa ma yin no zhe na/ rnam pa thams cad du gzugs kyi 'du shes la sogs pa las yang dag par 'das par gsungs pa'i</text></item>
<item><p>230b.5</p><section></section><text>phyir la/ sa 'og ma'i gnyen po'i sgo nas ni de'i mi mthun pa'i phyogs la dmigs pa'i phyir ro/ /'o na sa 'og ma'i gnyen po la dmigs pa ni yod de/ de ni phan tshun rgyu yin pa'i phyir ro zhes bshad pa de ji ltar zhe na/ de na khyad par du ma byas pas rjes su shes pa'i phyogs dang mthun</text></item>
<item><p>230b.6</p><section></section><text>pa'i lam dgu po ni sa 'og ma'i gnyen po la dmigs pa yin no zhes bshad kyi/ nam mkha' mtha' yas skye mched la sogs pas bsdus pas sa 'og ma'i gnyen po la dmigs so zhes khyad par du byas nas ni ma bstan la/ sa 'og ma pa'i gnyen po la dmigs pa yin zhes pa'i tshul</text></item>
<item><p>230b.7</p><section></section><text>bstan pa 'di bsam gtan gyis pa dag kho na la yin no/ /thob pa de'i 'bras bur bsdus pa gcig rnyed pa'i phyir ro zhes bya ba ni/ thob pa lan cig phyir 'ong ba dang phyir mi 'ong bas bsdus pa gcig rnyed pa'i phyir ro/ /de nyid kyi phyir mdo las zhes bya ba rgyas par 'byung ste/ gang gi phyir mthong</text></item>
<item><p>231a.1</p><section></section><text>ba'i lam dang bsgom pa'i lam gyi 'bras bu thams cad kyi thob pa de'i 'bras bur bsdus pa gcig rnyed pa'i phyir ro/ /bral ba'i thob pa zag pa med pas zhes bya ba ni/ 'jig rten pa yis chags bral ba'i/ /'phags la bral ba'i thob rnam gnyis/ /zhes bshad de/ </text></item>
<item><p>231a.2</p><section></section><text>de'i phyir 'jig rten pa'i lam gyi 'bras bu spangs pa de la bral ba'i thob pa zag pa med pa brgya dang 'dra ba dag skye la/ de dag gi spangs pa 'dzin par byed do/ /'di ltar pho brang 'khor ba'i rdzas yin yang rgyal po'i phyag rgyas btab pa gang yin pa de ni yang gang gis 'phags pa de'i yin par brjod</text></item>
<item><p>231a.3</p><section></section><text>pa ma yin pa de dang 'dra'o/ /de'i stobs kyis zhes bya ba ni bral ba'i thob pa zag pa med pa'i stobs kyis so/ /yongs su nyams pa mi 'chi ba'i phyir zhes bya ba la 'dir yongs su 'dzin pa ni 'di yin par 'dod de/ 'bras las nyams pa 'chi ba med/ /ces bya ba la sogs pa 'byung ngo / /de lta ma yin</text></item>
<item><p>231a.4</p><section></section><text>na 'jig rten pa'i 'dod chags dang bral ba ltar 'chi ba zhig na yongs su nyams pa de ni 'chi ba med do/ /rigs zhes bya ba 'di ci zhig ce na/ bye brag tu smra ba rnams na re dge ba'i rtsa ba yin te/ de'i bye brag gis 'di bye brag tu 'gyur ro zhes zer ro/ /mdo sde pa rnams ni sems kyi sa bon gyi dngos</text></item>
<item><p>231a.5</p><section></section><text>po'i nus pa yin te yongs su nyams pa'i chos can ni so so'i skye bo'i gnas skabs na yang sa bon yod pas yongs su nyams pa'i chos can gyi rigs can zhes bya ba la/ mi slob pa'i gnas skabs su sa bon de'i 'jug pa rnyed pas yongs su nyams pa'i chos can zhes bya'o/ /'chi bar sems pa'i</text></item>
<item><p>231a.6</p><section></section><text>chos can la sogs pa dag la yang de bzhin du rig par bya'o/ /gang zag gzhan dag kyang ci rigs par de bzhin du brtsi bar bya'o zhes bya ba ni chos kyi rjes su 'brang ba ste/ ji ltar dad pas rjes su 'brang ba dbang po dang rigs dang lam dang 'dod chags dang bral ba dang rten gyi sgo nas brtsis pa bzhin du brtsi bar</text></item>
<item><p>231a.7</p><section></section><text>bya'o/ /ci rigs par zhes bya ba ni chos kyi rjes su 'brang ba dang mthong bas thob pa dang dus dang sbyor ba'i rnam par grol ba rnams la ni dbang po rnon po yin pa'i phyir rigs kyi khyad par med la/ dad mos mthong thob ni rtul po yin pas yod do/ /srid pa'i rtse mo'i 'dod chags dang bral ba ni 'dir mi rtsi ste/ mthong</text></item>
<item><p>231b.1</p><section></section><text>ba'i lam gyi snga rol du 'jig rten pa'i lam gyis srid pa'i rtse mo las 'dod chags dang bral ba med pa'i phyir ro/ /yang na phyogs gcig la 'dod chags dang bral ba yin no/ /lam la rjes su shes pa ni rgyun chags pa yin te/ de'i skad cig ma dang po ma gtogs pa lhag ma ni khyad par gyi lam</text></item>
<item><p>231b.2</p><section></section><text>mo/ /bsgom pa'i lam gyi rnam par grol ba'i shes pa rgyun chags pa gzhan yang de dang 'dra bar brjod par bya ste/ dper na zad pa shes pa la sogs pa dang / de bzhin du dgra bcom pa'i mthong ba'i chos la bde bar gnas pa dang yon tan khyad par can mngon par sgrub par byed pa'i lam gsum ma</text></item>
<item><p>231b.3</p><section></section><text>gtogs pa gang yin pa lta bu'o/ /gnas drug pa'i 'grel bshad do// //'dod pa'i khams kyi rjes su ma yin zhes bya ba la gal te 'gog pa dang lam la chos shes pa mi ldan pa la dmigs pa'i phyir gzugs dang gzugs med pa'i gnyen po yin na de lta na rjes su shes pa yang 'dod pa'i</text></item>
<item><p>231b.4</p><section></section><text>khams kyi gnyen por 'dod par bya dgos so zhe na/ de ni de lta ma yin te shes pa rnams ni rno ba yin pa'i phyir rang gi yul la bya ba byas te gzhan gyi yul la bya ba byed pa dag yin la/ gong na bsgom pas spang bar bya ba lhag ma dang bcas pa'i phyir gnyen por rigs na/ rjes su shes pa la ni 'dod pa'i khams</text></item>
<item><p>231b.5</p><section></section><text>na bya ba cung zad kyang yod pa ma yin te/ chos shes pas bya ba thams cad yongs su rdzogs par byas zin pa'i phyir ro/ /skal pa mi mnyam pa'i khams kun du 'gro ba rnams gong ma'i yul can yin pa'i phyir chos shes pa la ni yul gzhom par bya ba la bya ba yod de/ dgra pham par bya ba'i mngon par 'dod</text></item>
<item><p>231b.6</p><section></section><text>pa'i gnas 'joms pa bzhin no/ /bstan bcos las zhes bya ba ni gal te kun bsdus pa gnyid dang mtshungs par ldan pa yin na ni bstan bcos dang 'gal bar 'gyur ro zhes bya ba'o/ /ji ltar zhe na/ sems kun bsdus pa yang dag pa ji lta ba bzhin du rab tu shes so zhes bya ba 'byung ste rgyas par ni 'grel</text></item>
<item><p>231b.7</p><section></section><text>ba ji lta ba bzhin no/ /ji ltar rjes su shes pa kun bsdus pa la dmigs par 'gyur te/ 'dod pa'i khams las gong na gnyid med pa'i phyir la rjes su shes pa yang gzugs dang gzugs med pa la dmigs pa'i phyir ro/ /lam shes pa yang kun bsdus pa'i sems la dmigs par mi 'gyur</text></item>
<item><p>232a.1</p><section></section><text>ro/ /ci'i phyir zhe na lam shes pa ni lam la dmigs pa yin la/ gnyid ni gcig tu zag pa dang bcas pa yin pa'i phyir ro/ /lam gyis bsdus pa'i sems ni gnyid dang mtshungs par ldan pa yang ma yin no/ /kun bsdus pa ni dmigs pa la mngon par zhen pa'i phyir</text></item>
<item><p>232a.2</p><section></section><text>zhes sngar ji ltar bshad pa ltar ni ji skad smras pa'i skyon med de/ de ni nyon mongs pa can gyi gnyid dang mtshungs par mi ldan pas bsdus pa yang yin la rnam par g.yengs pa yin par mi 'gyur ro/ /bstan bcos dang yang 'gal ba med de/ kun bsdus pa'i sems dge ba ni khams gsum</text></item>
<item><p>232a.3</p><section></section><text>gyis bsdus pa dang ma bsdus pa yin pa'i phyir kun bsdus pa'i sems la shes pa de ni shes bzhin yin no zhes bya bar grub ste/ gzugs dang gzugs med pa'i kun bsdus pa'i sems dge ba la dmigs pa ni rjes su shes pa yin la zag pa med pa'i shes pa dge ba'i sems la dmigs pa lam gyi</text></item>
<item><p>232a.4</p><section></section><text>bden pas bsdus pa ni lam shes pa yin no/ /nyon mongs pa can ni de dang 'dra ba ma 'ongs pa thob pa med pa'i phyir ro zhes bya ba ni de dang 'dra ba ma 'ongs pa thob pa med pa'i phyir te/ lugs las chos dge ba 'dus byas thob pa yin zhes 'byung ba'i phyir ro/ /phung po gsum gyi rjes su 'brang ba dang</text></item>
<item><p>232a.5</p><section></section><text>bcas pa yin no zhes bya ba ni tshor ba dang 'du shes dang 'du byed kyi phung po dag gis so/ /rnam par shes pa'i phung po dag gis rjes su 'brang ba dang bcas pa ni ma yin te/ rnam par shes pa de nyid rnam par shes pa'i 'khor yin pa ni mi rigs so/ /dge ba ni 'khor mang ba yin la zhes bya ba ni</text></item>
<item><p>232a.6</p><section></section><text>de dang 'dra ba ma 'ongs pa thob pa dang mngon par shes pa 'brel pa'i phyir ro/ /bar chad med pa'i lam ni nyon mongs pa'i gnyen po yin pa'i phyir spong ba'i lam yin la/ gzhan gyi sems shes pa ni rnam par grol ba'i lam yin te/ rnam dgu rnam grol blo zhes 'byung ba'i phyir ro/ /gzhan</text></item>
<item><p>232a.7</p><section></section><text>dag na re khyad par gyi lam yang yin no zhes zer ro/ /nus pa ni bsil ba dang dro ba nyid do/ /rnam par smin pa ni mngar ba dang skyur ba nyid do/ /mig dang rna ba'i mngon par shes pa dag ni lung du ma bstan pa yin pas de'i phyir de dag gi rnam par grol ba'i lam lung du ma bstan pa yin la</text></item>
<item><p>232b.1</p><section></section><text>chos lung du ma bstan pa la ni ma 'ongs pa 'thob pa med de/ lung bstan min 'thob lhan cig skyes/ /zhes 'byung ba'i phyir ro/ /mngon par shes pa gsum gyi rnam par grol ba'i lam la yang shes pa gsum kho na 'thob ste/ gsum gang zhe na/ rdzu 'phrul gyi yul shes pa dang / </text></item>
<item><p>232b.2</p><section></section><text>sngon gyi gnas rjes su dran pa'i shes pa dang / sems kyi rnam grangs shes pa'o/ /sogs pa zhes smos pa ci'i phyir zhe na/ rnam par thar pa dang / zil gyis gnon pa dang / zad par la sogs pa'i yon tan mngon par sgrub pa dag gi bsam gtan gyi sa pa'i rnam par grol ba'i</text></item>
<item><p>232b.3</p><section></section><text>lam gang dag yin pa de la yang kun rdzob shes pa ma 'ongs pa dang gzhan gyi sems shes pa 'thob ste/ gzhan gyi sems shes pa ni bsam gtan gyi dngos gzhis bsdus pa'i phyir ro zhes bstan pa'i phyir ro/ /so so'i skye bo 'dod pa dang bsam gtan las 'dod chags dang bral ba'i rnam par</text></item>
<item><p>232b.4</p><section></section><text>grol ba'i lam tha ma la kun rdzob shes pa dang sems shes pa gnyis 'thob po/ /yang bsam gtan bzhi pa la 'dod chags dang bral ba ci'i phyir mi smos she na/ de ni nam mkha' mtha' yas skye mched kyis bsdus pa yin la gzhan gyi sems shes pa gzugs med pa'i khams kyis bsdus pa med</text></item>
<item><p>232b.5</p><section></section><text>de sems shes pa gzugs la brten nas bsgrub par bya ba'i phyir dang / bsam gtan gyi sa pa yin pa'i phyir ro/ /sred med kyi bu'i stobs zhes bya ba'i stobs kyi ming gi khyad par ro/ /dus ji lta ba bzhin du zhes bya ba ni thams cad dang sbyar ro/ /ji ltar zhe na/ yun shin tu ring ba dang thung ngur</text></item>
<item><p>232b.6</p><section></section><text>'tsho ba'i phyir zhes bya ba ni skye dgu'i tshe lo brgyad khri pa yin na sku tshe lo brgyad khri pa yin la/ tshe lo brgya pa yin na tshe lo brgya par 'gyur ba'o/ /bcom ldan 'das kyis rgyud la sor mo'i phreng ba can la sogs pa rnams kyi nyon mongs pa skye ba'i phyir ji ltar bcom ldan 'das nyon mongs pa med</text></item>
<item><p>232b.7</p><section></section><text>pa la gnas pa yin zhe na/ skyon 'di ni med de thugs rje mnga' ba gzhan dag ni nyon mongs pa gtan dbyung bar 'dod pa rnams ni res 'ga' dgos pa ches brling ba'i phyir nyon mongs pa btang snyoms su mdzad de/ mngon par rtogs pa'i skabs dang ldan pa'i phyir ro/ /nyan thos rnams</text></item>
<item><p>233a.1</p><section></section><text>ni bsam pa dang bag la nyal ba shes pa dang bral ba'i phyir nyon mongs pa rnam pa thams cad du dbyung bar mi nus te/ de'i phyir dus re zhig spang bar byed do/ /'dir mthong bas spang bar bya ba bsrung bar mi nus pas 'dod chags la sogs pa smos so/ /bsam gtan mtha'</text></item>
<item><p>233a.2</p><section></section><text>na zhes bya ba ni sdug bsngal gyi rgyu dang 'gal ba'i phyir dang lam gyi sla ba'i mchog yin pa'i phyir ro/ /smon nas shes pas gzugs med pa rnams mngon sum du mi shes so zhes bya ba ni smon nas shes pa bsam gtan bzhi pa'i sa pa yin pa'i phyir te/ mngon par shes pa rang dang 'og ma'i yul can yin</text></item>
<item><p>233a.3</p><section></section><text>la smon nas shes pa yang mngon par shes pa dang 'dra'o zhes shes par bya'o/ /gal te gzugs med pa dag mi dran na ni 'o na mdo las bcom ldan 'das kyis gzugs dag gam gzugs med pa dag tu sngon gnas pa thams cad rnam pa dang bcas par rjes su dran no/ /mdo las gsungs pa ji lta zhe na/ </text></item>
<item><p>233a.4</p><section></section><text>kha cig na re de'i rjes su dpag pa 'khrul pa med pas shes so zhes zer ro/ /gzhan dag na re bzhed pa tsam gyis thams cad mkhyen te/ sangs rgyas rnams kyi mkhyen pa'i yul ni bsam gyis mi khyab po zhes 'byung ba'i phyir ro zhes zer ro/ /tshul gnas zhes bya ba la sogs pa mdzod kyi gnas drug</text></item>
<item><p>233a.5</p><section></section><text>par nyon mongs pa spong ba'i thabs rgyas par bshad pa'i phyir zag pa zad pa'i mngon par shes pa bskyed pa'i sbyor ba ni mi brjod do/ /zag pa zad pa'i mngon par shes pa ni ji ltar dran pa nye bar gzhag pa yin te 'gog pa la dmigs pa'i phyir ro zhe na/ 'gog pa la dmigs pa'i phyogs yin na ni chos dran</text></item>
<item><p>233a.6</p><section></section><text>pa nye bar gzhag pa kho na yin la/ zag pa zad pa'i rgyud kyi phyogs kho na yin na ni dran pa nye bar gzhag pa bzhi yin pas 'gal ba med do/ /slob dpon 'dus bzangs na re 'chi 'pho ba dang skye ba shes pas ni phyi ma'i mtha' la kun du rmongs pa zlog par byed do/ /zag pa zad pa'i mngon par shes pas</text></item>
<item><p>233a.7</p><section></section><text>ni bar la kun du rmongs pa zlog par byed do zhes zer ro/ /sgra ni rgyun chad med pa'i phyir sprul par mi byed la/ sprul pa sems med pa yin pa'i phyir yid dang chos kyi skye mched dag kyang med do/ /sprul pa sems med pa yin no zhes bya ba 'di ga las she na/ bstan bcos la sprul pa sems dang bcas</text></item>
<item><p>233b.1</p><section></section><text>pa zhes brjod par bya'am sems med pa zhes brjod par bya smras pa/ sems med pa zhes brjod par bya'o/ /lha'i mig gam rna ba ni de dang mtshungs pa med do zhes bya ba ni de dag lta ba dang nyan pa'i sgo nas mngon par bsgrubs te de'i phyir rtag tu rnam par shes pa dang bcas pa yin no/ /gnas bdun</text></item>
<item><p>233b.2</p><section></section><text>pa'i 'grel bshad do// //bsam gtan khyad par can na rtog pa med pa dpyod pa yod pas lhan cig dpyod pa med par dogs pa bsu nas rtog pa med par ni zhes bya ba rgyas par 'byung ste/ bsam gtan khyad par can na ni dga' ba dang bde ba dang ldan pa'i phyir dpyod pa med pas rtog pa med</text></item>
<item><p>233b.3</p><section></section><text>do/ /de'i phyir dga' ba dang dpyod pa dang ldan pa'i dpyod pa ni rtog pa la mi 'khrul te me la du ba bzhin no/ /bsam gtan rnams kho na yan lag dang ldan pa yin gyi gzugs med pa rnams ni ma yin no zhes bya ba la/ kha cig na re zhi gnas su ro gcig pa'i phyir te/ gang dag na rgyu</text></item>
<item><p>233b.4</p><section></section><text>ba rags pa yin pa de dag ni der yan lag nyid du gzhag na gzugs med pa dag ni nye bar zhi ba lhag pa'i phyir sems dang sems las byung ba de dag thams cad nye bar rgyu ba zhan pas de dag la yan lag rnam par gzhag pa mi srid do/ /sa gang ting nge 'dzin shas che ba de dag ni sems las byung</text></item>
<item><p>233b.5</p><section></section><text>ba gzhan yang gtso bo ma yin no/ /gcig la ni yan lag gi sgrar yang mi rung ngo / /de'i phyir gzugs med pa dag tu ni yan lag rnam par gzhag go zhes zer ro/ /gzhan dag na re sa gang du sems las byung ba tshad mar phyin pa ni nyan par gyur pa ma yin gyi med par gyur pa la 'dod pa 'dra'i</text></item>
<item><p>233b.6</p><section></section><text>'gag pa de dag kho nar yan lag rnam par gzhag ste bsam gtan dang por ni sdug bsngal dang yid mi bde ba 'gag go/ /gnyis par ni rtog pa dang dpyod pa 'gag go/ /gsum par ni dga' ba'o/ /bzhi par ni bde ba'i dbang po 'gag go/ /de yan chad ni sems las byung ba gang yang tshar</text></item>
<item><p>233b.7</p><section></section><text>phyin pas ldog pa med do zhes zer ro/ /de lta bas na bsam gtan dang po la yod pa'i yan lag lnga la rtog pa dang dpyod pa dang dga' ba dang bde ba dang ting nge 'dzin zhes bya ba gang yin pa de dag kho na las yan lag gnyis dang gsum dang bzhi bor nas yin te/ de la yan lag gnyis bor nas</text></item>
<item><p>234a.1</p><section></section><text>bsam gtan gnyis pa rnam par gzhag ste/ de la rtog pa dang dpyod pa dag med pa'i phyir ro/ /yan lag gsum bor nas bsam gtan gsum pa rnam par gzhag ste de na dga' ba yang med pas so/ /yan lag bzhi bor nas bsam gtan bzhi pa rnam par gzhag</text></item>
<item><p>234a.2</p><section></section><text>ste de na bde ba yang med pas so/ /de nyid kyi phyir de dag bor nas bsam gtan lhag ma rnam par gzhag pa'i phyir bsam gtan dang po la sems las byung ba gzhan yod kyang lnga kho na yan lag tu bshad kyi 'du shes la sogs pa rnams ni ma yin no/ /'du shes la sogs pa rnams bor</text></item>
<item><p>234a.3</p><section></section><text>nas bsam gtan gong ma rnam par gzhag pa ni ma yin te de rnams thams cad na yod pa'i phyir ro/ /de'i phyir bsam gtan dang po pa de rnams yan lag tu ma gsungs so/ /dang po 'phags pa'ang zhes bya ba la des ni rang gi sa las kyang yid 'byung ba dang ldan pas sa 'og ma'i gnyen po yin pa'i phyir</text></item>
<item><p>234a.4</p><section></section><text>zag pa med pa yin no/ /'o na bye brag tu bshad pa las nyer bsdogs kyi mtshams sbyor ba'i sems dang 'chi 'pho ba'i sems su 'gyur ro zhes gang bshad pa de ji ltar grang / nyon mongs pa can ma yin pa'i sems la mtshams sbyor ba med pas nyer bsdogs rnams ro myang ba dang mtshungs par</text></item>
<item><p>234a.5</p><section></section><text>ldan par thal bar 'gyur ro zhe na/ de ni de lta ma yin te de rnams la ni mnyam par gzhag pa la nyon mongs pa bkag gi skye ba la nyon mongs pa ni ma yin no/ /de nyid bstan pa'i phyir nyer bsdogs kyi sems kyis zhes bya ba rgyas par smos so/ /ji ltar 'di so sor ma brtags pa'i 'gog pa</text></item>
<item><p>234a.6</p><section></section><text>yin zhe na/ mi slob pa'i mtshan ma med pa'i ting nge 'dzin las langs pa de'i rjes la zag pa dang bcas pa'i skad cig ma 'da' ba gang dag yin pa ste/ gal te de dag byung bar ma gyur na mi slob pa'i mtshan ma med pa'i skad cig ma rnams 'byung bar 'gyur ro/ /mi slob pa'i mtshan ma</text></item>
<item><p>234a.7</p><section></section><text>med pa'i skad cig ma de dag rkyen ma tshang bar so sor ma brtags pas 'gog pas 'gag par 'gyur te so sor ma brtags pas 'gog pa la zhi ba'i rnam par dmigs so/ /'jug pa chad pa'i rnam pa can yin pa'i phyir/ zhi ba'i rnam pa kho na yin no/ /zag med pa la so sor</text></item>
<item><p>234b.1</p><section></section><text>brtags pas 'gog pa med pa'i phyir so sor ma brtags pas 'gog pa la dmigs so/ /'phags pa'i lam la sdang ba'i phyir/ /zhes bya ba la ji ltar sdang zhe na/ stong pa la sogs pa'i rnam pa de dag tu de la rgyab kyis phyogs pa'i phyir ro/ /re zhig ting nge 'dzin gzhan gnyis ni stong</text></item>
<item><p>234b.2</p><section></section><text>pa dang mi rtag pa'i rnam pa dag tu de la dmigs pa'i phyir 'phags pa'i lam la sdang bar rigs na/ gsum pa ni zhi ba 'dus ma byas kyi dngos po la dmigs pa'i phyir ji ltar 'phags pa'i lam la sdang ba nyid du rung zhe na/ mi slob pa'i ting nge 'dzin 'jug pa'i rgyu'i chos la bsngags pa'i phyir</text></item>
<item><p>234b.3</p><section></section><text>ro/ /nyer bsdogs gnyis ni ma gtogs so/ /zhes bya ba ni bsam gtan gnyis pa la sogs pa'i nyer bsdogs dag ma gtogs pa ste/ de dag ni zhi ba dang rags pa la sogs pa'i rnam par zhugs pas spyod yul gong ma dang 'og ma la nges pa'i phyir 'phags pa'i lam bdun mi 'byin</text></item>
<item><p>234b.4</p><section></section><text>no/ /gzhan dag na re byams pa ni bsam pa thag pa nas 'byung po thams cad la bdag dang 'dra bar gnas pa'o/ /snying rje ni gzhan gyi sdug bsngal la mngon par mi dga' ba'o/ /dga' ba ni gzhan gyi phun sum tshogs pa dag gis dga' ba'o/ /btang snyoms ni phan pa dang gnod pa dag</text></item>
<item><p>234b.5</p><section></section><text>la de'i rgyu mtshan dag la mi gtod pa'o/ /grangs bzhin zhes bya ba ni 'dod pa na spyod pa'i kha dog gi gnyen po ni bsam gtan dang po'i rnam par thar pa yin la/ bsam gtan dang po'i sa pa'i kha dog gi 'dod chags kyi gnyen por ni bsam gtan gnyis pa'i sa pa'i rnam par thar pa yin</text></item>
<item><p>234b.6</p><section></section><text>te/ rnam par thar pa 'di gnyis kyang thag bsring ba'i gnyen po yin par rig par bya'o/ /smras pa bsam gtan gnyis pa la sogs pa na kha dog gi 'dod chags med do zhes bya bar ji ltar shes she na/ mig gi rnam par shes pa med pa'i phyir ro/ /gang zhig yul gang las 'dod</text></item>
<item><p>234b.7</p><section></section><text>chags dang bral ba de ni nges par 'dzin par byed pa'i rnam par shes pa las kyang 'dod chags dang bral ba yin la/ bsam gtan gnyis pa la sogs pa na mig gi rnam par shes pa la sogs pa med pas de'i phyir de dag ni kha dog gi 'dod chags dang bral ba'o zhes bya bar grub bo/ /kha</text></item>
<item><p>235a.1</p><section></section><text>cig na re kha dog bzang po rnams la chags pa mi skye la/ kha dog ngan pa rnams la khong khro ba mi skye ba ste 'dir zil gyis gnon pa'i ni 'di yin no zhes zer ro/ /gzhan dag na re de lta yin na zil gyis gnon pa rnams ma chags pa dang zhe sdang med pa'i rang</text></item>
<item><p>235a.2</p><section></section><text>bzhin du thal bar 'gyur te/ de'i phyir 'dir don ni kha dog bzang po dang ngan pa rnams zil gyis mnan nas kha dog ngan pa ji lta bar kha dog bzang po rnams kyang de 'dra bar mi sdug pa'i rnam par ro gcig par byas nas mthong ste/ 'di'i sems la dbang ba ni 'di yin no zhes zer ro/ /zil</text></item>
<item><p>235a.3</p><section></section><text>gyis mnan nas zhes pa ni shes bya'o/ /zil gyis mnan nas mthong zhes bya ba ni de'i rgyu mtshan can gyi rnal 'byor rdzogs pa dag go/ /brgyad kyi spyod yul ni 'dod pa na spyod pa'i gzugs kyi skye mched yin no/ /ji ltar zad par 'byung ba'i skye mched rnams kyi dmigs pa gzugs kyi skye mched yin</text></item>
<item><p>235a.4</p><section></section><text>zhe na/ sa la sogs pa rnams dang / sa'i khams la sogs pa rnams la khyad par yod pas 'di dag 'di dag zad par sa la sogs pa'i skye mched ces bya'i zad par sa'i khams la sogs pa ni ma yin no/ /sa la sogs pa rnams kyang kha dog dang dbyibs kyi bdag nyid yin pas de rnams gzugs kyi</text></item>
<item><p>235a.5</p><section></section><text>skye mched kyi yul can nyid du mi 'gal lo/ /kha cig na re rlung ni reg bya'i skye mched yin no zhes bya ba ni gang dag rlung gzugs su 'ong ba'o/ /de nyid kyi phyir mdzod kyi gnas dang por/ rlung tshogs khams nyid yin zhes bshad de de'i lugs kyis so/ /yang / gang dag de dang 'dra ba'ang yin/ /zhes bya ba de'i</text></item>
<item><p>235a.6</p><section></section><text>lugs kyis ni sa la sogs pa ltar rlung gzugs kyi skye mched kho na yin te/ kha dog dang dbyibs kyi bdag nyid yin pa'i phyir ro/ /ji ltar gang du khyad du par 'phags she na/ rgyab kyis phyogs pa tsam dang zil gyis gnon pa dang zad par byed pa'i phyir de ltar gong nas gong du khyad par du 'phags pa yin</text></item>
<item><p>235a.7</p><section></section><text>no/ /de nyid kyi phyir zad par gyi skye mched thob pa des gdon mi za bar gzhan dag kyang thob ste/ yon tan rim gyis 'dzeg pa'i phyir ro/ /gzhan dag na re chung ngu dang 'bring dang chen po tha dad pa'i rnam par thar pa la sogs pa phye ste de lta yin yang rnam par thar pa rnams kyi rgyu kho na yin la zad par gyi skye</text></item>
<item><p>235b.1</p><section></section><text>mched rnams ni 'bras bu kho na yin zhing / zil gyis gnon pa rnams ni gnyis ka yin no zhes zer ro/ /rgyu dang las kyi stobs kyis gzugs dang gzugs med pa'i khams su gzugs med pa skye'i chos nyid kyis ni ma yin no/ /'jig pa'i dbang gis gzugs med pa dag tu mi skye ba'i</text></item>
<item><p>235b.2</p><section></section><text>phyir ro/ /chos nyid kyi zhes bshad pa chos nyid ces bya ba 'di gang zhig ce na/ re zhig mdo sde pa kha cig na re chos 'jug pa shas che ba de dag nyid sngon gyi bsam gtan gyi bag chags kyi dbang gis lung med par bsam gtan skye ba dang mthun pa ni chos nyid de/ rang bzhin dang dngos po nyid</text></item>
<item><p>235b.3</p><section></section><text>yin no zhes bya ba'i tha tshig go zhes zer ro/ /bye brag tu smra ba rnams na re sngon gyi bsam gtan bsgoms pa'i dge ba'i chos kyi dbang gis thos pa rgyas pa la de dag mthun pa'i chos nyid yin te/ tshe rabs snga ma'i skal pa mnyam pa'i rgyu las rgyu mthun pa'i 'bras bu 'byin pa la mngon du phyogs pa ni</text></item>
<item><p>235b.4</p><section></section><text>chos nyid yin zhes bya'o zer ro/ /gzhan dag na re lung 'dzin par byed pa ni smra bar byed pa sgrub par byed pa ste rten yin te/ lung phyin ci ma log pa'i rten ni sgrub pa po rnams yin pa'i phyir ro/ /rtogs par smra bar byed pa ni sgrub par byed pa kho na yin te/ de'i phyir ji srid du sgrub par byed pa yod pa de srid du</text></item>
<item><p>235b.5</p><section></section><text>rtogs pa zhes bya ba'i dam pa'i rjes su chos gnas so zhes zer ro/ /rtogs pa ni de lta bu yin gyi zhes bya ba ni lo stong du gnas pa'o/ /lung ni yun ring du gnas so zhes bya ba ni stong gi phyi nas kyang bya ba'i tha tshig ste/ phyogs 'di nyid rigs par mthong ngo / /da lta lung gi chos med pa ma yin gyi nyon</text></item>
<item><p>235b.6</p><section></section><text>mongs pa rnams 'jug pa rnyed pas rtogs pa'i chos ni med do/ /dbang gyur skye bo ni 'dir sangs rgyas kyi slob ma mngon sum du mthong ba po lung dang rtogs pa dang ldan pa rnams dang / rigs pa dang mi 'gal ba'i lung gi rjes su 'brang ba rnams so/ /lung 'bogs pa med par bsod nams</text></item>
<item><p>235b.7</p><section></section><text>dang ye shes kyi tshogs yongs su smin pa la rang nyid kyis thams cad mkhyen pa'i go 'phang rnyed pa na rang byung ngo / /rang byung gi bstan pa ni lung dang / de ston pa mdo dang 'dul ba dang chos mngon pa rnams so/ /lung dang rtogs pa dang ldan pa sems can rnams la lta bas bstan pa gnas par bya ba'i</text></item>
<item><p>236a.1</p><section></section><text>phyir rab tu zhugs pa gang yin pa de dag ni bstan pa gces 'dzin rnams te de dag kyang mchog tu zhi bar gshegs pas na zhes bya bar rjes su bsnyeg go/ /'gro mgon ni sangs rgyas dang de'i sras rnams so/ /yon tan ni tshul khrims dang ting nge 'dzin dang shes rab kyi bdag nyid de</text></item>
<item><p>236a.2</p><section></section><text>'dod chags dang zhe sdang dang gti mug gi bdag nyid dri ma rab tu 'jug pa dag gis de dag yongs su shes pa sel bar byed la/ ma 'ongs pa rnams la ni gegs byed pas dri ma rnams yon tan 'joms par byed pa'o/ /'doms med ces bya ba ni 'gal zla med pa'i phyir ro/ /de ltar lkog mar</text></item>
<item><p>236a.3</p><section></section><text>srog phyin 'dra ste thub pa'i bstan pa lkog mar srog phyin pa lta bu'o/ /ci'i phyir zhe na sangs rgyas kyi sras po ston pa'i bstan pa bsrung bar zhugs pa rnams med pa'i phyir dang rtog ge ngan pa rnams kyis tshig dang don sgro btags pa la dkrugs pa'i phyir ro/ /slob dpon gang ba spel bas mdzad</text></item>
<item><p>236a.4</p><section></section><text>pa chos mngon pa mdzod kyi 'grel bshad mtshan nyid kyi rjes su 'brangs pa zhes bya ba las snyoms par 'jug pa bstan pa zhes bya ba/ gnas brgyad pa'i 'grel bshad do// //nye ba gang dang goms pa gang / /zhes bya ba rgyas par 'byung ba las rgyud gcig la las bzhi po lci ba dang nye ba dang goms pa dang sngon</text></item>
<item><p>236a.5</p><section></section><text>du byas pa de dag yod pas de dag gi nang nas las lci ba snga ma yin pas sngar smin no/ /nye ba dang goms pa dang skye ba sngar byas pa rnams kyi yang nye ba snga ma yin pas de gnyis pas sngar smin no/ /goms pas sngar byas pa dag las goms pa snga ma yin pas sngar smin no/ /de dag med na tshe snga ma la byas pa lan</text></item>
<item><p>236a.6</p><section></section><text>grangs gzhan la myong ba smin par 'gyur ro/ /long ba ma yin pa de dag gang zhe na 'phags pa nyan thos shes rab kyi mig rnams so/ /yang na gsung rab kyi chos nyid de kho na la sgrib po zhes bya ba'i tha tshig go/ /chos zab mo rab tu ston pa'i phyir nyi ma yin no/ /ci zhe na gnyen po'i khyad par dang sku gzugs kyi</text></item>
<item><p>236a.7</p><section></section><text>khyad par dang 'od zer gyi khyad par dang yul gyi khyad par gyis so/ /gnyen po'i khyad par gyis ji ltar zhe na nyi mas phyi rol gyi nam mkha' la mun pa rnam par 'joms pa yin yang bcom ldan 'das ni nang gi mun pa yid la yun ring por zhugs pa 'joms byed do/ /nyi ma shel gyi rang bzhin gyi gzugs ngo</text></item>
<item><p>236b.1</p><section></section><text>bo nyid kyis 'bar bas lhang nge ba yin la/ bcom ldan 'das kyang sku gzugs stobs bcu'i dri ma med pas lhan ne ba yin pa sku gzugs kyi khyad par gyis ni de lta bu'o/ /nyi ma'i 'od zer stong gis khyab pa yin la bcom ldan 'das kyang dam pa'i chos kyi gsung gi 'od zer stong gis khyab ste 'od zer gyis ni de</text></item>
<item><p>236b.2</p><section></section><text>lta bu'o/ /nyi ma'i yul ni gling bzhi pa yin la de bzhin gshegs pa'i khams gsum yin te/ de'i phyir cha cung zad tsam gyis chos mtshungs pas de bzhin gshegs pa ni nyi ma lta bu yin no/ /de ltar 'di ni phyogs tsam zhig gis zhes rgyas par 'byung ba la de ltar ji skad du zhes ji skad</text></item>
<item><p>236b.3</p><section></section><text>bshad pa ston to/ /phyogs nyid phyogs tsam ste/ chos mngon pa'i bstan bcos chen po las nyung ngu 'di bdag gis bstan to zhes bya ba ni tshig gi lhag ma yin no/ /gzhan dag na re/ de ltar 'di ni phyogs tsam zhig /ces bya ba ni bdag med par dgag pa 'di kho na'i dbang du byas nas bshad</text></item>
<item><p>236b.4</p><section></section><text>pa yin te/ bdag gis mngon pa'i chos ni phal cher ni/ /kha che bye brag smra ba'i tshul grub bshad/ /ces bya ba 'di 'di nyid kyis bshad zin pa'i phyir ro zhes zer ro/ /mdzod kyi gnas brgyad pa'i zhar la byung bar 'grel pa gang zag gtan la 'bebs pa rdzogs so// //bdag gis mdzod kyi</text></item>
<item><p>236b.5</p><section></section><text>'grel 'di dka' ba'i phyir/ /slob dpon gyi ni lugs su rnam par phye/ /log par gyur gang de 'dir bdag gis nyes/ /don bzang grub la blo de tshad ma yin/ /de ltar bdag gis ston gyi 'grel bshad gzhan/ /dpyad nas de dag sten sngon bstod dngos/ /mdzod kyi 'grel bshad mtshan nyid rjes</text></item>
<item><p>236b.6</p><section></section><text>'brang ba zhes bya ba 'di de grwa sar sbyar ba yin/ /bdag gis mdzod bshad las byung dge ba dri med mi dge 'joms byed thob par gyur pa gang yin pa/ /de yis sems can srid pa gsum gtogs sdug bsngal mes gdungs ma lus mya ngan bzla bya ste/ /phyi nas bdag nyid kyang ni nyon mongs dgra bo ma lus rab 'joms</text></item>
<item><p>236b.7</p><section></section><text>sangs rgyas nyid thob nas/ /slar skye'i 'chi ba med phyir mya ngan 'das pa'i go 'phang dam pa rgya chen 'gro bar shog /slob dpon gang ba spel ba zhes bya ba chos mngon pa'i gzhung lugs rgya mtsho'i pha rol du son pas mdzad pa chos mngon pa'i 'grel bshad mtshan nyid kyi rjes su 'brang ba zhes bya ba rdzogs so// //</text></item>
<item><p>237a.1</p><section></section><text>'di gangs chen po ti se dang yid bzhin gyi mtsho'i lho ngos ri bo chen po spos kyi ngad ldang ba'i 'dab/ yul pu rangs su dge 'dun gtso bor gyur pa brgya phrag gcig dang / dge 'dun spyir gyis g.yu phag sgur la sogs pa phul te bkas gnyer nas rgya gar gyi mkhan po ka na ka barma</text></item>
<item><p>237a.2</p><section></section><text>dang / zhu chen gyi lo tsA ba pa tshab nyi ma grags kyis bsgyur ba zhig go/ /[ ]@##/ / /rgya gar skad du/ sA ra sa muts+tsha ya nA ma a b+hi d+har+m+ma a ba tA ra TI kA/ bod skad du/ chos mngon pa la 'jug pa rgya cher 'grel pa snying po kun las btus pa zhes bya ba/ bam po dang</text></item>
<item><p>237a.3</p><section></section><text>po/ 'jam dpal gzhon nur gyur pa la phyag 'tshal lo/ /chos mngon pa'i 'brel pa dang / dgos pa brjod par bya'o/ /'brel pa gang gi rab tu byed pa 'di brtsams/ rtsom pa 'di'i dgos pa ni gang zhe na/ de brjod par bya ste/ 'di'i 'brel pa ni rab tu byed pa nyid las bstan te/ ji skad</text></item>
<item><p>237a.4</p><section></section><text>du shes rab can dag ni 'phral gyi bya ba la thogs pas ma thob pa'i nyams pas kyang skrag par 'gyur zhes 'byung ba'i 'brel pa 'dis rab tu byed pa 'di brtsams so/ /'brel pa bshad zin to/ /dgos pa ni shes rab zhan pa dang / yid mi gzhungs pa'i sems can rnams ci nas tshig</text></item>
<item><p>237a.5</p><section></section><text>gi tshogs nyung zhing gsal bas chos mngon pa la 'jug par bya ba'i phyir ro/ /phyag bya ba yang dgos pa yin te/ bgegs zhi bar bya ba'i rgyur 'gyur ba dang / gus pa bskyed pa'i phyir ro/ /gang du gnas pa dang / 'byung ba dang / 'jig pa dpyad pa de ni bstan bcos so/ /de'i phyogs</text></item>
<item><p>237a.6</p><section></section><text>gcig tu gyur pa ni rab tu byed pa ste de gang zhe na smras pa/ snying gi mun pa zhes bya ba la sogs pa'o/ /de la sems dang sems las byung ba rnams ni spyir snying zhes brjod du zin kyang sems las byung ba'i chos mtha' dag sems la gnas pas gnas pa rnams ni gtso bo ma yin gyi gnas gtso bo</text></item>
<item><p>237a.7</p><section></section><text>yin pa'i phyir sems nyid la snying zhes bya bar 'dogs so/ /de la yod pas snying gi ste/ de gang zhe na/ de'i phyir smras pa/ mun pa zhes bya'o/ /de la mun pa zhes bya ba ni mi shes pa la bya'o/ /ji ltar mun pa zhes bya ba mi shes pa la bya zhe na/ chos mthun pa'i phyir te/ dper na mun pa ni ma nor</text></item>
<item><p>237b.1</p><section></section><text>bar mthong ba la phyir 'jil ba'o/ /mi shes pa yang de bzhin te/ de dang chos mthun pa'i phyir de skad ces bya'o/ /mun pa ci 'dra ba la bya zhe na/ de'i phyir smras pa/ ngan song rtsa zhes bya ba'o/ /ngan par 'gro bas ngan song ste/ ngan song ni sems can dmyal ba dang dud 'gro dang yi dgas la sogs pa'o/ /</text></item>
<item><p>237b.2</p><section></section><text>mi 'dod pa'i las skyes pa dang / 'phags pa'i lam gyi bar chad byed pa'i phyir sdug bsngal ba'o/ /de dag gi rtsa ba ni byed rgyu ste rgyur gyur ces bya ba'i tha tshig go/ /de dag tu gang 'gro ba de ni ngan par 'gro ba ste/ dge ba'i chos rnams las ngan par 'gro zhes bya ba'i tha tshig go/ /dge ba zhes bya ba ni</text></item>
<item><p>237b.3</p><section></section><text>'dir 'phags pa'i lam dang so sor brtags pas 'gog pa la bya'o/ /de dag ni dge ba yang yin la chos kyang yin pas dge ba'i chos rnams so/ /de la sems can dmyal ba la sogs pa ngan 'gro log par ltung ba'i sdug bsngal gyi rgyur gyur pa'i phyir 'di ni ngan song gi rtsa ba'o/ /'dis de'i phyi</text></item>
<item><p>237b.4</p><section></section><text>rol gyi mun pa dang mtshungs par ston te/ de ni tsher ma la sogs par rdeg 'cha' ba la sogs pa ngan par song ba'i rtsa ba yin no/ /gsung nyid 'od zer yin pas gsung gi 'od zer te/ mi shes pa'i mun pa drungs nas 'byin pa'i mthu'i khyad par gyis 'od zer dang 'dra bas 'od zer dag go/ /</text></item>
<item><p>237b.5</p><section></section><text>gsung zhes bya ba ni gang gis bya ba dang yon tan dang dus dang 'brel pa can gyi khyad par rnams khong du chud par byed pa'o/ /de ni sgra las don gzhan du gyur pa ste/ ji skad du tshig ni yan lag med pa don go bar byed nus pa'o/ /sgra ni rdul phra rab bsags pa yin pas yan lag med par mi</text></item>
<item><p>237b.6</p><section></section><text>'thad do zhes smras pa lta bu'o/ /gsung gi 'od zer dag gis zhes bya ba ni byed pa'o/ /gang gis zhes bya ba ni mdzad pa po'i mtshan nyid de/ mdzad pa po gang gis gsung gi 'od zer byed par gyur pa rnams kyis mun pa bcom ste bcad pa'o/ /su ngag gi zhe na/ lha mi rnams kyi'o/ /</text></item>
<item><p>237b.7</p><section></section><text>lha zhes bya ba ni mi 'chi ba la bya ste/ de dag phal cher gzhan gyi gnod pa'i rgyus 'chi ba med pas mi 'chi ba zhes bya ba mi 'chi ba nyid ma yin te/ 'du byed thams cad mi rtag go zhes gsungs pa'i phyir ro/ /'dis ni lha dang mi rnams 'phags pa'i bden pa bzhi la 'jug nus par ston to/ /tshigs</text></item>
<item><p>238a.1</p><section></section><text>su bcad pa phyed po 'dis ni bcom ldan 'das kyis gzhan gyi don sgrub pa phun sum tshogs par brjod do/ /phyed 'og mas rang gi don phun sum tshogs pa bstan pa'i phyir/ thams cad mkhyen nyid dkyil 'khor dri med pa/ /zhes bya ba smras so/ /shes par bya ba dngos po thams</text></item>
<item><p>238a.2</p><section></section><text>cad kyi rnam pa thams cad yongs su mkhyen pa'i phyir bcom ldan 'das ni thams cad mkhyen pa'o/ /thams cad mkhyen pa'i dngos po ni thams cad mkhyen pa nyid do/ /de yang bag chags dang bcas pa'i nyon mongs pa'i dri ma dang bral ba'i phyir dri ma med pa ste/ gang gis thams cad mkhyen pa nyid dri ma</text></item>
<item><p>238a.3</p><section></section><text>med pa'i dkyil 'khor du gyur pa de thams cad mkhyen pa nyid kyi dkyil 'khor dri ma med pa'o/ /de bas na thams cad mkhyen pa nyid kyi dkyil 'khor dri ma med pa de la phyag 'tshal lo/ /'di ni gzhan gyi don bsgrub pa'i thabs su yang ston te/ thams cad mkhyen pa ma yin pas ni gzhan gyi mi shes pa'i</text></item>
<item><p>238a.4</p><section></section><text>mun pa mang po thog ma med pa'i dus nas bsags pa dbral bar dka' ba sel bar mi nus so/ /mi shes pa'i gnyid dang bral ba'i phyir skyes bu sad pa dang 'dra bas sangs rgyas so/ /yang na 'das pa dang ma 'ongs pa dang da ltar byung ba dang dus rnam par grol ba shes bya rnam pa bzhi ji lta ba bzhin du phyin</text></item>
<item><p>238a.5</p><section></section><text>ci ma log par thugs su chud pa'i phyir sangs rgyas so/ /mun pa sel ba la sogs pa dang 'dra ba'i phyir nyi ma dang 'dra bas nyi ma'o/ /sangs rgyas nyid nyi ma yin pas sangs rgyas nyi ma ste/ nang dang phyi'i mun pa sel ba'i phyir ro/ /tshigs su bcad pa 'di las bdag dang gzhan la phan par bsgrub</text></item>
<item><p>238a.6</p><section></section><text>pa phun sum tshogs pa la phyag bya bar khong du chud par bya'o/ /phyag 'tshal lo zhes bya ba ni lus dang ngag dang sems btud pa'i mtshan nyid do/ /bcom ldan 'das la phyag 'tshal bas bsod nams kyi tshogs bskyed kyi rog tu des gsungs pa'i gsung gi lam gyi rjes su 'gro ba slob ma dam pa</text></item>
<item><p>238a.7</p><section></section><text>rnams la gus pa dang / dga' ba skyes nas ri mo byed par 'dod pas tshigs su bcad pa gzhan/ gang dag chos mngon tshul gyis zhes bya ba la sogs pa 'di nye bar bkod do/ /de la don dam pa'i chos mya ngan las 'das pa mngon du gyur pas shes rab 'khor dang bcas pa ni chos mngon pa'o/ /de'i tshul</text></item>
<item><p>238b.1</p><section></section><text>ni lam mo/ /chos ni gzugs la sogs pa'o/ /mtshan nyid ni rang dang spyi la sogs pa'o/ /chos mngon pa nyid tshul yin pas chos mngon pa'i tshul te chos mngon pa'i lugs so/ /tshul dang lugs dang rigs pa zhes bya ba ni rnam grangs su gtogs pa'o/ /rmongs pa ni mgo myos pa ste/ rang dang</text></item>
<item><p>238b.2</p><section></section><text>spyi'i mtshan nyid khong du ma chud ces bya ba'i tha tshig go/ /chos kyi mtshan nyid la rmongs pa de gang dag gis dang gang gi yin pa chos mngon pa'i tshul gyis drungs nas phyung zhing bton pa de dag chos mngon pa'i tshul gyis chos kyi mtshan nyid la rmongs pa drungs nas phyung ba yin te/ rnam pa de lta bu de dag la</text></item>
<item><p>238b.3</p><section></section><text>bdag phyag 'tshal te/ rab tu phyag 'tshal ba'o/ /mgo bos zhes bya ba ni spyi bos so/ /ci'i phyir zhe na/ de dag lung dang rtogs pa'i bdag nyid kyi chos de'i gzhir gyur pa'i phyir te/ thams cad mkhyen pa'i bka' yi gnas gyur pa/ /zhes bya ba de nyid gnas kyi dngos por ston to/ /thams cad</text></item>
<item><p>238b.4</p><section></section><text>mkhyen pa ni bde bar gshegs pa ste/ de'i bka' ni thams cad mkhyen pa'i bka'o/ /gnas ni gzhi'o/ /thams cad mkhyen pa'i bka'i gnas ni thams cad mkhyen pa'i bka'i rten du gyur ces bya ba'i tha tshig go/ /chos mngon pa'i rgya mtsho'i pha rol du phyin pa mtha' dag la bye brag med</text></item>
<item><p>238b.5</p><section></section><text>par phyag bya ba sngar bya ste yon tan rnams brjod nas/ rang gi bla ma la phyag bya ba spyod pa bzang po bya bar 'dod pas/ blo zhan rnams kyis zhes bya ba la sogs pa 'di rtsom mo/ /blo zhan pa gang yin pa de dag blo zhan pa rnams te shes rab zhan pa'i tha tshig go/ /shes rab zhan pa de dag</text></item>
<item><p>238b.6</p><section></section><text>gis bshad ma legs pa ni ma legs bshad pa'o/ /ma legs par bshad pa nyid mun pa yin pas ma legs par bshad pa'i mun pa'o/ /sku dang gsung dang thugs thub pa dang ldan pas thub pa ste/ sangs rgyas bcom ldan 'das kyi gsung ngo / /ma legs par bshad pa'i mun pas</text></item>
<item><p>238b.7</p><section></section><text>khebs pa ni phyin ci log tu bshad pa'i mun pas khebs pa ste/ bsgribs pa'o/ /gang gis legs par bshad pa sgron mas snang bar mdzad pa ni gsal bar mdzad pa kun du bstan pa'o/ /bstan bcos gang gis mi shes pa bsal ba dang / bden pa yang dag pa'i dngos po brjod pa'i phyir bstan</text></item>
<item><p>239a.1</p><section></section><text>bcos la sgron ma zhes bya'o/ /yang na chos mngon pa'i sgron ma mdzad pa la sgron ma mdzad pa zhes bya'o/ /sgron ma mdzad pas sgron ma mdzad de/ de'i phyir sgron ma mdzad pa de la phyag 'tshal lo/ /des log par bshad pa'i mun pa bsal bas sgron ma dang 'dra ba'i phyir sgron ma zhes bya ste/ chos kyi ngo</text></item>
<item><p>239a.2</p><section></section><text>bo nyid ma nor bar bstan pa bstan bcos mdzad pa de la shin tu gus par gyur nas bstod do/ /de ltar tshigs su bcad pa gsum gyis ji ltar 'dod pa rnams la phyag 'tshal nas/ la la dag ni zhes bya ba la sogs pa'i rab tu byed pa rtsom mo/ /blo chung ba dang 'bring dang chen po tha dad pa'i phyir</text></item>
<item><p>239a.3</p><section></section><text>ming ma smos so/ /ni zhes bya ba ni gang gi phyir zhes bya ba'i don to/ /thub pa'i dbang po ni thub pa rnams kyi dbang po yin pas thub pa'i dbang po'o/ /zag pa med pa'i lus dang ngag dang yid thub pa yod pa'i phyir nyan thos rnams dang / rang sangs rgyas rnams ni thub pa zhes bya bar rnam par gzhag go/ / </text></item>
<item><p>239a.4</p><section></section><text>bcom ldan 'das ni chos thams cad la mnga' brnyes pa'i phyir de dag gi rje dang rgyal po yin no/ /ji ste thub pa dag gi rnam par gzhag pa gang yin pa bstan kyang gang gis thub pa de dag rnam par gzhag pa de mi shes so zhe na/ chos nyid kyis so/ /'dir ni chos nyid ces bya ba 'phags pa'i</text></item>
<item><p>239a.5</p><section></section><text>lam la bya'o/ /'di ni thub pa'i dbang po'i yin pas thub pa'i dbang po'o/ /de gang zhe na/ gsung rab ste gsung rab tu gtogs pa yan lag bcu gnyis so/ /mtha' dag ni ma lus pa'o/ /don dang tshig ces bya ba la gong mas ni bshad pa bzung ba ston to/ /'og mas ni yi</text></item>
<item><p>239a.6</p><section></section><text>ge'o/ /yang na don gyis ni nges par legs pa bsgrub pa'o/ /tshig gis ni rang dang spyi'i mtshan nyid khong du chud pa'o/ /skal pa yod pa'i ngang tshul can/ /zhes bya ba ni nus par ston to/ /skal ba nyid skal ba yod pa'i ngang tshul can te/ len pa dang 'dzin pa dang khong du chud par byed nus</text></item>
<item><p>239a.7</p><section></section><text>zhes bya ba'i tha tshig go/ /dge ba dag ces bya ba ni skyes bu dam pa ste tshul bzang po la mngon par dga' ba so so'i skye bo dge ba dag go/ /yin zhes bya ba ni de ltar gyur pa'o/ /zin kyang zhes bya ba ni srid pa ste phyi rol gyi rkyen gyi spyod pa ston to/ /ji skad du 'jig rten gyi mgon pos yang dag pa'i lta ba skye</text></item>
<item><p>239b.1</p><section></section><text>ba'i rgyu gnyis rkyen gnyis te/ gzhan gyi sgra dang nang du tshul bzhin yid la byed pa'o/ /zhes gsungs pa lta bu'o/ /de'i phyir skal pa yod ces bya ba ni nang gi rgyu'o/ /yin zhes bya ba ni gzhan gyi man ngag go/ /gang la zhe na thub pa'i dbang po'i gsung rab mtha' dag la'o/ /de ltar nus pa thob pa dag ci'i</text></item>
<item><p>239b.2</p><section></section><text>phyir yongs su nyams par 'gyur zhe na/ smras pa/ 'phral gyi bya ba la thogs pas/ /zhes bya ba smos te/ bya bas brel ba'i tha tshig go/ /ma thob pa'i nyams pa'i ni ma thob pa yongs su nyams pa'o/ /[`]de la yongs su nyams pa rnam pa gsum ste/ thob pa yongs su nyams pa dang / ma thob</text></item>
<item><p>239b.3</p><section></section><text>pa yongs su nyams pa dang / longs spyod pa yongs su nyams pa'o/ /de la bsam gtan la sogs pa thob pa'i yon tan dag las nyams pa ni thob pa yongs su nyams pa'o/ /nus pa la ma thob pa ni ma thob pa yongs su nyams pa'o/ /thob pa mngon du mi byed pa ni longs spyod pa yongs su</text></item>
<item><p>239b.4</p><section></section><text>nyams pa'o/ /ci'i phyir ma thob pa yongs su nyams pa yongs su nyams par 'gyur ba dag ste/ len pa dang 'dzin pa la sogs pa'i skal pa med par 'gyur zhes bya ba'i tha tshig go/ /shes rab zhan pa la la dag ni blo zhan pa la dag go/ /tshig dang don dka' ste thibs po dang 'dra bas glag glag pa ste/ </text></item>
<item><p>239b.5</p><section></section><text>chos mngon pa nyid glag glag pas chos mngon pa glag glag pa'o/ /glag glag pa dang stug po zhes bya ba ni rnam grangs su gtags pa'o/ /chos mngon pa glag glag pa ming thos pa tsam gyis kyang skrag par 'gyur zhes bya ba la/ skrag pa ni sgyid lug pa dang khong dngangs zhes bya ba'i tha tshig ste/ </text></item>
<item><p>239b.6</p><section></section><text>khong du chud par mi nus pas rgya mtsho skems pa dang 'dra'o/ /khong du chud par 'dod pa yang yod de zhes bya ba ni shes par 'dod pa'o/ /de bas na de dag dga' bar bya ba'i phyir zhes bya ba la/ de bas na zhes bya ba ni de'i phyir ro/ /de dag ces bya ba ni 'dir gnyis ka dang sbyar te skal pa yod pa'i ngang</text></item>
<item><p>239b.7</p><section></section><text>tshul can dang / skal pa med pa'i ngang tshul can rnams so/ /de dag dga' bar bya ba'i don ni de dag dga' bar bya ba'i phyir ro/ /bdag gis zhes bya ba ni bdag gi bya ba ston to/ /chos mngon pa'i mtshan nyid kyi rgya mtsho ni/ chos mngon pa'i mtshan nyid nyid rgya mtsho'o/ /'jug pa ni 'jug par</text></item>
<item><p>240a.1</p><section></section><text>byed pa'o/ /tsam ni de tsam mo/ /gong du bshad pa'i slob ma phan gdags par bya ba gnyis la phan gdags pa'i phyir chos mngon pa'i mtshan nyid de la 'jug pa tsam 'di'o/ /'di zhes bya ba ni brjod par bya ba rab tu byed pa blo la gzhag pas mngon sum dang 'dra bar ston te/ </text></item>
<item><p>240a.2</p><section></section><text>brtsam mo zhes bya ba ni bya'o zhes bya ba'i tha tshig go/ /'di zhes bya ba ni nang gi de kho na'o/ /brtsam mo zhes bya ba ni phyi'i de kho na'o/ /de gang zhe na/ smras pa/ 'di lta ste bde bar gshegs pa rnams kyi zhes bya ba la sogs pa'o/ /'di lta ste zhes bya ba ni nye bar bstan pa'i don to/ /'di dag bde</text></item>
<item><p>240a.3</p><section></section><text>bar gshegs pa'i yin pas bde bar gshegs pa ste/ de dag gi bde bar gshegs pa pa rnams kyi'o/ /'di la slob dpon gyis grangs dang ming dang rab tu dbye ba dang mtshan nyid dang rnam pa 'di bzhis dngos po brgyad bkod de/ de la grangs ni dngos po brgyad ces bya ba'o/ /ming ni gzugs zhes</text></item>
<item><p>240a.4</p><section></section><text>bya ba la sogs pa'o/ /rab tu dbye ba ni de la gzugs ni rnam pa gnyis te zhes bya ba'o/ /mtshan nyid ni sra ba zhes bya ba la sogs pa'o/ /de la tshig ha cang mdor bsdus pa dang rgyas pa la mi dga' ba rnams kyi ched du bde bar gshegs pa pa'i dngos po bsdu ba'i phyir ha cang mdor bsdus pa dang</text></item>
<item><p>240a.5</p><section></section><text>rgyas pa yang ma yin pa'i rnam pa brgyad ces grangs bstan to/ /grangs bstan pa rnams kyi bgrang bar bya ba rnams yongs su shes par bya ba'i phyir gzugs dang / tshor ba dang zhes bya ba la sogs pa smras so/ /ming smos pa rnams kyi ming can dag gi tshad yongs su shes par bya ba'i phyir/ gzugs</text></item>
<item><p>240a.6</p><section></section><text>ni rnam pa gnyis te zhes bya ba smras so/ /de la zhes bya ba ni ma phye ba'i phyogs la tshig nye bar dgod pa'i don to/ /phye ba'i phyogs la ni dgar ba'i don to/ /rnam pa gnyis te zhes bya ba ni rnam pa gnyis so/ /rnam pa gnyis po de nyid gsal bar bya ba'i phyir/ 'byung ba dang 'byung ba las gyur pa'i</text></item>
<item><p>240a.7</p><section></section><text>gzugs so zhes bya ba smos so/ /de la 'byung ba rnams kyis ni rgyu'i gzugs te gnas kyi gzugs ston to/ /'byung ba las gyur pa zhes bya ba 'dis ni 'bras bu'i gzugs te gnas pa'i gzugs ston to/ /'byung ba dag ni bzhi ste zhes bya ba ni grangs nges pa ste/ nam mkha' ni 'byung ba chen</text></item>
<item><p>240b.1</p><section></section><text>po ma yin no zhes dgag pa'i don to/ /rang gi mtshan nyid ni de rang yang yin la mtshan nyid kyang yin pas rang gi mtshan nyid do/ /dngos po gzhan thams cad las bzlog pa'i ngo bo ste/ dper na sa ni sra ba'o zhes bya ba lta bu'o/ /gang mang po dag la tha mi dad par yod pa'i ngo bo de ni spyi'i mtshan</text></item>
<item><p>240b.2</p><section></section><text>nyid de dper na mi rtag pa zhes bya ba la sogs pa lta bu'o/ /rgyur byas pa'i gzugs zhes bya ba smos pa la rgyur byas pa'i gzugs kyi don gang yin zhe na/ rgyu'i don ni rgyur byas pa'i don to/ /'byung ba chen po bzhi'i rgyu las byung ba'i gzugs ni rgyur byas pa'i gzugs te/ 'byung ba las</text></item>
<item><p>240b.3</p><section></section><text>gyur pa'i gzugs zhes bya ba'i tha tshig go/ /sra ba dang gsher ba dang tsha ba dang g.yo ba nyid dag go zhes bya ba la/ nyid ni de'i dngos po'o/ /de la sra ba nyid ni brtan pa dang / mkhrang ba zhes bya ba dang don gcig go/ /gsher ba nyid ni 'dzeg pa'i bdag nyid ces bya ba'i tha tshig</text></item>
<item><p>240b.4</p><section></section><text>go/ /tsha ba nyid ni bsreg pa tshig par byed ces bya ba'i tha tshig go/ /g.yo ba nyid ni 'gro bar byed ces bya ba'i tha tshig go/ /las ni brten pa dang zhes bya ba la sogs pa ste/ de la 'dzin pa ni sa'i las so/ /sbyor ba ni chu'i las so/ /smin par byed pa ni me'i las so/ /bskyod pa</text></item>
<item><p>240b.5</p><section></section><text>ni rlung gi las so/ /de la bskyod pa ni 'phel ba dang 'gro bar byed pa'o/ /'di ni 'dir grangs ji lta ba bzhin no zhes bya ba'i don to/ /skyed pa dang rten pa dang gnas pa dang rton pa dang 'phel bar byed pa'i don gyis rgyur byas pa'i gzugs thams cad 'dzin pa'i phyir byed pa'i rgyu 'di ni rnam pa lngar</text></item>
<item><p>240b.6</p><section></section><text>dbye'o/ /de dag ni chen po yang yin la 'byung bar yang 'gyur bas na zhes bya ba la sogs pas nam mkha' la chen po yod kyang 'byung ba med pa ston to/ /ci'i phyir zhe na/ nam mkha' ni ma byas pa'i phyir ro/ /gang dag gi lta ba las gang khong stong de ni nam mkha'o zhes zer ba nam mkha'i khams mi</text></item>
<item><p>240b.7</p><section></section><text>shes par smras pa yin no/ /nam mkha' ni yul la gnas pa yin te/ ji skad du/ 'das pa dang ma 'ongs pa dang nam mkha' dang rnam par rig byed ma yin pa dang gzugs med pa'i chos rnams ni yul la mi gnas pa'o zhes gsungs pa'i phyir ro/ /de bas na nam mkha' ni 'byung ba chen po ma yin</text></item>
<item><p>241a.1</p><section></section><text>no/ /'di dag ni che ba ni rgyur byas pa'i gzugs thams cad la khyab pa'i phyir ro/ /khyab pa ni gnas kyi dngos po yin gyi gzhan gyi dngos po ni ma yin te/ gzugs med pa'i khams su yang 'phags pa'i gang zag gis 'das pa dang ma 'ongs pa'i zag pa med pa'i sdom pa thob</text></item>
<item><p>241a.2</p><section></section><text>pa'i phyir ro/ /yang na 'byung ba rnams kyi gnas pa'i khyad par che ba'i phyir shas che ba ste/ ji skad du/ bcom ldan 'das kyis bka' stsal pa/ kun dga' bos chen po 'di ni chu la brten to/ /chu ni rlung la'o zhes gsungs pa lta bu'o/ /'di ltar yang me'i khams kyi shas chen tshangs pa'i</text></item>
<item><p>241a.3</p><section></section><text>'jig rten man chad tshig pa'i phyir ro/ /chu'i khams kyi shas chen 'od gsal man chad la gnod pa'i phyir ro/ /rlung gi khams kyi shas chen dge rgyas man chad rnam par 'jig pa'i phyir ro/ /yang gsungs pa/ sa'i khams rab tu 'khrugs na rgyun rnams 'gag go/ /rgyun rnams</text></item>
<item><p>241a.4</p><section></section><text>'gag na rlung mi rgyu'o/ /rlung de dag mi rgyun gnas rnams skam mo/ /skam pa dang chus rul bar byed do/ /mes tshig par byed do zhe'o/ /de ltar khyab par khong du chud par bya'o/ /mi dgos pa dang mi nus pa'i phyir bzhi kho na te khri'i rkang pa bzhin no zhes bya ba ni lngar ni mi dgos so/ /</text></item>
<item><p>241a.5</p><section></section><text>gsum gyis ni mi nus so/ /khri'i rkang pa smos pa ni go sla bar bya ba'i phyir ro/ /'byung ba chen po bzhi po dag 'dus na rgyur byas pa zhes bya ba las 'byung ba chen po bzhi po dag dang de dag rgyur byas pa zhes bya ba'i rigs so zhe na/ 'byung ba chen po bzhi smos pa ni tshogs nas bya ba byed par bstan</text></item>
<item><p>241a.6</p><section></section><text>pa dang / rgyu dang 'bras bu gzhan yin par shes par bya ba'i phyir ro/ /'byung ba chen po bzhi po dag 'dus na rgyur byas pa'i gzugs mngon par 'grub po/ /'byung ba chen po bzhi po dag ni 'byung ba chen po bzhi po dag 'dus nas mngon par 'grub pa ma yin gyi/ re re yang 'byung ba chen po</text></item>
<item><p>241a.7</p><section></section><text>gzhan gsum po dag la ltos pa ste/ gcig gi rgyu gcig ces gsungs pa'i phyir ro/ /mngal du 'jug pa'i mdo las rang bzhin la ltos pa ma yin pa dang / cha 'dra ba'i rdzas la ltos pa ma yin pa'i phyir rang bzhin dang cha 'dra ba'i rdzas la mi ltos pa'o zhe'o/ /'byung ba chen po dag ni tshogs</text></item>
<item><p>241b.1</p><section></section><text>pa mi 'bral ba dag go/ /ci mngon zhe na/ mdo las mngon te/ mngal du 'jug pa'i mdo las gsungs pa/ dga' bo de la pha ma'i mi gtsang ba las mer mer por gyur pa'i lus la sra ba nyid ni sa'i khams nye bar gnas pa yin no/ /gsher ba nyid ni chu'i khams so/ /tsha ba</text></item>
<item><p>241b.2</p><section></section><text>nyid ni me'i khams so/ /yang zhing g.yo ba nyid ni rlung gi khams so/ /dga' bo gal te de la sa'i khams yod la chu'i khams med par gyur na skam pa'am 'gyes par 'gyur te/ dga' bo dper na phye'am thal ba bcangs pa lta bu'o/ /dga' bo de ni chu'i khams kyis gzung bas</text></item>
<item><p>241b.3</p><section></section><text>mi 'gyes so/ /dga' bo gal te de la chu'i khams yod la sa'i khams med par gyur na sla bas zags par 'gyur te/ dga' bo dper na 'bru mar ram chu lta bu'o/ /dga' bo de ltar na chu'i khams kyis sa'i khams bzung na mi 'gyes so/ /sa'i khams kyis chu'i khams gzung na mi</text></item>
<item><p>241b.4</p><section></section><text>'dzag go/ /dga' bo gal te de la sa'i khams dang chu'i khams yod la me'i khams med par gyur na 'drul zhing 'jig la 'dag par 'gyur te/ dga' bo dper na dbyar gyi dus na sha rnag tu 'drul zhing 'jig la 'dag par 'gyur ba de bzhin du/ dga' bo gal te de la sa'i khams dang chu'i</text></item>
<item><p>241b.5</p><section></section><text>khams yod la me'i khams med na 'drul zhing 'jig la 'dag par 'gyur ro/ /dga' bo gal te de la sa'i khams dang chu'i khams dang me'i khams yod la rlung gi khams med par gyur na de tsam du 'dug ste/ skye ba dang 'phel ba dang rgyas par mi 'gyur ro/ /nang gi 'byung ba chen po sngon gyi las kyi</text></item>
<item><p>241b.6</p><section></section><text>rnam par smin pa las byung ba gcig gi rgyu gcig yin pa ldan pa zin pa 'di dag sa'i khams kyis brtan/ chu'i khams kyis bsdus/ me'i khams kyis smin par byas/ rlung gi khams kyis bskyod na skye ba dang 'phel ba dang rgyas par 'gyur ro zhe'o/ /de'i phyir 'byung ba chen po dag ni 'dus pa tshogs pa</text></item>
<item><p>241b.7</p><section></section><text>mi 'bral ba'o zhes bya'o/ /de ltar re zhig 'byung ba'i gzugs je bshad nas 'byung ba las gyur pa brjod do/ /reg bya'i phyogs gcig dang rnam par rig byed ma yin pa zhes bya ba la/ reg bya'i phyogs gcig tu gyur pa ni reg bya'i phyogs gcig go/ /reg par bya ba yin pas reg bya'o/ /de ni</text></item>
<item><p>242a.1</p><section></section><text>bcu gcig ste/ rdzas su bcu gcig gi rang bzhin no zhes bya ba'i tha tshig ste/ 'byung ba chen po bzhi dang 'jam pa la sogs pa bdun no/ /de la 'byung ba las gyur pa'i gzugs bshad pa na 'byung ba chen po bton te reg bya'i phyogs gcig smos so/ /'byung ba</text></item>
<item><p>242a.2</p><section></section><text>las gyur pa ni mig la sogs pa nas rnam par rig byed ma yin pa la thug pa'i bar dag go/ /'byung ba dag las byung bas na 'byung ba las gyur pa ste zhes bya ba ni gnas pa'i dngos por ston to/ /de la mig ni zhes bya ba la sogs pa la de la zhes bya ba ni dgar ba'i don to/ /mig ni 'dir rna ba</text></item>
<item><p>242a.3</p><section></section><text>la sogs pa gzhan dag las bzlog pa ste mngon sum nyid do/ /sngon ma byung ba dang lha dang mtho ris la sogs pa'i yul yongs su gcod pa'i phyir de rna ba'i dbang po la sogs pa las sngar smos so/ /de ltar de rgyang ring du 'jug pa'i phyir ro zhes bya ba de ni yang dag pa'i sha dang lha'i dang 'phags</text></item>
<item><p>242a.4</p><section></section><text>pa'i shes rab kyi mig dang gsum gyi spyod yul yin pa'i phyir ro/ /mig gi rnam par shes pa'i rten lta bu zhes bya ba ni rten dang 'dra bas rten lta bu'o/ /don gyi dngos po yang dag pa ji lta ba bzhin du khong du chud pa'i rten byed pas nang gi yan lag ni rtog pa nyid do/ /rnam par shes pa'i gnas kyi dngos</text></item>
<item><p>242a.5</p><section></section><text>po ni 'dir mig gi 'gyur ba gsal ba dang mi gsal ba la sogs pas rjes su 'gyur ba'i phyir te/ shing 'gyur bas grib ma 'gyur ba bzhin no/ /dngos po gang dag dbang po las 'das pa de dag ni rgyu dang 'bras bu'i dngos pos yod par rjes su dpag tu rung ste dbang po las 'das pa dag ni mig la sogs</text></item>
<item><p>242a.6</p><section></section><text>pa ste/ de dag ni mig gi rnam par shes pa la sogs pa 'bras bu'i dmigs pa'i phyir yod do zhes brjod do/ /mig la sogs pa'i rnam par shes pa 'byung ba gnyis la rag las su zin kyang mig gi rnam par shes pa la sogs pa mig la sogs pas bstan gyi gzugs la sogs pas ma yin pa ni thun mong</text></item>
<item><p>242a.7</p><section></section><text>ma yin pa'i phyir rnga'i sgra bzhin no/ /dper na lag pa la sogs pa ni rnga pa Ta ha la sogs pa'i sgra'i thun mong gi rgyu yin gyi rnga ni de lta ma yin te/ rnga nyid kyi sgra'i rgyu yin no/ /de bas na rnga'i sgra'o zhes de nyid kyis bstan to/ /de bzhin du gzugs la sogs pa ni mig gi rnam par shes pa la sogs pa'i thun mong</text></item>
<item><p>242b.1</p><section></section><text>gi rgyu yin gyi mig la sogs pa ni thun mong gi rgyu ma yin no/ /de bas na de dag nyid kyis bstan to/ /mig gi rnam par shes pa'i rten lta bu gzugs la lta ba'i bya ba can gzugs dang ba'o zhes bya ba ni 'bras bus rgyu gsal bar byed pa'o/ /gzugs la lta ba'i bya ba can zhes bya ba ni 'di ltar mig gis</text></item>
<item><p>242b.2</p><section></section><text>gzugs rnams mthong gi rnam par shes pas ma yin te/ de yod na yod pas mig dang ldan pas mthong ba dang / long bas mi mthong ba'i phyir ro/ /gzugs la lta ba ni gzugs snang bar 'gyur zhes bya ba'i tha tshig go/ /bya ba ni las so/ /gzugs la lta ba'i bya ba ste/ las gang gi</text></item>
<item><p>242b.3</p><section></section><text>yin pa de gzugs la lta ba'i bya ba can no/ /gzugs dang ba zhes bya ba la gzugs kyi bdag nyid dang ba ni gzugs dang ba ste rdul phra rab rnams bsags pa'o/ /mig ni smra bas na mig ste yul brjod ces bya ba'i tha tshig go/ /mig gi dbang po'i rdul phra rab rnams ni gnag bkra dang nye bar</text></item>
<item><p>242b.4</p><section></section><text>gnas pa yul mngon du phyogs pa shel ltar dang ba gzugs la 'dzin par nus pa ste snod chus gang ba'i nang du phye gtor ba lta bu'o zhes kha cig 'dzer to/ /kha cig na re go snyod kyi me tog ltar gnas pa ste/ 'byung ba chen po mdog gsal bas khebs pa'i phyir mi 'gyes she'o/ /kha cig na re dgongs</text></item>
<item><p>242b.5</p><section></section><text>pa ltar gnas la dang ba'i phyir gcig la gcig gis mi sgrib ste ston ka'i chu dang ba 'dus pa bzhin no zhe'o/ /'dis sgra rnam pa mang po nyan pas rna ba'o/ /rna ba'i dbang po rdul phra rab rnams ni shel ltar dang ba sgra la 'dzin par nus pa gro ga'i 'dzer bu ltar gnas pa dag go/ /'dis dri bsung rnam pa mang po snom</text></item>
<item><p>242b.6</p><section></section><text>pas sna ste snom zhes bya ba'i tha tshig go/ /sna'i dbang po'i rdul phra rab rnams ni shel ltar dang ba'o/ /ro la 'dzin par nus pa 'tsho byed 'bod pas lce'o/ /lce'i dbang po'i rdul phra rab rnams ni shel ltar dang ba ro myang bar nus pa zla ba kham pa ltar gnas pa dag ste/ lce'i dbus ni skra'i rtse mo'i khyon</text></item>
<item><p>242b.7</p><section></section><text>tsam zhig la lce'i dbang po'i rdul phra rab dag gis ma khyab ste mtha' lhag ma rnams ni khyab po/ /de lta ma yin na glad pa 'dzag pa'i ro myang bar 'gyur ro/ /bsags pa dang sogs par 'gyur ba dang sogs pas na lus te/ bcos ma dang bya ba dang byed du gzhug pa zhes nges pa'i tshig go/ /bstan bcos</text></item>
<item><p>243a.1</p><section></section><text>las ni de'i rgyu smad pa yin pas na lus so zhes 'byung ste/ sa bon dang gnas dang rton pa dang 'dzag pa dang 'chi ba yid du mi 'ong ba'i ngo bo nyid kyi phyir ro/ /mi gtsang ba'i rdzas rnam pa sna tshogs 'dus pa'i mtshan nyid kyi phyir rnag gi tshogs bzhin no zhes kha cig 'dzer te/ /lus kyi</text></item>
<item><p>243a.2</p><section></section><text>dbang po'i rdul phra rab rnams ni rim gyis mngon par grub pas lus bzhin du gnas pa dag go/ /mo'i dbang po'i rdul phra rab rnams ni rnga'i khog pa'i sgrubs ltar gnas pa dag go/ /pho'i dbang po'i rdul phra rab rnams ni mthe bo ngos kyi tshul ltar gnas pa dag go/ /yul reg bya thun mong</text></item>
<item><p>243a.3</p><section></section><text>pa'i phyir de dag ni lus kyi dbang po la gnas pas logs shig tu ma smos so/ /dbang po gong ma gsum ni phreng ba'i rgyud bzhin du gnas pa dag go/ /mig gi rnam par shes pa'i rten yin la gzugs dang ba ma yin pa yang yod de/ 'gags ma thag pa'i yid do/ /gzugs dang ba yin la mig gi</text></item>
<item><p>243a.4</p><section></section><text>rnam par shes pa'i rten ma yin pa yang yod de/ rna ba la sogs pa'i dbang po bzhi'o/ /de la mig gi rnam par shes pa'i rten ces bya ba 'dis ni rna ba la sogs pa'i dbang po dgag par byed do/ /gzugs dang ba zhes bya ba 'dis ni 'gags ma thag pa'i yid dgag par byed do/ /yang na gzugs smos pas ni dad pa'i dbang po la</text></item>
<item><p>243a.5</p><section></section><text>sogs pa sel to/ /dang ba smos pas ni 'byung ba chen po'i gzugs sel to/ /de ni 'di skad du gang mig gi rnam par shes pa'i rten lta bu gzugs la lta ba'i bya ba can gzugs dang ba de ni mig gi dbang po'o zhes bya ba'i tha tshig go zhes bstan par 'gyur ro/ /dbang po'i don gang zhe na/ dbang byed pa'i don ni dbang po'i don to/ /yul so sor</text></item>
<item><p>243a.6</p><section></section><text>nges pa'i dbang po rnams ni rang gi don la lhag par byed pa ste/ thun mong ma yin pa'i rnam par shes pa bskyed pa'i rgyur gyur pa'i phyir ro/ /de ltar dbang po dag bstan nas rgyur byas pa'i gzugs yul du gyur pa rnams brjod do/ /de la gzugs ni rnam pa gnyis te zhes bya ba ni rnam gnyis so/ /kha dog</text></item>
<item><p>243a.7</p><section></section><text>gi bdag nyid ni kha dog gi rang bzhin no/ /dbyibs kyi bdag nyid ni dbyibs kyi rang bzhin no/ /'di la kha cig kha dog dang dbyibs gnyis tha mi dad do zhes rtog pa de dag gi log par rtogs pa bsal ba'i phyir tshad mar gyur pa'i lung gis tha dad par rab tu bsgrub ste/ kha dog ngan pa dang dbyibs ngan</text></item>
<item><p>243b.1</p><section></section><text>par 'gyur ro zhes gang smos pa'o/ /gzugs kyi skye mched bstan pa rnam pa nyi shu po 'di yang mig gi rnam par shes pas ni rang gi mtshan nyid rig go/ /yid kyi rnam par shes pas ni rang dang spyi'i mtshan nyid rig go/ /des drangs pa zhes bya ba ni mig gi rnam par shes pas drangs pa ste/ drangs pa ni</text></item>
<item><p>243b.2</p><section></section><text>'dir de ma thag pa'i rkyen gyi dngos por gnas pa'o/ /sgra ni zin pa dang ma zin pa'i 'byung ba chen po'i bye brag gis rnam pa gnyis so zhes bya ba ni rnam pa gnyis so/ /sgrar 'byin cing 'dis dngos po 'bod pas na sgra'o/ /zin pa dang ma zin pa'i 'byung ba chen po'i bye brag 'dis rgyu rnam pa gnyis</text></item>
<item><p>243b.3</p><section></section><text>bstan to/ /zin pa'i zhes bya ba'i don ci zhe na/ gang sha dang khrag dang tshil dang ldan pa'o/ /de lta na ni gzugs kyi khams kyi zin pa ma yin pa'i skyon du 'gyur ro/ /sems dang sems las byung ba dag gis phan pa dang gnod pa gnyis kyis bzung ba'o zhe na/ de ltar na yang 'gog pa dang 'du shes</text></item>
<item><p>243b.4</p><section></section><text>med pa la snyoms par zhugs pa rnams kyi zin pa ma yin par 'gyur ro/ /de'i phyir gang dbang po dang ma bral bar gyur pa de zin pa'o/ /de la ma gtogs pa ni ma zin pa'o/ /de ltar byas nas lus su gtogs pa zhes bya ba smos so/ /bdag gi lus la lus zhes bya ste/ bdag nyid ces bya ba'i tha tshig</text></item>
<item><p>243b.5</p><section></section><text>go/ /de la 'dir ni nye bar len pa'i phung po lnga po dag la bdag ces bya bar gdags so/ /lus su gtogs pa zhes bya ba ni lus su gyur pa'i tha tshig go/ /de dag kyang da ltar byung ba'i lus kyi dbang po dang ma bral ba rnams la zin pa dag ces bya ste/ de dag ni byis pa rnams kyis bde ba'i don du ched du</text></item>
<item><p>243b.6</p><section></section><text>bzung bas zin pa zhes bya ba'i tha tshig go/ /gang snga mas bskyed pa zhes bya ba ni bsgrub pa'o/ /de ni zin pa'i 'byung ba chen po'i rgyu las byung ba ste/ 'di lta ste lag pa dang ngag gi sgra'o/ /phyi ma ste ma zin pas gang skyed pa ni/ 'di lta ste rlung dang nags tshal dang 'bab chu'i sgra'o/ /sems can du ston pa</text></item>
<item><p>243b.7</p><section></section><text>dang sems can du ston pa ma yin pa rnam pa bzhi'o/ /sems can ni bum pa dang snam bu la sogs pa'i rdzas te/ de ston pa la sems can du ston pa zhes bya'o/ /ci gang sems can du ston pa de sems can du ston pa yin ste/ ji ltar gang la a zhes bya ba la sogs pa'i yi ge'i 'bru gsal ba</text></item>
<item><p>244a.1</p><section></section><text>yod pa sems can du ston pa yin nam/ 'on te gang sems can gyi blo skyed par byed pa yin/ des cir 'gyur zhe na/ gal te de sems can du ston pa yin na ni/ de lta na rta la sogs pa sgra 'byin pa'i sgra sems can du ston pa ma yin pa'i skyon du 'gyur ro/ /ci ste gang</text></item>
<item><p>244a.2</p><section></section><text>sems can gyi blo skyed pa yin na ni lag pa'i sgra yang sems can du ston par 'gyur ro/ /de ltar dri ba byas nas smras pa/ gang sems can gyi blo skyed pa de sems can du ston pa ste/ ji ltar smra ba'i sgras mngon sum du rtogs par byed pa de ltar lag pa'i sgras ni ma yin no/ /gzhan ni ma zin pa'i 'byung ba</text></item>
<item><p>244a.3</p><section></section><text>chen po'i rgyu las 'byung ba'o/ /bar du chod kyang thams cad kyi ming gi tshul gyis mngon te/ khyod kyi kha bzhin de ni ut+pal 'dab 'dra yi/ /mig dang de yi rdul dang 'dra ba'i bsung dang ldan/ /zhes brjod pa'i phyir ro/ /sprul pa ni 'dod pa na spyod pa nas bsam gtan bzhi pa'i bar gyi 'bras bu'o/ /de</text></item>
<item><p>244a.4</p><section></section><text>la 'dod pa na spyod pa ni skye mched bzhi'i bdag nyid de/ gzugs dang dri dang ro dang reg bya'i rang bzhin no/ /gzugs na spyod pa ni skye mched gnyis kyi bdag nyid de gzugs dang reg bya'i rang bzhin no/ /de na dri dang ro gnyis med de khams kyi za ba'i zas kyi 'dod chags dang bral ba'i phyir ro/ /de ni dngos</text></item>
<item><p>244a.5</p><section></section><text>gzhi bsam gtan gyi 'bras bu yin gyi nyer bsdogs kyis thob par bya ba ma yin te/ mchog tu dga' ba'i dngos po yin pa'i phyir ro/ /de la sangs rgyas kyi sprul pa dag ni de bzhin gshegs pa cang mi gsung yang chos ston par nus so/ /nyan thos dang rang sangs rgyas rnams kyi de dag ni lhan cig tu smra ba</text></item>
<item><p>244a.6</p><section></section><text>ste/ ji skad du/ gcig po smra na sprul pa thams cad smra bar 'gyur/ /de bzhin gshegs pa mi gsung sprul pa thams cad smra/ /zhes gsungs pa lta bu'o/ /yid du 'ong ba dang yid du mi 'ong ba'i bye brag gis zhes bya ba la yid dang mthun pa na yid du 'ong ba'o/ /yid dang mi mthun pa ni yid du mi</text></item>
<item><p>244a.7</p><section></section><text>'ong ba ste/ dper na pha'i yid du 'ong ba ni phar 'dzin pa zhes brjod pa lta bu'o/ /de ltar na rgyu'i bye brag dang rdzas kyi bye brag dang yon tan gyi bye brag gis sgra ni rnam pa brgyad du 'gyur ro/ /rnam pa brgyad po de yang rna ba'i rnam par shes pas ni rang gi mtshan nyid rig go/ /yid kyi rnam par shes pas</text></item>
<item><p>244b.1</p><section></section><text>ni rang dang spyi'i mtshan nyid rig go/ /sgra'i skye mched bshad zin to/ /dri ni rnam pa gsum ste/ dri zhim pa dang / dri nga ba dang / dri mnyam pa'o zhes bya ba la bsung zhim pa ni dri zhim pa'o/ /smad pa'i dri ni dri nga ba'o/ /ngan pa ni sdig pa ste/ dper na bram ze ngan pa zhes bya ba lta bu'o/ /gnyi ga</text></item>
<item><p>244b.2</p><section></section><text>las bzlog pa ni dri mnyam pa ste/ dri zhim pa dang dri nga ba la ma gtogs pa ni dri mnyam pa'o/ /don de nyid gzhung gis ston te/ dri zhim pa ni dbang po'i 'byung ba chen po rgyas par byed pa'o zhes bya ba ste/ dbang po rnams kyi 'byung ba chen po dag ni dbang po'i 'byung ba chen po'o/ /de dag rgyas par byed pa ni</text></item>
<item><p>244b.3</p><section></section><text>brtas par byed pa'i tha tshig go/ /de dang mi mthun pa ni dring ba'o/ /phan par byed pa dang gnod par byed pa'i rgyu las rnam par grol ba ni dri mnyam pa'o/ /rnam pa gsum po 'di yang sna'i rnam par shes pas ni rang gi mtshan nyid rig go/ /yid kyi rnam par shes pas ni rang dang spyi'i mtshan nyid rig go/ /ro ni mngar ba</text></item>
<item><p>244b.4</p><section></section><text>dang / skyur ba dang / lan tshwa dang / tsha ba dang / kha ba dang / bska ba'i bye brag gis rnam pa drug ste zhes bya ba la ro ni myang bar bya ba myang ba zhes bya ba'i don gang yin pa'o/ /de la mngar ba ni bu ram la sogs pa'o/ /tsha ba ni bca' sga la sogs pa'o/ /skyur ba ni bi tsa pur Na la sogs pa'o/ /kha ba ni</text></item>
<item><p>244b.5</p><section></section><text>nim pa la sogs pa'o/ /lan tshwa ni lce tsha la sogs pa'o/ /bska ba ni a ru ra la sogs pa'o/ /de thams cad ni lce'i rnam par shes pa dang / des drangs pa'i zhes bya ba ni snga ma bzhin no/ /reg bya'i phyogs gcig ni rnam pa bdun te zhes bya ba ni rnam pa bdun te/ 'jam pa nyid ces bya ba la</text></item>
<item><p>244b.6</p><section></section><text>sogs pa'o/ /'jam pa'i dngos po ni 'jam pa nyid de tha mi dad pa'i dngos po'i rkyen te/ ji skad du/ dngos po thams cad ni rang gi dngos por 'byung zhes bya ba'i phyir ro/ /rtsub pa zhes bya ba la/ rtsub ces bya ba dag ni 'byung ba chen po dag la bya'o/ /de la gnas pa'i rtsub pa ste/ dper na ri</text></item>
<item><p>244b.7</p><section></section><text>la nyal ba la ri nyal ba zhes bya ba lta bu'o/ /de lta yin na ni rgyur byas pa'i gzugs thams cad rtsub par 'gyur ro/ /'di la nyes pa med de rang gi yan lag gi chos ston du zin kyang rnam pa gzhan la brjod de/ dper na lo ma bdun pa dang / gom pa brgyad pa zhes bya ba lta bu'o/ /de'i dngos</text></item>
<item><p>245a.1</p><section></section><text>po ni rtsub pa nyid do/ /lci ba nyid dang / yang pa nyid dang grang ba rnams ni gzhung las ji skad du 'byung bar zad do/ /'byung ba 'dus pa la chu dang me'i shas che ba ni 'jam pa'o/ /shas che ba ni lhag pa la bya'o/ /lhag ma rnams ni gzhung las ji skad du 'byung bar zad do/ /de</text></item>
<item><p>245a.2</p><section></section><text>la 'dod pa'i khams na ni thams cad yod do/ /gzugs kyi khams na ni bkres pa dang skom pa med do/ /grang ba yang gnod par 'gyur ba ni med kyi phan par 'gyur ba ni yod do/ /'dir kha cig 'di skad du ting nge 'dzin ma gtogs par phan par 'gyur ba'i dngos po gzhan med pa'i phyir ro zhes rgol lo/ /</text></item>
<item><p>245a.3</p><section></section><text>de lta na ni ting nge 'dzin ma gtogs par phan par 'gyur ba'i dngos po med pa'i phyir gzhal med khang dgos par mi 'gyur ro/ /rgyas par byed pa zhes bya ba'i rlung gi rgyun des lus thams cad rgyas par byed ces kyang 'byung ngo / /de bas na ting nge 'dzin las byung ba'i reg bya'i khyad par gyis lus la phan 'dogs</text></item>
<item><p>245a.4</p><section></section><text>par zad do/ /rgyur byas pa'i gzugs de las gzhan yod dam ci'i phyir bkres pa dang skom pa med ce na/ kham gyis za ba'i zas kyi 'dod chags dang bral ba'i phyir ro/ /zas 'dod pa'i rgyu'i chos ni bkres pa'o/ /rgyu'i sgra ni mi mngon par byas te/ dper na tshod ma gtso bor byed pa'i rgyal po la tshod ma'i</text></item>
<item><p>245a.5</p><section></section><text>rgyal po zhes bya ba lta bu'o/ /yang na rgyu la 'bras bu gdags pa'i phyir te/ brjod par bya ba'i gtso bo yin pas des na bkres pa dang skom pa gzugs kyi rang bzhin ma yin no/ /de la lto kun du rlung gi rdul phra rab rnams kyis reg na bkres par 'gyur ro/ /mes reg na skom par 'gyur ro/ /de'i phyir rgyu la</text></item>
<item><p>245a.6</p><section></section><text>'bras bu sgro btags nas bkres pa dang / skom pa'i sgrar brjod do/ /ji skad du/ sangs rgyas rnams ni 'byung ba bde/ /zhes bya ba lta bu'o/ /dbang po rnams kyi yul so sor nges pa'i phyir skye mched kyi rang gi mtshan nyid yul yin gyi rdzas kyi rang gi mtshan nyid ni yul ma yin no/ /de bas na reg bya</text></item>
<item><p>245a.7</p><section></section><text>yang nges par lngar 'byung ste/ 'byung ba chen po bzhi dang / 'jam pa la sogs pa'i nang nas gang yang rung ba'o/ /de bzhin du dmag la sogs pa'i tshogs dang / nor bu'i kha dog dang rtags dang dbyibs du mar snang ba rnams kyi gzugs la sogs pa'i rnam pa yang yongs su gcod par sbyar bar</text></item>
<item><p>245b.1</p><section></section><text>bya'o/ /de yang lus kyi rnam par shes pas ni rang gi mtshan nyid rig go/ /des drangs pa'i yid kyi rnam par shes pas ni rang dang spyi'i mtshan nyid rig go/ /reg bya'i skye mched bshad zin to/ /da ni rnam par rig byed ma yin pa brjod par bya'o/ /sems dang sems las byung ba'i 'byung</text></item>
<item><p>245b.2</p><section></section><text>ba rnam pa tha dad pa dag gis zhes bya ba ni rnam pa du ma dag ste/ dge ba dang mi dge ba dang / lung du ma bstan pa'i sems dang sems las byung ba skyes pa rnams kyi zhes pa'i tha tshig go/ /gzhan la rig par byed pa ni khong du chud par byed shes par byed pa yongs su gcod par byed pa'o/ /ji ltar na</text></item>
<item><p>245b.3</p><section></section><text>'dir sems dang sems las byung ba 'byung ba rnams rgyur 'gyur zhe na/ de dag 'byung ba med par rig byed mi skye ba'i phyir ro/ /de ni 'di skad du sems dang sems las byung ba'i 'byung ba rnam pa mang pos bslad pa'i lus dang ngag gi rnam par rig byed rnams kyis gzhan la shes par byed de/ de'i phyir rnam</text></item>
<item><p>245b.4</p><section></section><text>par rig byed do zhes bstan par 'gyur te/ 'di lta ste/ dper na khu tshur dang thal lcag la sogs pa dmigs pa'i phyir nang du sbas pa'i sems kyang 'khrugs pa dang ldan no snyam du gzhan dag gi rjes su dpag pa lta bu'o/ /de bzhin du zhes bya ba ni rnam par rig bzhin du gzhan la rig par mi byed</text></item>
<item><p>245b.5</p><section></section><text>pas rnam par rig byed ma yin pa'o/ /ji ltar rnam par rig byed gzugs kyi rang bzhin dang byed pa'i rang bzhin yin pa de bzhin du rnam par rig byed ma yin pa yang gzugs kyi rang bzhin dang byed pa'i rang bzhin yin mod kyi/ 'on kyang 'di la rig par bya ba med pas rnam par rig byed ma yin pa'o/ /</text></item>
<item><p>245b.6</p><section></section><text>ma yin pa 'di ni med pa la sogs pa don lnga la 'jug par snang ste/ med pa ni phyogs dang mthun pa med pa dang brjod par bya ba med pa'o/ /'gal ba ni phyogs ma yin pa dang don med pa'o/ /smad pa ni bram zer mi rung ba ste/ gang 'greng zhing gcin gci la 'gro zhing za ba'o/ /gzhan la ni bram ze ma</text></item>
<item><p>245b.7</p><section></section><text>yin pa bod pa'o/ /'dra ba ni 'dir ji lta ba bzhin no/ /rnam par rig byed ma yin pa zhes bya ba 'dis ni rnam par rig byed dang 'gal ba'i chos dang rnam par rig byed med pa dang / rnam par rig byed las gzhan pa dang smad pa ni yongs su mi gzung gi/ rnam par rig byed dang 'dra ba nyid do/ /rnam par</text></item>
<item><p>246a.1</p><section></section><text>rig byed ma yin pa 'di dang 'dra ba gang zhe na/ gzugs nyid de/ des na sems dang / sems las byung ba gzugs can ma yin pa rnams rnam par rig byed ma yin pa nyid las bkag pa yin no/ /'di'i mtshan nyid brjod par bya ste/ rnam par rig byed kyi bye brag dang / sems</text></item>
<item><p>246a.2</p><section></section><text>kyi bye brag dang / 'byung ba chen po'i bye brag gis so/ /de la nyon mongs pa dang dad pa drag po'i shugs kyis kun nas bslang ba'i rnam par rig byed ni rnam par rig byed kyi bye brag go/ /rnam par rig byed kun nas slong ba'i sems ni sems kyi bye brag go/ /yang na bsam gtan dang zag pa med pa'i sems</text></item>
<item><p>246a.3</p><section></section><text>so/ /rgyu mthun pa'i zin pa'i 'byung ba rnams dang rgyas par 'gyur ba ma zin pa'i 'byung ba rnams ni 'byung ba'i bye brag go/ /de la 'dra bar 'byung ba ni rgyu mthun pa ste/ rnam par smin pa las byung ba'i 'byung ba las gzhan pa snga ma'i dngos po'i rgyun gyi rgyud du 'brang ba dag ni rgyu mthun pa'o/ /de dag ni zin pa</text></item>
<item><p>246a.4</p><section></section><text>dag go/ /de dag kyang so sor thar pa'i sdom pa dang sdom pa yang ma yin mi sdom pa yang ma yin pa skyed pa dag go/ /zas dang nyal ba dang ting nge 'dzin gyi khyad par rnams kyis rgyas par gyur pa dag ni rgyas par 'gyur pa dag go/ /de dag gi rgyas par 'gyur ba yang yin la ma zin pa yang yin pas rgyas par</text></item>
<item><p>246a.5</p><section></section><text>'gyur ba ma zin pa dag ste/ 'dis ni kha zas dang nyal ba'i rgyas par 'gyur ba sel to/ /'phangs pa dang rnam par ma g.yengs pa zhes bya ba la sogs pa de la 'phangs pa ni 'phangs par byas pa ste/ rgyu mthun pa'i 'byung ba chen po las 'byung ba'o/ /rnam par rig byed de yang lus kyi dbyibs kyi</text></item>
<item><p>246a.6</p><section></section><text>rang bzhin no/ /ngag gi ni sgra'i rang bzhin no/ /rnam par ma g.yengs pa zhes bya ba ni dge ba'i sems zhes bya ba'i tha tshig go/ /de ma yin pa'i sems zhes bya ba ni mi dge ba dang / lung du ma bstan pa'i sems te/ de las gzhan pa'i sems gang yin pa ni rnam par rig byed kun du slong ba las gang</text></item>
<item><p>246a.7</p><section></section><text>gzhan du gyur pa'o/ /sems med pa zhes bya ba ni 'gog pa dang 'du shes med pa'i snyoms par 'jug pa la gnas pa'o/ /dge ba dang mi dge ba zhes bya ba 'dis ni lung du ma bstan pa bkag go/ /dge ba ni so sor thar pa'i sdom pa la sogs pa'o/ /mi dge ba ni sdom pa ma yin pa la sogs pa'o/ /rgyu ni</text></item>
<item><p>246b.1</p><section></section><text>rgyun du 'byung ba'o/ /gzugs smos pa ni thob pa'i rgyun gsal ba'i phyir ro/ /dge slong la sogs pa'i rnam par gzhag pa'i rgyu zhes bya ba ni dge slong la sogs par bstan pa'i rgyu mtshan no/ /de bas na 'bras bus rnam par rig byed ma yin pa yod par bsgrub po/ /de skad du 'og nas kyang de med</text></item>
<item><p>246b.2</p><section></section><text>du zin kyang dge slong la sogs par gzhag pa med par 'gyur te zhes 'byung ngo / /bsags pa ma yin pa zhes bya ba ni rdul phra rab kyi bdag nyid ma yin pa zhes bya ba'i tha tshig go/ /rnam par rig byed ma yin pa rigs pas yod par bstan nas lung gis bstan pa'i phyir/ bcom ldan 'das</text></item>
<item><p>246b.3</p><section></section><text>kyis kyang rdzas las byung ba'i zhes bya ba la sogs pa gsungs so zhes bya ba smos so/ /rdzas las byung ba zhes bya ba ni rdzas btang ba'i rgyu las byung ba'i bsod nams la rdzas las byung ba zhes bya ste/ rdzas las byung ba gtsug lag khang la sogs pa phul ba la sogs pa de dag las so/ /bsod</text></item>
<item><p>246b.4</p><section></section><text>nams zhes bya ba ni dge ba la bya'o/ /bsod nams nyid kyi bya ba ni bsod nams bya ba ste/ de'i gnas ni bsod nams bya ba'i gzhi'o/ /de dag la rtag par rgyun du zhes bya ba la/ rtag pa ni nyi ma re re'o/ /rgyun du ni rgyun mi 'chad pa'o/ /de la sems la sogs pa rtag par rgyun du dge ba'i rjes su</text></item>
<item><p>246b.5</p><section></section><text>'brang ba med pa'i phyir bsod nams kyi sgra ni rnam par rig byed ma yin pa nyid gzung bar khong du chud par bya'o/ /sdom pa dang sdom pa ma yin pa dang gnyis ka las bzlog pas bsdus pa'i phyir zhes bya ba ni sdom pa la sogs pa'i rang bzhin gyi phyir ro zhes bya ba'i tha tshig go/ /dge tshul ba ni dge sbyong gi phyogs</text></item>
<item><p>246b.6</p><section></section><text>so/ /dge slob ma ni gang dge tshul ma'i sdom pa las chos drug dang rjes su mthun pa'i chos drug spong ba'i ngo bos lhag pa'i sdom pa de ni dge slong ma zhes bya'o/ /chos drug gang zhe na/ gcig pu grong du 'gro bar mi bya ba dang / 'bab chu rgal bar mi bya ba dang / skyes pa la reg par mi bya ba dang / skyes pa dang lhan cig 'dug</text></item>
<item><p>246b.7</p><section></section><text>par mi bya ba dang / spyan mi bya ba dang / sdig pa bcab par mi bya ba'o/ /rjes su mthun pa'i chos drug gang zhe na/ gser mi bzung ba dang / gsang ba'i spu breg par mi bya ba dang / sa brko bar mi bya ba dang / sngon po ma rung bar mi bya ba dang / byin len ma byas par mi za ba dang / bzhag pa'i</text></item>
<item><p>247a.1</p><section></section><text>zas mi bza' ba'o/ /de ni 'dod par gtogs pa kho na'o zhes bya ba ni 'dod pa'i khams su gtogs pa'o/ /gtogs pa ni mi ldan pa ma yin pa ste/ 'dod pa na spyod pa'i sred pas bdag gir byas zhes bya ba'i tha tshig go/ /ting nge 'dzin gyi rjes su 'brang ba zhes bya ba la ting</text></item>
<item><p>247a.2</p><section></section><text>nge 'dzin ni mi lcogs pa med pa dang / bsam gtan khyad par can dang / bsam gtan bzhi po dag go/ /rjes su 'brang ba ni gnas pa dang 'gog pa gcig pas rjes su 'brang ba'o/ /gzugs te zhes bya ba ni rnam par rig byed ma yin pa'i gzugs te/ rnam pa bdun spangs pa'i mtshan</text></item>
<item><p>247a.3</p><section></section><text>nyid 'byung ba chen po tha mi dad pa'i rgyu las byung ba dang / sbyor ba dang mjug spangs pa dang / /dngos kyi las kyi lam gyis bsdus pa'o/ /de yang gzugs su gtogs pa kho na'o zhes bya ba ni gzugs kyi khams su gtogs pa nyid do zhes bya ba'i tha tshig go/ /zag pa med pa'i ting nge 'dzin gyi</text></item>
<item><p>247a.4</p><section></section><text>rjes su 'brang ba zhes bya ba ni mi lcogs pa med pa la sogs pa sa drug po de dag tu 'phags pa rnams kyi zag pa med pa'i ting nge 'dzin dang lhan cig 'byung ba'i gzugs so/ /de yang sdug bsngal la chos shes pa'i bzod pa'i skad cig nas bzung ste mi skye ba shes pa'i bar du'o/ /'di ni khams su ltung ba ma</text></item>
<item><p>247a.5</p><section></section><text>yin pa'i phyir sa btang bas btang ba ma yin te/ khams ni srid pas yongs su bcad pa'o/ /mi ldan pa nyid do zhes bya ba ni 'dod chags la sogs pas bdag gir ma byas zhes bya ba'i tha tshig go/ /dge ba dang mi dge ba'i gzugs kyi rgyun la rnam par rig byed ma yin pa zhes bshad pa des</text></item>
<item><p>247a.6</p><section></section><text>na skad cig dang po la rgyun med pa'i phyir rnam par rig byed ma yin par mi 'gyur snyam pa la/ de'i phyir rnam par rig byed ma yin pa skad cig ma yin yang zhes bya ba smos so/ /gal te rnam par rig byed ma yin pa skad cig ma yin na gzugs kyi rgyun la rnam par rig byed ma yin pa zhes ji skad du</text></item>
<item><p>247a.7</p><section></section><text>bshad snyam pa la/ de'i phyir rigs smos pas na de skad du brjod do zhes smos so/ /rnam par rig byed ma yin pa'i rigs gang yin pa de skad cig dang po dang bye brag med pas rgyun la rnam par rig byed ma yin pa zhes bshad do/ /rnam par rig byed ma yin pa ji ltar 'thob ce na smras pa/ </text></item>
<item><p>247b.1</p><section></section><text>so sor thar pa'i sdom pa 'thob pa ni yang dag par blangs pas so zhes bya ba la sogs pa ste/ gang gi tshe gang 'di skad du bdag la dge bsnyen du zung shig ces bya ba dang / bdag la bsnyen te gnas par zung shig ces khas blangs pa na'o/ /'di ni dper smos pa tsam du zad de/ dper na</text></item>
<item><p>247b.2</p><section></section><text>gdugs can 'gro'o/ /rgyal mtshan can 'gro'o zhes bya ba lta bu'o/ /'di lta ste 'char ba bzang po'i ni zhu bas mnyes par byas pas so/ /chos sbyin ma yis ni pho nyas so/ /'phags pa 'od srungs chen po ni ston par khas blangs pas so/ /srid pa tha ma pa rnams kyi ni dge slong tshur shog</text></item>
<item><p>247b.3</p><section></section><text>ces bya bas so/ /lnga sde dag ni nges pa la zhugs pas so/ /dbus kyi yul ni bcu 'dus pas so/ /mtha' 'khob tu ni 'dul ba 'dzin pa dang lngas so/ /sangs rgyas bcom ldan 'das rnams kyi ni rang byung bas so/ /thar pa'i bsam pas sems kyi rgyud yongs su bsgos na 'gyur ro/ /</text></item>
<item><p>247b.4</p><section></section><text>bdun gyi ni ji srid 'tsho'i bar du'o/ /brgyad pa'i ni nyin zhag gcig pa'o/ /skyabs su 'gro ba med par ni ma yin no/ /'o na skyabs kyi don gang zhe na/ yongs su bskyang ba'i don ni skyabs kyi don to/ /yongs su bskyang ba ni mtshams las mi 'da' bar bya ba'o/ /mtshams ni bslab pa</text></item>
<item><p>247b.5</p><section></section><text>bcas pa'o/ /de la sangs rgyas la skyabs su 'gro ba gang yin pa de ni zad pa dang mi skye ba shes pa la skyabs su 'gro ba'o/ /chos la skyabs su 'gro ba gang yin pa de ni mya ngan las 'das pa la skyabs su 'gro ba'o/ /dge 'dun la skyabs su 'gro ba gang yin pa de ni slob pa dang mi slob pa'i</text></item>
<item><p>247b.6</p><section></section><text>lam la skyabs su 'gro ba'o/ /gzugs sku ni snga phyi bye brag med pa'i phyir ro/ /ci da ltar byung ba'i sangs rgyas gcig pu la skyabs su 'gro'am/ 'on te 'das pa dang ma byon pa'i sangs rgyas thams cad la skyabs su 'gro'o zhe na/ sangs rgyas thams cad la skyabs su 'gro bar bya</text></item>
<item><p>247b.7</p><section></section><text>ste/ chos kyi sku spyir 'dra ba'i phyir ro/ /rigs dang tshe dang tshad kyi bye brag gis na bcom ldan 'das tha dad do/ /bdun po'i btang ba ni bslab pa phul ba zhes bya ba ni rig pa'i mi la sangs rgyas 'bul lo zhes bya ba la sogs pa ste/ tha na tshangs pa mtshungs par spyod pa 'di lta bu dag dang</text></item>
<item><p>248a.1</p><section></section><text>'grogs pas chog go zhes bya ba'o/ /shi 'phos pa ni shi ba'o/ /dge ba'i rtsa ba chad pa ni/ de la skyes nas thob pa ni sbyor ba can gyi dge ba'i chos rnams kyi rgyur gyur pa ste/ de dag gi thob pa chad na sdom pa btang bar 'gyur ro/ /kha cig na re sngar sdom pa</text></item>
<item><p>248a.2</p><section></section><text>btang bas de'i 'og tu skyes nas thob pa rnams kyi 'thob pa 'chad ces zer ro/ /mtshan gnyis skyes pa ni pho'i dbang po dang mo'i dbang po cig car byung ba ste/ ba tshwa can gyis ltar zhing du mi rung ba'i phyir ro/ /brgyad pa'i ni de rnams nyid dang mtshan mo 'das pas so zhes bya ba ni nyin zhag gcig</text></item>
<item><p>248a.3</p><section></section><text>tu nges pa'i phyir ro/ /gzugs na spyod pa'i dge ba'i sems thob pas bsam gtan gyi sdom pa 'thob ste zhes bya ba la/ dge ba'i sems ni dngos gzhi'am nyer bsdogs so/ /de nyid btang bas de gtong ngo zhes bya ba ni ting nge 'dzin las langs na 'das pa dang ma 'ongs pa dang ldan no/ /snyoms par</text></item>
<item><p>248a.4</p><section></section><text>zhugs na da ltar gyi ngang ldan no/ /yongs su nyams pa dang gong mar skyes pa'o/ /zag pa med pa'i sdom pa yang de bzhin no/ /de btang ba'i rgyu brjod par bya ste/ 'bras bu thob pa dang / yongs su nyams pa dang / dbang po shin tu sbyangs pas so/ /dge ba'i rtsa ba chad pa zhes bya ba ni log</text></item>
<item><p>248a.5</p><section></section><text>par lta ba spyod pa'i phyir ro zhes bya ba'i tha tshig go/ /byed pa dang khas blangs pas sdom pa ma yin pa 'thob bo zhes bya ba de la byed pas 'thob pa ni de'i rigs su skyes pa rnams kyis so/ /khas blangs pas 'thob pa ni de'i rigs su skyes pa ma yin pa rnams kyis so/ /chos nyid 'thob</text></item>
<item><p>248a.6</p><section></section><text>pa gzugs na spyod pa'i dge ba'i sems thob pas so zhes bya ba la/ chos nyid ni 'phags pa'i lam ste/ chos nyid de thob par byed rnyed par byed pa'i tha tshig go/ /de gang zhe na/ gzugs na spyod pa'i dge ba'i sems thob pa'o/ /'di la tshe ka'i rtogs pa brjod pa'i dpe yod de/ dper</text></item>
<item><p>248a.7</p><section></section><text>na shAkya rnams kyis bsgo ba bzhin du byed pa'i tshe ka zhes bya ba de dag ri dgas shor zhing 'tsho bar byed pa'o/ /re zhig cig na de dag rgyud yongs su smin par bcom ldan 'das kyis gzigs nas bden pa rnams la bkod par gyur pa dang / de dag gzugs na spyod pa'i dge ba'i sems thob pas sdom</text></item>
<item><p>248b.1</p><section></section><text>pa ma yin pa'i rgyun chad pa lta bu'o/ /rgyun 'chad pa ni sdom pa yang dag par blangs pas so/ /'di lta ste dper na seng ge gnas pa'i phug tu srog chags ri dgas phra mo gnas par mi nus pa bzhin no/ /mtshan gnyis skyes pa ni zhing gi dngos por mi rung ba'i phyir ro/ /shi ba ni ris</text></item>
<item><p>248b.2</p><section></section><text>mthun pa yongs su btang pa'o/ /chos nyid thob pa gzugs na spyod pa dge ba'i sems thob pas so zhes bya ba ni 'jig pa'i dus na sems can thams cad man ngag med par bsam gtan bskyed de/ /de'i dus na sdom pa ma yin pa gtong ngo / /rnam par rig byed ma yin par ma thob pa ni nyon</text></item>
<item><p>248b.3</p><section></section><text>mongs pa dang dad pa drag po zhes bya ba la/ drag po'i sgra ni so sor sbyar te/ nyon mongs pa drag po'i shugs dang dad pa drag po'i shugs kyis khu tshur dang thal lcag la sogs pa dang / mchod rten la phyag bya ba la sogs pa ci rigs par rig par bya'o/ /yi dam 'dzin pa zhes bya bas</text></item>
<item><p>248b.4</p><section></section><text>ni drag po med par yang 'gyur ro zhes bya ba de ston to/ /gtsug lag khang la sogs pa phul bas so zhes bya bas ni rdzas las byung ba nyid ston to/ /rgyun chad pa ni slob par byed de de dag nyid btang bas so zhes bya ba ni nyon mongs pa dang dad pa drag po'i shugs btang ste bsal ba'i phyir ro/ /rang</text></item>
<item><p>248b.5</p><section></section><text>dang mthun pa ni rang gi spyi'o/ /phyogs gcig dang mthun pa ni phyogs kyi spyi'o/ /zad par dang mthun pa ni zad par gyi spyi'o/ /phyogs kyi spyi ni mi rtag pa nyid dang sdug bsngal ba nyid do zhes bya ba de la 'dus byas rnams ni mi rtag pa nyid do/ /zag pa dang bcas pa rnams ni sdug bsngal ba nyid do/ /</text></item>
<item><p>248b.6</p><section></section><text>zad par gyi spyi ni stong pa dang bdag med pa nyid de zhes bya ba de la/ bdag med pa nyid ni chos thams cad bdag med pa'o/ /stong pa nyid ni mu stegs kyis yongs su brtags pa'i bdag gis stong zhes bya ba la sogs pa'o/ /ci'i phyir sa la sogs pa nas tha ma rnam par rig byed ma yin pa la</text></item>
<item><p>248b.7</p><section></section><text>thug pa'i dngos po de dag gzugs zhes brjod ce na/ gzugs su rung ba'i phyir te/ 'di ltar bcom ldan 'das kyis dge slong dag gzugs pas gzugs pa yin pas de'i phyir gzugs nye bar len pa'i phung po zhes bya'o/ /cis gzugs par 'gyur zhe na/ lag pa'i kun du reg</text></item>
<item><p>249a.1</p><section></section><text>pas reg na gzugs so/ /bong ba'i kun du reg pa dang / dbyig pa'i kun du reg pa dang / mtshon cha'i kun du reg pa dang / grang ba dang / tsha ba dang / bkres pa dang / skom pa dang / sbrang bu dang / sha sbrang dang / rlung dang / nyi ma dang / gdug pa'i kun du reg pa</text></item>
<item><p>249a.2</p><section></section><text>rnams kyis reg na gzugs pas gzugs par 'gyur ro/ /gnod par 'gyur/ snang par 'gyur te/ lag pa la sogs par rnam par 'gyur zhes gsungs pa yin no/ /de'i gnod pa ni gang / rnam par 'gyur ba ni gang zhe na/ gang rkyen rnams kyi de bzhin du 'gyur ba de lta bu de ni</text></item>
<item><p>249a.3</p><section></section><text>gnod pa dang rnam par 'gyur ba zhes bya'o/ /de ltar gzugs med pa la ni skyon 'di 'byung ba ma yin te/ de dag las rnam par 'gyur ba'i tshad mi dmigs pa'i phyir ro/ /des na de'i rnam par 'gyur ba rjes su dpag tu rung ba'i phyir ro/ /'das pa dang ma 'ongs pa dang rdul phra rab tsam dang</text></item>
<item><p>249a.4</p><section></section><text>rnam par rig byed ma yin pa ni dbyig pa la sogs pas gzugs su med na ji ltar gzugs zhes bya/ de yang gzugs yin te/ de'i mtshan nyid thob pa'i phyir ro/ /'das pa ni da ltar gzugs su med kyang de gzugs yin no/ /ma 'ongs pa 'byung ba'i chos can ni gzugs su 'gyur ba'o/ /mi</text></item>
<item><p>249a.5</p><section></section><text>'byung ba'i chos can yang de'i rigs yin pas gzugs te/ bsreg par bya ba bzhin no/ /dper na ma tshig pa yang bsreg par bya ba zhes bya ste/ shing la sogs pa bsreg par bya ba'i rigs yin pa'i phyir ro/ /rdul phra rab kyi gzugs ni gcig pu so so nas mi 'byung gi sngon gyi las kyis 'phangs</text></item>
<item><p>249a.6</p><section></section><text>pa rgyu dang 'bras bur gyur pa'i 'byung ba dang / 'byung ba las gyur pa'i rdul phra rab rnams phan tshun ltos nas skye ba'i phyir te/ de'i phyir so so nas skye ba med pas bsags par gnas pa la gzugs par 'gyur/ thogs par 'gyur ba'i phyir/ rdul phra rab bsags par gnas pa'i gzugs</text></item>
<item><p>249a.7</p><section></section><text>la gzugs so/ /thogs so/ /rnam par rig byed ma yin pa ni thogs pa med pa'i phyir dbyig pa la sogs pas gzugs su med du zin kyang de skyed pa'i gnas su gyur pa 'byung ba chen po rnams la gzugs so/ /de la btsugs pas de la yang btsugs pa yin te/ shing 'gul na grib</text></item>
<item><p>249b.1</p><section></section><text>ma 'gul ba bzhin no/ /mig gi rnam par shes pa la sogs pa'i gnas mig la sogs pa la btsugs pas btsugs par 'gyur ba'i skyon du mi 'gyur te/ rnam par rig byed ma yin pa'i gnas ni 'byung ba rnams te/ de dang rtag tu lhan cig skyes pa dang / rnam par rig byed ma yin</text></item>
<item><p>249b.2</p><section></section><text>pa la gnas gzhan med pa'i phyir ro/ /mig la sogs pa'i cha mtshungs pa dang / de dang cha mtshungs pa'i bye brag gis rtag tu rnam par shes pa dang lhan cig skye ba ma yin la/ mig la sogs pa'i rnam par shes pa rnams kyi gnas mig la sogs pa 'ba' zhig ma yin gyi/ lhan</text></item>
<item><p>249b.3</p><section></section><text>cig skyes pa mig la sogs pa dang 'gags ma thag pa'i yid kyang de dag gi gnas yin te/ de'i phyir gzugs can dang gzugs ma yin pa'i dbang po gnyis ka gnas su gyur pas de dag gzugs su 'gyur ba'i skyon du mi 'gyur ro/ /gzugs mdor bsdus te rnam par dbye ba byas</text></item>
<item><p>249b.4</p><section></section><text>pa'o// //chos mngon pa la 'jug pa rgya cher 'grel pa'i snying po kun las btus pa zhes bya ba/ bam po gnyis pa/ 'dod pa dang mi 'dod pa dang gnyi ga las bzlog pa ste/ reg pa'i skye gnas can zhes bya ba de la/ reg pa ni sems yul la reg pa'o/ /'dod pa zhes bya ba ni bde ba myong bar</text></item>
<item><p>249b.5</p><section></section><text>'gyur ba'i reg pa'o/ /bde bar tshor ba dang mthun pa ni bde ba myong bar 'gyur ba ste/ bde bar tshor ba skyed pa zhes bya ba'i tha tshig go/ /de bzhin du mi 'dod pa dang gnyis ka las bzlog pa yang shes par bya'o/ /skye gnas de ni rgyu ste/ tshor ba gang gi yin pa de reg pa'i skye gnas can zhes bya'o/ /lus</text></item>
<item><p>249b.6</p><section></section><text>dang sems kyi gnas skabs kyi bye brag ces bya ba ni gnas skabs snga ma las gzhan du 'gyur ba'o/ don de ni sim pa dang / gdung ba dang / gnyi ga las bzlog pa ste zhes bya bas ston to/ /sim pa ni bde ba'o/ /gdung ba ni sdug bsngal ba'o/ /gnyi ga las bzlog pa ni btang snyoms so/ /</text></item>
<item><p>249b.7</p><section></section><text>tshor ba'i rkyen gyis srid pa zhes bya ba ni tshor ba'i rgyu las byung ba'i mngon par chags pa ste/ chags pa zhes bya ba'i tha tshig go/ /de yang rnam par shes pa'i bye brag gis rnam pa drug ste zhes bya ba ni rnam par shes pa thams cad dang ldan pa'i phyir ro/ /rnam par shes pa'i bye brag ni rnam par shes pa'i</text></item>
<item><p>250a.1</p><section></section><text>rgyud kyi mtshan nyid gcig mod kyi gnas dang dmigs pa'i bye brag gis rnam pa drug tu 'gyur ro/ /mig gi 'dus te reg pa las skyed pa zhes bya ba ni mig dang yul dang rnam par shes pa gsum du 'dus nas reg pa gang yin pa de las skyes pa ni mig gi 'dus te reg pa las skyes</text></item>
<item><p>250a.2</p><section></section><text>pa'o/ /rnam par shes pa lnga dang lhan cig skyes pa zhes bya ba ni rnam par shes pa lnga dang lhan cig byung ba ste/ de ni lus kyi'o/ /tshor ba thams cad ni sems kyi yin na ci'i phyir lus kyi zhes bya zhe na/ smras pa lus la gnas pa'i phyir lus kyi'o/ /lus ni bsags pa ste 'dus pa'o/ /des</text></item>
<item><p>250a.3</p><section></section><text>mig la sogs pa spyir yongs su bsdus so/ /cig shos ni sems kyi'o zhes bya ba ni yid kyi rnam par shes pa lnga dang lhan cig skyes pa'o/ /de la lus kyi sim pa zhes bya ba de ni bde ba'o/ /de yang 'dod pa'i khams na rnam par shes pa'i tshogs lnga dang lhan cig skyes pa dang / bsam</text></item>
<item><p>250a.4</p><section></section><text>gtan dang por mig dang rna ba dang lus kyi rnam par shes pa dang lhan cig skyes pa'o/ /bsam gtan gsum la ni yid kyi nyid do/ /lus kyi sim pa ma yin pa ni 'dod pa'i khams nyid na'o/ /bsam gtan gsum pa la ma gtogs pa zhes bya ba 'dis ni bsam gtan dang po dang / </text></item>
<item><p>250a.5</p><section></section><text>gnyis pa dang / 'dod pa'i khams gzung ngo / /de las bzlog pa ni yid mi bde ba'i dbang po'o zhes bya ba de la/ sim pa ni yid bde ba'i dbang po'o shes bshad pas/ de las bzlog pa ste/ gang yid kyi sim pa ma yin pa de yid mi bde ba'i dbang po'o/ /de yang 'dod pa'i khams nyid na'o/ /</text></item>
<item><p>250a.6</p><section></section><text>lus kyi zhes bya ba ni rnam par shes pa lnga la lus kyi zhes bya'o/ /sems kyi zhes bya ba ni yid kyi ste/ de ni btang snyoms kyi dbang po'o/ /de ni khams gsum pa'o/ /de la rab tu zhi zhing yongs su mi skyo ba'i phyir bsam gtan gsum pa las skyes pa'i yid kyi ni bde ba zhes bstan to/ /g.yeng bar byed</text></item>
<item><p>250a.7</p><section></section><text>de yongs su skyo ba'i phyir sa gsum las skyes pa'i yid kyi ni bde ba'i dbang po'o/ /lus kyi bde ba'i tshor ba ni dpyod pa dang rjes su dran pa'i rnam par rtog pa med pa'i phyir ro/ /tshor ba bshad zin to/ /mtshan ma dang ming dang don gyi brda shes pa zhes bya ba de la/ mtshan ma dang mngon brtags dang mtshan nyid</text></item>
<item><p>250b.1</p><section></section><text>ni rnam grangs su gtogs pa'o/ /ming ni 'du shes so/ /don ni skye mched bcu gnyis so/ /brda' ni gcig tu bsdus pa'i gnas so/ /kun du shes pa ni 'du shes so/ /'di'i yul bstan pa'i phyir/ sngon po dang / ser po dang / ring po dang thung ngu zhes bya ba smras te/ mig gi rnam par shes pa</text></item>
<item><p>250b.2</p><section></section><text>dang ldan pa ni kha dog dang dbyibs la dmigs par ston to/ /dung zhes bya ba 'dis ni sgra la dmigs pa'o/ /pad+ma'i dri zhes bya ba ni dri la dmigs pa'o/ /kha ba dang lan tshwa zhes bya ba ni ro la dmigs pa'o/ /'jam pa dang rtsub pa zhes bya ba ni reg bya la dmigs pa'o/ /bud med dang skyes pa la</text></item>
<item><p>250b.3</p><section></section><text>sogs pa zhes bya ba 'dis ni yid kyi rnam par shes pa'i yul rab tu ston to/ /rnam par rtog pa'i rgyu zhes bya ba ni rnam par rtog pa'i byed rgyu'o/ /rnam par shes pa kun la yang 'du shes yod de/ de'i yul ni spyi'i mtshan nyid do/ /'o na chos mngon pa las mig gi rnam par shes pa dang</text></item>
<item><p>250b.4</p><section></section><text>ldan pas ni sngon por shes kyi sngon po'o zhes bya bar ni ma yin no/ /yid kyi rnam par shes pa dang ldan pas ni sngon por shes la/ sngon po'o zhes bya bar yang shes so zhes 'byung ba ji lta bu zhe na/ rnam par shes pa lnga ni rnam par rtog pa gnyis med pas mi gsal ba'i phyir de skad ces bya'o/ /</text></item>
<item><p>250b.5</p><section></section><text>rnam pa gsum ste/ chung ngu ni rdul phra rab la sogs pa la dmigs pa'o/ /chen por gyur pa ni ri rab la sogs pa la dmigs pa'o/ /sogs pa smos pas ni rgya mtsho la sogs pa bstan to/ /tshad med pa ni nam mkha' mtha' yas skye mched la sogs pa la'o/ /sogs pa smos</text></item>
<item><p>250b.6</p><section></section><text>pas ni rnam shes mtha' yas skye mched la sogs pa bstan to/ /'du shes bshad zin to/ /de la gnas dang / dmigs pa dang rnam pa dang / dus dang / rdzas mtshungs pa nyid de/ mtshungs pa lnga dag gis sems mtshungs par ldan pas zhes bya ba la sogs pa de la mtshungs pa zhes bya ba'i sgra ni</text></item>
<item><p>250b.7</p><section></section><text>so sor sbyar te gnas mtshungs pa nas rdzas mtshungs pa'i bar du'o/ /de la gnas mtshungs pa ni 'di lta ste/ mig gi rnam par shes pa dang / tshor ba la sogs pa'i gnas ni mig go/ /gzugs ni dmigs pa ste/ 'di ni gnas dang dmigs pa mtshungs pa'o/ /yul gyi rnam pa gang yin pa de'i</text></item>
<item><p>251a.1</p><section></section><text>rnam par rnam par shes pa 'byung ngo / /'das pa la sogs pa dus thams cad du sems dang lhan cig ste/ de dang 'grogs pa'i phyir ro/ /rdzas mtshungs pa ni sems gcig la tshor ba la sogs pa rdzas gnyis lhan cig mi 'byung ba'i phyir ro/ /rnam pa lnga po de dag gis mnyam</text></item>
<item><p>251a.2</p><section></section><text>du mtshungs par ldan pa ste/ zhugs zhes bya ba'i tha tshig go/ /sems smos pa ni gnas mtshungs par bstan pa'i phyir ro/ /de bas na zhes bya ba ni gang gi phyir mtshungs par ldan pa dang mi ldan pa mang po bsdus te/ 'du byed kyi phung po zhes bstan pa'o/ /'du byed smos pa ni 'dus ma byas bsal</text></item>
<item><p>251a.3</p><section></section><text>ba'i phyir ro/ /de bas na mang zhing snying po med par bstan pa'i phyir/ chu shing gi phung po'i dpes chos mang po du mar ston to/ /ji skad smos pa'i go rims bzhin du sems pa bsnyad do/ /sems pa zhes bya ba ni rang bzhin bstan pa'o/ /sems mngon par 'du byed pa zhes bya ba ni byed par bstan</text></item>
<item><p>251a.4</p><section></section><text>pa ste/ mngon du 'du byed pas mngon par 'du byed pa'o/ /sems byed pa med pa las sems pa'i dbang gis byed pa dang bcas par 'gyur te/ de'i phyir sems kun du g.yo'o zhes bya ba'i don gang yin pa'o zhes bya ba smos so/ /de ni 'di skad du gang sems mngon par 'du byed cing</text></item>
<item><p>251a.5</p><section></section><text>las su rung bar byed pa de sems pa ste/ sems pa'i dbang gis dmigs pa la sems g.yo bar 'gyur bas khab long gi dbang gis lcags g.yo ba bzhin no zhes bstan par 'gyur ro/ /yid kyi las zhes bya ba ni sems kyi 'jug pa zhes bya ba'i tha tshig ste/ dper na lus kyi 'jug pa</text></item>
<item><p>251a.6</p><section></section><text>la lus kyi las zhes bya ba de bzhin du yid dang ldan pa'i las la yid kyi las zhes bya'o/ /de yang dge ba zhes bya ba ni ma chags pa la sogs pa dang ldan pa ste/ de la rnam par shes pa lnga dang lhan cig skyes pa'i ma chags pa dang / zhe sdang med pa dang mtshungs par ldan pa dang / yid kyi rnam</text></item>
<item><p>251a.7</p><section></section><text>par shes pa dang lhan cig skyes pa'i ma chags pa dang zhe sdang med pa dang mtshungs par ldan pa dang / yid kyi rnam par shes pa dang lhan cig skyes pa zag pa dang bcas pa dang / zag pa med pa'i ma chags pa dang / zhe sdang med pa dang / gti mug med pa dang ldan pa'o/ /'jig rten gsum la dbang</text></item>
<item><p>251b.1</p><section></section><text>byed pa yin med kyi 'di dbang po zhes ni mi bya ste/ 'bras bu mngon sum ma yin pa dang / rtsod pa'i gnas su gyur pa'i phyir ro/ /gnyis yod na ldan pa zhes bya na/ ci'i phyir ma chags pa la sogs pa'i chos can ni sems yin la/ sems ni ma chags pa la sogs pa'i chos ma yin zhe</text></item>
<item><p>251b.2</p><section></section><text>na/ dper na nye bar gnas pa'i dbang gis shel gzhan du 'gyur gyi/ shel gyi nye bar gnas pa bsgyur ba ni ma yin par mthong ba lta bu'o/ /de gnyis ni rigs te/ nye bar gnas pa logs shig tu dmigs pa'i phyir ro/ /sems pa la sogs pa'i chos bsal na ma chags pa la sogs</text></item>
<item><p>251b.3</p><section></section><text>pa logs shig na med do/ /de bas na grub pa'i mtha' las/ tshogs gzhan dag 'byung ngo zhe'o/ /gal te de lta na don dam pa dang / rang bzhin dang ldan pa dang / kun nas bslang pa'i dge ba ste/ dge ba rnam pa bzhi la sogs pa nyams par 'gyur ro/ /de la don dam</text></item>
<item><p>251b.4</p><section></section><text>par dge ba ni mya ngan las 'das pa'o/ /de bzhin du don dam par mi dge ba ni 'khor ba'o/ /mig la sogs pa lung du ma bstan pa gang yin pa de ni rnam par smin pa mngon par mi 'grub pa'i phyir ro/ /rang bzhin gyis dge ba ni ma chags pa la sogs pa'o/ /de dang</text></item>
<item><p>251b.5</p><section></section><text>mi mthun pa ni mi dge ba'o/ /ldan pa ni tshor ba la sogs pa'o/ /kun nas bslang ba ni lus dang ngag gi las so/ /'dis ni mi dge ba yang bshad do/ /don dam par lung du ma bstan pa gnyis ste/ nam mkha' dang so sor brtags pa ma yin pas 'gog pa'o/ /de ltar na</text></item>
<item><p>251b.6</p><section></section><text>tshor ba la sogs pa ni gsum du dmigs kyi/ ma chags pa la sogs pa ni de lta ma yin te/ des na ldan pa zhes bstan to/ /spyod lam dang / bzo'i gnas dang / sprul pa byed pa'i rnam par smin pa'i sems dang mtshungs par ldan pa ni lung du ma bstan pa rnams so/ /reg pa</text></item>
<item><p>251b.7</p><section></section><text>ni yul dang dbang po dang rnam par shes pa las byung ba zhes bya ba ni yul dang dbang po dang rnam par shes pa de las byung ba ste/ yul dang dbang po dang rnam par shes pa las byung ba'i reg pa'o/ /gang gis sems de yul la reg pa dang 'dra ba sems las 'byung ba'i chos te/ sems las don</text></item>
<item><p>252a.1</p><section></section><text>gzhan du gyur pa'o/ /tshor ba'i mtshan nyid ces bya ba ni 'dis tshor ba la sogs pa'i rgyu'i dngos por ston to/ /'di la 'dus pa'i don gang yin zhe na/ 'bras bu gcig pa'i don ni 'dus pa'i don to/ /gsum po de dag ni reg pa las byung ba dang mthun par gnas pa'i phyir ro/ /</text></item>
<item><p>252a.2</p><section></section><text>ji lta zhe na/ 'di ltar reg pa ni sems las byung ba'i tshor ba zhes bshad pas reg pa'i rgyu las byung bar shes so/ /de skad du bcom ldan 'das kyis/ reg pa'i rkyen gyis tshor ba'o/ /sems pa'o/ /'du shes so zhes bya ba la sogs pa gsungs so/ /bde ba la sogs pa myong bar 'gyur ba</text></item>
<item><p>252a.3</p><section></section><text>zhes bya ba ni bde bar tshor ba dang mtshungs par ldan pa zhes bya ba'i tha tshig go/ /sdug bsngal myong bar 'gyur ba dang / sdug bsngal yang ma yin bde ba yang ma yin pa myong bar 'gyur ba yang de bzhin no/ /yang na bde ba tshor ba dang mthun pa ni bde ba myong bar 'gyur ba ste/ bde ba'i tshor ba skye ba dang</text></item>
<item><p>252a.4</p><section></section><text>rjes su mthun pa zhes bya ba'i tha tshig go/ /yid la byed pa ni sems kyis 'jug pa zhes bya ba la 'jug pa zhes bya ba ni rnam par shes pa yul la gtod pa ste/ don de ni gang sems yul rnams la gtod pa zhes bya bas ston ste/ gang sems yul la 'jug ces bya ba'i tha tshig go/ /sngon myong</text></item>
<item><p>252a.5</p><section></section><text>ba la sogs pa zhes bya ba la/ sngon myong ba zhes bya ba 'dis ni 'das pa'i dus yongs su 'dzin to/ /sogs pa smos pas ni myong ba dang myong bar 'gyur ba la sogs pa bsdu ba'o/ /sems par byed pas sems pa ste/ sngon myong ba la sogs pa'i yul la 'jug ces bya ba'i tha</text></item>
<item><p>252a.6</p><section></section><text>tshig go/ /yul gzhan la zhugs pa'i rnam par shes pa'i rgyun yul gzhan la gtod pa ni yid la byed pa'i las so/ /gtad nas yul 'dzin par gzhol ba ni sems pa'i las so/ /gzhol nas nye bar 'dre bar byed pa ni rnam par rtog pa'i las so/ /nye bar 'dres nas mi</text></item>
<item><p>252a.7</p><section></section><text>'phyar bar byed pa ni ting nge 'dzin gyi las so/ /dbang po ni ma yin te/ sems gtod pa'i phyir ro/ /yan lag tu gyur pa zhes bya ba la/ yan lag tu gyur pa ni rgyur gyur ces bya ba'i tha tshig go/ /de'i phyir 'di zhes bya ba'i snyam pa gang las 'byung zhes bya ba'o/ /'dod pa ni sems</text></item>
<item><p>252b.1</p><section></section><text>thams cad du 'jug tu zin kyang dge ba spyad pa la 'di gtso bor gyur pas de'i phyir brtson 'grus kyi yan lag tu gyur pa ste zhes smos so/ /yul lam zhum pa zhes bya ba ni gang yul la sems rgyas par byed pa'o/ /de ni mos pa ste/ lhag par mos shing yul la rnam par shes pa zhugs pa'o/ /</text></item>
<item><p>252b.2</p><section></section><text>don de ni yul la ma zhum pa zhes bya ba'i don gang yin pa'o zhes bya ba bstan to/ /mos pa 'dus byas kyi rnam par grol bar ston pa ste/ rnam par grol ba ni 'dus byas dang / 'dus ma byas rnam pa gnyis so/ /de la 'dus ma byas ni 'dod chags dang bral bas mya ngan las 'das pa'o/ /'dus</text></item>
<item><p>252b.3</p><section></section><text>byas kyi rnam par grol ba ni mos pa ste/ gang dang ldan pas rta srab phud pa bzhin du sems yul la ma zhum par rgyug pa de lta bu de mos pa'o/ /dad pa'i sems dang ba ste zhes bya ba de la dad pa ni yon tan la yid ches pa dang / de sngon du song ba'i dga' ba ste/ de bas na don gzhan du gyur</text></item>
<item><p>252b.4</p><section></section><text>pa'o/ /dad pa ni sems dang ba'o/ /dkon mchog gsum ni sangs rgyas dang chos dang dge 'dun no/ /rgyu dang 'bras bur 'brel pa zhes bya ba ni rgyu dang 'bras bu gnyis la 'brel ba'o/ /sems kyi rnyog pa de sel ba'i ngang tshul can yin pas dpe de bstan to/ /sangs rgyas rnams</text></item>
<item><p>252b.5</p><section></section><text>kyi byang chub ni zad pa shes pa dang mi skye ba shes pa dang / sangs rgyas kyi chos ma 'dres pa bco brgyad dang stobs bcu dang / mi 'jigs pa bzhi dang / dran pa nye bar gzhag pa gsum dang / thugs rje chen po'o/ /chos kyi legs par sgrub pa nyid ces bya ba ni nyon mongs pa spong</text></item>
<item><p>252b.6</p><section></section><text>bar slu ba med pa ste/ 'gro ba'i bla mas ji skad du/ ngas khyed la gang nyan thos rnams kyi lam bshad pa de ni nges par 'byung ba ma yin pa snyam zhes bya ba'i gnas med do zhes gsungs pa lta bu'o/ /yang dag par sgrub pa ni 'phags pa dgyes pa'i tshul khrims yod pa'o/ /</text></item>
<item><p>252b.7</p><section></section><text>'di las phyi rol du gyur pa thams cad 'khrul par byed pa rten cing 'brel par 'byung ba'i chos nyid la zhes bya ba dang / dkon mchog gsum la sogs pa de dag yod pa nyid la de yod pa nyid du mngon par yid ches pas ni nges pa ste/ mngon par yid ches pa'i rnam pa de la mngon</text></item>
<item><p>253a.1</p><section></section><text>par dad cing nges so zhes bya ba'i tha tshig go/ /'o na rgyal po ma skyes dgra rtsa ba med pa'i dad pa dang ldan zhes gang yang gsungs pa la/ rtsa ba med pa'i dad pa gang zhe na/ 'phags pa'i bden pa dang bral ba'o/ /'o na so so'i skye bo thams cad kyi rgyud kyi yang rtsa ba med par</text></item>
<item><p>253a.2</p><section></section><text>'gyur ro zhe na/ de la nyes pa med de/ khyad zhugs pa dang ldan pa la de skad ces brjod pa'i phyir ro/ /de bas na gang bden pa mthong ba dang mthun par bsten pa nyid rtsa ba med pa'o/ /dad pa bshad zin to/ /brtson 'grus ni zhes bya ba la sogs pa la/ dge ba'i chos la mngon par spro ba</text></item>
<item><p>253a.3</p><section></section><text>ni de la mngon du phyogs shing mthor 'gro bar rtsol ba ni spro ba'o/ /'dir dge ba rnams bskyed pa dang gnas par byed pa dang / mi dge ba rnams mi skyed pa dang 'gog par byed pa dang go rims bzhin du lta'o/ /'khor ba'i 'dam zhes bya ba ni 'khor bar byed pas 'khor ba ste/ nye bar</text></item>
<item><p>253a.4</p><section></section><text>len pa'i phung po lnga'i mtshan nyid 'byung zhes bya ba'i tha tshig go/ /'khor ba nyid 'dam yin pas 'khor ba'i 'dam mo/ /'khor ba'i 'dam ni 'khor ba las 'byung bar dka' ba'i phyir 'dam mo/ /der bying ba'i sems mngon par 'byung ba'i zhes bya ba ni 'byin pa'o/ /de ni brtson</text></item>
<item><p>253a.5</p><section></section><text>'grus te mngon par 'byung ba la sogs pa'i rnam par rtog pa'i rgyud gnas par byed pa'i phyir ro/ /brtson 'grus bshad zin to/ /dran pa zhes bya ba ni dran par byed pas dran pa'o/ /de ni sems gsal ba nyid de gsal ba'i dngos po ni gsal ba nyid do/ /gzugs la sogs pa</text></item>
<item><p>253a.6</p><section></section><text>ni shes par bya ba yin pas don de gsal ba nyid do/ /de yang byas pa la sogs pa ma brjed pa'o/ /ci'i phyir ma brjed pa la gsal ba nyid ces bya zhe na/ 'di ltar myong ba'i don dran pas gsal bar byed de/ sal sal por byed ces bya ba'i tha tshig go/ /myong ba'i yul</text></item>
<item><p>253a.7</p><section></section><text>dran pa dran pa gzhan gyi dbang gis sems dang sems las byung ba rnams kyis yul gyi dngos por 'gyur zhes bya bar dgongs pa'o/ /byas pa dang bya ba dang byed pa'i yul de dag kyang dran mod kyi phal cher 'das pa'i yul la 'jug pas 'das pa yul nyid du bstan to/ /ting nge</text></item>
<item><p>253b.1</p><section></section><text>'dzin sems rtse gcig pa ste zhes bya ba ni sems spre'u dang 'dra bas na spre'u smos te/ rgod par grags pa'i phyir dper smos kyi/ 'dra ba tsam gyi phyir ni ma yin no/ /gzhan nas kyang dge slong dag 'di ltar myur du 'gyur ba ni chos gcig las ngas ma mthong ste/ de ni sems so zhes</text></item>
<item><p>253b.2</p><section></section><text>gsungs so/ /dmigs pa gcig ces bya ba ni yul gcig la 'dzin par nus pa ste de nyid yul gcig la 'dzin pa nyid du ston to/ /dper na sbrul rang bzhin gyis gya gyur 'gro ba 'od ma'i sbubs su bcug pa de bzhin du sems kyang rang bzhin gyis gya gyu ba ste/ ting nge 'dzin gyi dbang gis</text></item>
<item><p>253b.3</p><section></section><text>de dmigs pa gcig la gnas so/ /gang dag gi lta ba las dge slong dag rnam par shes pa ni rang bzhin gyis dang ba yin na/ de glo bur gyi nyon mongs pa rnams kyis nye bar nyon mongs par gyur to zhes 'byung ba de skad du brjod pa ni thog ma yod pa can gyi skyon du 'gyur ro/ /'dis sems dang</text></item>
<item><p>253b.4</p><section></section><text>sems las byung ba rnams snyoms par byed pas ting nge 'dzin te/ dmigs pa gcig la 'jog ces bya ba'i tha tshig go/ /de bas na sems spre'u lta bu dmigs pa gcig la 'jug ces bya ba smras so/ /'dir ni sems dang sems las byung ba mtha' dag la sems zhes bya'o/ /sems</text></item>
<item><p>253b.5</p><section></section><text>rtse gcig pa zhes bya ba ni sems kyi rtse gcig pa la sems rtse gcig pa zhes bya'o/ /rtse zhes bya ba ni dmigs pa la bya ste/ dmigs pa gcig la 'jug pa zhes gang smras pa'o/ /shes rab ni chos rab tu rnam par 'byed pa ste zhes bya ba ni mchog tu shes pas na shes rab bo/ /</text></item>
<item><p>253b.6</p><section></section><text>yang na rab tu shes pas shes rab ste khong du chud pa'o/ /rab kyi sgra ni 'du shes las gzhan du bstan pa'i phyir ro/ /rab tu rnam par 'byed pa zhes bya ba la chung ngu rtogs pa ni 'byed pa'o/ /'bring ni rnam par 'byed pa'o/ /cher rtogs pa ni rab tu rnam par 'byed pa'o/ /de bas na</text></item>
<item><p>253b.7</p><section></section><text>thams cad khong du chud par bsdu ba'i phyir nye bar sgyur ba gnyi ga smos so/ /rab tu rnam par 'byed pa de yang shin tu rnam par 'byed pas rab tu rnam par 'byed pa'o/ /rab de ji lta bu yin pa bstan pa'i phyir/ chos rnam pa brgyad po de dag gi zhes bya ba smos te/ gzugs la sogs</text></item>
<item><p>254a.1</p><section></section><text>pa'i chos rnams nas so sor brtags pas 'gog pa la thug pa dag go/ /ji ltar mthun mthun du zhes bya ba ni gang la gang 'thad pa'o/ /de gang zhe na sdud pa la sogs pa'o/ /de la sdud par byed pas sdud pa ste/ rang bzhin zhes bya ba'i tha tshig go/ /'di lta</text></item>
<item><p>254a.2</p><section></section><text>ste sa ni sra bas bsdus pa ste/ sra ba'i rang bzhin zhes bya bar shes so/ /'jig rten na dngos po gzhan gyis sar mthong ba med dam/ dper na skud pas gos kyi gzungs byas pa dang gdung rten gyis gdung gi gzungs byas pa lta bu'o/ /de ni res 'ga' tsam dang rgyu la rag</text></item>
<item><p>254a.3</p><section></section><text>las te 'byung ba'i phyir sdud pa ste brda can no/ /gang rang bzhin gyis sdud pa de na ji srid du rdzas med par ma gyur gyi bar du yod pa dang / rgyu gzhan la mi ltos pa'i phyir don dam pa'i sdud pa ste/ slob dpon gyi nye gnas bzhin du dngos pos rang bzhin gyis bzung nas 'khyud pa bzhin du gnas pa</text></item>
<item><p>254a.4</p><section></section><text>ste/ sa ni rdzas gzhan du 'gro ba bkag pa'i ngo bos sra ba bzung nas gnas pa'o/ /mtshungs par ldan pa ni mtshungs par 'jug pa ste/ de ni sems dang sems las byung ba rnams kyi'o/ /ldan pa rnams thob pa la bya'o/ /rgyu ni drug ste mtshungs par ldan pa dang / lhan cig</text></item>
<item><p>254a.5</p><section></section><text>'byung ba dang / skal pa mnyam pa dang / kun du 'gro ba dang / rnam par smin pa dang / byed rgyu zhes bya'o/ /rkyen ni rgyu dang / de ma thag pa dang / dmigs pa dang / bdag po'i rkyen gyi bye brag gis gzhi'o/ /'bras bu ni lnga ste/ skyes bu'i byed pa dang / rgyu mthun pa dang / rnam</text></item>
<item><p>254a.6</p><section></section><text>par smin pa dang / bdag po dang / bral ba zhes bya ba'o/ /mtshungs par ldan pa la sogs pa de dag ni 'og tu rgyas par bshad par bya'o/ /rang dang spyi ni rang dang spyi ste/ de gnyis kyi mtshan nyid ni rang dang spyi'i mtshan nyid do/ /de la chos rnams kyi rang gi mtshan nyid ni chos gzhan</text></item>
<item><p>254a.7</p><section></section><text>thams cad las bzlog pa'i ngo bo ste/ dper na me'i tsha ba lta bu'o/ /spyi'i mtshan nyid ni chos thams cad kyi thun mong gi ngo bo ste/ 'di lta ste/ stong pa nyid la sogs pa'o/ /'dis rtog par byed pas rtog pa ste shes rab bo/ /rtog pa zhes bya ba'i sgra ni so sor sbyar te/ sdud pa la rtog pa dang / </text></item>
<item><p>254b.1</p><section></section><text>mtshungs par ldan pa la rtog pa la sogs pa zhes bya bar sbyar ro/ /de dag rang gi ngo bo ji lta ba bzhin dpyod de rtog pa zhes bya ba'i tha tshig go/ /rtog pa ni sems rtsing ba'i mtshan nyid do zhes bya ba la sems kyi rtsing ba ni sems rtsing ba'o/ /de nyid mtshan nyid de/ sems rtsing ba'i</text></item>
<item><p>254b.2</p><section></section><text>mtshan nyid de gang yin pa'o/ /gang gi dbang gis sems rtsing bar gyur pa yin gyi/ sems sam sems las byung ba gzhan dag gis rtsing ba ma yin te/ rang bzhin gzhan pa'i phyir ro/ /de la rtsing ba ni gsal bar rgyu ba nyid de lus kyi tshad tsam ni ma yin no/ /'di ltar yang</text></item>
<item><p>254b.3</p><section></section><text>'jig rten na yang gzugs med pa la blo rtsing ngo / /blo zhib po zhes tha snyad 'dogs pa snang ngo / /bstan bcos las kyang rnam par shes pa rtsing ngo / /zhib po zhes 'byung ngo / /gnyis su na kun du rtog pa zhes kyang bya ste zhes bya ba ni gnyis su na kun du rtog pa gang yin pa de'o/ /'du shes nyid rlung yin pas 'du shes kyi</text></item>
<item><p>254b.4</p><section></section><text>rlung ste/ 'du shes kyi rlung gis bskyod nas 'jug pa gang yin pa de 'du shes kyi rlung gis bskyod nas 'jug pa ste/ 'du shes kyis btang zhes bya ba'i tha tshig go/ /'du shes kyi yul gyi mtshan ma yongs su bcad nas rnam par rtog pa sems yul la gtong bar nus so/ /tshogs</text></item>
<item><p>254b.5</p><section></section><text>ni 'dus pa ste/ rnam par shes pa lnga po dag gi tshogs ni rnam par shes pa'i tshogs lnga ste/ de dag ni rtsing ba yang yin la rnam par shes pa'i tshogs lnga yang yin pas rnam par shes pa rtsing ba'i tshogs lnga ste/ de dag gi rgyu'o/ /de dang ldan na de dag rtsing ngo zhes bya bar brjod do/ /</text></item>
<item><p>254b.6</p><section></section><text>sems zhib pa nyid kyi mtshan nyid de zhes bya ba la/ zhib pa'i dngos po ni zhib pa nyid de/ sems kyi zhib pa nyid ni sems zhib pa nyid do/ /de'i mtshan nyid ni sems zhib pa nyid kyi mtshan nyid gang yin pa de'o/ /de la zhib pa nyid ni mi gsal ba mi rno ba'o/ /yid kyi rnam par shes pa'i</text></item>
<item><p>254b.7</p><section></section><text>'jug pa dang mthun pa ni yid kyi rnam par shes pa'i 'jug pa mthun pa'o/ /mthun pa ni mi 'gal ba ste/ gags byed pa ma yin zhes bya ba'i tha tshig go/ /'dis rnam par dpyod pa'i yul la yang dpyod do/ /bag med pa ni dge ba'i chos rnams mi bsgom pa ste zhes bya ba ni bag yod</text></item>
<item><p>255a.1</p><section></section><text>pa ma yin pas bag med pa ste/ gang dang ldan pas dge ba'i chos la kun du bsten pa zad par byed pa'o/ /don de nyid mi 'jug pa zhes bya ba'i don gang yin pa'o zhes bya bas ston to/ /de la bdag la phan pa la mngon par mi brtson zhing yal bar 'dor ba ni bag med pa ste/ rang la</text></item>
<item><p>255a.2</p><section></section><text>phan pa ni dge ba'i chos goms par byed pa'o/ /de la mngon par mi brtson pa ni de la mi gzhol ba ste yal bar 'dor ba'o/ /gang yod na de 'byung ba de ni bag med pa'o/ /bag yod pa ni dge ba'i chos rnams bsgom pa ste zhes bya ba de la/ 'di yod na bag med par mi byed pas bag yod pa</text></item>
<item><p>255a.3</p><section></section><text>ste/ dge ba'i nor bsrung ba'i phyir gang gis 'jug par 'gyur ba de bag yod pa'o/ /bag med pa'i phyir 'jil ba zhes bya ba ni gnyen po'o zhes bya ba'i tha tshig go/ /skyo ba ni 'khor ba'i nyes pa la rtogs pas zhes bya ba la sogs pa la/ 'khor ba'i nyes pa ni 'dod chags la sogs</text></item>
<item><p>255a.4</p><section></section><text>pa dang / rga shi dang mya ngan la sogs pa ste/ de dag la rtog pa ni 'byed pa'o/ /de bas na gang skyo ba de 'dod chags dang bral ba dang mthun te/ 'dod chags dang bral ba'i rgyur gyur ces bya ba'i tha tshig go/ /yid byung na mi chags so zhes gsungs pa'i phyir ro/ /de nyid rnam par grol ba'i</text></item>
<item><p>255a.5</p><section></section><text>phyir sems las byung ba'i chos gang byung na zhes bya ba la sogs pa smras so/ /gang dang ldan pas zhes bya ba ni gang dang 'brel pas so/ /yid 'byung ba yid la byed pa zhes bya'o zhes bya ba ni yid 'byung ba dang ldan pa'i yid la byed pa'o/ /rab tu dga' ba ni mgu ba dang mchog tu dga' ba ste/ dge ba'i</text></item>
<item><p>255a.6</p><section></section><text>sems la gnod pa las byung bar gnyen po tshol ba can no/ /de rnyed nas de la yid tshim pa gang yin pa de ni mchog tu dga' ba'o zhes bya ba de la/ 'dod pa'i khams ni sdug bsngal thams cad kyi gnas su gyur pa'i phyir gnod pa ste/ de las byung ba ni 'dor ba'o/ /'byung ba'i gnyen po ni</text></item>
<item><p>255a.7</p><section></section><text>gnod par byed pa'i phyogs te/ 'dor ba'i rgyu zhes bya ba'i tha tshig go/ /de ni lam mo/ /gnyen po tshol ba can gyi ngang tshul can gang yin pa de ni gnyen po tshol ba can no/ /gnyen po tshol ba can des de rnyed nas zhes bya ba'i rnyed pa ni thob pa ste/ lam de rnyed ces bya ba'i tha tshig go/ /de la lam de</text></item>
<item><p>255b.1</p><section></section><text>rnyed nas yid yongs su tshim pa skye ba gang yin pa de mchog tu dga' ba ste de dang ldan pas yid bde ba dang bral ba mi lcogs pa med pa la sogs pa la mchog tu dga' ba yid la byed pa zhes bya'o/ /de la rab tu dga' ba ni mgu ba zhes bya ba la rab tu dga' ba ni yid bde ba ste/ de dang lhan cig</text></item>
<item><p>255b.2</p><section></section><text>skyes pa ni mgu ba dang rangs pa'o/ /yang de ni rnam grangs su brjod pa'o/ /shin tu sbyangs pa ni sems las su rung ba nyid do zhes bya ba la las dang mthun pa ni las su rung ba'o/ /las su rung ba'i dngos po ni las su rung ba nyid do/ /sems kyi las su rung ba nyid ni sems las su rung ba</text></item>
<item><p>255b.3</p><section></section><text>nyid de/ sems 'os su gyur ces bya ba'i tha tshig ste/ gser dul ma bzhin no/ /dper na gser dul ma ni ci dang cir brdung ba de dang der las su rung ba yin no/ /de bzhin du shin tu sbyangs pa'i dbang gis mtho ris dang thar pa la sogs pa gang dang gang du sems sbyor ba de dang der</text></item>
<item><p>255b.4</p><section></section><text>dgos pa sgrub par nus pa'i phyir las su rung ba zhes bya'o/ /rnam par mi 'tshe ba ni gzhan la gnod par byed pa la mngon par dga' ba dang mi mthun pa sems bzang po nyid de zhes bya ba la/ gzhan dag la gnod par byed pa ni gzhan la gnod par byed pa'o/ /gzhan la gnod par</text></item>
<item><p>255b.5</p><section></section><text>byed pa dag la mngon par dga' ba ni gzhan la gnod par byed pa la mngon par dga' ba ste/ de dang mi mthun pa'o/ /gang gi dbang gis gzhan la rnam par tho mi 'tshams pa'o zhes bya ba ni gnod par mi byed mi mthun par mi byed ces bya ba'i tha tshig go/ /de las 'byung bar gnyen po tshol</text></item>
<item><p>255b.6</p><section></section><text>ba can ni de dang mi mthun pa'i sems bzang po nyid ces bya'o/ /rigs pa la gzhol ba ni rigs pa dang mthun pa'o/ /rigs pa ni 'phags pa'i lam mo/ /de la gzhol ba ni der gzhol ba ste/ der phyogs zhes bya ba'i tha tshig go/ /de ni bdag gi dbang du byas pa dang / chos kyi dbang du</text></item>
<item><p>255b.7</p><section></section><text>byas pa las byung bas bdag dang chos kyi dbang du byas pa las byung ba'o/ /de la bdag ces bya ba ni rang gi rgyud yongs su bzung ba'o/ /bdag gi chos rnams ni bdag gi yon tan rnams te tshul khrims la sogs pa'o/ /de dag gi dbang du byas pa ni bdag gi chos kyi dbang du byas pa ste/ </text></item>
<item><p>256a.1</p><section></section><text>dbang du byas pa ni nus zhes bya ba'i tha tshig go/ /de las byung ba ni bdag dang chos kyi dbang du byas pa las byung ba ste/ mdo sde las ji skad du bstan pa lta bu ste/ bdag nyid kyi dbang du byas nas mi dge ba spong zhing dge ba sgom pa'o zhes 'byung ba'i phyir ro/ /yang na bdag</text></item>
<item><p>256a.2</p><section></section><text>gi chos ni rigs kyi bu la sogs pa'o/ /ji ltar bdag gi chos las byung ba smras pa/ gang gi phyir bdag ni rigs kyi bur 'gyur te/ 'phags pa'i chos kyis de sgrub pa la mi phyogs pa ni bdag gi cha ma yin no snyam mo/ /sred pa ni mngon par chags pa'o/ /sred pa'i rgyu las byung ba ni</text></item>
<item><p>256a.3</p><section></section><text>rgyu mthun pa ste/ sred pa'i rgyu mthun pa'o/ /sred pa'i rgyu mthun pa de ni ngo tsha mi shes pa zhes bya/ de dang mi mthun pa ni de kun du 'byung ba dang 'gal ba'i phyir ro/ /sems kyi dbang ste zhes bya ba ni sems la dbang byed pa'o/ /de'i byed pa'i rang gi ngo bo bstan pa'i phyir/ gang gi</text></item>
<item><p>256a.4</p><section></section><text>dbang gis yon tan rnams dang yon tan can rnams la gus pa dang bcas par gnas pa'o zhes bya ba smras te/ yon tan can rnams ni rang gi rgyu dang 'brel pa tshul khrims la sogs pa la'o/ /yon tan can rnams ni slob dpon dang mkhan po la sogs pa la'o/ /khrel yod</text></item>
<item><p>256a.5</p><section></section><text>pa ni yon tan la goms par byed pa sngon du gtong ba zhes bya ba la sogs pa la goms par byed pas goms par byed pa'o/ /yon tan can rnams goms par gang byed pa ni/ yon tan goms par byed pa sngon du gtong ba'o/ /gti mug ni mi shes pa'o/ /de'i rgyu mthun pa ni khrel med pa ste/ </text></item>
<item><p>256a.6</p><section></section><text>rmongs par gyur na srog gcod pa la sogs pa'i bya ba dag la 'jug pas khrel med par 'gyur ro/ /de'i dgrar gyur pas chos ngan pa la smod de/ chos ngan pa dag ni srog gcod pa la sogs pa'o/ /de dag la smod pa ni bshung ba'o/ /gang yod na zhes bya ba ni chos gang skyes na kha na ma tho ba ste</text></item>
<item><p>256a.7</p><section></section><text>sdig pa la 'jigs par lta ba yin no/ /btang snyoms ni mi rigs pa yang mi sel bas zhes bya ba la sogs pa la mi rigs pa sel ba dang rigs pa la 'jug pa'i phyir de mi rigs pa sel ba ni brtson 'grus kyi byed pa'o/ /rigs pa la 'jug pa yang brtson 'grus kyi byed pa nyid do/ /de la</text></item>
<item><p>256b.1</p><section></section><text>btang snyoms su byed pa ni btang snyoms so/ /btang snyoms zhes bya ba'i chos de yod pas sems de btang snyoms dang ldan pa zhes bya'o/ /btang snyoms ni rnam pa gsum ste/ tshad med pa'i btang snyoms ni 'di lta ste/ byams pa dang / snying rje dang / dga' ba dang / btang snyoms so/ /de</text></item>
<item><p>256b.2</p><section></section><text>la byams pa ni bde ba nye bar sgrub pa'i mtshan nyid do/ /snying rje ni sdug bsngal ba'i rnam pa'o/ /dga' ba ni dga' bar gyur cig pa'o/ /btang snyoms ni sems can gyi rnam pa'o/ /tshor ba'i btang snyoms ni sdug bsngal yang ma yin bde ba yang ma yin pa'i tshor ba'o/ /'di ni</text></item>
<item><p>256b.3</p><section></section><text>'du byed kyi btang snyoms te/ de nyid 'du byed kyi btang snyoms nyid du ston to/ /de yod pas mi rigs pa yang mi sel rigs pa la yang mi 'jug ces bya ba 'dis ni btang snyoms kyi las ston to/ /srang 'dzin pa'i rigs pas mnyam pa nyid du gnas pa'o zhes bya bas srang 'dzin</text></item>
<item><p>256b.4</p><section></section><text>pas srang 'dzin pa'i skyes bu ste/ srang drang por gyur pa ni rdzas snon pa dang 'bri ba mi byed kyi/ btang snyoms 'ba' zhig tu byed pa de bzhin du btang snyoms su byed ces bya ba'i tha tshig go/ /dper na ba lang rdzis ba langs nar mi bde ba las blan te sa nar bde bar rgyu zhing dong ba la yal bar</text></item>
<item><p>256b.5</p><section></section><text>'jog pa ltar btang snyoms kyang de bzhin te/ brtson 'grus kyis sdig pa las sems blan nas rigs pa la rgyu ba na btang snyoms su 'jog ste/ mthun pa la gnas so zhes bya ba'i tha tshig go/ /dge ba'i rtsa ba gsum ste zhes bya ba la ku sha zhes bya ba ni shes rab bo/ /la ni de</text></item>
<item><p>256b.6</p><section></section><text>'dzin pa ste shes rab 'dzin pa ni dge ba'o/ /de la ma chags pa ni yo byad dang lus dang skye ba la mngon par ma chags pa'o/ /ma rig pa dang mi mdza' ba la sogs pa lta bu'i dngos po yin gyi chags pa med pa tsam ni ma chags pa ma yin no/ /dge ba gzhan rnams te dad pa la sogs</text></item>
<item><p>256b.7</p><section></section><text>pa 'byung ba'i rgyu'i dngos po yin pas rtsa bar gyur ces bya ba'o/ /bde ba'i don ni dge ba'i don te/ dper na dge bar 'ongs pa la bde bar 'ongs par shes pa lta bu'o/ /bde ba de yang srid pa'i yid du 'ong ba dang / thar pa'i myu gu mngon par 'grub par byed pas zhes bya bar ston to/ /</text></item>
<item><p>257a.1</p><section></section><text>srid pa yid du 'ong ba ni lha dang mir skye ba'o/ /thar pa'i myu gu zhes bya ba ni thar pa'i cha dang mthun pa 'phangs pa gang yin pa'o/ /'phangs pa de'i rtags brjod par bya ste/ gang dam pa'i chos thos nas mchi ma 'byung ba dang spu zing zhes byed pa'o/ /yang na</text></item>
<item><p>257a.2</p><section></section><text>byang ba la dge ba zhes bya'o/ /'grub pas zhes bya ba la/ gzugs bzang po ni mdzes pa ste/ ji skad du bzod pas mdzes par 'gyur zhes bya ba lta bu'o/ /de la 'dod par gtogs pa'i srid pa rnam pa lnga ni/ sdug bsngal ba dang / kun 'byung ba dang / 'gog pa dang / lam</text></item>
<item><p>257a.3</p><section></section><text>mthong ba dang / bsgom pas spang bar bya ba rnams so/ /'dod par gtogs pa ni 'dod pa'i khams dang ldan pa'o/ /khong khro ba lnga ni sdug bsngal la sogs pa mthong ba dang bsgom pas spong bar bya ba'i zhe sdang ngo / /'dod pa na spyod pa'i nyon mongs pa sum cu rtsa drug 'og nas</text></item>
<item><p>257a.4</p><section></section><text>'byung ba de dag dang ldan pa'i ma rig pa las 'jig tshogs dang mthar 'dzin par lta ba'i gti mug ma gtogs pa gzhan ma rig pa sum cu rtsa bzhi po gang yin pa de ni gti mug go/ /gzugs dang gzugs med par gtogs pa'i sred pa rnam pa bcu ni sdug bsngal la sogs pa</text></item>
<item><p>257a.5</p><section></section><text>mthong ba'i bye brag gis so/ /de na 'byung ba ni de na yod pa ste/ gzugs dang gzugs med par gtogs zhes bya ba'i tha tshig go/ /de dag ni 'og nas 'chad pa'o/ /der gtogs pa zhes bya ba ni gzugs dang gzugs med par gtogs pa nyid de/ sdug bsngal la sogs pa</text></item>
<item><p>257a.6</p><section></section><text>mthong ba'i bye brag gis nga rgyal rnam pa bcu'o/ /'dir 'byung ba ni 'di na yod pa ste/ 'dod par gtogs zhes bya ba'i tha tshig go/ /de la kha cig na re khengs pa'i mtshan nyid kyi phyir mtho bar 'gro ba ni nga rgyal yin la/ rtsa ba ni brtan pa dang thur du zug pa yin na rtsa ba dang mi mthun pa'i chos</text></item>
<item><p>257a.7</p><section></section><text>kyi phyir nga rgyal ni lung du ma bstan pa'i rtsa ba yin no zhes zer ba de'i phyir nga rgyal yang lung du ma bstan pa'i rtsa ba nyid du bsgrub par 'dod nas/ bsam gtan pa gsum gyi phyir te/ 'di ltar bsam gtan pa gsum ni/ sred pa dang / lta ba dang / nga rgyal gyi shas che ba'i bsam gtan pa</text></item>
<item><p>257b.1</p><section></section><text>ste zhes bya ba smos so/ /sred pa'i shas che ba'i bsam gtan la bsam gtan du byed pa'i ngang tshul can de dag ni sred pa shas che ba'i bsam gtan pa ste/ sred pa la gnas zhes bya ba'i tha tshig go/ /lta ba dang nga rgyal gyi shas che ba'i bsam gtan pa yang de bzhin du brjod par</text></item>
<item><p>257b.2</p><section></section><text>bya'o/ /kun du sbyor ba ni rnam pa dgu ste zhes bya ba ni de dag gis sems can rnams khams dang 'gro ba dang skye gnas rnams su kun du sbyor bas kun du sbyor ba rnams so/ /yang na de dag yod na sdug bsngal gyi bye brag de dang de dag dang kun du sbyor bas kun du sbyor ba rnams te/ de dag</text></item>
<item><p>257b.3</p><section></section><text>sdug bsngal thams cad kyi gnas su gyur pa'i phyir ro/ /rjes su chags pa'i kun du sbyor ba zhes bya ba ni 'dis yul de la rjes su chags par byed pas rjes su chags pa ste/ kun du 'byar kun du chags zhes bya ba'i tha tshig go/ /khams gsum pa'i 'dod chags te/ gnas dang</text></item>
<item><p>257b.4</p><section></section><text>dmigs pas so/ /rgya skyegs zhu ba 'byar ba lta bu zhes bya ba ni rgya skyegs zhu ba ltar 'byar zhing kun du sbyor zhes bya ba'i tha tshig go/ /sems can rnams la kun nas mnar sems pa/ /zhes bya ba ni sems can rnams dang mi mthun pa'i 'du shes can te/ de dag dang bral bar 'dod</text></item>
<item><p>257b.5</p><section></section><text>pa dang ldan pa sems mi chog pa ni khong khro ba'o/ /de ni 'dod pa na spyod pa nyid de rnam pa lnga'o/ /'dis gnod par byed pa'am/ /'di yod pas na kun nas mnar sems pa'o/ /tsha ba'i sa bon lta bu zhes bya ba ni/ de tsha ba yang yin la sa bon yang yin</text></item>
<item><p>257b.6</p><section></section><text>pas tsha ba'i sa bon te/ gnod pa'i bdag nyid yin pas de dang 'dra'o/ /bdag dang gzhan la dmigs nas zhes bya ba ni kun du gti mug pas yod pa dang med pa la gnas pa sngon la btang te/ bdag dang gzhan gyi khyad par la ltos nas sems khengs pa ni nga rgyal lo/ /skyes bu rengs</text></item>
<item><p>257b.7</p><section></section><text>pa lta bu zhes bya ba ni dper na rlung la sogs pas rengs par 'gyur ba'i skyes bus sgu mi nus pa de bzhin du nga rgyal gyi dbang gis bla ma rnams la mi 'dud pa'o/ /de yang phye na rnam pa du yod ce na/ de'i grangs bstan pa'i phyir/ rnam pa bdun te zhes bya ba smos so/ /bdag tu lta ba'i rjes las</text></item>
<item><p>258a.1</p><section></section><text>'byung ba zhes bya ba ni 'jig tshogs la lta ba sngon du btang ba ste/ bdag yod pa nyid du sdug pa la sogs pa'i rnam par sems khengs pa'o/ /nga'o snyam pa'i nga rgyal de yang 'jig tshogs la lta ba dang yul gcig ste/ gnyi ga'i yul yang bdag yin no zhes bya ba'i tha</text></item>
<item><p>258a.2</p><section></section><text>tshig go/ /rgyun du zhugs pa'i 'bras bu la sogs pa zhes bya ba la sogs pa smos pa ni lan cig phyir 'ong ba dang / phyir mi 'ong ba dang / dgra bcom pa nyid dang / bsam gtan dang / tshad med pa dang / gzugs med pa dang / 'phags pa'i lam dang / mya ngan las 'das</text></item>
<item><p>258a.3</p><section></section><text>pa bsdu ba'o/ /rgyun du zhugs pa'i 'bras bu la sogs pa de nyid gong ma'i bye brag ste/ de 'thob pa ni rnyed pa'o/ /rigs la sogs pa ni zhes bya ba la/ rigs ni khyim pa dang rab tu byung ba'o/ /sogs pa smos pas ni 'dir bzo dang khrims la sogs pa bsdu ba'o/ /khyad</text></item>
<item><p>258a.4</p><section></section><text>par ches 'phags pa bas bdag cung zad cig gis chung bar zhes bya bar yang rigs la sogs pa de bzhin du bstan to/ /bye brag cher zhugs kyang bye brag cung zad cig gis chung bar lta'i ji ltar chung ba de ltar bdag la mi lta ste de bas cung zad cig gis chung bar lta'o/ /chung</text></item>
<item><p>258a.5</p><section></section><text>ba zhes bya ba 'dir ji ltar khengs pa'i gnas yin zhe na/ sems can gyi phung po 'dod pa mchog rnams pas rnam par chung yang ches mang du rlom sems byed pa ste/ 'di ni cung zad snyam pa'i nga rgyal lo/ /yon tan ma yin pa dang ldan yang zhes bya ba de la/ yon tan gyi dgrar gyur pa ni lus dang ngag dang yid kyi nyes</text></item>
<item><p>258a.6</p><section></section><text>par spyod pa rnams te/ yon tan ma yin pa'o/ /de dag su la yod pa de ni yon tan ma yin pa dang ldan pa ste/ de ltar gyur kyang bdag yon tan dang ldan no snyam du rlom sems su byed pa'o/ /nyes par spyod pa des khengs pa ni log pa'i nga rgyal lo/ /bdag la yon tan med bzhin du yod do snyam du sems khengs pa ni</text></item>
<item><p>258a.7</p><section></section><text>mngon pa'i nga rgyal dang / log pa'i nga rgyal gnyis la khyad par ci yod ce na/ yon tan 'dra ba'i bag gis khengs pa ni mngon pa'i nga rgyal lo/ /yon tan med par yon tan du yongs su brtags nas des khengs pa ni log pa'i nga rgyal lo/ /khams gsum pa'i mi shes pa zhes bya ba ni khams</text></item>
<item><p>258b.1</p><section></section><text>gsum la gnas pa yin gyi/ khams gsum la dmigs pa ni ma yin no/ /gzhan du na zag pa med pa'i 'gog pa dang / lam la sogs pa khams su ma lhung ba yin na/ yul de mi shes pa ni 'dir gzung bar mi 'gyur ba'i skyon du 'gyur ro/ /mi rtogs pa'i mtshan nyid ces bya ba ni</text></item>
<item><p>258b.2</p><section></section><text>dngos po'i rang gi ngo bo mi rtogs pa'i mtshan nyid de/ de kho na'i mtshan nyid khong du chud pa la ma phyogs pa yang dag pa'i don mthong ba'i gags byed pa'i chos so/ /long ba lta bu ste zhes bya ba la lta bu zhes bya ba ni 'dra ba la bya ste/ dper na long ba la sa nar bde ba dang mi bde ba la sogs</text></item>
<item><p>258b.3</p><section></section><text>pa mthong ba'i mthu med pa ltar ma rig pa yang de bzhin no/ /dgag pa'i gnyen po la gzhag pa'i phyir zhes bya ba la sogs pa la/ rig pa med pa la ma rig ces bya na ni rdzas med par 'gyur ro/ /smad pa'i rig pa la ma rig ces bya na ni lta ba'i ngo bo nyid du 'gyur te/ de bas na lta ba</text></item>
<item><p>258b.4</p><section></section><text>dang mtshungs par ldan par mi 'gyur ro/ /rig pa ma yin pa la bya na ni mig la sogs pa yang thal bar 'gyur ro/ /de bas na mi mthun pa nyid du ston te/ rig pa la phyir 'jil ba ste/ chos ma yin pa dang don ma yin pa dang / mi mdza' ba dang dgos pa ma yin pa lta bu'o/ /de bas na</text></item>
<item><p>258b.5</p><section></section><text>dgag pa 'di ni mi mthun pa la snyegs so/ /nye bar len pa'i phung po lnga po zhes bya ba de la/ nye bar len pa ni nyon mongs pa rnams so/ /de las byung ba'i phung po rnams ni nye bar len pa'i phung po rnams te de dag kyang gzugs la sogs pa'o/ /'dis ni zag pa med pa'i phung po sel to/ /bdag</text></item>
<item><p>258b.6</p><section></section><text>med pa zhes bya ba ni bdag gi rang bzhin ma yin pa'o/ /bdag gi med pa zhes bya ba ni bdag gzhan gyi yo byad du ma gyur pa'o/ /'jig tshogs la lta ba zhes bya ba ni 'jig pa'i tshogs la lta ba ste nye bar len pa'i phung po lnga yul yin pa'i tha tshig go/ /bdag yod pa nyid du zhugs su zin</text></item>
<item><p>258b.7</p><section></section><text>kyang de med pa'i phyir bdag tu lta ba zhes ni mi bya'o/ /yul med pa ma yin par bstan pa'i phyir 'jig tshogs la lta ba zhes bya ba smras so/ /de ni 'jig pa yang yin la tshogs kyang yin pas 'jig tshogs te/ 'jig pa ni 'gyur ba'i bdag nyid do/ /tshogs ni 'dus pa zhes bya ba'i tha</text></item>
<item><p>259a.1</p><section></section><text>tshig go/ /yang na yod pa ste du ma yod ces bya ba'i tha tshig go/ /de ni bdag yod pa nyid du zhugs la de ni med pas de'i dmigs pa med par 'gyur du 'ong zhes te de'i don du yod pa smos so/ /de yul yod par gyur na bdag yod par grub po snyam pa de bsal ba'i</text></item>
<item><p>259a.2</p><section></section><text>phyir tshogs zhes bya ba smos so/ /bdag tu smra ba rnams kyis lus so so la bdag re re yod par brtags pa dang / lus thams cad la gcig yod par rtogs pas de ni tshogs ma yin no/ /chad pa ma yin zhes bya ba ni phung po ma lus pa'i mya ngan las 'das pa ma thob kyi bar du rgyud kyi rgyun rnam par</text></item>
<item><p>259a.3</p><section></section><text>'jig pas chad pa ma yin no zhes bshad do/ /rtag pa ma yin pa zhes bya ba ni ther zug ma yin pa ste/ skad cig so so la rnam par 'jig pa'i phyir ro/ /de dag nyid la zhes bya ba ni nye bar len pa'i phung po lnga po bdag ces bya bar 'dod pa rnams so/ /chad pa zhes bya ba ni shi phan chad bdag 'byung bar</text></item>
<item><p>259a.4</p><section></section><text>mi 'gyur ro zhes mngon par zhen pa de chad pa'i mtha'o/ /rtag pa zhes bya ba ni ther zug ste/ bdag de 'chi ba med kyi de'i phung po rnams ni sbrul gyi pags pa dang 'dra bas des yongs su 'dor ro snyam du sems pas mthar 'dzin pa'o/ /de ltar gyur pa la chad pa dang rtag pa'i rnam pa'i blo'i khyad par gang</text></item>
<item><p>259a.5</p><section></section><text>yin pa ni shes rab kyi khyad par ro/ /'di ni thar pa dang mthun pa'i phyir lung du ma bstan pa ste/ bcom ldan 'das kyis kyang 'di lta ste/ 'byung bar ma gyur cig /'byung bar mi 'gyur ro snyam pa 'di ni/ phyi rol pa'i lta bar gyur pa rnams kyi nang na mchog go zhes gsungs so/ /mtha' gnyis</text></item>
<item><p>259a.6</p><section></section><text>ni chad pa dang rtag pa'i mtha'o/ /las med do zhes bya ba ni kun 'byung ba'i bden pa la skur pa 'debs pa'o/ /las kyi 'bras bu med do zhes bya ba ni sdug bsngal gyi bden pa la skur pa 'debs pa'o/ /thar pa med do zhes bya ba ni 'gog pa'i bden pa la skur ba 'debs pa'o/ /de thob par byed pa'i</text></item>
<item><p>259a.7</p><section></section><text>lam yang med do zhes bya ba ni lam gyi bden pa la skur pa 'debs pa'o/ /dngos po yod pa yang dag pa chud gzon pa zhes bya ba ni don dam par yod pa'i bden pa bzhi po yod yang dag pa'i dngos po zhes brjod pa de la skur pa 'debs pa yod yang dag par chud gzon pa'o/ /lta ba lnga po de dag</text></item>
<item><p>259b.1</p><section></section><text>thams cad kyang log pa nyid yin mod kyi 'di ni yod pa yang dag pa'i dngos po la skur pa 'debs pa'o/ /gzhan ni sgro 'dogs pa'o/ /de bas na 'di nyid la log par lta ba zhes brjod de shin tu log par zhugs pas gdol pa sdig can bzhin no/ /de la 'jig tshogs la sogs pa la lta ba de</text></item>
<item><p>259b.2</p><section></section><text>dag ni don dam par ni mchog ma yin te/ zag pa dang bcas pa'i phyir ro/ /zag pa dang bcas pa ni dngos po ngan pa ste/ spang bar bya ba'i phyir ro/ /nye bar len pa'i phung po lnga ni lta ba'i gnas so/ /lta ba mchog tu 'dzin pa zhes bya ba ni sogs pa zhes bya ba'i sgra zhig mi mngon par byas</text></item>
<item><p>259b.3</p><section></section><text>pa'i phyir te/ lta ba la sogs pa mchog tu 'dzin pa bsdu bar blta'o/ /de bas na lta ba mchog ma yin pa de dag dang nye bar len pa'i phung po lnga po mchog ma yin pa de dag la mchog tu 'dzin pa zhes bya ba smos so/ /'di rnams ji ltar mchog ma yin zhe na/ 'phags pa rnams kyis spang</text></item>
<item><p>259b.4</p><section></section><text>bar bya ba'i phyir ro/ /ci'i phyir spang bar bya zhe na/ sdug bsngal gsum yod pa'i phyir ro/ /blo'i bye brag gang yin pa ni/ shes rab kyi bye brag gang yin pa ste/ de ni lta ba mchog tu 'dzin pa'o/ /rtog pa zhes bya ba ni dpyod pa'o/ /tshul khrims ni rgyu'o/ /brtul zhugs ni lam mo/ /des na rgyu ma yin</text></item>
<item><p>259b.5</p><section></section><text>pa la rgyur lta/ lam ma yin pa la lam du lta ba ni tshul khrims dang brtul zhugs mchog tu 'dzin pa'o/ /'di lta ste dper na dbang phyug dang skyes bu dang / gtso bo dang dus la sogs pa 'gro ba'i rgyu ma yin pa de dag la yang rgyu nyid du mthong bas rgyu ma yin pa la rgyur lta ba'o/ /lam ni rnam pa gnyis te/ </text></item>
<item><p>259b.6</p><section></section><text>mngon par mtho ba'i dang / nges par legs pa'o/ /de la me dang chu'i nang du 'jug pa la sogs pa mtho ris kyi lam ma yin pa de dag la yang lam du mthong ba ste/ tshul khrims dang brtul zhugs tsam du zad do/ /rang bzhin dang skyes bu'i bye brag gis shes pa la sogs pa'i thar pa'i rgyu ma yin pa de dag</text></item>
<item><p>259b.7</p><section></section><text>la yang lam du mthong bas lam ma yin pa la lam du lta'o/ /tshul khrims dang brtul zhugs mchog tu 'dzin pa bram ze cho ga can gtsang sbra 'dod pa lta bu zhes bya ba ni dper na bram ze cho ga can gtsang sbra 'dod pa la sogs pas gtsang sbra byed pa dag ma yin pa'i bdag nyid kyis dag par sems pa</text></item>
<item><p>260a.1</p><section></section><text>ltar chos de yang de dang 'dra bar shes par bya'o/ /gzung ba dang 'dzin pa'i bye brag gis lta ba gsum gcig tu bsdus te lta ba'i kun du sbyor ba zhes bshad do/ /gzhan mchog tu 'dzin pa gnyis ni mchog tu 'dzin pa'i kun du sbyor ba zhes bshad do/ /de la gzung ba ni lta ba</text></item>
<item><p>260a.2</p><section></section><text>gsum mo/ /'dzin pa ni mchog tu 'dzin pa gnyis te/ gcig ni mchog tu 'dzin pa'o/ /cig shos ni dag par 'dzin pa'o/ /'bras bu rnam pa de gsum spangs na nges par legs par rtogs par 'gyur gyi/ shes rab med par ni thar pa med de/ de ni mdo las kyang / dge slong dag de ltar na</text></item>
<item><p>260a.3</p><section></section><text>sems ni glog lta bu'o/ /ting nge 'dzin ni rdo rje lta bu'o/ /ye shes ni nyon mongs pa rnams 'jig pa'o zhes gsungs so/ /sdug bsngal dang / kun 'byung ba dang / 'gog pa dang / lam zhes bya ba bden pa rnams la zhes bya ba'i sgra ni re re dang sbyar ro/ /yid gnyis za ba ni blo gros rnam pa gnyis</text></item>
<item><p>260a.4</p><section></section><text>'byung bas yid gnyis za ba'o/ /bden pa rnams la zhes bya ba ni 'di bden pa'i yul la ni yin gyi yul gzhan la ni ma yin no/ /de bas na sdong dum la mi la sogs par som nyi za bas the tshom zhes bya'o/ /nyon mongs pa'i nad gso ba ni shes rab nyid de/ gso ba zhes bya ba ni de'i mi mthun</text></item>
<item><p>260a.5</p><section></section><text>pa'i phyogs chos ni the tshom mo/ /lam kha brag dang rtswa mi 'dra ba zhes bya ba ni dper na lam kha brag tu phyin pa'i mi lam 'dir 'gro'am/ 'on te lam 'dir 'gro snyam du som nyi za ba ltar the tshom yang de bzhin du shes par bya'o/ /rtswa mi rgyang ring ba dang mun pa'i nang na mthong ba la gzhag ste/ 'di ni the</text></item>
<item><p>260a.6</p><section></section><text>tshom mo/ /khong nas 'khrugs pa zhes bya ba'i khro ba las chos gzhan du ston to/ /gzhan la mi gtong ngo snyam du zhes bya ba ni nges pa'i tshig gi rigs pa'o/ /sems kyi kun du 'dzin pa zhes bya ba ni kun du 'dzin pas kun du 'dzin pa ste/ chos dang zang zing dang mkhas pa la mngon par chags pas</text></item>
<item><p>260a.7</p><section></section><text>sngon du 'gro ba chos la sogs pa dang mi 'bral bar 'dod la/ sbyin pa dang mi mthun pa sred pa'i rgyu mthun pa'i chos ni ser sna'o/ /kun du sbyor ba'i don ni 'ching ba'i don te zhes bya ba ni kun du 'dre bar byed pas kun du sbyor ba rnams so/ /mig gzugs rnams la kun du mi sbyor la zhes bya ba ni 'ching zhes bya</text></item>
<item><p>260b.1</p><section></section><text>ba'i tha tshig go/ /'dun pa'i 'dod chags zhes bya ba la 'dun pa ni mngon par 'dod pa'o/ /'dod chags ni mngon par chags pa'o/ /mngon par 'dod pa sngon du song ba'i mngon par chags pa ni 'dun pa'i 'dod chags so/ /dkar po yang nag po la ma yin mod kyi gang de na 'breng ba la sogs pa yod pa</text></item>
<item><p>260b.2</p><section></section><text>de kun du sbyor ba zhes bya'o/ /bcom ldan 'das kyis kyang 'dul ba'i dbang gi phyir mdo las 'ching ba rnam pa gsum gsungs so/ /de la 'di dag gis srid pa'i btson rar bcings pas 'ching ba rnams te/ 'dod chags dang bral ba'i rgyud kyi gegs zhes bya ba'i tha tshig go/ /de la 'ching ba</text></item>
<item><p>260b.3</p><section></section><text>gsum bstan pas ni dga' ba dang dma' ba'i rnam pa dang / gnyi ga las bzlog par zhugs pa nyon mongs pa thams cad rab tu bstan to/ /de la dga' ba'i rnam par zhugs pa ni nga rgyal la sogs pa ste/ 'dod chags kyis ston to/ /dma' ba'i rnam par zhugs pa ni the tshom la sogs pa</text></item>
<item><p>260b.4</p><section></section><text>ste/ zhe sdang gis ston to/ /gnyi ga las bzlog pa ni rmugs pa la sogs pa ste/ gti mug gis ston to/ /'dod pa rnams la zhes bya ba ni gzugs la sogs pa la 'dod chags pas 'dod chags pa'o/ /sdug bsngal mthong ba zhes bya ba ni sdug bsngal gyi yul lam sdug bsngal gyi rnam</text></item>
<item><p>260b.5</p><section></section><text>par mthong bas sdug bsngal mthong ba'o/ /de dag ni sdug bsngal la chos shes pa dang / rjes su rtogs pa'i shes pa'i bzod pa'o/ /de gnyis kyis spong ba ni sdug bsngal mthong bas spang bar bya'o/ /spong ba zhes bya ba ni de'i rgyud las sel ba ste/ rnyed pa'i rgyun gcod pa dang / de la bral</text></item>
<item><p>260b.6</p><section></section><text>ba'i rnyed pa bskyed pa'o/ /sdug bsngal mthong bas spang bar bya ba ji lta bar lam mthong bas spang bar bya ba'i bar yang de bzhin no/ /bsgom pa ni dmigs pa ma nges shing 'bras bu khyad par can la ltos nas shes pa goms par byed pa ste/ des spang bar bya ba'i 'dod chags ni bsgom pas spang bar bya'o/ /</text></item>
<item><p>260b.7</p><section></section><text>nang du bltas par gyur pa zhes bya ba ni 'dod pa'i khams kyi 'dod chags ni phal cher yul la mngon du phyogs par gyur pas phyir bltas par gyur pa'o/ /gzugs dang gzugs med pa'i khams kyi snyoms par 'jug pa yul yin pas nang du bltas pa zhes bya'o/ /'jig tshogs la lta ba dang</text></item>
<item><p>261a.1</p><section></section><text>mthar 'dzin par lta ba gnyis la sdug bsngal mthong ba ma smos pa ni bden pa gzhan mthong bas spang bar bya ba ma yin pa'i phyir ro/ /thar par 'du shes pa bzlog pa'i phyir zhes bya ba ni rnam par thar par 'du shes pa dor ba'i phyir khams gnyis nas skyes pa'i 'dod chags ni srid pa'i</text></item>
<item><p>261a.2</p><section></section><text>'dod chags zhes bya'o/ /rnam pas tha dad pa nyid de zhes bya ba ni sdug bsngal la sogs pa mthong bas spang bar bya ba'i phyir rnam pas so/ /khams dang rnam pa ste zhes bya ba ni gzugs dang gzugs med pa'i khams tha dad pa'i phyir ro/ /tshul gyis ni ma yin no zhes bya ba la 'dod chags</text></item>
<item><p>261a.3</p><section></section><text>ni chags par tshul gcig pa'i phyir ro/ /phra rgyas kyi don gang zhe na/ phra ba'i don yin na tshor ba la sogs pa la yang thar bar 'gyur ro/ /de la nyes pa med de/ yod pa dang / 'khrul pa yod pas bye brag dang bye brag gi gzhi'i dngos po yin no/ /de dag ni 'bras bus che bar mngon par</text></item>
<item><p>261a.4</p><section></section><text>yang yod de/ dper na mi zhig chags par gyur na mig rgod pa dang / skad kyi gdangs shwa shwa por 'gyur ba dang / mi zhig khros par gyur na/ mig tshugs med pa dang / sgra grag pa lta bu'o/ /de skad du 'phags pa kun dga' bos kyang / tshe dang ldan pa dag bdag gis ni rab tu byung nas</text></item>
<item><p>261a.5</p><section></section><text>lo nyi shu lhag cig lon gyi bar du sngon 'dod pa'i 'du shes byung bar ma dran no zhes gsungs so/ /de ltar sems can 'dod chags kyi bsam pa can la zhe sdang la sbyor ba dag kyang yod do/ /de bzhin du gcig la sbyar bas nyon mongs pa drug car la sbyar bar bya'o/ /'dod chags bcos ma</text></item>
<item><p>261a.6</p><section></section><text>can la tshar gcad pa zhe sdang yin pa dag kyang de bzhin no/ /rnam pa 'dis nyon mongs pa drug car la sbyar bar bya'o/ /des na phra ba'i don zhes bshad do/ /yang na lus dang sems kyi rgyun rjes su snyegs pa ste zhes bya ba lus kyi rgyun du 'byung ba ni dbang po gzhan rnam par bzlog pa'o/ /sems kyi rgyun</text></item>
<item><p>261a.7</p><section></section><text>gyi rjes su snyegs pa ni/ 'di lta ste 'dod chags shas che ba'o/ /zhe sdang gis ni lus rnam par sgyur ro/ /sems kyi rgyud ni 'di lta ste/ zhe sdang shas che ba'o/ /de ni bcom ldan 'das kyis nyon mongs pa'i sgrib par gsungs so/ /chu na rgyu bas nam mkha' la rgyu ba'i grib ma la snyegs pa</text></item>
<item><p>261b.1</p><section></section><text>lta bu'i phyir bag la nyal lo zhes bya bas ni don de nyid dpes ston to/ /mkha' la rgyu bas na mkha' la rgyu ba ste 'dab chags so/ /ji ltar de dag zas la chags pas chu na rgyu zhing grib ma la snyegs te/ /'di lhung ma thag tu bza'o snyam nas rtag tu rjes su 'brang ba ltar bag la nyal ba 'di rnams</text></item>
<item><p>261b.2</p><section></section><text>kyang de bzhin te/ thog ma med pa'i 'khor ba na rnyed pa'i rgyun mi 'chad par rjes snyegs pa ste mi gtong zhes bya ba'i tha tshig go/ /sems can gyi rgyud la khyab pa'i phyir til rnams la til mar lta bur gnas te de'i phyir bag la nyal lo/ /dmigs pa dang ldan pa gnyis kyis zhes bya ba de</text></item>
<item><p>261b.3</p><section></section><text>la/ bag la nyal rnams kyi dmigs pa ni yul bud med la sogs pa'o/ /ldan pa ni sems gang dang lhan cig skye ba'o/ /'dod pa na sdug bsngal mthong bas spang bar bya ba bcu ste zhes bya ba de la 'jig tshogs dang mthar 'dzin par lta ba ni sdug bsngal mthong bas spang bar bya ba nyid de/ </text></item>
<item><p>261b.4</p><section></section><text>sdug bsngal nyid la bdag tu log par rtogs pa'i phyir ro/ /sdug bsngal la gzhan dag gis bdag tu brtags pa de nyid la chad pa dang rtag pa'i rnam par 'dzin pa'i phyir ro/ /tshul khrims dang brtul zhugs mchog tu 'dzin pa ni sdug bsngal mthong bas spang bar bya ba dang / lam</text></item>
<item><p>261b.5</p><section></section><text>mthong bas spang bar bya'o/ /tshul khrims dang brtul zhugs mchog tu 'dzin pa ni rgyu ma yin pa la rgyur lta bar bshad pa snyam na/ ci'i phyir kun 'byung ba mthong bas spang bar bya ba ma yin/ 'dir smras pa/ gang rgyur mngon par zhen pa de ni rang bzhin dang skyes bu la sogs pa la rtag</text></item>
<item><p>261b.6</p><section></section><text>pa dang bdag tu 'dzin pa las 'byung ngo / /rang bzhin la sogs pa de dag la rtag pa dang bdag tu 'dzin pa ni sdug bsngal mthong bas spang bar bya ba nyid do/ /de bas na des byas par rgyur mngon par zhen pa yang de nyid kyis spong bar 'gyur ro/ /de'i phyir bden pa gzhan mthong bas spang bar bya ba ma yin</text></item>
<item><p>261b.7</p><section></section><text>no/ /lam la log par rtogs pa'i phyir lam mthong bas spang bar bya'o/ /bsgom pas spang bar bya ba bzhi ste zhes bya ba ni sdug bsngal mthong bas spang bar bya ba bcu bstan pa dag las lta ba rnams dang the tshom ston na bzhir 'gyur ro/ /brgyad cu rtsa brgyad ni mthong bas spang bar bya'o zhes bya ba ni mthong ba'i</text></item>
<item><p>262a.1</p><section></section><text>lam gyis spang bar bya ba zhes bya ba'i tha tshig go/ /bcu ni bsgom pas spang bar bya ba'o zhes bya ba ni bsgom pa'i lam gyis spang bar bya'o/ /khams khams kyi zhes bya ba ni so so'i 'o/ /sdug bsngal dang rgyu mthong bas spang bar bya ba ni sdug bsngal dang kun 'byung ba mthong bas</text></item>
<item><p>262a.2</p><section></section><text>spang bar bya ba'o/ /de la sdug bsngal mthong bas spang bar bya ba ni lta ba lnga dang the tshom mo/ /kun 'byung ba mthong bas spang bar bya ba ni lta ba gnyis dang the tshom mo/ /de dag nyid dang ldan pa'i ma rig pa gang yin pa dang ma 'dres pa ni sdug bsngal dang kun 'byung ba mthong bas spang bar bya ba'o/ /ma</text></item>
<item><p>262a.3</p><section></section><text>'dres pa zhes bya ba ni 'ba' zhig ste/ nyon mongs pa gzhan dang mi ldan pa zhes bya ba'i tha tshig go/ /kun du 'gro ba zhes bya ba ni sdug bsngal dang / kun 'byung ba dang / 'gog pa dang / lam mthong ba dang bsgom pas spang bar bya ba'i dngos po rnam pa lnga la dmigs nas 'gro zhing 'byung ba kun du 'gro</text></item>
<item><p>262a.4</p><section></section><text>ba'o/ /de bzhin du zhes bya ba ni khams khams zhes bya ba'i tha tshig go/ /de la gang dag zag pa dang bcas pa la dmigs pa zhes bya ba la zag pa ni nyon mongs pa rnams so/ /de 'byung ba dang mthun pa'i dngos po ni zag pa dang bcas pa'o/ /de la dmigs pa ni 'dod chags la sogs pa'o/ /dmigs</text></item>
<item><p>262a.5</p><section></section><text>pa dang ldan pa gnyis kyis zhes bya ba de la dmigs pa ni yul gzugs la sogs pa'o/ /tshor ba la sogs pa gang dag dang lhan cig 'byung ba de ldan pas 'phel bar byed do/ /de dag ni ldan pa ste zhes bya ba ni dmigs pas ma yin pa'o/ /ci'i phyir zhe na 'dod chags la sogs pa'i gnyen po</text></item>
<item><p>262a.6</p><section></section><text>yin pa'i phyir ro/ /zag pa med pa'i dngos po la ni nyon mongs pa pa dag gnas par mi 'gyur te/ rdo bsregs pa la rkang mthil bzhag pa bzhin no/ /de rnams sdug bsngal nas lam gyi bar dag mi 'dod do zhes bya ba ni dper na mi kha zas ngan pas spos nas kha zas zhim po la yang mi 'dod</text></item>
<item><p>262a.7</p><section></section><text>pa de bzhin byis pa ma rig pas spos pa yang bden pa bzhi po dag yod bzhin du mi rtag pa la sogs pa'i rnam pa mi 'dod de/ sdug bsngal la sogs pa'i rnam par mi 'dzin zhes bya ba'i tha tshig go/ /gal te bag la nyal ma spangs pa dang zhes bya ba ni de'i rnyed pa dang ma bral ba'i phyir ro/ /</text></item>
<item><p>262b.1</p><section></section><text>tshul bzhin ma yin pa yid la byed pa ni yid la byed pa nyon mongs pa can mngon du byed pa'o/ /rgyu dang yul dang sbyor ba'i stobs zhes bya ba la/ rgyu'i stobs ni bag la nyal ma spangs pa'i phyir ro/ /yul gyi stobs ni yul mngon du gyur pa'o/ /sbyor ba'i stobs ni tshul bzhin ma yin pa yid</text></item>
<item><p>262b.2</p><section></section><text>la byed pa'o/ /de la tshor ba gang nyon mongs pa gang ldan pa de dpyad par bya ste/ de la 'dod pa la 'dod chags ni bde ba dang yid bde ba gnyis dang ldan no/ /zhe sdang ni sdug bsngal ba dang yid mi bde ba gnyis dang ldan no/ /nga rgyal ni 'dod pa'i khams dang bsam gtan gnyis dang sa gsum po</text></item>
<item><p>262b.3</p><section></section><text>dag na ni yid mi bde ba'i dbang po dang ldan no/ /bsam gtan gsum par ni bde ba'i dbang po dang ldan no/ /gong ma rnams su ni btang snyoms kyi dbang po dang ldan no/ /'jig tshogs la lta ba'i sa gsum po dag na ni yid mi bde ba'i dbang po dang ldan no/ /bsam gtan gsum par ni bde</text></item>
<item><p>262b.4</p><section></section><text>ba'i dbang po dang ldan no/ /gong ma rnams su ni btang snyoms kyi dbang po dang ldan no/ /log par lta ba ni yid bde ba dang / yid mi bde ba gnyis dang ldan no/ /bsod nams byed pa rnams kyi ni yid mi bde ba'i dbang po dang ldan no/ /bsod nams ma yin pa byed pa rnams kyi ni yid bde ba'i</text></item>
<item><p>262b.5</p><section></section><text>dbang po dang ldan no/ /mthar 'dzin par lta ba'i ni yid bde ba'i dbang po dang ldan no/ /sa lhag ma rnams na ni tshor ba'i rdzas gang yod pa dang ldan par khong du chud par bya'o/ /thams cad kyang rgyun chad pa'i tshe btang snyoms dang ldan te/ rgyun chad pa na btang snyoms yod pa'i phyir ro/ /</text></item>
<item><p>262b.6</p><section></section><text>nyon mongs pa gang rnams yin pa zhes bya ba ni bag la nyal zhes bya ba rnams so/ /nye ba'i nyon mongs pa rnams kyang de rnams yin mod kyi zhes bya ba ni nye ba'i nyon mongs pa zhes kyang bya'o zhes bya ba'i tha tshig go/ /gang dag de rnams las gzhan pa zhes bya ba ni bag la nyal ba rnams</text></item>
<item><p>262b.7</p><section></section><text>las so/ /nyon mongs pa can kun nas nyon mongs pa'i bdag nyid du gyur pa'i phyir ro/ /'du byed rnams kyi phung por bsdus pa zhes bya ba ni 'du byed kyi phung po'i bdag nyid do/ /nye ba'i nyon mongs pa nyid do zhes bya ba ni nyon mongs pa 'byung ba dang mthun par 'jug pa'o/ /nye ba'i nyon mongs pa rnams ni</text></item>
<item><p>263a.1</p><section></section><text>nyon mongs pa'i mtshan nyid ma rdzogs pa'i phyir ro/ /pha rol la slu ba'o zhes bya ba ni 'thob pa dang bkur sti la chags pas gzhan la 'drid pa ste sgyu'o/ /gzhan la mi ltos pa zhes bya ba 'dis ni nga rgyal las khyad par du ston to/ /sems yongs su mi 'dzin pa'o zhes bya ba ni sems khengs</text></item>
<item><p>263a.2</p><section></section><text>par byed ces bya ba'i tha tshig ste/ de'i dbang gis sems khengs pa bzhin du dge ba'i bya ba thams cad dang mi mthun pa yin no/ /pha rol la rnam par tho 'tshams pa'o zhes bya ba ni pha rol la gnod pa ste yongs su btang ba'i bsam pa med pa ni rnam par 'tshe ba'o/ /kha na ma tho ba dang bcas pa ni log par lta ba la</text></item>
<item><p>263a.3</p><section></section><text>sogs pas 'di nyid bden gyi gzhan ni brdzun pa'o zhes bya bar rnam par dam du 'dzin pa'o/ /bsgo ba ni bsnyad pa ste rigs pa brjod ces bya ba'i tha tshig go/ /khon du 'dzin pa ni kun nas mnar sems kyi dngos po mang du byed pa'o zhes bya ba de la/ kun nas mnar sems ni khong khro ba ste/ de'i dngos</text></item>
<item><p>263a.4</p><section></section><text>po ni mi mdza' ba la sogs pa'o/ /'di bdag la gnod pa byed pa'o zhes rkyen gyis gnod pa byed pa'i bsam pa mi 'dor ba ni mang du byed pa ste/ 'dis 'dud par 'dzin pas khon du 'dzin pa ste/ des de dkris pa lta bur snang ngo / /sems gya gyu ba zhes bya ba ni sems mi drang ba ste/ rang gi rgyud sbas</text></item>
<item><p>263a.5</p><section></section><text>zhes bya ba'i tha tshig go/ /des yang dag pa ji lta ba bzhin du mi brjod do/ /gya gyu ba ji lta bu zhe na zhes bya ba la sogs pa ni/ rtag pa gang yin pa mya ngan 'das pa'o/ /mi rtag gang yin 'dus byas chos kun no/ /drang po gang yin 'phags pa'i lam yin no/ /gya gyu gang yin sdig</text></item>
<item><p>263a.6</p><section></section><text>can lta ba'o/ /zhes tshigs su bcad pa las 'byung ba'o// //chos mngon pa la 'jug pa rgya cher 'grel pa snying po kun las btus pa zhes bya ba/ bam po gsum pa/ kun nas dkris te 'dug pa zhes bya ba ni 'di dag gis kun nas dkris te/ sems can rnams srid pa'i btson ra</text></item>
<item><p>263a.7</p><section></section><text>na 'dug pas kun nas dkris te 'dug pa rnams so/ /rmugs pa zhes bya ba 'dis dge ba'i bya ba rnams la rmugs par byed pas rmugs pa ste/ zhum zhes bya ba'i tha tshig go/ /yur ba dang mi dga' ba la sogs pa las byung ba lus dang sems lci bar gyur pa ni rmugs pa ste/ des non na lus dang sems</text></item>
<item><p>263b.1</p><section></section><text>zhum zhing blun po'i dngos po'i tshul gyis las su mi rung bar 'gyur ro/ /gnyid ni lus dang sems 'dzin par mi nus pa dang sdud pa ste zhes bya ba la/ lus 'dzin mi nus pa ni rang bzhin du mi gnas pa'i phyir ro/ /sems 'dzin mi nus pa ni brtson 'grus nyams par byed pa'i phyir ro/ /sems sdud pa ni rnam</text></item>
<item><p>263b.2</p><section></section><text>par shes pa'i tshogs lnga sdud pa'o/ /de ni dge ba dang nyon mongs pa can dang lung du ma bstan pa'i bye brag gis rnam pa gsum mo/ /de la nyon mongs pa can gang yin pa de ni kun nas dkris te 'dug pa'o/ /sems ma zhi ba'o zhes bya ba ni gzugs dang stobs dang rigs dang lang tsho dang phyug pa la</text></item>
<item><p>263b.3</p><section></section><text>sogs pa'i rgyags pas bskyed pa ni sems ma zhi ba'i rgyu ste/ gang dang ldan na sems zhi ba dang mi mthun par gyur pa'i chos de ni rgod pa'o/ /ngan pa byas pa'i dngos po ni 'gyod pa'o zhes bya ba la/ smad pa byas pa ni ngan pa byas pa ste bya ba ngan pa zhes bya ba'i tha tshig go/ /'dir ni de la dmigs</text></item>
<item><p>263b.4</p><section></section><text>pa sems las byung ba'i chos la 'gyod pa zhes bya ste zhes bya ba ni srog gcod pa la sogs pa nyes par spyod pa byas la/ sbyin pa la sogs pa legs par spyod pa ma byas pas gang yid la gcags pa de ni 'gyod pa dge ba'o/ /gang sbyin pa la sogs pa legs par spyod pa byas la/ dgra gsad</text></item>
<item><p>263b.5</p><section></section><text>pa la sogs pa legs pa spyod pa ma byas pas yid la gcags pa gang yin pa de ni 'gyod pa nyon mongs pa can zhes bya'o/ /ji ltar na 'gyod pa yid la gcags pa'i sgrar brjod pa ni de'i phyir rgyu la 'bras bu btags te zhes bya ba smras te/ 'bras bu ni yid la gcags pa'o/ /rgyu ni 'gyod</text></item>
<item><p>263b.6</p><section></section><text>pa'o/ /'jig rten na yang gnas kyis gnas pa ston te zhes bya ba yid la gcags pa'i gnas lta bu ni 'gyod pa'o/ /kha na ma tho ba la 'jigs par mi lta ba'o zhes bya ba ni nyes par spyod pa kun du 'byung ba la yid 'phrig med ces bya ba'i tha tshig go/ /zhe sdang dang rnam par 'tshe ba ma gtogs te zhes bya ba</text></item>
<item><p>263b.7</p><section></section><text>de la/ zhe sdang ni khong khro ba'o/ /rnam par 'tshe ba ni pha rol la gnod par byed pa'o/ /de dag la gzhan du gyur pa sems can dang sems can ma yin pa'i yul la kun nas mnar sems pa ste/ 'dis bdag la 'di byas so/ /mi phan pa byas so zhes rtog cing yongs su gtong ba dang ldan pa can ma</text></item>
<item><p>264a.1</p><section></section><text>yin pa'i sems 'khrugs pa de ni khro ba'o/ /kha na ma tho ba mkhyud pa'o zhes bya ba la kha na ma tho ba brjod par bya ba dge ba ste/ brjod par bya ba'i phyir ro/ /brjod par bya ba ma yin pa ni kha na ma tho ba ste/ tshul khrims dang cho ga dang 'tsho ba dang lta ba log par zhugs pa'o/ /de</text></item>
<item><p>264a.2</p><section></section><text>sbed cing mkhyud pa'i rgyu ni 'chab pa ste/ sdig pa nang du sbed cing phyi rol la gtsang ba ltar ston ces bya ba'i tha tshig go/ /sems las byung ba rnams kyi rgyu ba phra ste zhes bya ba la phra ba ji lta bu zhe na/ bye brag phyed par dka' ste rang gi ngo bo nges par byed mi nus zhes bya ba'i tha tshig go/ /rgyu ba ni rgyun du 'bab</text></item>
<item><p>264a.3</p><section></section><text>pa ste rab tu 'gro ba'o/ /de zhes bya ba ni rgyu ba'o/ /rgyun du 'bab pa rgyun kyang bye brag phyed par mi nus te rtogs par mi nus na skad cig rnams lta smos kyang ci dgos zhes bya ba de la/ skad cig gi tshad brjod par bya ste/ pad+ma'i rtsa ba'i rtsa bran drug cu rtsa lnga gshibs pa rnams kyi dang po chad pa la</text></item>
<item><p>264a.4</p><section></section><text>skad cig ces bya'o/ /de bas na skyes bu stobs dang ldan pas se gol gtogs pa tsam la skad cig drug cu rtsa lnga 'da'o/ /bcom ldan 'das kyis gsungs pa'i chos kyi mtshan nyid la mi mkhas pa'i blo can dag gis ni zhes bya ba la sogs pa la/ bcom ldan 'das zhes bya ba'i sgra ni don</text></item>
<item><p>264a.5</p><section></section><text>drug la snyegs te/ dbang dang rab tu ldan pa dang / /gzugs bzang ba dang grags pa dang / /dpal dang ye shes nan tan dang / /drug po rnams la legs zhes bya ba de la mnga' bas bcom ldan 'das so/ /bcom ldan 'das kyis gsungs pa de ci zhig ce na/ chos</text></item>
<item><p>264a.6</p><section></section><text>kyi mtshan nyid do/ /chos kyi mtshan nyid la mkhas pa'i blo can gang yin pa de dag bcom ldan 'das kyis gsungs pa'i chos kyi mtshan nyid la mkhas pa'i blo can dag go/ /ni zhes bya ba'i sgra ni nyid ces bya ba'i don to/ /chos kyi mtshan nyid la mkhas pa'i blo can nyid do/ /sems dang</text></item>
<item><p>264a.7</p><section></section><text>sems las byung ba de dag gi 'bras bu ni de'i 'bras bu'o/ /de'i 'bras bu'i khyad par ni bye brag go/ /de'i 'bras bu'i khyad par mthong ba ni de'i 'bras bu'i khyad par mthong ba ste/ de'i bye brag mthong zhes bya ba'i tha tshig go/ /dper na g.yengs pa ni glu len/ khros pa ni tshig rtsub mo smra/ sgyu dang</text></item>
<item><p>264b.1</p><section></section><text>ldan pa ni gzhan la 'drid pa lta bu'o/ /rnam pa 'dis ni rigs gzhan zhes bya ba ni sems dang sems las byung ba de rdzas gzhan yod pa nyid do/ /skyon med pa zhes bya ba ni nyes pa med pa ste/ the tshom med ces bya ba'i tha tshig go/ /rtogs zhes bya ba ni khong du chud do zhes so/ /bde bar gshegs pa'i</text></item>
<item><p>264b.2</p><section></section><text>gsung rab ces bya ba la sogs pa la/ legs par gshegs pas ni bde bar gshegs pa ste/ bde bar gshegs pa'i gsung rab 'chad pa'i slob dpon de dag la gang dag gis bsnyen bkur ma byas pa de dag 'khrul pa'i blo gros can dag ste/ rigs gzhan khong du mi chud mi rtogs zhes bya ba'i tha tshig</text></item>
<item><p>264b.3</p><section></section><text>go/ /zag pa ni gsum ste zhes bya ba ni 'dul ba'i bsam pa tha dad pa'i phyir nyon mongs pa 'di dag zag pa la sogs pas ming tha dad par mdo las gsungs pa de yongs su bstan pa'i phyir/ zag pa ni gsum ste zhes bya ba 'di brjod do/ /rdzas lnga bcu rtsa bzhi ni srid pa'i zag pa zhes bya ba 'di la</text></item>
<item><p>264b.4</p><section></section><text>gzugs med pa na spyod pa'i rmugs pa dang rgod pa ci'i phyir ma smos she na/ 'dir smras pa/ rang dbang med pa'i phyir ro/ /rang dbang ni rang gtso bo'o/ /de gnyis ni der nyon mongs pa gzhan dag gis zil gyis non pa'i phyir rang dbang med pa zhes bya'o/ /zag pa thams cad kyi rtsa ba ma rig pa</text></item>
<item><p>264b.5</p><section></section><text>yin pas/ ma rig pa'i zag pa logs shig tu smos so/ /'jog ces bya ba ni gzhog pa'o/ /zag pa ni de'i sgo nas 'byung bar byed pa'o/ /de dag ma yin pa nyon mongs pa gzhan dang ldan pa rnams zhes bya ba la/ de zhes bya ba 'dis ni lta ba dang ldan pa'i ma rig pa gzung ngo / /nyon mongs pa</text></item>
<item><p>264b.6</p><section></section><text>gzhan zhes bya ba 'dis ni 'dod chags la sogs pa dang ldan pa rnams so/ /rdzas brgya rtsa brgyad po de ni ma 'dres pa'i ma rig pa bco lnga dang bral ba bag la nyal ba brgyad cu rtsa gsum dang / kun nas dkris te 'dug pa bcu po de dag dang ldan pa'i ma rig pa dang ma 'dres pa gang yin pa de gnyi</text></item>
<item><p>264b.7</p><section></section><text>ga ni rdzas brgya rtsa brgyad yin no/ /sbyor ba rnams kyang tshul 'di dang 'dra ste zhes bya ba ni 'dod pa'i sbyor ba dang / srid pa'i sbyor ba dang / lta ba'i sbyor ba dang / ma rig pa'i sbyor ba rnams so/ /yang na 'khri ba'i don te zhes bya ba ni dper na dar gyi srin bus bdag gis bdag dkris nas 'chi bar gtod pa de</text></item>
<item><p>265a.1</p><section></section><text>bzhin du sems can 'di dag kyang rang gi las dang nyon mongs pa rnams kyis bdag dkris nas ngan song rnams su gtod par byed do/ /tshul khrims dang brtul zhugs mchog tu 'dzin pa rdzas drug ni zhes bya ba ni khams kyi bye brag gis so/ /lta ba mchog tu 'dzin pa rdzas bcu gnyis kyang de</text></item>
<item><p>265a.2</p><section></section><text>bzhin no/ /sgrib pa ni lnga ste zhes bya ba la 'dod pa la 'dun pa'i sgrib pa dang / gnod sems kyi sgrib pa dang / rmugs pa dang gnyid kyi sgrib pa dang / rgod pa dang 'gyod pa'i sgrib pa dang / the tshom gyi sgrib pa'o/ /de la kha cig khams gsum pa'i rmugs pa dang rgod pa dang / the tshom rnams gzung ngam/ 'on te</text></item>
<item><p>265a.3</p><section></section><text>'dod pa dang ldan pa nyid ce na/ smras pa dge slong dag 'di lta ste/ sgrib pa lnga po 'di 'ba' zhig gis mi dge ba'i phung po yongs su rdzogs so zhes mdo las 'byung ngo / /mi dge ba'i sgra bstan pas ni 'dod pa na spyod pa nyid gzung ngo / /ci'i phyir rmugs pa dang gnyid ces gcig tu bsdus/ rgod pa dang</text></item>
<item><p>265a.4</p><section></section><text>'gyod pa gnyis la sgrib pa gcig tu bshad/ smras pa/ bya ba gcig pa'i phyir te/ rmugs pa dang gnyid de gnyis kyis ni sems zhum par byed do/ /rgod pa dang 'gyod pas ni sems ma zhi bar byed do/ /'dod pa na spyod pa'i the tshom rnam pa bzhi ste/ sdug bsngal ba dang / kun 'byung ba dang / 'gog</text></item>
<item><p>265a.5</p><section></section><text>pa dang / lam mthong bas spang bar bya ba dag go/ /'phags pa'i lam dang gnas zhes bya ba ni 'phags pa'i lam yan lag brgyad pa dang de'i gnas bsam gtan la sogs pa'o/ /'dod chags dang bral ba zhes bya ba ni nyon mongs pa spong ba ste/ mi rtogs pa la sogs pa'i rnam pa rnams</text></item>
<item><p>265a.6</p><section></section><text>kyi bden pa bzhi rtogs pa'o/ /de dag gang zhe na/ bzod pa rnams so/ /de la sbyor ba zhes bya ba ni 'phags pa'i lam la sbyor ba rnams kyi'o/ /de dag gang zhe na/ dge ba'i chos rnams te/ dro bar gyur pa dang / rtse mo dang / bzod pa rnams dang / 'jig rten pa'i chos kyi mchog rnams so/ /de</text></item>
<item><p>265a.7</p><section></section><text>la dro bar gyur pa'i dge ba'i rtsa ba ni bden pa bzhi la dmigs pa ste/ rnam pa drug go/ /dro bar gyur pa dang 'dra bas dro bar 'gyur ba ste/ 'phags pa'i lam gyi me'i snga ltas so/ /de dag che ba'i dus na ni rtse mo'o/ /yang na thos pa dang bsams pa dang bsgoms pa las byung ba skyes nas thob pa'i dge ba'i rtsa</text></item>
<item><p>265b.1</p><section></section><text>ba rnams kyi'o/ /de dang de nas khams dang / 'gro ba dang / skye gnas dang / sa'i bye brag bshad pa'i khams de gang zhe na/ 'dod pa la sogs pa khams gsum mo/ /gnas gzhan dag bstan pa la 'dod pa dang gzugs dang gzugs med pa'i 'dod chags rgyas par 'gyur bas de dag</text></item>
<item><p>265b.2</p><section></section><text>go rims bzhin du khams gsum mo/ /de la 'dod pa gtso bor byed pa rnams ni 'dod pa'i khams so/ /'dod pa ni 'dod pa'i yon tan lnga po dag ste/ gzugs dang / sgra dang / dri dang / ro dang / reg bya rnams so/ /de bzhin du gzugs gtso bor byed pa'o/ /gzugs med pa dag ni</text></item>
<item><p>265b.3</p><section></section><text>gzugs yod pa ma yin pas gzugs med pa'o/ /de la 'dod pa'i khams na gnas rnam pa nyi shu la sems can dmyal ba chen po brgyad ces bya ba la/ de dag na chags su rung ba cung zad kyang med pas sems can dmyal ba dag go/ /de dag kyang gang zhe na/ yang 'tshol sogs pa'o/ /</text></item>
<item><p>265b.4</p><section></section><text>sems can gang dag der skyes pa de dag phan tshun du gnod pa byas nas brgyal te 'khod pa dang de dag la bsil ba'i rlung langs shing kwa'i sems can dag yang sos shig ces sgra 'byung ste/ de dag der bsad cing der yang 'tsho bas yang 'tsho'o/ /thig nag ces bya ba ni thig skud nag pos</text></item>
<item><p>265b.5</p><section></section><text>btab te/ shing bzhin du gshegs pas thig nag go/ /bsdus 'joms zhes bya ba ni sems can mang du bsdus nas khang pa la sogs par 'joms pas bsdus 'joms so/ /ngu 'bod ni sems can dag las kyi 'bras bu ma rungs pas gtses pa'i sdug bsngal gyis nyam thag nas ku co 'don</text></item>
<item><p>265b.6</p><section></section><text>pas ngu 'bod do/ /ngu 'bod chen po ni gang na de 'dra ba'i shas che ba'i phyir ngu 'bod chen po'o/ /tsha ba ni me lce mang pos bskor te lus kun du gdungs pa'i phyir tsha ba'o/ /rab tu tsha ba ni lus chen por mngon par grub la sdug bsngal chen pos lus dang sems kun du gdung ba chen po myong bas</text></item>
<item><p>265b.7</p><section></section><text>rab tu tsha ba'o/ /rab ces bya ba'i sgra ni yun ring ba dang mi bzad pa'i phyir ro/ /bdun po de dag ni rnam par smin pa'i bde ba ni med mod kyi bsil ba'i rlung la sogs pas reg pa'i phyir rgyu mthun pa'i bde ba ni yod do/ /gang na de'i skabs kyang med pa de bde ba'i skabs med pa'i phyir mnar med pa'o/ /</text></item>
<item><p>266a.1</p><section></section><text>yang na de na sdug bsngal la bar skabs med pas mnar med pa ste/ bar chad med cing skabs med par de na sdug bsngal myong ngo zhes bya ba'i tha tshig go/ /'di ltar de na phyogs bcu nas me lce byung ste/ sems can gyi lus la rgyun mi 'chad par rab tu 'bar zhing shi bar</text></item>
<item><p>266a.2</p><section></section><text>mi 'gyur ro/ /bkres pa dang skom pa'i me yang rtag par yod do/ /de'i ngos re re la ni dpag tshad nyi khri nyi khri yod do/ /'di'i 'og na yod de 'dzam bu'i gling nas 'og tu dpag tshad nyi khri na de'i steng gi ngos la thug go/ /'dzam bu'i gling ni 'og yangs te 'bru'i phung po ltar gnas</text></item>
<item><p>266a.3</p><section></section><text>so/ /de bas na rgya mtsho chen po ni bags kyis gzhol lo/ /dud 'gro ni dud de 'gro ba ste/ 'dong zhes bya ba'i don gang yin pa'o/ /de dag gi nang nas klu rnams ni bskal par gnas shing kha cig sa la brten to/ /yi dgas ni skom pa dang ldan pas yi dgas te kha cig ni mthu</text></item>
<item><p>266a.4</p><section></section><text>che'o/ /kha cig ni mthu chung ngo / /'dzam bu'i gling ni sog kha ste byang phyogs kha tshon che'o/ /de'i ngos ring po gsum gyi ngos re re la ni dpag tshad nyis stong nyis stong yod do/ /ngos thung ngu la ni dpag tshad phyed dang bzhi yod do/ /de bas na bye brag tu bshad pa las/ rdzu 'phrul dang mi ldan</text></item>
<item><p>266a.5</p><section></section><text>pas nyi ma gcig gcig gis ngos gcig tu 'gro ba yod dam zhes dris pa de la de'i tshad kyis lan btab po/ /shar gyi lus 'phags ni zla ba kham pa 'dra'o/ /nub kyi ba lang spyod ni zla ba nya ba dang 'dra'o/ /byang gi sgra mi snyan ni rdzing bu 'dra'o/ /de la gling gi dbyibs ci 'dra bar mi rnams</text></item>
<item><p>266a.6</p><section></section><text>kyi bzhin gyi dbyibs kyang de dang 'dra'o/ /de la 'dzam bu'i gling na ni tshe la nges pa med de dpag tu med pa nas lo bcu la thug pa'i bar du 'gyur ro/ /shar gyi lus 'phags na ni lo nyis brgya lnga bcu'o/ /nub kyi ba lang spyod na ni lnga brgya'o/ /byang gi sgra mi snyan na ni lo stong ste/ bar ma</text></item>
<item><p>266a.7</p><section></section><text>dor 'chi ba med do/ /gzhan na ni bar ma dor 'chi ba yod do zhes bshad pa yin te/ de dag kyang nga'i ba med cing yongs su 'dzin pa med do/ /'dod pa na spyod pa'i lha drug ste/ rgyal chen bzhi'i ris zhes bya ba ni de dag rgyal chen bzhi'i gnas su skyes pa'i phyir rgyal chen bzhi'i ris</text></item>
<item><p>266b.1</p><section></section><text>so/ /yang na rgyal chen bzhi pa ste rgyal po chen po bzhi po dag de dag gi dbang po yin pa'i phyir ro/ /sum cu rtsa gsum zhes bya ba ni nye ba'i dbang po sum cu rtsa gnyis dang sum cu rtsa gsum pa brgya byin yod pas sum cu rtsa gsum mo/ /'thab bral zhes bya ba ni lha ma yin dang / </text></item>
<item><p>266b.2</p><section></section><text>'thab pa'i sdug bsngal las 'das te med pa'i phyir 'thab bral lo/ /dga' ldan zhes bya ba ni dga' ba thob pa dang ldan par gnas pas dga' ldan no/ /'phrul dga' zhes bya ba ni 'dod pa dag rang gis sprul te/ spyod pas 'phrul dga'o/ /gzhan 'phrul dbang byed ces bya</text></item>
<item><p>266b.3</p><section></section><text>ba ni gzhan gyis sprul pa'i 'dod pa rnams la dbang byed cing dbang sgyur bas gzhan 'phrul dbang byed do/ /de la grang ba'i sems can dmyal ba ma smos pa ni tsha ba'i sems can dmyal ba dag gi phyogs gcig tu gyur pa'i phyir ro/ /tsha ba'i sems can dmyal ba la shas che ba bcu drug</text></item>
<item><p>266b.4</p><section></section><text>ste/ me ma mur dang / rtugs dang / spu gri'i sos gang ba'i lam po che dang / ral gri'i so'i lo ma can gyi nags tshal dang lcags kyi shal ma ri'i nags tshal rnams ni spyir na mtshon char 'dra bas gcig tu bsdus pa dang / chu klung rgal dka' ba ste rdzas su ni bzhi sgo'i bye brag gis ni bcu</text></item>
<item><p>266b.5</p><section></section><text>drug go/ /gnod pa lhag par che ba'i gnas su gyur pa'i phyir shas che ba zhes bya'o/ /gling de dag gi gling phran la g.yag rnga dang g.yag rnga gzhan ni 'dzam bu'i gling gi 'khor to/ /lus dang lus 'phags ni shar gyi lus 'phags kyi 'khor to/ /g.yo ldan dang lam mchog 'gro ni nub [(]gyi [,]kyi [)]ba</text></item>
<item><p>266b.6</p><section></section><text>lang spyod kyi 'khor to/ /sgra ngan dang sgra ngan can ni byang gi sgra mi snyan gyi 'khor to/ /g.yag rnga dang g.yag rnga gzhan de gcig na srin po dag gnas so/ /de la ri rab ni rin po che sna bzhi'i rang bzhin te/ gser dang dngul dang bai DUr+ya dang shel gyi rang bzhin te/ ngos gang rin po che</text></item>
<item><p>266b.7</p><section></section><text>gang gi rang bzhin yin pa de'i nam mkha' yang de'i rnam par snang ngo / /de ni rim pas mtho ste/ gru bzhi lham pa ni ma yin no/ /de skad bshad pa'i 'thad pa ni 'dul ba'i gzhung las 'byung ste/ nye sbyor gyis zhus pa las btsun pa mchod rten ji ltar bgyi zhes gsol na/ ri rab kyi tshul</text></item>
<item><p>267a.1</p><section></section><text>du bya'o zhes bka' stsal to/ /de'i 'khor ri bo bdun te/ gnya' shing 'dzin dang / gshol mda' 'dzin dang / seng ldeng can dang / lta na sdug dang / rta rna dang / rnam par 'dud dang / mu khyud 'dzin to/ /de dag ni gser gyi ri ste phyed phyed kyis dma' bar rig par bya'o/ /de la</text></item>
<item><p>267a.2</p><section></section><text>'dzam bu'i gling gi mi gang lus che ba de'i lus kyi tshad ni khru bzhi ste/ shing n+ya gro d+ha ltar chu zheng gab pa'o/ /shar gyi lus 'phags po dag ni de las nyis 'gyur nyis 'gyur gyis che'o/ /nub kyi ba lang spyod pa dag kyang de las nyis 'gyur ro/ /byang gi sgra mi snyan pa dag kyang de las nyis</text></item>
<item><p>267a.3</p><section></section><text>'gyur ro/ /rgyal chen bzhi'i ris kyi lha rnams ni khru lnga brgya'o/ /khru'i tshul gyis lo grangs kyang rig par bya ste/ rgyal chen bzhi'i ris kyi lha rnams kyi tshe tshad ni mi'i lo lnga bcu la zhag tu brtsis pa'i lo lnga brgya thub po/ /sum cu rtsa gsum pa rnams kyi lus kyi tshad ni khru stong ngo / /tshe'i tshad ni</text></item>
<item><p>267a.4</p><section></section><text>mi'i lo brgya la zhag gcig tu brtsis pa'i lo stong thub po/ /de bzhin du nyis 'gyur nyis 'gyur gyis zhag gcig tu brtsis te tshe'i tshad ni lo drug stong gi bar du sbyar ro/ /lus kyi tshad brjod par bya ste/ lus kyi tshad ni rgyang grags phyed dang gnyis so/ /'di dag ni 'dod pa'i</text></item>
<item><p>267a.5</p><section></section><text>khams kyi gnas nyi shu ste/ gzhan 'phrul dbang byed nas mnar med pa la thug gi bar du snod dang bcas pa smos pas rlung gi dkyil 'khor la thug gi bar du'o/ /'dod pa'i khams bshad zin to/ /'di yan chad gnas bcu bdun ni gzugs kyi khams te/ ji lta bu zhe na/ </text></item>
<item><p>267a.6</p><section></section><text>smras pa/ de la bsam gtan dang po dang / gnyis pa dang gsum pa ni so sor sa gsum gsum pa dag go/ /bzhi pa ni sa brgyad pa'o/ /de la tshangs ris zhes bya ba ni tshangs pa'i ris na yod pas tshangs ris so/ /gzhan ni tshangs 'khor te/ tshangs pa'i yongs su spyod pa byed ces bya ba'i</text></item>
<item><p>267a.7</p><section></section><text>tha tshig go/ /dge ba'i rtsa ba chen po las nges par 'byung ba'i phyir tshangs chen no/ /'di ni chen po yang yin la tshangs pa yang yin pas tshangs chen no/ /de'i che ba nyid ni bsam gtan khyad par can thob pa dang / sngar skyes la phyis 'chi 'pho ba dang / mthu'i khyad par la sogs</text></item>
<item><p>267b.1</p><section></section><text>pas kyang ngo / /de nyid kyi ris bshad pa de dag gi gnas kyang yin pas tshangs ris rnams so/ /ris zhes bya ba ni 'dir gnas nyid du 'dod do/ /tshangs pa'i mdun na 'dug ces bya ba ni tshangs pa'i mdun na gnas pas tshangs pa'i mdun na 'dug pa ste/ bsam gtan khyad par can</text></item>
<item><p>267b.2</p><section></section><text>las langs pa na de nyid kyi mdun na 'dug pa'o/ /yang na tshangs pa chen po lnga la de'i 'og tu smos zhes bya ba'i tha tshig go/ /'od chung zhes bya ba ni sa gong ma dag la ltos na de dag gi 'od chung bas 'od chung ngo / /tshad med 'od ces bya ba ni de dag gi 'od tshad gzung bar mi nus pas tshad med</text></item>
<item><p>267b.3</p><section></section><text>'od do/ /'od gsal zhes bya ba ni gnas ma lus par snang ba'i phyir 'od gsal lo/ /dge chung zhes bya ba ni yid kyi sa pa'i dge ba la bde ba zhes bya ba ste/ de dag gi des gong ma la ltos na chung bas dge chung ngo / /tshad med dge zhes bya ba ni de dag gi dge ba tshad med pas tshad med</text></item>
<item><p>267b.4</p><section></section><text>dge'o/ /dge rgyas zhes bya ba ni de dag gi dge ba rgyas pas dge rgyas te/ de bas gzhan bde ba mchog tu gyur pa med do zhes bya bar dgongs so/ /sprin med ces bya ba ni de dag gi gong nas gzhan gyis chod pa med pas sprin med do/ /sa gong ma gong ma dang 'brel pa'i ni sprin lta bu zhes zer te/ de</text></item>
<item><p>267b.5</p><section></section><text>nas de dang 'brel pa'i bar med pa'i phyir ro/ /bsod nams 'phel ba zhes bya ba ni de dag las so so'i bsod nams bye brag can gyis 'gro ba'i gnas yod pas bsod nams 'phel te/ de dag la bsod nams 'phel bas kun 'byung ba bzhin no/ /'bras bu che zhes bya ba ni de dag gi 'bras bu</text></item>
<item><p>267b.6</p><section></section><text>gnas gzhan dang 'brel pa'i so so'i skye bo thams cad pas mchog tu gyur pa 'byung bas 'bras bu che'o/ /gnas gtsang ma zhes bya ba ni lam gyi chus nyon mongs pa'i dri ma bkrus pa'i phyir rgyud dag pa rnams gnas pas gnas gtsang ma'o/ /yang na de dag gi 'khor ba na gnas pa dag pas bu</text></item>
<item><p>267b.7</p><section></section><text>lon 'khor ba bzhin no/ /yang na dag pa she dag gnas pas gnas gtsang ma ste/ de na so so'i skye bo med pa'i phyir ro/ /mi che ba zhes bya ba ni gnas gtsang ma bas mchog tu ma gyur pa'i phyir mi che bas mi che ba'o/ /yang na gzugs med par 'jug pa la 'dod pa med pa'i phyir mi 'dod</text></item>
<item><p>268a.1</p><section></section><text>pa'o/ /mi gdung ba zhes bya ba ni bsam pa dge ba'i phyir 'og mar skyes pa rnams kyi mthu'i khyad par dag gis zil gyis mi non pas mi gdung ba'o/ /yang na bsam gtan mchog gi 'bras bu'i tshe ma thob kyang gdung ba med pas mi gdung ba'o/ /gya nom snang zhes bya ba ni</text></item>
<item><p>268a.2</p><section></section><text>rab tu zhi ba'i khyad par dang ldan te bde bar snang bas gya nom snang ngo / /shin tu mthong zhes bya ba ni spel mar bsgom pa la sgrib pa'i lhag ma cung zad cig las su zad de/ de dag shin tu rnam par dag pa mthong bas shin tu mthong ngo / /'og min zhes bya ba ni de dag gi gong na rang gi</text></item>
<item><p>268a.3</p><section></section><text>khams las mchog tu gyur pa'i gnas gzhan med pas 'og min no/ /gzhan dag na re bsags par gnas pa ni gzugs te phung po'o zhes bya'o/ /de'i mthar phyin pas phung po'i mtha' zhes bya'o zhe'o/ /yang na a g+ha zhes bya ba ni sdig pa ste de'i mthar phyin pas sdig med mtha'o/ /gnas</text></item>
<item><p>268a.4</p><section></section><text>bcu bdun po de na gnas pa'i sems can dang bcas pa de dag ni gzugs kyi khams so/ /gzhan dag ni bsam gtan dang po la ni gnyis/ bsam gtan bzhi pa la ni 'du shes med pa'i sems can lhag par byas te gnas bcu bdun po gzhan du smra'o/ /de gnyi ga yang mi rigs te/ tshangs</text></item>
<item><p>268a.5</p><section></section><text>pa chen po ni gcig yin pa'i phyir ro/ /de la tshe la sogs pa'i bye brag yod du zin kyang de lha'i ris su mi 'thad de/ gcig pu ni ris su mi rung ngo / /tshangs pa'i mdun na 'don gyi sems can rnams dang de skal ba mnyam pa'i phyir gnas tha dad pa ma yin no/ /'du shes med pa'i sems can</text></item>
<item><p>268a.6</p><section></section><text>rnams kyang 'bras bu che ba dag dang tshe la sogs pa khyad par med pas de'i rgyu'i khyad par med pa'i phyir de dag bzhi pa'i gsum pa las gnas gzhan du mi 'thad pas gzugs kyi khams ni rnam pa bcu drug go zhes kha che ba'i bye brag tu smra ba rnams so/ /de bas na tshangs pa chen po yang 'du</text></item>
<item><p>268a.7</p><section></section><text>shes med pa'i sems can bzhin dus gzhan med do zhes brjod do/ /skye gnas rnam pa bzhi ste zhes bya ba ni sems can rnams 'dren par gyur te 'byung ba thun mong du gyur pa'i phyir ro/ /de la skye gnas mngal nas skye ba ni mi dang / ba lang dang / rta dang / rnga mo rnams phal cher ro/ /mi</text></item>
<item><p>268b.1</p><section></section><text>rnams kyi nang na sgo nga las skyes pa yang yod de/ dper na dud 'gro dag gi nang nas khrung khrung mo las byung ba/ ri dang / nya ri lta bu dang / lnga len gyi rgyal po'i bu lnga brgya lta bu'o/ /drod gsher las skye ba ni nga las nu la sogs pa'o/ /rdzus te byung ba ni bskal pa dang po pa rnams so/ /klu</text></item>
<item><p>268b.2</p><section></section><text>rnams la yang skye ba rnam pa bzhi yod de/ 'jig rten gdags pa las ji skad du/ sgo nga las skyes pa'i nam mkha' lding gis sgo nga las skyes pa'i klu bza' ba'i phyir 'byin to/ /de bzhin du rdzus te 'byung ba'i nam mkha' lding gis rdzus te byung ba'i klu 'byin ces bya ba'i bar du gsungs pa</text></item>
<item><p>268b.3</p><section></section><text>lta bu'o/ /rdzus te byung ba rnams lus shin tu mi snang bar 'gyur te/ til mar gyi mar me zad pa lta bu ma yin nam/ mi shes pa'i phyir 'byin gyi bzar ni med do/ /yi dgas rnams ni mngal nas skyes pa dang rdzus te byung ba dag ste/ ji skad du yi dgas nyid kyis bdag cag ni las kyis skyes pa yin</text></item>
<item><p>268b.4</p><section></section><text>gyi/ skye gnas las skyes pa ni ma yin no zhes brjod pa lta bu'o/ /'o na ci'i phyir byang chub sems dpa' dbang bcu brnyes pa mngal nas skyes pa'i skye gnas la brten ce na/ shAkya'i rigs chen po gnyen gyi 'brel pas chos la rab tu dgod pa'i phyir ro/ /mir gyur kyang phun sum tshogs pa thob po</text></item>
<item><p>268b.5</p><section></section><text>zhes gdul ba spro ba bskyed pa'i phyir ro/ /sa ni bcu gcig ste zhes bya ba ni de dag kyang snyoms par 'jug pa rnams kyis ston to/ /'dod pa'i khams ni sa bon thams cad yin pa'i phyir sa zhes bya bar bshad de/ dbang po sbyangs pa la sogs pa yon tan rnams de dang 'brel ba'i phyir ro/ /mi lcogs</text></item>
<item><p>268b.6</p><section></section><text>pa med pa zhes bya ba la 'ong bar bya ba ni 'ong bar bya ba'o/ /'ong bar bya ba med pa ni 'ong bar bya ba med pa ste/ skye bas thob par bya ba ma yin zhes bya ba'i tha tshig ste/ bsam gtan dang po la 'jug pa'i sems so/ /de ni rnam pa gsum ste/ nyon mongs pa can dang / zag pa dang bcas pa dang / zag</text></item>
<item><p>268b.7</p><section></section><text>pa med pa'o/ /bsam gtan dang po la yan lag lngar rig par bya ste/ rnam par rtog pa dang / rnam par dpyod pa dang / dga' ba dang / bde ba dang / sems rtse gcig pa ste/ dper na yan lag lnga pa'i phyi ma ltar yan lag lnga pa'i bsam gtan yang de bzhin no/ /bsam gtan gnyis pa</text></item>
<item><p>269a.1</p><section></section><text>la ni rab tu dang ba'o/ /de yang dad pa'i ngo bo nyid kyi chos te/ chos de mnyam par gzhag pa dag las kyang 'byung ba yod do zhes lhag par shas che ba'i phyir yan lag tu rnam par gzhag pa dang / dga' ba dang / bde ba dang / sems rtse gcig pa'o/ /de ni shin</text></item>
<item><p>269a.2</p><section></section><text>tu sbyangs pa'i bde bar rig par bya'o/ /bsam gtan gsum pa las yan lag lnga ste/ btang snyoms dang / dran pa dang / shes bzhin dang / bde ba dang / ting nge 'dzin to/ /bsam gtan bzhi pa la yan lag bzhi ste/ sdug bsngal yang ma yin/ bde ba yang ma yin pa'i tshor</text></item>
<item><p>269a.3</p><section></section><text>ba dang / btang snyoms yongs su dag pa ste/ de ni 'du byed kyi btang snyoms dang / dran pa yongs su dag pa dang / ting nge 'dzin to/ /bsam gtan bzhi pa ni nyes pa brgyad las rnam par grol ba ste/ nyes pa de dag gang zhe na/ rnam par rtog pa dang / rnam par dpyod pa dang / dbugs rngub</text></item>
<item><p>269a.4</p><section></section><text>pa dang / 'byin pa dang / bde ba dang / sdug bsngal ba dang / yid bde ba dang / yid mi bde ba'o/ /bsam gtan de dag kyang nyon mongs pa can dang / zag pa dang bcas pa dang / zag pa med pa dang / phung po lnga dang ldan par rig par bya'o/ /de la rnam par rtog pa dang rnam par dpyod pa'i</text></item>
<item><p>269a.5</p><section></section><text>nyes pas ni mes 'jig pa'o/ /dga' ba'i nyes pas ni chus 'jig pa'o/ /dbugs rngub pa dang 'byin pa'i nyes pas ni rlung gis 'jig pa'o/ /de la mes 'jig pa lan bdun 'das pa dang chus 'jig go/ /de ltar byas na 'od gsal gyi lha rnams kyi tshe bskal pa brgyad thub bo zhes</text></item>
<item><p>269a.6</p><section></section><text>bya ba de 'thad par 'gyur ro/ /de ltar mes 'jig pa ni lan bzhi bcu rtsa dgu'o/ /chus 'jig pa ni lan bdun te 'jig pa de dag ni lan lnga bcu rtsa drug yin no/ /de'i 'og tu mes lan bdun 'jig go/ /de'i 'og tu rlung gis 'jig par 'gyur ro/ /de ltar byas na gdags pa</text></item>
<item><p>269a.7</p><section></section><text>bshad pa las dge rgyas kyi lha rnams kyi tshe bskal pa drug cu rtsa bzhi thub po zhes bya ba legs par bshad pa yin no/ /gzugs med pa gsum ni nyon mongs pa can dang / dge ba zag pa dang bcas pa dang / zag pa med pa phung po bzhi'i ngo bo nyid dang sa 'og ma'i gnyen po yin no/ /de</text></item>
<item><p>269b.1</p><section></section><text>la 'dod pa'i khams dang srid pa'i rtse mo ni gcig tu zag pa dang bcas pa'o zhes bya ba la/ 'dod pa'i khams ni mi dge ba'i rtsa bas dri ma can du byas pa dang / mnyam par ma bzhag pa'i sa pa yin pa'i phyir zag pa dang bcas par rung na/ srid pa'i rtse mo ji ltar zag pa dang bcas</text></item>
<item><p>269b.2</p><section></section><text>pa kho nar 'gyur zhe na/ 'du shes zhan pa'i phyir ro/ /lhag ma ni zag pa dang bcas pa dang / zag pa med pa zhes bya bar grub po/ /gal te srid pa'i rtse mo gcig tu zag pa dang bcas pa'i yin na ji ltar 'phags pa'i gang zag der skyes pa nyon mongs pa spong zhe na/ ci yang med pa'i skye</text></item>
<item><p>269b.3</p><section></section><text>mched kyi sa'i lam mngon du byas te nyon mongs pa spong ngo / /sde pa gzhan gang dag na re/ mgo mnyam zhes bya ba'i dgra bcom pa ni/ ras kyi mtha' la me zhen nas tshig pa bzhin no zhes zer ba de dag ni/ dge slong dag ji tsam du 'du shes la snyoms par zhugs pa de tsam du kun shes</text></item>
<item><p>269b.4</p><section></section><text>par rab tu rtogs so/ /gang yang 'di 'du byed kyi lhag ma srid pa'i rtse mo de la ni dge slong bsam gtan pa rnams kyis snyoms par zhugs shing langs nas rab tu rtog par 'gyur ba smra'o zhes bya ba 'di dang 'gal lo/ skabs su bshad pa rdzogs zhes bya ba ni skabs nas byung ba la skabs</text></item>
<item><p>269b.5</p><section></section><text>su bshad pa zhes bya'o/ /rdzogs zhes bya ba ni mthar phyin zhes bya ba'i tha tshig go/ /'khor du nye bar bsdogs gtogs pa thams cad la ni btang snyoms so/ /dngos gzhi bsam gtan dang po dang / gnyis pa la ni yid bde ba'i dbang po'o/ /gsum pa la ni bde ba'o/ /bzhi pa la ni</text></item>
<item><p>269b.6</p><section></section><text>btang snyoms so/ /ci'i phyir bzod pa rnams pas shes pa rnams sngar bstan ce na/ nyon mongs pa thams cad kyi gnyen po yin pa'i phyir ro/ /bzod pa rnams ni mthong bas spang bar bya ba'i nyon mongs pa'i gnyen po nyid do/ /de la rdzas su na shes pa gnyis te/ zag pa dang bcas</text></item>
<item><p>269b.7</p><section></section><text>pa dang / zag pa med pa'o/ /rnam pa bdun gyi na bcur rnam par gzhag ste/ rang bzhin gyis ni kun rdzob shes pa'o/ /gnyen pos ni chos dang rjes su rtogs pa'i shes pa'o/ /chos shes pa ni 'dod pa'i khams mtha' dag gi gnyen po'o/ /rjes su rtogs pa'i shes pa ni</text></item>
<item><p>270a.1</p><section></section><text>gzugs dang gzugs med pa'i khams kyi gnyen po'o/ /sdug bsngal dang kun 'byung ba shes pa ni rnam pa'i bye brag gis so/ /'gog pa dang lam shes pa ni rnam pa dang dmigs pa'i bye brag gis so/ /gzhan gyi sems la sbyor bas pha rol gyi sems shes pa'o/ /</text></item>
<item><p>270a.2</p><section></section><text>nyon mongs pa spangs pa'i rgyud la skye bas bya ba byas pa'i phyir zad pa shes pa'o/ /skal ba mnyam pa'i rgyus shes pa thams cad kyis bsags pa'i phyir mi skye ba shes pa'o/ /ci'i phyir chos shes pa sngar bshad ce na/ 'dod pa'i khams kyi gnyen po yin pa'i phyir ro/ /ci'i phyir 'dod</text></item>
<item><p>270a.3</p><section></section><text>pa'i khams kyi sngar spong zhe na/ de ni mngon sum gnyis kyis mngon sum du gyur pa'i phyir te/ zin pa mngon sum dang rdzas mngon sum gyis so/ /khams gzhan gyi ni rdzas mngon sum nyid kyis so/ /yang 'gog pa dang / lam la chos shes pa ni khams gsum car gyi gnyen po yin no/ /</text></item>
<item><p>270a.4</p><section></section><text>ci'i phyir sdug bsngal dang kun 'byung ba la chos shes pa khams gsum car gyi gnyen po ma yin zhe na/ gzhan du yid 'byung la gzhan du 'dod chags dang bral bar 'gyur du 'ong ba'i phyir ro/ /'dod par gtogs pa'i 'du byed rnams zhes bya ba ni 'di skad du 'bras bur gyur pa nye bar len pa'i</text></item>
<item><p>270a.5</p><section></section><text>phung po lnga rnams zhes bstan par 'gyur te/ de la mi rtag pa dang / sdug bsngal ba dang / stong pa dang / bdag med pa'i rnam par shes pa gang yin pa'o/ /de la rgyu zhes bya ba ni kun 'byung ba'i bden pa'o/ /de 'gog pa zhes bya ba ni 'gog pa'i bden pa'o/ /de spong ba zhes bya ba ni lam gyi</text></item>
<item><p>270a.6</p><section></section><text>bden pa'o/ /de ltar rnam pa bcu drug tu shes pa gang yin pa de chos shes pa'o/ /de ltar chos shes pa ni phung po lnga zhes bstan par 'gyur ro/ /chos shes pa zhes bya ba 'dis ni brjod pa rnams yongs su sdud de/ gtso bor bstan pa'i phyir rgyal po gshegs so zhes bya ba bzhin no/ /sa zhes bya</text></item>
<item><p>270a.7</p><section></section><text>ba ni bden pa rnams so/ /sngar ni bye brag tu phye ste bshad pa'o/ /da ni bye brag tu ma phye ba'o/ /yang na chos zhes bya ba ni don gzhan du bshad de/ sbyor ba dang rnam par grol ba dang khyad par gyi lam rnams yongs su sdud pa'o/ /de la sbyor ba'i lam ni gang gi 'og tu spong ba'i lam mngon du byed</text></item>
<item><p>270b.1</p><section></section><text>pa'o/ /rnam par grol ba'i lam ni gang gis bral ba'i rnyed pa skyed pa'o/ /khyad par gyi lam ni khyad par thob par bya ba'i lam yin pas khyad par gyi lam mo/ /de ni dran pa nye bar gzhag pa la sogs pa ste/ gang gis dbang po sbyor ba la sogs pa'i yon tan mngon par sgrub par byed pa'o/ /chos</text></item>
<item><p>270b.2</p><section></section><text>shes pa'i sa zhes bya ba la/ sa zhes bya ba ni sa drug tu ston te de ni chos shes pa'o/ /gang dag 'du byed smos pa ni 'dus ma byas brtsal bar 'dod pa de dag gi ltar na don 'di gnyen por 'gyur te/ zag pa med pa ni nyes pa med pa'i phyir spang bar 'os pa ma yin no/ /ci'i phyir de chos shes pa</text></item>
<item><p>270b.3</p><section></section><text>zhes bya zhe na/ de'i phyir don dang mthun pa'i ming du ston to/ /thog ma med pa dang ldan pa'i 'khor ba zhes bya ba ji ltar thog ma med pa dang ldan zhe na/ dge slong dag 'khor ba ni thog ma med do zhes smra'o zhes 'byung ba'i phyir ro/ /rtag tu zhes bya ba ni dus thams cad du'o/ /bdag gi chu srin gyi</text></item>
<item><p>270b.4</p><section></section><text>chu srin 'dzin khri zhes bya ba ni bdag dang bdag gir mngon par zhen pa ste/ bdag dang bdag gir mngon par zhen pa'i chu srin 'dzin khri des zin pa ni bzung ba'o/ /de thog ma kho nar zhes bya ba ni dang po nyid du'o/ /chos tsam du mthong ba'i phyir zhes bya ba la/ tsam gyi sgra ni bdag dang bdag gi</text></item>
<item><p>270b.5</p><section></section><text>dgag par ston to/ /chos shes pa bshad zin to/ /rjes su rtog pa'i shes pa gang zhe na/ gzugs dang gzugs med par rtogs pa'i 'du byed rnams zhes bya ba ni snga ma bzhin no/ /rjes su zhes bya ba ni phyi nas zhes bya ba'i don to/ /rjes las rtogs pa ni rjes su rtogs pa ste phyi nas shes</text></item>
<item><p>270b.6</p><section></section><text>zhes bya ba'i don gang yin pa'o/ /ci'i phyir rjes su rtogs pa'i shes pa sa 'og ma'i gnyen po ma yin zhe na/ 'di lta ste dper na skyes bu gong du yar lta ba thur du mi lta ba bzhin no/ /pha rol gyi sems shes pa gang zhe na/ shes pa gang bsgoms pa las byung ba ni bsgoms pa'i rang bzhin te/ </text></item>
<item><p>270b.7</p><section></section><text>dper na sa'i snod lta bu'o/ /bsgoms pa'i 'bras bu ni rnam par grol ba'i lam gyis bsdus pa'o/ /bsgom pa la brten nas thob pa ni sngon thob kyang de bsgom pa mngon du byed pa las byung ngo / /yang na bsgom pa la brten nas zhes bya ba ni skye bas 'thob pa dang / rtog ge'i rigs pas</text></item>
<item><p>271a.1</p><section></section><text>bskyed pa dgag pa ste/ de'i phyir ting nge 'dzin las skyes pa zhes bya ba smos so/ /ting nge 'dzin las byung bas ting nge 'dzin las skyes pa ste/ bsam gtan las skyes zhes bya ba'i tha tshig go/ /shes pa zag pa dang bcas pa dang / zag pa med pa gnyis kyi bar du smos pa ni</text></item>
<item><p>271a.2</p><section></section><text>gnyi ga'i rang bzhin du bstan pa'i phyir ro/ /gzhan dag gis kun rdzob shes pa'i 'og tu smos pa de dag gis ni gsum po dag gi skabs kyis sbyar ro/ /de ltar rang bzhin bsnyad nas las ston to/ /gang gis gzhan zhes bya ba la/ gzhan smos pas ni rang gi sems ma gtogs par ston te/ </text></item>
<item><p>271a.3</p><section></section><text>bdag nyid la byed pa 'gal ba'i phyir ro/ /'dod pa dang gzugs su gtogs pa zhes bya bas ni khams gnyis kyi las ston to/ /zag pa med pa kha cig ces bya ba smos pas ni gzugs med pa na spyod pa'i zag pa med pa rnams mi shes pa'o/ /mi ldan pa nyid yin bzhin du yang ci'i phyir mig</text></item>
<item><p>271a.4</p><section></section><text>shes gzugs kyi 'bab stegs kyi sgo nas skye ba'i phyir ro/ /zag pa dang bcas pa ni shin tu yang mi shes so zhes bstan par 'gyur te/ sa las shin tu 'das pa'i phyir ro/ /da ltar byung ba smos pas ni 'das pa dang ma 'ongs pa sel to/ /yang na bsgoms pa las byung ba bsgoms pa'i rgyu</text></item>
<item><p>271a.5</p><section></section><text>las byung ba ste/ dper na zas las byung ba'i srog dang rtsa las gyur pa'i ba lang zhes bya ba lta bu'o/ /nyer bsdogs kyis dngos gzhi bsam gtan gyi 'bras bu thob pa ste/ ji skad du/ bsam gtan las sam nyer bsdogs las rnam par grol ba dgu pa'i lam skye'o zhes gsungs pa lta</text></item>
<item><p>271a.6</p><section></section><text>bu yin du zin kyang dbang po 'pho ba shin tu dka' ba'i phyir te/ pha rol gyi sems shes pa ni dngos gzhi bsam gtan gyi 'bras bu nyid do/ /shes pa dang 'dra ba zhes bya ba ni rang gi mtshan nyid dang 'dra ba ste/ zag pa dang bcas pas zag pa dang bcas pa shes la/ zag pa med pas zag pa med</text></item>
<item><p>271a.7</p><section></section><text>pa'i sems dang sems las byung ba shes pa'o/ /de lta mod kyi sems la sbyor ba'i phyir sems kyi bsgo nas de skad ston to/ /gang gi tshe sems shes pa de'i tshe sems las byung ba'i chos rnams ma yin te/ rdzas re re spyod yul yin pa'i phyir ro/ /ji ltar na 'dod chags dang bcas</text></item>
<item><p>271b.1</p><section></section><text>pa'i sems su shes she na/ 'dod chags dang bcas pa rnam pa gnyis te/ ldan pa'i 'dod chags dang bcas pa dang / 'dres pa'i 'dod chags dang bcas pa'o/ /de la 'dres pa'i 'dod chags dang bcas pa ni mngon du gyur pa'o/ /ldan pa'i 'dod chags dang bcas pa ni rnyed</text></item>
<item><p>271b.2</p><section></section><text>pa'i 'brel pa'o/ /'di ni 'dres pa'i 'dod chags dang bcas pa bzung bar rig par bya ste/ gos dang dri ma cig car mi 'dzin pa bzhin no/ /'di ni dmigs pa la lta ba ma yin te/ bstan bcos las kyang chags par shes kyi che ge mo zhes bya ba'i dmigs pa la chags par ni ma yin no</text></item>
<item><p>271b.3</p><section></section><text>zhes 'byung ngo / /zag pa med pa la ni lam gyi bden pa'i rnam par ro/ /bar chad med pa'i lam thams cad ni ma gtogs te/ mchog tu dga' ba yid la byed pa dang ldan pa'i phyir ro/ /de bas na mthong ba'i lam la bsgom pa ma yin te/ mthong ba'i lam ni yid 'byung ba dang ldan pa'i phyir</text></item>
<item><p>271b.4</p><section></section><text>ro/ /de la bsam gtan dang po'i sa pas ni sa gnyis kyi shes so/ /de bzhin du bsam gtan bzhi pa'i sa pas ni sa lnga'i shes pa'i bar du'o/ /zag pa med pa yang rnam pa gnyis te zhes bya ba ni rnam pa gnyis te/ chos shes pa'i phyogs dang / rjes su rtogs pa'i shes pa'i</text></item>
<item><p>271b.5</p><section></section><text>phyogs so/ /de la chos shes pa'i phyogs kyis ni chos shes pa'i phyogs kyi shes kyi rjes su rtogs pa'i phyogs kyi ni ma yin te/ chos shes pa sa 'og ma la gnas pa'i phyir ro/ /rjes su rtogs pa'i shes pa ni sa gong ma la dmigs pa'i phyir ro/ /chos shes pa'i phyogs kyi ma</text></item>
<item><p>271b.6</p><section></section><text>yin no/ /zag pa med pa ni mchog tu gyur pas zag pa dang bcas pas mi shes pa ni rigs na/ zag pa med pa ci'i phyir zag pa dang bcas pa ma shes she na/ zag pa med pa mchog tu dga' ba yid la byed pa dang ldan pa'i phyir ro/ /zag pa dang bcas pa ni yid 'byung ba'i dngos po'o/ /</text></item>
<item><p>271b.7</p><section></section><text>gzugs dang mi ldan pa rnams dpa' dus ma byas mi shes te/ gzhan gyi sems shes pa'i phyir ro/ /sa mchog tu gyur pa mi shes te/ bsam gtan dang po'i sa pas bsam gtan gnyis pa'i sa mi shes so/ /dbang po mchog tu gyur pa ni sa mtshungs kyang dbang po rtul pos dbang po rnon</text></item>
<item><p>272a.1</p><section></section><text>po'i rgyud las byung ba mi shes so/ /gang zag mchog gi mi shes te/ ji ltar nyan thos kyis rang sangs rgyas kyi rgyud mi shes pa dang / rang sangs rgyas kyis de bzhin gshegs pa'i rgyud mi shes pa lta bu'o/ /de'i don ni dbang po mchog nyid kyis go bar 'gyur ro zhe na/ </text></item>
<item><p>272a.2</p><section></section><text>'di la nyes pa med de dbang po ni rang gi sar gtogs pa rnams dang slob pa rnams kyi'o/ /gang zag smos pa ni sar ma gtogs pa dang / 'das pa dang ma 'ongs pa yang ston to/ /nyan thos kyis ni mthong ba'i lam las skad cig gnyis shes te/ sdug bsngal la chos shes pa'i bzod pa</text></item>
<item><p>272a.3</p><section></section><text>dang / lam la rjes su rtogs par shes pa'i bzod pa'o/ /ci'i phyir de ltar zhe na/ mthong ba'i lam shin du mgyogs par 'gro ba'i phyir te/ ji tsam du dus gzhan du sbyor ba rtsom pa de tsam du de'i skad cig de rnyed 'da'o/ /rang sangs rgyas kyis ni skad cig gsum shes te/ gsum</text></item>
<item><p>272a.4</p><section></section><text>pa ni kun 'byung ba la rjes su rtogs pa'i shes pa'i skad cig go/ /bcom ldan 'das kyis ni sbyor ba ma mdzad par yang skad cig thams cad mkhyen to/ /mthong ba'i lam la gnas pa 'di ni bstan bcos las mtshan ma med par gnas pa zhes bstan to/ /yang na gang zag smos pa nyid kyis</text></item>
<item><p>272a.5</p><section></section><text>dbang po tha dad pa spros te bstan to/ /gal te de lta na lha rnams kyis dge slong 'di ni rgyun du zhugs pa'i 'bras bu mngon sum du bya ba'i phyir zhugs so zhes smras pa'i mdo'i tshig 'di ji ltar sbyar/ bye brag tu smra ba rnams na re dga' bar bya ba'i phyir byas so zhe'o/ /'o na gang</text></item>
<item><p>272a.6</p><section></section><text>rgyun du zhugs pa'i 'bras bu mngon sum du bya ba'i phyir zhugs pa la zas sbyin zhes bya ba ji lta bu zhe na/ de'i phyir kha zas byin pa la zas kyi sgrar bstan to/ /kun rdzob shes pa gang zhe na/ lan btab pa/ shes rab zag pa dang bcas pa ste zhes bya ba ste/ rang bzhin bstan pa'o/ /kun</text></item>
<item><p>272a.7</p><section></section><text>rdzob ni sgrib pa ste shes pa sgrib pa'o/ /ma rig pa ma spangs pa'i phyir te rang bzhin dang rgyud rnam par grol ba gnyis kyis rnam par ma grol ba'i phyir ro/ /yang na kun rdzob ni tha snyad de der ltung ba'i shes pa ni kun rdzob shes pa'o/ /gzhan na re rgyun gyi shes pa'o zhe'o/ /kun rdzob ni phal cher bum</text></item>
<item><p>272b.1</p><section></section><text>pa dang / snam bu la sogs pa zhes bya ba la/ phal cher zhes bya ba smos pas lhag par bstan pa'i phyir ro/ /shes pa 'di res 'ga' ni don dam pa la'ang 'jug ste/ ji ltar chos thams cad bdag med pa lta bu'o/ /shes pa ni zag pa dang bcas pa ste/ 'jig rten las 'das pa ni gnyen</text></item>
<item><p>272b.2</p><section></section><text>por gyur pa'i phyir dmigs pa yongs su gcod pa nyid do/ /rang bzhin dang lhan cig 'byung ba ma gtogs par chos thams cad ni rang bzhin gyi dmigs pa yin no/ /sems kyi skad cig de ni gzhan gyi'o/ /de la rang bzhin ni mi shes te bdag nyid la byed pa 'gal ba'i phyir ro/ /gang dag mar</text></item>
<item><p>272b.3</p><section></section><text>me'i dpes rang myong ba brjod pa de dag gi ltar na mar me ni snang bar bya ba yin gyi/ snang bar byed pa ma yin par 'gyur ro/ /ras dang mar me ma gtogs par snang bar bya ba rdzas gzhan ni med do/ /tshor ba la sogs pa la yang shes te ha cang nye ba'i phyir ro/ /yang dmigs pa mtshungs pa nyid nyams</text></item>
<item><p>272b.4</p><section></section><text>par 'gyur ro/ /bdag med pa'i rnam par zhugs pa yin na ci'i phyir don dam pa shes par mi 'gyur/ gar mkhan gyis shin tu bslabs kyang rgyal po'i rol pa dang 'dra bar mi nus pa ltar de ltar gyur pa la yang shin tu gnas pa ma yin pa'i phyir ro/ /kun rdzob shes pa de yang nyon mongs pa can dang</text></item>
<item><p>272b.5</p><section></section><text>nyon mongs pa can ma yin pa'o/ /nyon mongs pa can yang rnam pa gnyis te zhes bya ba ni rnam pa gnyis te/ lta ba'i bdag nyid ni lta ba'i rang bzhin no/ /lta ba lnga po rnams ni ji skad du bstan pa rnams so/ /lta ba'i bdag nyid ma yin pa ni lta ba'i rang bzhin ma yin pa ste/ the tshom la sogs</text></item>
<item><p>272b.6</p><section></section><text>pa'i tshogs dang ldan pa'o/ /de ni shes rab nyid yin zhes bya ba ni grub pa'i mtha' las so/ /nyon mongs pa can ma yin pa yang rnam pa gnyis te/ dge ba dang ma bsgribs la lung du ma bstan pa'o/ /rnam par smin pa las skyes pa la sogs pa rnam pa bzhi ste/ de ni yongs su tshol ba'i</text></item>
<item><p>272b.7</p><section></section><text>bsam pa ma yin pa dang / phyi rol du bltas pa'i rnam pa'i phyir lta ba ma yin no/ /dge ba ni gang rnam par shes pa lnga dang lhan cig rgyu ba ste/ de ni shes rab nyid yin te/ rnam par mi rtog pa'i phyir ro/ /ma chags pa dang zhe sdang med pa dang ldan pa'i phyir ro/ /yid kyis gang yin pa de ni</text></item>
<item><p>273a.1</p><section></section><text>'jig rten pa'i yang dag pa'i lta ba'o/ /de yang mnyam par gzhag pa dang / mnyam par ma gzhag pa'o/ /mnyam par ma gzhag pa ni rnam pa gsum ste/ skye bas 'thob pa dang / thos pa dang / bsam pa las byung ba'o/ /de la thos pa las byung ba'i shes pa</text></item>
<item><p>273a.2</p><section></section><text>ni ming la dmigs pa'o/ /bsam pa las byung ba ni ming dang don la dmigs pa ste/ dper na rkyal ma bslabs pa dang / cung zad bslabs pa lta bu ste go rims bzhin no/ /de la skyes pas thob pa ni khams gsum char na'o/ /thos pa las byung ba ni bsam gtan dang po dang / 'dod</text></item>
<item><p>273a.3</p><section></section><text>pa'i khams na'o/ /gong ma na rnam par rtog pa dang / rnam par dpyod pa med pa'i phyir mi dge ba med do/ /ma bsgribs la lung du ma bstan pa ni mi dag go/ /bsam pa las byung ba ni 'dod pa'i khams nyid na'o/ /de dag ni gang gi tshe bsam par rtsom pa de'i tshe de dag gi bsgom pa 'grub</text></item>
<item><p>273a.4</p><section></section><text>bo/ /mnyam par gzhag pa'i shes pa ni don la dmigs pa nyid do/ /de ni rnam pa bzhi ste/ nyams par 'gyur ba'i cha dang mthun pa ni nyon mongs pa 'byung ba dang mthun pa'o/ /gnas pa'i cha dang mthun pa ni dge ba dang mthun pa'o/ /khyad par du 'gyur ba'i cha dang mthun pa ni nges</text></item>
<item><p>273a.5</p><section></section><text>par 'byed pa'i cha dang mthun pa'o/ /nges par 'byed pa'i cha dang mthun pa ni zag pa med pa dang mthun pa'o/ /gzugs na spyod pa ni phung po lnga'i rang bzhin te/ rjes su 'brang ba'i gzugs yod pa'i phyir ro/ /gzugs med pa na spyod pa ni phung po bzhi'i rang bzhin te gzugs kyi 'du shes</text></item>
<item><p>273a.6</p><section></section><text>dang bral ba'i phyir ro/ /ci'i phyir kun rdzob shes pa gnas 'dir brjod ce na/ 'phags pa'i lam gyi sgo rnam par dpyad pa dang / 'phags pa'i lam gyi 'khor yin pa'i phyir te/ ji skad du mngon par rtogs pa'i mtha' las byung ba'i kun rdzob shes pa rnams ni bden pa gsum gyi mtha'</text></item>
<item><p>273a.7</p><section></section><text>las rnyed pa ste mi skye ba'i chos can no zhes 'byung ba lta bu'o/ /lam gyi bden pa la ni med de mtha' dag mngon par rtogs pa med pa'i phyir ro/ /sdug bsngal shes pa ni nye bar len pa'i phung po lnga po 'bras bur gyur pa da ltar byung ba rnams la'o/ /nye bar len pa'i kha na las pa'i phung po rnams</text></item>
<item><p>273b.1</p><section></section><text>ni nye bar len pa'i phung po rnams te/ dper na rgyal po la brten pa'i mi la rgyal po'i skyes bu zhes bya ba lta bu'o/ /gal te de lta na dgra bcom pa mnyam par ma gzhag pa'i phung po rnams nye bar len pa'i kha na las pa ma yin par 'gyur ro/ /'di la nyes pa med do/ /de dag kyang nye bar len</text></item>
<item><p>273b.2</p><section></section><text>pa'i kha na las pa yin te/ nyon mongs pa'i dbang gis 'phangs pa'i las de'i kha na las pa'i phyir ro/ /dper na dgra bcom pa la sngon gyi las kyis 'phangs pa yod pas bsad pa lta bu'o/ /rnam pa des na de las byung bar brjod par nus te/ ji skad du/ ji ltar sred pa dang ma rig pa gnyis kyis</text></item>
<item><p>273b.3</p><section></section><text>byis pa'i lus yang dag par thob pa ltar mkhas pa'i yang de bzhin no zhes bstan pa lta bu'o/ /yang na de dag yod pas nye bar len pa 'byung bar 'gyur te/ me tog dang 'bras bu'i shing lta bu'o/ /gzhan gyi rgyud kyi nye bar len pa bskyed pa'i phyir ro/ /mi rtag pa ni 'byung ba dang 'jig pa'i</text></item>
<item><p>273b.4</p><section></section><text>chos can gyi phyir mi rtag par mthong ngo / /gnod pa'i bdag nyid kyi phyir sdug bsngal du mthong ngo / /sdug bsngal gyi bdag nyid ji lta bu zhe na/ sdug bsngal gsum yod pa'i phyir te/ sdug bsngal gyi sdug bsngal ni 'dod pa'i khams na'o/ /'gyur ba'i sdug bsngal ni gzugs kyi khams</text></item>
<item><p>273b.5</p><section></section><text>na'o/ /'du byed kyi sdug bsngal ni gzugs med pa'i khams na'o/ /de bzhin du yid du 'ong ba la sogs pa yang ci rigs su rang gi khams su brjod par bya'o/ /nang na byed pa'i skyes bu med pa'i phyir bdag med par mthong ngo / /bdag gi ba med pa'i phyir stong par mthong ngo / /kha cig na re bdag</text></item>
<item><p>273b.6</p><section></section><text>med pa rnam pa gnyis te/ gang zag la bdag med pa dang / chos la bdag med pa'o zhes 'dzer te/ chos la bdag med pa de ni mdo sde dang 'gal lo/ /kun dga' bo ri dgas 'dzin gyi ma'i khang bzangs 'di ni glang po dang rta dang ba lang dang lug dang phag gis stong ngo / /'di ni mi stong ba</text></item>
<item><p>273b.7</p><section></section><text>yang yod de/ 'di ltar dge slong gi dge 'dun gyis so/ /kun dga' bo de bzhin du 'du byed thams cad ni bdag dang bdag gis stong ngo / /gang 'di ni lhag ma yod pa de ni 'dir yod pa'o zhes gsungs pa'i phyir ro/ /ji ste stong pa nyid rnam pa bcu drug ce na/ de ni stong pa nyid ces bya ba dang</text></item>
<item><p>274a.1</p><section></section><text>rnam pa zhes bya ba de snga phyi 'gal lo/ /mi rtag pa la sogs par bshad bzhin du ci'i phyir sdug bsngal nyid du brjod ce na/ skyo ba bskyed pa'i phyir ro/ /dpal 'dzin gyis bde bar tshor ba med de/ gang ci tshor yang de ni 'dir sdug bsngal ba'o zhes bshad pa'i</text></item>
<item><p>274a.2</p><section></section><text>phyir ro/ /de'i don ni gtan la dbab pa'i phyir/ rang bzhin sdug bsngal bar khas blang bar mi bya ste/ kun dga' bo de ni ngas 'du byed mi rtag pa dang / 'gyur ba mi rtag pa la dgongs te bstan to zhes 'byung ba'i phyir ro/ /'du byed rnams dang 'gyur ba dag /mi rtag par ni mkhyen</text></item>
<item><p>274a.3</p><section></section><text>nas su/ /rab mkhyen rdzogs pa'i sangs rgyas kyis/ /tshor ba sdug bsngal rab tu gsungs/ /zhes 'byung ngo / /kun 'byung ba shes pa ni/ nye bar len pa'i phung po lnga po rgyur gyur pa las dang nyon mongs pa dang lhan cig rgyu ba de dag nyid 'dres pa rnams la ste/ 'di ltar las dang</text></item>
<item><p>274a.4</p><section></section><text>nyon mongs pa gnyis las srid pa 'byung ba'i phyir ro/ /'di ltar nyon mongs pa ni shun pa lta bu'o/ /las ni 'bras bu lta bu ste/ dper na 'bras shun pa dang ldan na myu gu 'byin pa de bzhin du nyon mongs pa dang ldan pa las srid pa'i myu gu 'byin no/ /rgyu med par smra ba rnam pa gnyis te/ </text></item>
<item><p>274a.5</p><section></section><text>kha cig ni thams cad rgyu med par khong du chud de/ 'di lta ste med pa pa rnams so/ /kha cig ni la la rgyu yod la/ la la med par te/ 'di lta ste tshangs pa chen po ni rgyu med pa'o/ /gang des sprul pa de dag ni rgyu dang bcas pa'o/ /de bzhin du byed pa med par smra ba'ang rnam pa gnyis te/ </text></item>
<item><p>274a.6</p><section></section><text>kha cig na re la la ni byed pa dang bcas pa/ la la ni byed pa med pa ste/ 'di lta ste dbang phyug ni sdig pa gang gis kyang mi gos so/ /gzhan dag ni sdig pa dang ldan no zhe'o/ /de'i phyir de dag gi gnyen por rgyu dang / kun 'byung ba dang / rab tu skye ba dang / rkyen gyi rnam pa'o/ /</text></item>
<item><p>274a.7</p><section></section><text>yang na gang 'phen par byed pa las dang nyon mongs pa lhan cig rgyu ba de ni rgyu dang kun 'byung ba zhes bya'o/ /gang skyed pa de ni rab tu skye ba dang rkyen zhes bya'o/ /de bzhin du sangs rgyas pa rnams la 'gog pa med do zhes snyam pa de'i gnyen por 'gog pa la 'gog pa'o/ /dbang po gcig 'gag na yang</text></item>
<item><p>274b.1</p><section></section><text>sdug bsngal na dbang po thams cad 'gag pa lta ci smos snyam pa de'i gnyen por zhi ba ste/ me gsum shi ba'i phyir ro/ /rtag tu dge ba'i phyir gya nom pa'o/ /sdug bsngal thams cad med pa'i phyir nges par 'byung ba ste/ de dang ldan na 'dus byas kyi dngos po thams cad stong pa'i phyir ro/ / </text></item>
<item><p>274b.2</p><section></section><text>yongs su mya ngan las 'das pa'i dus ni lam yang gzings dang 'dra bar 'dor ro/ /shes pa rnam pa de lta bu ni 'gog pa zhes bya'o/ /sangs rgyas pa rnams la lam med do snyam pa de'i gnyen por lam la lam mo/ /lam na rigs pa ma yin te/ 'di ltar mi gtsang ba nyon mongs pa de dag</text></item>
<item><p>274b.3</p><section></section><text>lam gyis gzhig pa'i phyir te/ dper na spyad gang gis rma dral ba de yang mi gtsang bas sbags pa bzhin no snyam pa'i gnyen por rigs pa'o/ /'di ltar lam skye bar mngon du gyur pa na nyon mongs pa'i rnyed pa 'gag par mngon du 'gyur te/ dper na mar me byung ba mngon du gyur pa na mun pa</text></item>
<item><p>274b.4</p><section></section><text>'gag par mngon du 'gyur ba lta bu'o/ /gal te mun pa dang mar me gnyis skad cig gcig gi bar du lhan cig gnas par gyur na ni skad cig brgyar yang gnas par 'gyur ro/ /sgrub pa ni yang dag par bsgrub pa'i phyir ro/ /ji ltar na yang dag par sgrub pa 'phags pa'i lam yin</text></item>
<item><p>274b.5</p><section></section><text>zhe na/ gnas ma yin te go skabs med do/ /gang lta ba phun sum tshogs pa'i gang zag ched du bsams te/ bslab pa las 'da' ba dang / ngan song du 'gro ba dang / ma ning du 'gyur ba nas srid pa brgyad pa mngon par 'grub pa'i bar du gnas med do zhes 'byung ba lta bu'o/ /</text></item>
<item><p>274b.6</p><section></section><text>'dis sangs rgyas rnams dang sangs rgyas kyi nyan thos rnams nges par 'byung bar 'gyur bas nges par 'byin pa ste/ shes pa rnam pa de lta bu zag pa med pa de ni lam shes pa'o/ /de la shes rab ni rtog pa dang / brtag par bya ba dang / rnam pa dang bcas pa'o/ /de ltar shes rab</text></item>
<item><p>274b.7</p><section></section><text>rnam pa dang bcas par 'gyur te/ shes rab gzhan dang ldan par 'gyur ba'i phyir ro zhe na/ yul la 'dzin par zhugs pa'i phyir ro/ /sems dang sems las byung ba ni rnam pa dang bcas pa dang / rtag par bya ba yin gyi rtog pa ni ma yin te/ tshor ba la sogs pa mun pa dang mtshungs</text></item>
<item><p>275a.1</p><section></section><text>pa'i phyir ro/ /gzugs dang sems dang mi ldan pa'i 'du byed rnams ni brtag par bya ba nyid do/ /de bas na shes rab ni mngon par rtogs pa dang rnam pa gsum ste/ mthong ba mngon par rtogs pa dang / dmigs pa mngon par rtogs pa dang / byed pa mngon par</text></item>
<item><p>275a.2</p><section></section><text>rtogs pa'o/ /de dang ldan pa rnams ni dmigs pa mngon par rtogs pa dang / byed pa mngon par rtogs pa ste/ de dang mi ldan pa rnams ni byed pa mngon par rtogs pa nyid do/ /bdag gis sdug bsngal yongs su shes so zhes bya ba ni/ mi rtag pa dang sdug bsngal ba'i rnam par ro/ /</text></item>
<item><p>275a.3</p><section></section><text>bdag gis zhes bya ba ni rjes su tha snyad btags pa'i phyir ro/ /stong pa dang bdag med pa'i rnam pa ma yin no/ /kun 'byung ba spangs so zhes bya ba ni de bzhin du rnam pa bzhi po dag gis so/ /'gog pa dang lam la yang de bzhin no/ /de ltar rnam pa bcu bzhi ni zad pa shes pa yin te/ zad pa</text></item>
<item><p>275a.4</p><section></section><text>la zad par shes pas zad pa shes pa'o/ /mi skye ba shes pa yang de bzhin no/ /bdag gis sdug bsngal yongs su shes te/ yang yongs su shes par bya ba med do/ /de bzhin du yang bsgom par bya ba med do zhes bya ba'i bar du'o/ /shes pa 'di dag nyid ni lta ba'i rang bzhin ma yin te/ </text></item>
<item><p>275a.5</p><section></section><text>yongs su tshol ba'i bsam pa ma yin pa'i phyir ro/ /shes pa lhag ma brgyad ni lta ba'i rang bzhin yin no/ /shes pa yin la lta ba ma yin pa yang yod de/ zad pa shes pa dang / mi skye ba shes pa dang / the tshom la sogs pa'i tshogs dang ldan pa'i shes rab po/ /lta ba yin la</text></item>
<item><p>275a.6</p><section></section><text>shes pa ma yin pa yang yod de/ mngon par rtogs pa'i mtha' las byung ba'i bzod pa rnams so/ /lta ba yang yin la shes pa yin pa yang yod de/ de shes rab bdun dang kun rdzob shes pa'i phyogs te/ lta ba lnga'i rang bzhin no/ /lta ba yang ma yin shes pa yang ma yin pa</text></item>
<item><p>275a.7</p><section></section><text>yang yod de/ gzugs dang / tshor ba dang / 'du shes dang mi ldan pa'i 'du byed rnams so/ /zad pa med pa'i shes pa 'di dag ni mi lcogs pa med pa dang / bsam gtan khyad par can dang / gzugs med pa gsum po dag na dbang po rtul po ni dka' la mngon par shes pa</text></item>
<item><p>275b.1</p><section></section><text>bul ba'i lam mo/ /dbang po rnon po ni dka' la mngon par shes pa myur ba'i lam mo/ /ci'i phyir zhe na/ mi lcogs pa med pa dang / bsam gtan khyad par can ni shes rab kyi shas che la zhi gnas chung ngo / /gzugs med pa gsum ni zhi gnas kyi shas che la shes rab chung ngo / /dngos gzhi</text></item>
<item><p>275b.2</p><section></section><text>bsam gtan bzhi po dag la dbang po rtul po ni sla la mngon par shes pa bul ba'i lam mo/ /dbang po rnon po sla la mngon par shes pa myur ba'i lam ste/ zhi gnas dang lhag mthong zung du 'brel bar 'jug pa'i phyir ro/ /dngos gzhi bsam gtan gyis bsdus pa'i lam ni sla ba'i sgrar bstan to/ /</text></item>
<item><p>275b.3</p><section></section><text>dbang po bye brag gis ni bul ba dang mgyogs pa'i sgra smos so/ /kun rdzob shes pa 'khor ba'i mthar lhung ba'i phyir gcig tu zag pa dang bcas pa'o/ /pha rol gyi sems shes pa ni zag pa dang bcas pa dang zag pa med pa ste/ kun rdzob shes pa'i rang bzhin gang yin pa de ni zag pa dang bcas</text></item>
<item><p>275b.4</p><section></section><text>pa'o/ /chos dang rjes su rtogs pa'i shes pa'i rang bzhin gang yin pa de ni zag pa med pa'o/ /lhag ma chos shes pa dang / rjes su rtogs pa'i shes pa dang / sdug bsngal shes pa dang / kun 'byung ba shes pa dang / 'gog pa shes pa dang / lam shes pa dang / zad pa shes pa</text></item>
<item><p>275b.5</p><section></section><text>dang / mi skye ba shes pa rnams ni zag pa med pa nyid do/ /pha rol gyi sems dang / sdug bsngal dang / kun 'byung ba dang / lam shes pa rnams ni 'dus byas la dmigs pa'o/ /'gog pa shes pa ni 'dus ma byas la dmigs pa ste/ 'gog pa 'dus ma byas yin pa'i phyir ro/ /</text></item>
<item><p>275b.6</p><section></section><text>lhag ma ni gnyis la dmigs pa'o/ /sdug bsngal dang / kun 'byung ba'i shes pa'i spyod yul ni zag pa dang bcas pa'o/ /spyod yul ni dmigs pa la bya'o/ /'gog pa dang lam shes pa'i spyod yul ni zag pa med pa'o/ /lhag ma rnams kyi spyod yul ni gnyi ga'o/ /so so bye brag</text></item>
<item><p>275b.7</p><section></section><text>tu 'gyur ba ni gzhung las 'byung ba bzhin no// //chos mngon pa la 'jug pa rgya cher 'grel pa snying po kun las btus pa zhes bya ba/ bam po bzhi pa/ bzod pa ni brgyad de/ bzod pa zhes bya ba'i sgra'i don ci zhe na/ bden pa bzhi la cher bzod pa'i phyir bzod</text></item>
<item><p>276a.1</p><section></section><text>pa'o/ /shes pa'i bye brag nyid du de zag pa med pa bstan pa'i phyir ro/ /de ni zhes bya ba bzod pa dang sbyar ro/ /nges pa'i shes pa rnams ni shes pa brgyad de/ chos shes pa bzhi dang / rjes su rtogs pa'i shes pa bzhi po de dag go/ /skal ba 'dra ba'i rgyur</text></item>
<item><p>276a.2</p><section></section><text>gnas pa dang / gnas yin pa dang / de ma thag pa'i rkyen gyis drangs pa'i phyir/ de'i skyed pa ste 'byung bar byed pa'o/ /rnam pa brgyad po de dag ni lta ba nyid do shes pa ni ma yin no/ /nges pa'i don ni shes pa'i don to/ /yongs su zhes bya ba ni kun nas te/ kun nas tshol zhes bya ba'i tha</text></item>
<item><p>276a.3</p><section></section><text>tshig go/ /shes pa ni nges par gnas pa nyid do/ /de la sdug bsngal la chos shes pa'i bzod pa'i las ni gsum du brjod de/ khams gsum pa'i rnyed pa rgyun 'chad pa'i phyir ma 'ongs pa'i so so'i skye bo nyid spong ngo / /log pa nyid spong ste log pa nyid kyang rnam pa gsum ste/ 'gro</text></item>
<item><p>276a.4</p><section></section><text>ba log pa nyid dang / las log pa nyid dang / lta ba log pa nyid do/ /mi 'gro ba dang / mi byed pa dang / kun 'byung ba med pa'i phyir de gsum 'jig rten pa'i bzod pa nyid kyis rgyang bsring mi zin tam/ de lta yin yang gnas gsal bas shin tu rgyang ring du byed pa'i phyir de'i tshe spong zhes</text></item>
<item><p>276a.5</p><section></section><text>bstan to/ /de ltar 'byung ba ni mi skye ba shes pa'i bar dag dang / skal ba 'dra ba'i rgyu nyid du gnas so/ /'gag pa ni sdug bsngal mthong bas spang bar bya ba'i nyon mongs pa bcu'i rnyed pa nas bzung ste 'gag go/ /mi rtag pa'i rnam par mthong bas skye'o/ /rnal 'byor pa de dag ni rnam</text></item>
<item><p>276a.6</p><section></section><text>pa gnyis te/ 'dod chags spyod pa dang lta ba spyod pa'o/ /'dod chags spyod pa yang rnam pa gnyis te/ nga'o snyam pa'i nga rgyal gyis non pa dang / le lo la mngon par zhen pa'o/ /lta ba la spyod pa yang rnam pa gnyis te/ bdag dang / bdag gir 'dzin pa la mngon par zhen pa'o/ /</text></item>
<item><p>276a.7</p><section></section><text>de la nga'o snyam pa'i nga rgyal gyis non pa ni mi rtag pa nyid kyis sdug bsngal gyi bden pa mthong ngo / /le lo la mngon par zhen pa ni sdug bsngal gyis sdug bsngal gyi bden pa mthong ngo / /bdag tu 'dzin pa la mngon par zhen pa ni bdag med pas so/ /bdag gir 'dzin pa la mngon par</text></item>
<item><p>276b.1</p><section></section><text>zhen pa ni stong pas so/ /byang chub sems dpa' ni 'dod chags spyod do/ /de lta mod kyi stong pa nyid du ste/ dbang po rno ba'i phyir ro/ /de la da ltar byung ba'i rnam pa ni bsgom pa rnam pa gnyis kyis te/ thob pa dang nges par rten pa'i bsgom pas so/ /ma 'ongs pa'i bzhi ni thob pa bsgom pa dag nyid kyis</text></item>
<item><p>276b.2</p><section></section><text>so/ /rnam pa thams cad ni skal ba 'dra ste/ rigs rnams ma thob pa'i phyir ro/ /chos shes pa yang de dag gi zhes bya ba ni sdug bsngal mthong bas spang bar bya ba de dag nyid kyi mya ngan las 'das pa'i rnyed pa ste/ mya ngan las 'das pa ni bral ba'i mtshan nyid do/ /bzod pa ni 'dir bar chad</text></item>
<item><p>276b.3</p><section></section><text>med pa'i lam mo zhes bya ba la/ 'dir zhes bya ba ni mthong ba'i lam dang sbyar te/ 'di ltar mthong bas spang bar bya ba'i nyon mongs pa rnams bzod pa dag gis spong ngo / /bstan bcos las kun du sbyor ba'i ris dgu ste/ kun du sbyor ba'i ris ni sdug bsngal la chos shes pas spang bar bya ba dang / </text></item>
<item><p>276b.4</p><section></section><text>sdug bsngal la rjes su rtogs pa'i shes pas spang bar bya'o/ /de bzhin du kun 'byung ba dang / 'gog pa dang / lam shes pa gnyis gnyis dang / bsgom pas spang bar bya'o zhes 'byung na bstan bcos dang mi 'gal lam/ 'di la nyes pa med de/ bzod pa rnams ni shes pa'i</text></item>
<item><p>276b.5</p><section></section><text>'khor yin pa'i phyir te/ dper na dmag mis rgyal na rgyal po rgyal po zhes rgyal po la 'dogs pa dang 'dra'o/ /don de dpes khong du chud par bya ste/ dper na mi gcig gis rkun po bzung nas phyung ba de bzhin du sdug bsngal la chos shes pa'i bzod pa yang nyon mongs pa'i rkun po rnyed pa nas bzung</text></item>
<item><p>276b.6</p><section></section><text>ste 'gog go/ /dper na mi cig shos kyis sgo bcad pa de bzhin du/ chos shes pa la yang bral ba'i rnyed pa thob pas spangs pa rnams de'i rgyud la yang shin tu mi 'byung ba'i phyir gtan pa bzhin du gnas so/ /de bzhin du rjes su rtogs pa'i shes pa'i bzod pa skyes nas gzugs dang gzugs</text></item>
<item><p>276b.7</p><section></section><text>med pa dang ldan pa'i nyon mongs pa sdug bsngal mthong bas spang bar bya ba bco brgyad kyi rnyed pa nas bzung ste 'gag go/ /mnyam par gzhag pa'i sa yin pa dang / de'i sa pa yin pa'i phyir ro/ /sa gong ma'i nyon mongs pa dag rjes su rtogs par shes pa'i bzod pa gcig pus sel ba ltar</text></item>
<item><p>277a.1</p><section></section><text>rjes su rtogs pa'i shes pas kyang de bzhin te/ ji ltar chos shes pa bzhin no/ /bzhi po re re dag gis zhes bya ba ni skad gcig gnyis kyis 'dod pa na spyod pa'i sdug bsngal gyi bden pa mngon par rtogs pa dang / gnyis kyis khams gong ma mngon par rtogs pa'o/ /</text></item>
<item><p>277a.2</p><section></section><text>mngon par mngon du'o/ /rtogs pa'i don thams cad ni shes pa'i don du grags so/ /des ni 'di'i spyi'i don ni sdug bsngal gyi bden pa mngon du khong du chud pa'o/ /de bzhin du kun 'byung ba la yang chos shes pa'i bzod pa yang kun 'byung ba mthong bas spang bar bya ba'i nyon mongs pa bdun gyi rnyed</text></item>
<item><p>277a.3</p><section></section><text>pa nas bzung ste 'gag go/ /kun 'byung ba la chos shes pa ni de dag nyid kyi bral ba'i rnyed pa nas bzung ste skye'o/ /de bzhin du gzugs dang gzugs med pa na spyod pa la yang kun 'byung ba la rjes su rtogs par shes pa'i bzod pa ni gzugs dang gzugs med pa na spyod pa'i nyon mongs pa kun</text></item>
<item><p>277a.4</p><section></section><text>'byung ba mthong bas spang bar bya ba bcu gnyis kyi rnyed pa nas bzung ste 'gag go/ /kun 'byung ba la rjes su rtogs pa'i shes pa ni de dag gi bral ba'i rnyed pa nas bzung ste skye'o/ /de bzhin du 'gog pa la chos shes pa'i bzod pa skyes na 'gog pa mthong bas spang bar bya ba'i nyon mongs pa bdun</text></item>
<item><p>277a.5</p><section></section><text>gyi rnyed pa nas bzung ste 'gag go/ /'gog pa la chos shes pa ni de dag nyid kyi bral ba na rnyed pa nas bzung ste skye'o/ /de bzhin du 'gog pa la rjes su rtogs par shes pa'i bzod pa ni gzugs dang gzugs med pa na spyod pa'i nyon mongs pa 'gog pa mthong bas spang bar bya ba bcu gnyis kyi rnyed pa nas</text></item>
<item><p>277a.6</p><section></section><text>bzung ste 'gag go/ /'gog pa la rjes su rtogs pa'i shes pa ni de dag nyid kyi bral ba'i rnyed pa nas bzung ste skye'o/ /de bzhin du lam la chos shes pa'i bzod pa ni lam mthong bas spang bar bya ba'i nyon mongs pa brgyad kyi rnyed pa nas bzung ste 'gag go/ /chos shes pa ni de dag nyid kyi bral ba'i</text></item>
<item><p>277a.7</p><section></section><text>rnyed pa nas bzung ste skye'o/ /de bzhin du gzugs dang gzugs med pa na spyod pa rnams la yang lam mthong bas spang bar bya ba bcu bzhi ni lam la rjes su rtogs par shes pa'i bzod pa'i rnyed pa nas bzung ste 'gag go/ /lam la rjes su rtogs pa'i shes pa ni de dag nyid kyi bral ba'i rnyed pa nas</text></item>
<item><p>277b.1</p><section></section><text>bzung ste skye'o/ /de la skad cig bco lnga ni mthong ba'i lam mo/ /lam la rjes su rtogs pa'i shes pa'i skad cig ni bsgom pa'i lam gyis bsdus pa'o/ /de la rim gyis bsgres pa'i skad cig ma bcu drug pa ni rgyun du zhugs pa ste/ de ltar thogs na srid pa bdun te/ lha'i nang du lan bdun/ mi'i</text></item>
<item><p>277b.2</p><section></section><text>nang du lan bdun no/ /sangs rgyas 'byung ba med na rang byang chub 'thob par 'gyur ro/ /de nyid 'jig rten pa'i lam gyis rnam pa bdun nam brgyad spangs na bden pa mngon par rtogs ma thag tu lan cig phyir 'ong bar 'gyur ro/ /'jig rten pa'i lam gyis 'dod pa'i 'dod chags dang bral lam/ gzugs</text></item>
<item><p>277b.3</p><section></section><text>kyi 'dod chags dang bral lam/ ci yang med pa'i skye mched kyi bar gyi 'dod chags dang bral na bden par mngon par rtogs ma thag tu phyir mi 'ong ba'o/ /gang dag mngon par rtogs pa gcig pur smra ba de dag gi bsam pa btsal bar bya ste/ gal te 'bras bu mngon par rtogs pa las bsams</text></item>
<item><p>277b.4</p><section></section><text>nas smras na ni rigs par bsam par bya ste/ gang sdug bsngal mthong nas rnyed pa rgyun 'chad pa ni kun 'byung spangs pa'o/ /bral ba'i rnyed pa thob pa ni 'gog pa mngon du byed pa'o/ /lam mngon du gyur pa ni lam bsgom pa'o/ /mi rtag pa la sogs par mthong bas sdug bsngal gyi bden pa yongs</text></item>
<item><p>277b.5</p><section></section><text>su shes so/ /ji ste mthong ba'i mngon par rtogs pa la bya na ni mi rigs par bsam par bya ste/ 'di ltar bcom ldan 'das kyis rnam par phye ba khyim bdag bden pa rnams ni rim gyis mngon par rtogs par 'gyur ro zhes gsungs te/ them skas kyi them pa'i dpe bstan pa'i phyir ro/ /mthong ba'i lam</text></item>
<item><p>277b.6</p><section></section><text>'di ni chos kyi 'khor lo ste/ de la yang dag pa'i ngag dang / las kyi mtha' dang / 'tsho ba ni lte ba lta bu ste/ tshul khrims kyi yan lag yin pa'i phyir ro/ /ting nge 'dzin ni mu khyud lta bu'o/ /yang dag pa'i lta ba dang / yang dag pa'i rtogs pa dang / yang dag pa'i rtsol ba dang / yang</text></item>
<item><p>277b.7</p><section></section><text>dag pa'i dran pa ni rtsibs lta bu'o/ /ci'i phyir 'khor lo rin po che 'di'i chos mthun pa yin zhe na/ dper na de ni yul gzhan 'dor zhing gzhan gnon to/ /de bzhin du 'di yang bar chad med pa'i lam gzhan 'dor zhing rnam par grol ba'i lam mngon sum du byed pas gnon to/ /bden</text></item>
<item><p>278a.1</p><section></section><text>pa la dmigs pa gzhan 'dor zhing gnon pa'i phyir ro/ /ma rgyal ba las rgyal bar byed cing rgyal ba las gnas pa'i phyir 'khor lo rin po che dang 'dra'o/ /dper na de ni grong dang grong rdal ma rgyal ba las rgyal bar byed cing rgyal la gnas so/ /de bzhin du 'di yang 'jig tshogs</text></item>
<item><p>278a.2</p><section></section><text>la lta ba la sogs pa nyon mongs pa dag las ma rgyal ba las ni bar chad med pa'i lam gyis rgyal bar byed de/ de'i rnyed pa rgyun 'chad pa'i phyir ro/ /rgyal ba la ni gnas te/ rnam par grol ba'i lam nyon mongs pa dang bral ba'i rnyed pa dang lhan cig skyes pa'i phyir ro/ /'phar ba dang 'bab pa'i phyir yang</text></item>
<item><p>278a.3</p><section></section><text>yin te/ dper na 'khor lo rin po che kha cig tu ni 'phar/ kha cig tu ni 'bab bo/ /de bzhin du 'di yang rnam par grol ba'i lam gyi 'og tu bar chad med pa'i lam mngon sum du gyur pa dang / bar chad med pa'i lam gyi 'og tu yang rnam par grol ba'i lam mngon sum du 'gyur ba'i phyir ro/ /ci rigs</text></item>
<item><p>278a.4</p><section></section><text>su sbyar gyi go rims bzhin du ma yin te/ rnam par grol ba'i lam mngon sum du 'gyur bas 'phar ba'o/ /bar chad med pa'i lam mngon sum du 'gyur bas 'bab pa'o/ /yang na 'dod pa la sogs par bden pa la dmigs pa'i phyir te/ de 'di ltar rjes su rtogs pa'i bzod pa dang shes pa rnams</text></item>
<item><p>278a.5</p><section></section><text>kyis ni 'phar ba ste/ gzugs dang gzugs med pa'i khams la dmigs pa'i phyir ro/ /de'i 'og tu chos shes pa'i bzod pa dang / shes pa rnams kyis ni 'bab pa ste/ 'dod pa'i khams la dmigs pa'i phyir ro/ /mthong ba'i lam 'di la yid 'byung ba yid la byed pa dang / shes rab</text></item>
<item><p>278a.6</p><section></section><text>kyi shas che ba dang ldan pa'i phyir rdo gshags pa'i tshul gyis nyon mongs pa spong ngo / /rab tu byed pa 'dir ni nye bar mtshon pa'i phyir gcig gis rim bzhin du bstan te/ dper na gzugs can dag dong ngo / /rgyal mtshan can dag dong ngo zhes bya ba lta bu'o/ /de ltar rgyun du zhugs pa'i 'bras bu thob na</text></item>
<item><p>278a.7</p><section></section><text>bsgom pas spang bar bya ba bcu ste/ gzhung las bshad pa bzhin no/ /de la 'dod pa na spyod pa'i nyon mongs pa 'dod chags dang / khong khro ba dang / nga rgyal dang / ma rig pa bzhi 'dam du sbags pa'i tshul du bsdus nas chung ngu'i chung ngu la sogs pa'i bye brag gis tha dad du 'gyur ro/ /</text></item>
<item><p>278b.1</p><section></section><text>de dag gi gnyen po ni shes pa bzhi po sdug bsngal kun 'byung ba dang / 'gog pa dang / lam shes pa dang / 'gog pa dang lam la chos shes pa dang / kun rdzob shes pa gang yang rung las nyon mongs pa rnams spong ngo / /gang gis spong ba de nyid bar chad med pa'i lam dang / rnam par</text></item>
<item><p>278b.2</p><section></section><text>grol ba'i lam yin par khong du chud par bya'o/ /rnam pa gsum mam bzhi spangs pa ni rigs nas rigs su skye ba ste/ tshe'i lhag ma gnyis sam gsum lus pa'i phyir ro/ /nyon mongs pa'i rnam pa drug pa spangs pa ni zhes bya ba ni 'bring po'i chung ngu'o zhes bya ba ni 'jig rten 'dir lan cig phyir 'ong ba'i</text></item>
<item><p>278b.3</p><section></section><text>phyir ro/ /nyon mongs pa rnam pa bdun nam brgyad spangs pa ni bar chad gcig pa'o/ /rnam pa dgu pa ste chung ngu'i chung ngu spangs pa ni phyir mi 'ong ba ste/ yang 'jig rten 'dir mi 'ong bar de nyid du yongs su mya ngan las 'da' ba'i phyir ro/ /de ltar sa dang sar bar chad med pa dang / rnam par grol</text></item>
<item><p>278b.4</p><section></section><text>ba'i lam dgu rim gyis srid pa'i rtse mo'i sa'i bar gyi nyon mongs pa'i rnam pa la bar chad med pa'i lam dgu pa skyes par gyur pa nyid rdo rje lta bu zhes bya ste/ 'di ni nyon mongs pa thams cad kyi gnyen por gyur pa'i phyir rdo rje dang mtshungs shing 'dra'o/ /de la rnam par rtog pa mang ste/ de la sdug bsngal</text></item>
<item><p>278b.5</p><section></section><text>la rjes su rtogs pa'i shes pa'i rnam pa bzhi dang / de bzhin du kun 'byung ba la rjes su rtogs pa'i rnam pa bzhi dang / 'gog pa la rjes su rtogs pa'i shes pa'i rnam pa bsam gtan dang / gzugs med pa dag nas bye brag gis sum cu rtsa gnyis dang / 'gog pa dang lam la chos shes pa'i</text></item>
<item><p>278b.6</p><section></section><text>rnam pa brgyad dang / lam la rjes su rtogs pa'i shes pa'i rnam pa bzhi po de dag ni rdo rje lta bu lnga bcu rtsa gnyis yin no/ /gang dag sa'i bye brag gis lam tha dad pa de dag gi ltar nas bdun gyi lam la nyi shu rtsa brgyad kyis lhag par bsnan rdo rje lta bu'i ting nge 'dzin brgyad cur 'gyur ro/ /de dag thams</text></item>
<item><p>278b.7</p><section></section><text>cad 'dir rig par bya ste/ 'phags pa'i lam chung ngu'i chung ngus nyon mongs pa'i rnam pa chen po'i chen po spong ngo / /de la rdo rje lta bu'i ting nge 'dzin ni 'phags pa'i lam de ni che ba'i phyir srid pa'i rtse mo nyon mongs pa chung ngu'i chung ngu'i gnyen po ste/ de spangs na dgra bcom par 'gyur ro/ /</text></item>
<item><p>279a.1</p><section></section><text>'dod chags dang bcas pa thams cad kyis mchod par 'os pa'i phyir 'os pa'o/ /yang na dgra zhes bya ba ni 'dod chags la sogs pa'i nyon mongs pa dag ste/ de dag 'dis bcom pa'i phyir dgra bcom pa zhes bya'o/ /'bras bu bzhi po rnams zhes bya ba la ci'i phyir</text></item>
<item><p>279a.2</p><section></section><text>'bras bu bzhi po dge sbyong gi 'bras bur 'gyur/ 'di lta ste dge sbyong zhes bya ba ni 'phags pa'i lam yan lag brgyad pa bar chad med pa'i lam gyis bsdus pa'o/ /de'i 'bras bu dag ni dge sbyong gi 'bras bu dag ste/ de dag ni brgyad cu rtsa dgu'o/ /de lta yin du zin kyang rnam pa lngas</text></item>
<item><p>279a.3</p><section></section><text>na rnam pa bzhir bzhag ste/ zhugs pa'i lam bor ba dang / 'bras bu'i lam thob pa dang / nyon mongs pa spangs zin pa rnams kyi bral ba'i thob par ro gcig tu yang thob pa dang / chos shes pa bzhi dang rjes su rtogs pa'i shes pa bzhi ste/ shes pa brgyad thob pa dang / mi rtag</text></item>
<item><p>279a.4</p><section></section><text>pa la sogs pa'i rnam pa bcu drug yang bsgom pa la la ni mngon du byed la/ kha cig ni 'thob pa yod pas rnam pa 'dis na rnam pa bzhir rnam par gzhag go/ /'bras bu de dag gi bar gyi lam la gnas pa rnams zhes bya ba de la/ mthong ba'i lam la gnas pa nyon mongs pa ma bcom pa ni rgyun</text></item>
<item><p>279a.5</p><section></section><text>du zhugs pa'i 'bras bu mngon sum du bya ba'i phyir zhugs pa'o/ /bsgom pa'i lam la bsgom pas spang bar bya ba 'dod pa na spyod pa dag las rnam pa lnga'i bar dag spangs pa ni lan cig phyir 'ong ba'i 'bras bu mngon sum du bya ba'i phyir zhugs pa'o/ /rnam pa bdun nam brgyad spangs pa ni phyir</text></item>
<item><p>279a.6</p><section></section><text>mi 'ong ba'i 'bras bu mngon sum du bya ba'i phyir zhugs pa'o/ /bsam gtan dang po nas bzung ste/ rdo rje lta bu'i ting nge 'dzin gyi bar dag ni dgra bcom pa mngon sum du bya ba'i phyir zhugs pa'o/ /de ltar de dag ni 'phags pa'i gang zag brgyad yin te/ bzhi ni zhugs pa'o/ /bzhi ni</text></item>
<item><p>279a.7</p><section></section><text>'bras bu la gnas pa'o/ /rigs kyi bye brag gis drug tu 'gyur te/ dbang po rtul po dang rnon po'i rigs can so so'i skye bo gang yin pa de gnyis mthong ba'i lam la sems kyi skad cig bco lnga rnams la dad pas rjes su 'brang ba can ni de dad pas rjes su 'brang ba'i ngang tshul can</text></item>
<item><p>279b.1</p><section></section><text>yin pa'i phyir ro/ /yang na rjes su 'brang ba ni rjes su 'brang ba ste/ dad pas rjes su 'brang ba ni rjes su 'gro ba'o/ /de de la yod pas dad pas rjes su 'brang ba can no/ /gzhan gyi man ngag gis bden pa rnams kyi rjes su 'brang ba'i phyir ro/ /chos kyi rjes su 'brang ba can ni de chos kyi rjes su 'brang ba'i</text></item>
<item><p>279b.2</p><section></section><text>phyir chos kyi rjes su 'brang ba can te/ rang gi rkyen gyi stobs kyis chos rnams la rnam par 'byed pa'i phyir ro/ /de nyid bsgom pa'i lam la ni gzhung las 'byung ba bzhin te/ mthong bas spang bar bya ba'i nyon mongs pa spong ba ni dad pas mos pa'o/ /nyon mongs pa spong bar shes rab kyis mos pa</text></item>
<item><p>279b.3</p><section></section><text>ni lta bas thob pa'o/ /de la bsgom pa'i lam gyis bsdus pa'i gang zag de dag ni phal che ste rgyun du zhugs pa la sogs pa'o/ /'dod chags dang ma bral ba ni lnga'o/ /'dod chags dang bral ba ni dgu ste/ skyes nas yongs su mya ngan las 'da' ba ni gsum la nyon mongs pa chung zhing</text></item>
<item><p>279b.4</p><section></section><text>lam che ba la la ni skyes ma thag tu yongs su mya ngan las 'da' ba dang / mngon par 'du byed pa dang bcas pas yongs su mya ngan las 'da' ba ni rab tu bsgrims te nyon mongs pa rnams spong ngo / /mngon par 'du byed pa med pa yongs su mya ngan las 'da' ba ni gang bsgrims mi dgos par nyon</text></item>
<item><p>279b.5</p><section></section><text>mongs pa spong ngo / /gyen du 'pho ba ni 'phar ba dang / phyed du 'phar ba dang / thams cad dang bral ba'o/ /de la 'phar ba ni gang bsam gtan gsum las yongs su nyams nas bsam gtan dang por skyes pa las sngon goms pa'i dbang gis bsam gtan rnams 'dren par byed te 'og</text></item>
<item><p>279b.6</p><section></section><text>min tu skye'o/ /phyed du 'phar ba ni gang gnas gtsang ma rnams su skyes nas gnas gzhan bar du bor te 'og min du skye ba'o/ /thams cad dang bral ba ni rnam pa gnyis te/ srid pa'i rtse mor 'gro ba dang / 'og min du 'gro ba'o/ /de la lhag mthong la spyod pa ni 'og min du song nas yongs su</text></item>
<item><p>279b.7</p><section></section><text>mya ngan las 'da'o/ /zhi gnas la spyod pa ni srid pa'i rtse mor song nas yongs su mya ngan las 'da'o/ /bar ma dor yongs su mya ngan las 'da' ba ni la la ni 'grub pa dang / mngon par 'grub pa dang / skye ba'i yul thob pa na ste/ mdo las me stag la sogs pa dpe gsum brjod pa</text></item>
<item><p>280a.1</p><section></section><text>bzhin no/ /gzugs med pa rnams su bar ma dor yongs su mya ngan las 'da' ba ma gtogs par gang zag bdun du 'gyur ro/ /mi slob pa'i lam la zad pa shes pa nas skad cig tha ma mya ngan las 'da' ba'i bar du ste/ dbang po rtul po ni dus kyis rnam par grol ba</text></item>
<item><p>280a.2</p><section></section><text>ste/ yul dang dus dang rkyen la ltos nas gang dgra bcom pa nyid du 'gyur ba'o/ /de las bzlog pa ni dus dang mi sbyor bar rnam par grol ba'o/ /de nyid rnam pa drug tu 'gyur te/ yongs su nyams pa'i chos can dang / 'chi bar sems pa'i chos can dang / rjes su bsrung ba'i</text></item>
<item><p>280a.3</p><section></section><text>chos can dang / gnas pa la mi g.yo ba dang / rab tu rtogs par byed pa'i skal ba can dang / mi g.yo ba'i chos can no/ /de la yongs su nyams pa'i chos can ni/ gus par byed pa dang rtag tu byed pa dang mi ldan pa dang / dbang po rtul ba'o/ /'chi bar sems pa'i chos can ni</text></item>
<item><p>280a.4</p><section></section><text>gus par byed pa dang mi ldan pa'o/ /rjes su bsrung ba'i chos can ni rtag tu byed pa dang mi ldan pa'o/ /bzhi pa ni gnyis dang ldan la dbang po rtul ba'o/ /rtogs par byed pa'i skal ba can ni dbang po rno la gnyis ka dang bral ba'o/ /mi g.yo ba'i chos can ni thams cad dang ldan pa'o/ /</text></item>
<item><p>280a.5</p><section></section><text>de la gang zag lnga'i sems rnam par grol ba ni dus dang sbyor ba dang 'dod pa'o/ /drug pa'i sems rnam par grol ba ni mi g.yo ba'o/ /de la phra rgyas brgyad cu rtsa brgyad spangs na rgyun du zhugs pa'o/ /de dag las rnam pa drug pa spangs pa ni lan cig phyir 'ong ba'o/ /dam pa ma yin pa'i cha dang</text></item>
<item><p>280a.6</p><section></section><text>mthun pa'i kun du sbyor ba lnga spangs pa ni phyir mi 'ong ba'o/ /dam pa ma yin pa'i cha dang mthun pa'i kun du sbyor ba gang zhe na/ 'dod pa la 'dun pa dang / gnod sems dang / 'jig tshogs la lta ba dang / tshul khrims dang brtul zhugs mchog tu 'dzin pa dang / the tshom mo/ /gal</text></item>
<item><p>280a.7</p><section></section><text>te rim gyis ltar na sngar ni gsum spangs la phyis ni kun du sbyor ba gnyis so/ /ji ste 'dod chags dang bral la sngar mthong ba'i lam du zhugs na ni/ sngar kun du sbyor ba gnyis spangs te/ phyis gsum mo/ /de la kun du sbyor ba gnyis ni lcags sgrog lta bu ste phyir mi 'ong ba'i phyir ro/ /</text></item>
<item><p>280b.1</p><section></section><text>dam pa zhes bya ba ni mchog go/ /dam pa ma yin pa ni dam pa ma yin pa ste ngan pa'o/ /de gang zhe na/ 'dod pa'i khams so/ /de nyid cha ste khams gsum du bgrangs nas cha'i sgrar bstan te/ de dang mthun pa ni dam pa ma yin pa'i cha dang mthun pa'o/ /de'i dam pa ma yin pa ji lta bu zhe</text></item>
<item><p>280b.2</p><section></section><text>na/ mdo sde tshad mar yod pa'i phyir te/ sems pa ngan pa la rnam par shes pa gnas te/ 'di ltar 'dod pa'i srid pa la'o zhe'o/ /ci'i phyir gcig tu bgrang zhe na/ spong ba'i grangs kyi phyir te/ khams gsum gyi nyon mongs pa spangs na dgra bcom pa nyid du 'gyur ba bzhin no/ /</text></item>
<item><p>280b.3</p><section></section><text>mtshungs par ldan pa'i 'du byed kyi phung po bshad zin to/ /gal te phra rgyas brgyad cu rtsa brgyad spangs pa rgyun du zhugs pa yin na/ bcom ldan 'das kyis kun du sbyor ba gsum spangs par bstan pa de ji lta bu zhe na/ 'di la nyes pa med de/ 'di sgo gcig dang / sgo gnyis dang / sgo bzhi</text></item>
<item><p>280b.4</p><section></section><text>pa'i nyon mongs pa zhes bya ba bstan te/ nye bar mtshon pa'i phyir ro/ /yang na rtsa ba'i phyir te/ 'jig tshogs la lta ba'i rgyu las byung ba ni mthar 'dzin par lta ba'o/ /tshul khrims dang brtul zhugs mchog tu 'dzin pa'i rgyu las byung ba ni lta ba mchog tu 'dzin pa'o/ /the tshom gyi rgyu las</text></item>
<item><p>280b.5</p><section></section><text>byung ba ni log par lta ba'o/ /yang na de dag nyid thar pa la rab tu bar chad byed pa ste/ bcom ldan 'das kyis kyang de la 'jig tshogs la lta bas ni 'gro mi 'dod par 'gyur te/ bar chad kyis 'jig pa'i phyir ro/ /tshul khrims dang brtul zhugs mchog tu 'dzin pa ni/ grangs can</text></item>
<item><p>280b.6</p><section></section><text>la sogs pa'i lam mthong ba'i phyir te/ des dag par 'gyur du re bas lam nor bar 'gyur ro/ /the tshom gyis ni yid gnyis za bar 'gyur ro/ /dper na mi zhig lam du zhugs te 'gro ba la bar chad gsum yod de/ le lo dang / nor ba dang / yid gnyis za ba'o/ /de bzhin</text></item>
<item><p>280b.7</p><section></section><text>du 'dir yang rig par bya'o zhes gsungs so/ /gong ma'i cha dang mthun pa lnga gang yin pa de dag ni phyir mi 'ong ba'i rgyun la yod de/ gzugs kyi 'dod chags dang / gzugs med pa'i 'dod chags dang / rgod pa dang / nga rgyal dang / ma rig pa'o/ /mi ldan pa rnams kyi skabs</text></item>
<item><p>281a.1</p><section></section><text>su bab po/ /de dag kyang 'thob pa la sogs pa ste/ bstan bcos las byung ba rnams so/ /chos 'di dang ldan pa nyid do zhes bya ba 'di dag ni de dag kyang yin la chos kyang yin pas chos 'di'o/ /'di zhes bya ba thams cad kyi ming 'dis ni de'i yongs su grub pa</text></item>
<item><p>281a.2</p><section></section><text>nyid dang byed pa'i rgyu nyid du ston to/ /gang la zhe na/ des nges par bsnyad pa la'o/ /bsnyad par nges pa ni nges par bsnyad pa ste/ 'dis bsnyad par 'gyur bas bsnyad pa ste/ bsnyad pa gang yin pa de ni 'thob pa yod pa'i phyir 'byung ste de ni 'grel pa las ston to/ /'di na ni zhes bya ba ni</text></item>
<item><p>281a.3</p><section></section><text>'khor ba na'o/ /gdon mi za ba zhes bya ba'i sgra ni gsum las 'khrul pa med pa ste/ 'di ltar gdon mi za ba zhes bya ba'i sgra ni gor ma chag ces bya ba snyegs so/ /gsum po dag gang la gor ma chag pa srid ce na/ sems can du bgrang ba'i chos rnams la'o/ /so sor brtags pas</text></item>
<item><p>281a.4</p><section></section><text>'gog pa dang so sor brtags pa ma yin pas 'gog pa yang sems can du bgrang ba nyid la ste/ 'di ltar sems can rnams kyi nyon mongs pa spong ba ni so sor brtags pas 'gog pa'o/ /de ma thag pa'i rkyen med pa ni so sor brtags pa ma yin pas 'gog pa'o/ /des na rang gi rgyud dang</text></item>
<item><p>281a.5</p><section></section><text>'brel pa rnams dang so sor brtags pa dang / so sor brtags pa ma yin pas 'gog pa'i 'thob pa dang 'thob pa med pa'o/ /nam mkha' dang sems can du bgrang ba ma yin pa'i dngos po la ni gnyi ga med par dam bcas pa yin no/ /de la dge ba ni dad pa la sogs pa'o zhes bya ba la</text></item>
<item><p>281a.6</p><section></section><text>sogs pa smos pas ni brtson 'grus la sogs pa ston to/ /mi dge ba ni 'dod chags pa'o zhes bya ba la sogs pa smos pas ni zhe sdang dang gti mug la sogs pa ston to/ /lung du ma bstan pa ni sprul pa'i sems la sogs pa'o zhes bya ba la sogs pas ni rnam par smin pa las byung ba la</text></item>
<item><p>281a.7</p><section></section><text>sogs pa ston to/ /de rnams zhes bya ba'i sgra 'dis ni sngar bstan pa dang sbyar ro/ /gang dag la zhes bya ba 'di ni gang zag rnams dang sbyar te dge ba smos pas zag pa rnams las 'phangs pa'i phyir ro/ /de dag ni gang zag rnams so/ /chos 'di dang ldan pa ni dad pa la sogs pa'i yon</text></item>
<item><p>281b.1</p><section></section><text>tan dang ldan zhes bya ba'i tha tshig go/ /de dag gi dngos po ni chos nyid dang ldan pa nyid do/ /chos 'di dang ldan pa'i nges par bsnyad pa'i rgyu'i chos gang yin pa de ni 'thob pa ste/ rnyed pa dang ldan zhes kyang bya'o zhes bya ba de la skad cig dang po la ni thob pa dang 'thob pa dang rnyed pa'o/ /skad cig</text></item>
<item><p>281b.2</p><section></section><text>gnyis pa la sogs pa'i rjes su 'brang ba ni ldan pa dang rnyed pa'o/ /de bas na bye brag tu smra ba las kyang ldan pa gang yin pa de thob pa yang yin no/ /thob pa nyid la yin la ldan pa ma yin pa yang yod de thog ma'i thob byed do zhes bshad do/ /de med du zin na zhes bya ba la/ de zhes bya ba'i sgra ni</text></item>
<item><p>281b.3</p><section></section><text>thob pa dang sbyar ro/ /thob pa med na 'di ltar sa bon med par 'gyur ro/ /'dod chags la sogs pas kun nas dkris te 'dug pa'i 'phags pa rnams ni gang dag 'dod chags dang ma bral ba'i 'phags pa'i gang zag rnams so/ /kun nas dkris te 'dug pa ni 'dod chags la sogs pa</text></item>
<item><p>281b.4</p><section></section><text>mngon du gyur pa'o/ /zag pa med pa'i sems med pas zhes bya ba ni nyon mongs pa mngon du gyur na zag pa med pa'i sems mngon du 'gyur ba med de/ phan tshun 'gal ba'i phyir ro/ /dge slong dag sems can rnams kyi sems kyi rgyud ni re re 'byung ngo zhes gsungs pa'i yang phyir ro/ /'phags</text></item>
<item><p>281b.5</p><section></section><text>pa nyid ma yin par 'gyur ro zhes bya ba ni ring ba'o/ /byis pa zhes bya ba la/ byis pa rnams ni so so'i skye bo rnams te/ dge ba'i sems dang / lung du ma bstan pa'i sems dang ldan pa de dag la 'dod chags la sogs pa mngon du 'gyur ba med pa dang / de'i rjes su 'brel pa'i ngo bo</text></item>
<item><p>281b.6</p><section></section><text>yang khas mi len pa'i phyir 'phags pa nyid du thal bar 'gyur ro/ /'dra na ni zhes bya ba ni mtshungs pa ste/ 'dra ba smos pa ni 'phags pa dang so so'i skye bo dang sbyar ro/ /so so'i skye bo rnams la ni mya ngan las 'das pa'i thob pa med do/ /nyon mongs pa ma spangs pa'i phyir 'phags pa rnams</text></item>
<item><p>281b.7</p><section></section><text>la yang med do/ /khyod kyis khas ma blangs pa'i phyir ro/ /de la ni 'dir 'gyur te/ nyon mongs pa spangs pa dang ma spangs pa'i khyad par gyis der 'gyur ro zhe na/ nyon mongs pa spangs pa dang ma spangs pa de'i mngon rtags su gyur pa'i chos gzhan dgos so/ /sa bon ni sngar bkag pa'i phyir ro/ /</text></item>
<item><p>282a.1</p><section></section><text>ma 'dres pa zhes bya ba ni thar pa'o/ /thar par 'gyur ro zhes bya ba ni de dag kyang grol bar 'gyur ro/ /rigs pas 'thob pa bstan nas da ni lung gzhan gyis ston te/ chos kyi rjes kyang zhes bya ba ni thams cad la mnga' brnyes pa'i phyir bcom ldan 'das ni chos kyi rje'o/ /mi</text></item>
<item><p>282a.2</p><section></section><text>slob pa'i chos bcu po 'di dag ces bya ba la mi slob pa'i chos bcu po gang zhe na/ mi slob pa'i yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' de la zhe sdang dang / gti mug las byung ba'i ngag dang / las kyi mtha'</text></item>
<item><p>282a.3</p><section></section><text>spangs pa ni yang dag pa'i ngag dang / las kyi mtha'i sgrar bstan to/ /chags pa las byung ba rnam pa bdun spangs pa ni yang dag pa'i 'tsho ba'i sgrar bstan to/ /ci'i phyir de lta zhe na/ chags pa'i chos sbyang bar dka' ba'i phyir ro/ /rtag tu sna tshogs lta ldan gyi/ /khyim pas lta</text></item>
<item><p>282a.4</p><section></section><text>ba sbyang bar dka'/ /gzhan la rag las 'tsho ba yi/ /dge slong gis ni 'tsho sbyang dka'/ /zhes tshigs su bcad pa las byung ba'i phyir ro/ /yang dag pa'i rtsol ba dang / yang dag pa'i dran pa dang / yang dag pa'i ting nge 'dzin dang / yang dag pa'i rnam par grol ba la rnam par grol</text></item>
<item><p>282a.5</p><section></section><text>ba ni rnam pa gnyis te/ 'dus byas dang / 'dus ma byas so/ /'dus byas ni mos pa'i rang bzhin no/ /'dus ma byas ni mya ngan las 'das pa'o/ /'dir ni 'dus ma byas yan lag nyid du bstan to/ /slob pa la rnam par grol ba yod du zin kyang de ni ngo bo nyid kyis rnam par grol ba</text></item>
<item><p>282a.6</p><section></section><text>yin gyi/ rgyud rnam par grol ba ni ma yin te/ rgyud ni bsgom pas spang bar bya ba'i nyon mongs pas bcings pa'i phyir ro/ /mi slob pa ni ngo bo nyid dang rgyud rnam par grol ba'i phyir yan lag nyid du bstan to/ /yang dag pa'i shes pa ni zad pa shes pa dang mi skye ba shes pa'o/ /de gnyis</text></item>
<item><p>282a.7</p><section></section><text>kyi mtshan nyid ni bshad zin to/ /bskyed pa dang 'thob byed dang ldan zhes bya ba'i sgra de dag gis brjod do zhes bye brag tu smra ba rnams so/ /yan lag lnga spangs pa'o zhes bya ba ni dam pa ma yin pa'i cha dang mthun pa'i kun du sbyor ba rnams te/ 'dod pa'i khams kyi 'dod chags dang bral ba'i</text></item>
<item><p>282b.1</p><section></section><text>phyir ro/ /gong ma'i cha dang mthun pa'i kun du sbyor ba lnga ni khams gong ma'i 'dod chags dang bral ba'i phyir ro/ /yan lag drug dang ldan te mngon par shes pa drug go zhes rgya cher bshad do/ /yang gang zag 'di ni chos dge ba rnams dang mi dge ba rnams dang yang ldan no zhes kyang gsungs te</text></item>
<item><p>282b.2</p><section></section><text>zhes bya ba ni thob pa de nyid do/ /sems can gyi sems kyi rgyun la dge ba'i thob pa bsags pa dpag tu med pa dag gzigs nas zhes bya ba la/ dpag tu med pa ji lta bu zhe na/ skad cig gcig la thob pa dang / chos dang thob pa'i thob pa'o/ /de la thob pa skyes nas chos dang thob pa'i thob pa dang</text></item>
<item><p>282b.3</p><section></section><text>ldan pa yin no/ /thob pa'i thob pa skyes nas thob pa nyid dang ldan pa yin no/ /skad cig gnyis pa la ni thob pa gsum dang rjes su thob pa gsum mo/ /de bzhin du skad cig phyi ma phyi ma la rnam par 'phel bas rdzas tha dad pa mtha' yas pa dang skye'o/ /de yang rnam pa gnyis zhes bya ba ni rnam</text></item>
<item><p>282b.4</p><section></section><text>pa gnyis so thob pa med pa ni ma rnyed pa ste/ dper na thob pa las byung ba la sogs pa'i yon tan lta bu'o/ /rnam par nyams pa ni sngon btang ba ste/ dper na 'dod pa'i 'dod chags dang bral ba las yongs su nyams nas yang 'dod pa na spyod pa'i nyon mongs pa rnams kyi thob pa dag skye ba</text></item>
<item><p>282b.5</p><section></section><text>lta bu'o/ /de nyid rnyed nas skad cig gnyis pa la sogs pa'i rjes su 'brang ba ni ldan pa zhes bya'o/ /de las bzlog pa ni thob pa med pa ste snga nas med pa'i rnyed pa med cing nyams pa'i rnyed pa yang med par khong du chud par bya'o/ /thob pa dang thob pa med pa de gnyis kyang rang gi rgyud la gnas</text></item>
<item><p>282b.6</p><section></section><text>pa'i chos rnams nyid kyi'o zhes bya ba ni gzhan gyi rgyud la gnas pa ma yin pa dang / sems can du bgrang ba ma yin pa rnams kyi yang ma yin pa'o/ /ci thams cad kyi nges pa 'di yin nam/ de'i phyir spyir btang ba byas nas dmigs rtsom ste/ so sor dang so sor brtags pa ma yin</text></item>
<item><p>282b.7</p><section></section><text>pas 'gog pa zhes bya ba la brtags pa dang 'gog pa zhes bya ba'i sgra ni re re dang sbyar te/ so sor brtags pas 'gog pa dang / so sor brtags pa ma yin pas 'gog par shes par bya'o/ /de gnyis kyang rgyu la mi gnas pa'i phyir logs shig tu smos so/ /sems can du bgrang ba ma</text></item>
<item><p>283a.1</p><section></section><text>ma yin pa ni sa la sogs pa ste/ de dang ldan pa zhes bya ba'i chos de dag dang ldan pa su yang med do/ /nam mkha' dang yang ma yin no zhes bya ba ni ldan pa'o/ /gang gi phyir de dag dang mi ldan pa de'i phyir de rnams kyi thob pa dang thob pa med pa med do/ /de'i phyir</text></item>
<item><p>283a.2</p><section></section><text>chos mngon pa las zag pa med pa'i chos rnams dang ldan pa su zhe na/ sems can thams cad do/ /gang dang zhe na/ so sor brtags pa ma yin pas 'gog pa dang ngo / /so sor brtags pas 'gog pa dang ldan pa su zhe na/ 'phags pa thams cad dang / so so'i skye bo kha</text></item>
<item><p>283a.3</p><section></section><text>cig go zhes 'byung ngo / /gang yang glang po che dang rta la sogs pa dang ldan par tha snyad btags pa de dang der ldan pa'i sgra ni dbang la bya'o/ /de la thob pa ni rnam pa gsum ste zhes bya ba ni rnam pa gsum mo/ /grib ma rjes su 'brang ba lta bu dang / khyu mchog gi rjes su 'brang ba lta bu dang / </text></item>
<item><p>283a.4</p><section></section><text>be'u rjes su 'brang ba lta bu'o/ /de ni grib ma lta bur rjes su 'brang ba'i ngang tshul can no/ /gzhan yang de bzhin du brjod par bya'o/ /dang po grib ma rjes su 'brang ba lta bu ni 'di lta ste/ lung du ma bstan pa'i chos rnams kyi nyid de dag dang lhan cig 'byung ba'i phyir ro/ /lung du ma</text></item>
<item><p>283a.5</p><section></section><text>bstan pa'i chos rnams ni nyam chung ba'i phyir sngar dang phyis skye ba med do/ /gnyis pa ni 'di lta ste/ gong nas zhes bya ba la gong ma'i sgra ni gzugs kyi khams dang sbyar ro/ /ci'i phyir de lta zhe na/ gang shi 'phos pa de nyid du bar ma do'i srid pa mngon par 'grub ste/ phyi rol gyi sa</text></item>
<item><p>283a.6</p><section></section><text>bon dang chos mthun pa'i phyir ro/ /gang du sa bon btab pa de nyid du myu gu skye'o/ /mtshams sbyor ba'i dus na 'dod par gtogs pa'i dge ba la sogs pa dad pa la sogs pa dang / mi dge ba la sogs pa 'dod chags la sogs pa skyes nas thob pa rnams kyi'o/ /dper na</text></item>
<item><p>283a.7</p><section></section><text>khyu mchog ni ba'i tshogs kyi mdun du 'gro'o/ /de bzhin du thob pa rnams sngar skye'o/ /gsum pa ni 'di lta ste thos pa dang bsams pa las byung ba la tshogs pa rnams kyi ste zhes bya ba la sogs pa smos pa ni bsgoms pa las byung ba rnams dang sbyar ro/ /de la skyes nas thob pa'i shes rab la brten nas thos</text></item>
<item><p>283b.1</p><section></section><text>pa las byung ba skye'o/ /thos pa las byung ba la brten nas bsams pa las byung ba skye'o/ /bsams pa las byung ba la brten nas bsgoms pa las byung ba skye'o/ /ming la brten nas don go ba ni thos pa las byung ba'o/ /ming dang don la dmigs pa ni bsams pa las byung ba ste/ </text></item>
<item><p>283b.2</p><section></section><text>ched 'ga' ni yi ges don 'dren to/ /ched 'ga' ni don gyis yi ge 'dren to/ /de la dmigs pa kho na ni bsgoms pa las byung ba ste/ de ni yi ge la mi ltos par don la 'jug go/ /lhan cig skyes pa ma gtogs so zhes bya ba ni thos pa las byung ba la sogs pa'i chos rnams dang</text></item>
<item><p>283b.3</p><section></section><text>lhan cig skyes pa gang yin pa dang / de ltar byung ba gang yin pa de bkol te/ de ma yin pa gzhan ni ma 'ongs pa ste/ dper na be'u ma'i phyi bzhin 'brang ba bzhin du shes par bya'o/ /de la zhes bya ba ni thob pa rnams la'o/ /mdor bstan na zhes bya ba ni mdor bshad pa'o/ /'dod</text></item>
<item><p>283b.4</p><section></section><text>pa smos pas gzugs na spyod pa bsal bar 'gyur ro/ /dge ba dang mi dge ba smos pas ni 'byung ba chen po'i gzugs bsal bar 'gyur ro/ /sdom pa dang sdom pa ma yin pa dang gnyi ga las bzlog pa'i rnam par rig byed kyi ni lhan cig skyes pa ste da ltar byung ba'o/ /phyi nas</text></item>
<item><p>283b.5</p><section></section><text>skyes pa ni 'das pa'i ste/ ma 'ongs pa ni ma yin no/ /tshe phyi mas yang tshe phyi ma pa ma yin par 'gyur la/ tshe phyi ma pa ma yin pa yang tshe phyi ma par 'gyur ro/ /de ltar bye brag tu byas na rnam par smin pa las byung ba la sogs pa'i gzugs gzhan gyi lhan cig skyes pa'i thob pa</text></item>
<item><p>283b.6</p><section></section><text>grub par 'gyur ro/ /ci lung du ma bstan pa'i chos thams cad kyi nges pa 'di yin nam/ smras pa ma yin te/ mngon par shes pa'i sems dang sprul pa'i sems ma gtogs so/ /de la mngon par shes pa gnyis ni lung du ma bstan pa ste/ lha'i mig dang lha'i rna ba'o/ /</text></item>
<item><p>283b.7</p><section></section><text>sprul pa'i sems kyang yin no/ /sprul pa'i sems de dag kyang bcu bzhi ste/ bsam gtan dang po'i sa pa la sprul pa'i sems gnyis te/ bsam gtan dang po'i sa pa dang / 'dod pa na spyod pa'o/ /bsam gtan gnyis pa'i sa pa la gsum mo/ /bsam gtan</text></item>
<item><p>284a.1</p><section></section><text>gsum pa'i sa pa la bzhi'o/ /bsam gtan bzhi pa'i sa pa la lnga'o/ /ci'i phyir de dag gi thob pa 'das pa dang ma 'ongs pa yin zhe na/ stobs dang ldan pa'i sbyor ba'i khyad par las grub pa'i phyir ro/ /bzo'i gnas las kyang cung zad yin te shin tu</text></item>
<item><p>284a.2</p><section></section><text>goms pa'o/ /'di lta ste/ lha'i bu las sna tshogs pa dang / lha ma yin shes ldan no/ /spyod lam pa yang yin te/ sangs rgyas bcom ldan 'das rnams dang / 'di lta ste/ tshe dang ldan pa rta thul lo/ /de'i thob pa ni 'das pa dang de ltar byung ba dang ma 'ongs</text></item>
<item><p>284a.3</p><section></section><text>pa'o/ /sangs rgyas bcom ldan 'das rnams kyi thob pa ni dus gsum ste/ dbang po rno ba'i phyir ro/ /rnam par smin pa las byung ba dang / spyod lam dang / bzo'i gnas gzhan thams cad kyi ni lhan cig skyes pa'o/ /bsgribs pa'i rnam par rig byed kyi gzugs kyi ni</text></item>
<item><p>284a.4</p><section></section><text>bsgrib pa'i rnam par rig byed kyi gzugs te tshangs pa'i 'jig rten na'o/ /tshe dang ldan pa rta thul gyis dris na ma shes la/ de 'khor dang 'brel pa'i phyir g.yo byas te lag pa gnyis nas bzung nas byung bar gyur te/ de'i g.yo las byung ba'i rnam par rig byed kyi gzugs</text></item>
<item><p>284a.5</p><section></section><text>so/ /ci'i phyir de lhan cig skyes pa yin zhe na mthu chung ba'i phyir ro/ /ci'i phyir mthu chung ba nyid yin zhe na sbyor ba chung ba'i phyir ro/ /ci'i phyir 'dod pa'i khams na bsgribs pa'i rnam par rig byed kyi gzugs med ce na/ kun nas slong ba po med pa'i phyir ro/ /'di na 'jig</text></item>
<item><p>284a.6</p><section></section><text>tshogs dang mthar 'dzin par lta ba ni bsgribs pa yin no/ /de gnyis ni rnam par rig byed kun nas slong ba por mi 'gyur te/ de gnyis nang du bltas te 'jug pa'i phyir ro/ /phyi rol du bltas pa'i sems kyis ni rnam par rig byed bskyed do/ /gal te de lta na log par lta ba</text></item>
<item><p>284a.7</p><section></section><text>las log par rtog pa 'byung ngo / /log par rtog pas log pa'i tshig smra'o/ /log pa'i tshig las log pa'i las kyi mtha'o/ /log pa'i las kyi mtha' las log pa'i 'tsho ba 'byung ngo zhes bya ba mdo'i tshig 'di ji ltar sbyar/ 'di la nyes pa med de/ rgyu 'byung ba</text></item>
<item><p>284b.1</p><section></section><text>ni rnam pa gnyis te/ rgyu 'byung ba dang de'i skad cig la 'byung ba'o/ /de la mthong bas spang bar bya ba'i sems ni rgyu kun nas slong ba ste/ bsgom pas spang bar bya ba slong ba'i phyir ro/ /bsgom pas spang bar bya ba ni rgyu kun nas slong ba dang / de'i skad cig la kun nas slong ba'o/ /</text></item>
<item><p>284b.2</p><section></section><text>de ltar gcig nas gcig tu brgyud de brjod pa'i phyir de la nyes pa med do/ /lhag ma gang zhe na sems las byung ba dge ba dang mi dge ba ste/ 'das pa dang ma 'ongs pa dang da ltar byung ba rnams kyi ni so sor dus gsum pa'o/ /dge ba dang mi dge ba dang lung du ma bstan pa rnams kyi</text></item>
<item><p>284b.3</p><section></section><text>yang go rims bzhin no zhes bya ba ni ji ltar mthun mthun du'o/ /de la dge ba rnams kyi rnyed pa ni dge ba'o/ /mi dge ba rnams kyi ni mi dge ba'o/ /lung du ma bstan pa rnams kyi ni lung du ma bstan pa'o/ /'dod pa na spyod pa'i chos rnams kyi thob pa ni 'dod pa na spyod pa'o/ /</text></item>
<item><p>284b.4</p><section></section><text>gzugs na spyod pa rnams kyi ni gzugs na spyod pa'o/ /gzugs med pa na spyod pa rnams kyi ni gzugs med pa na spyod pa'o/ /dri ma med pa ni khams gsum pa dang zag pa med pa ste lam gyi bden pa dang / 'dus ma byas ni dri ma med pa'i chos rnams so/ /de la so sor brtags</text></item>
<item><p>284b.5</p><section></section><text>pa ma yin pas 'gog pa'i thob pa ni khams gsum pa'o/ /'di'i ni 'di ltar rkyen med pa'i phyir thob bo/ /rkyen med pas de yang khams gsum car na srid do/ /so sor brtags pas 'gog pa gzugs dang gzugs med pa'i lam gyis 'thob pa'i ni der gtogs pa nyid do zhes bya</text></item>
<item><p>284b.6</p><section></section><text>ba ni/ gzugs dang gzugs med par gtogs pa nyid do/ /zag pa med pa'i lam gyi thob pa dang lam gyi bden pa'i zag pa med pa'o/ /gong ma rnam pa lnga ni mdor bsdu na khams gsum pa'o/ /rnam pa 'di gnyis mdor bsdu na zag pa med pa'o/ /de yang zhes bya ba ni thob</text></item>
<item><p>284b.7</p><section></section><text>pa'o/ /bsdu na zhes bya ba ni mdor bsdu ba'o/ /rnam pa bzhi zhes bya ba ni rnam pa bzhi ste/ khams gsum pa dang zag pa med pa'o/ /slob pa dang mi slob pa rnams kyi ni zhes bya ba de la slob pa rnams kyi ni slob pa'o/ /mi slob pa rnams kyi ni mi slob pa'o/ /slob pa yang</text></item>
<item><p>285a.1</p><section></section><text>ma yin mi slob pa yang ma yin pa rnams kyi ni rnam pa gsum ste/ slob pa yang ma yin mi slob pa yang ma yin pa'i chos de dag gang zhe na/ zag pa dang bcas pa rnams te bslab pa gsum la mi slob pa'i phyir ro/ /mya ngan las 'das pa slob pa zhes</text></item>
<item><p>285a.2</p><section></section><text>bya ba'am/ mi slob pa zhes bya ba'am/ slob pa yang ma yin mi slob pa yang ma yin zhes bya ba smras pa/ slob pa yang ma yin mi slob pa yang ma yin pa'o zhes bstan bcos las 'byung ngo / /ci'i phyir de lta zhe na/ bral ba'i 'bras bu yin pa'i phyir ro/ /de la zag</text></item>
<item><p>285a.3</p><section></section><text>pa dang bcas pa rnams dang / so sor brtags pa ma yin pas 'gog pa rnams dang / so sor brtags pas 'gog pa dang / 'jig rten pa'i lam gyis thob pa de thams cad ni slob pa yang ma yin mi slob pa yang ma yin pa'i thob pa'o/ /slob pa dang mi slob pa'i lam</text></item>
<item><p>285a.4</p><section></section><text>gyis thob pa'i ni slob pa dang mi slob pa'o/ /slob pa'i lam gyis so sor brtags pas 'gog pa 'thob pa ni rigs na/ mi slob pas go so sor brtags pas 'gog pa ji ltar 'thob/ des kyang so sor brtags pas 'gog pa 'thob ste/ dus bzhi po dag na bral ba'i</text></item>
<item><p>285a.5</p><section></section><text>thob pa'i rnyed pa thob pa rnyed de/ de la mthong bas spang bar bya ba rnams kyi bral ba'i thob pa'i rnyed pa ni dus bzhi po dag na'o/ /'dod pa na spyod pa bsgom pas spang bar bya ba rnams kyi ni dus gsum po dag na'o/ /gzugs na spyod pa dang gzugs med pa na spyod pa bsgom pas spang</text></item>
<item><p>285a.6</p><section></section><text>bar bya ba rnams kyi dgra bcom pa'i dus na'o/ /gang bar ma do'i spong ba de ni 'bras bu'i lam gyis bsdus par rig par bya'o/ /mthong bas spang bar bya ba'i phra rgyas brgyad cu rtsa brgyad dang / de dang ldan pa tshor ba la sogs pa ni mthong bas spang bar bya ba'i thob pa'o/ /bsgom</text></item>
<item><p>285a.7</p><section></section><text>pas spang bar bya ba nyon mongs pa bcu po dag dang de dag dang ldan pa'i tshor ba la sogs pa dang / rnam par smin pa las byung ba dang / spyod lam pa dang / bzo'i gnas dang / sprul pa'i sems dang / gang dge ba zag pa dang bcas pa de dag thams cad kyi ni bsgom pas spang</text></item>
<item><p>285b.1</p><section></section><text>bar bya ba'i thob pa'o/ /spang bar bya ba ma yin pa yang rnam pa gnyis te/ de la so sor brtags pa ma yin pas 'gog pa dang 'jig rten pa'i lam gyis thob pa so sor brtags pas 'gog pa'i ni bsdus te bsgom pas spang bar bya ba'o/ /dri ma med pa'i lam gyis thob pa'i</text></item>
<item><p>285b.2</p><section></section><text>so sor brtags pas 'gog pa'i ni spang bar bya ba ma yin pa kho na'o/ /de ni 'thob pa med pa brjod par bya ste/ de'i mtshan nyid bshad par bya'o/ /thob pa med pa ni thams cad kyang nyon mongs pa can ma yin la lung du ma bstan pa'o/ /dge ba ma yin te dge ba'i rtsa ba chad</text></item>
<item><p>285b.3</p><section></section><text>pa'i dge ba'i rtsa ba yang chad par mi 'gyur te/ dge ba'i thob pa med pa yod pa'i phyir ro/ /mi dge ba yang ma yin te/ 'dod pa'i 'dod chags dang bral ba la thob pa med pa yod pa'i phyir ro/ /mi dge ba'i chos dang ldan par 'gyur ro/ /de'i phyir thob pa med pa de ni thob pa bzhin</text></item>
<item><p>285b.4</p><section></section><text>du bye brag mang du med de rnam pa'i khyad par du ma med do/ /'on kyang zhig pa zhes bya ba ni 'das pa'i chos rnams te/ de ltar gyi dus las rab tu zhig pa'i phyir ro/ /ma skyes pa zhes bya ba ni ma 'ongs pa rnams te/ de ltar gyi dus su ma phyin pa'i phyir ro/ /'di ltar tshogs na</text></item>
<item><p>285b.5</p><section></section><text>gnas skabs kyi 'bras bu 'byin gyi rdzas kyi 'bras bu ni ma yin no/ /de la 'das pa spangs pa rnams kyi thob pa med pa ni dus gsum pa'o/ /de bzhin du ma 'ongs pa ma phyin pa rnams kyi yang dus gsum pa'o/ /de ltar byung ba rnams kyi ni dus gnyis pa ste 'das pa dang ma</text></item>
<item><p>285b.6</p><section></section><text>'ongs pa'o/ /de yang lung du ma bstan par shes par bya'o/ /'dod pa dang gzugs dang gzugs med par rtogs pa rnams kyi ni so sor khams gsum pa'o/ /'dod par gtogs pa rnams kyi khams gsum pa ni de la thos pa dang bsams pa las byung ba'i yon tan ma thob pa</text></item>
<item><p>285b.7</p><section></section><text>rnams kyi dang / 'dod chags dang ma bral bas ma thob pa gzugs na spyod pa'i skye bas 'thob pa rnams kyi dang / thos pa las byung ba rnams kyi dang / bsgoms pa las byung ba rnams kyi dang / gzugs med pa na spyod pa'i skye bas 'thob pa rnams kyi dang / bsgoms pa las</text></item>
<item><p>286a.1</p><section></section><text>byung ba rnams kyi'o/ /'dod pa na spyod pa'i gang zag ni khams gsum pa'i nyon mongs pa can gyi chos rnams dang yang ldan no/ /de bzhin du gzugs kyi khams su skyes pa'i gang zag ni 'dod pa na spyod pa'i nyon mongs pa rnams dang ldan pa ma yin no/ /dbang po rtul</text></item>
<item><p>286a.2</p><section></section><text>po yang dbang po rnon pos bsdus pa'i dge ba rnams dang ldan pa ma yin no/ /gzugs med pa na spyod pa'i skye bas 'thob pa rnams kyang bsgoms pa las byung ba rnams dang ldan pa ma yin no/ /de bzhin du gzugs med pa na spyod par yang ji ltar mthun mthun du brjod par bya'o/ /</text></item>
<item><p>286a.3</p><section></section><text>khams gsum pa'i de ni ngo bo nyid du na gang du skyes pa de nyid yin par rig par bya'o/ /chos kyi gnas kyi dbang gis ni khams gsum par rnam par gzhag go/ /thob pa med pa la ni dri ma med pa gang yang med do/ /gal te yod pa lta na zag pa med pa'i chos dang ldan pa'i phyir</text></item>
<item><p>286a.4</p><section></section><text>'phags pa nyid du 'gyur ro/ /so so'i skye bo nyid ces bya ba la/ so so'i skye bo nyid gang yin zhe na/ 'phags pa'i chos rnams ma thob pa'o zhes bya ba de la/ 'phags pa'i chos ni sdug bsngal la chos shes pa'i bzod pa nas bzung nas mi skye ba shes pa'i bar dag ste/ de dag</text></item>
<item><p>286a.5</p><section></section><text>ma thob pa'o/ /de dag kyang rigs gsum gyi phyir 'phags pa nyan thos ni rang sangs rgyas dang de bzhin gshegs pa'i rgyun dang mi ldan pas de so so'i skye bor 'gyur ba/ de bzhin du rang sangs rgyas dang de bzhin gshegs pa yang so so'i skye bo yin par 'gyur ram/ de ni thob</text></item>
<item><p>286a.6</p><section></section><text>pa med pas gang ma thob pa'o/ /nyid ces bya ba'i sgra brjod dgos so/ /mi dgos te tshig gcig gis bsnan pa yang yod de/ dper na chu za rlung za zhes bya ba lta bu'o/ /gang dag rgyun la 'phags pa'i chos ma skyes pa ni so so'i skye bo nyid du 'dod pa de dag gi ltar na rgyun la 'phags</text></item>
<item><p>286a.7</p><section></section><text>pa'i chos 'byung ba las 'phags pa'i chos kyi rgyun gzhan med de/ bdag nyid la byed pa 'gal ba'i phyir de dag nyid so so'i skye bo nyid du 'gyur ro/ /ji ste ma skyes pa tsam rdzas med pa yin na ni/ de lta na go mdo las dge slong dag byis pa so so'i skye bo thos pa dang mi ldan pa ni sdig pa'i las mi byed pa</text></item>
<item><p>286b.1</p><section></section><text>ci yang med do zhes nga smra'o zhes 'byung ba dang 'gal lo/ /so so'i skye bo nyid ni ma bsgribs la lung du ma bstan pa'o zhes ma yin nam 'di la nyes pa med de/ dper na seng ge ma bsgribs shing lung du ma bstan pa'i phug tu gnas te/ srog chags rnams la gnod par byed pa de bzhin</text></item>
<item><p>286b.2</p><section></section><text>du so so'i skye bo nyid la gnas te sdig pa dag rtsom mo/ /thob pa med pa de ni chos gang gis thob pa med pa de'i de rnyed nas rnam par nyams so/ /so so'i skye bo nyid khams gsum pa ni 'phags pa'i chos thob nas rnam par nyams so/ /phyi rol gyi lam gyis ni gong du skyes</text></item>
<item><p>286b.3</p><section></section><text>nas 'dod pa na spyod pa'i so so'i skye bo nyid rnam par nyams te/ 'dod pa'i 'dod chags dang bral bas spong ngo / /de bas na bye brag tu smra ba las kyang 'phags pa ni sngar so so'i skye bo nyid rnam par nyams la phyis spong ngo / /so so'i skye bo ni sngar so so'i skye bo nyid spangs la phyis</text></item>
<item><p>286b.4</p><section></section><text>rnam par nyams so zhes 'byung ngo / /de la thob pa bcad pa ni rnam par nyams pa'o/ /chos bcad pa ni spangs pa'o/ /'du shes med pa'i snyoms par 'jug pa brjod par bya ste/ snyoms par 'jug pa 'di la 'du shes med pas na 'di ni 'du shes med pa'i snyoms par 'jug</text></item>
<item><p>286b.5</p><section></section><text>pa'o/ /yang na 'du shes med par snyoms par 'jug pas 'du shes med pa'i snyoms par 'jug pa'o/ /bsam gtan gsum pa'i 'dod chags dang bral ba ni bsam gtan gsum pa las 'dod chags dang bral bas bsam gtan gsum pa'i 'dod chags dang bral ba'o/ /</text></item>
<item><p>286b.6</p><section></section><text>bsam gtan bzhi pa ni 'bras bu che bas bsdus pa ste/ sems dang sems las byung ba'i chos dge ba rnams so/ /de dag ni mjug thogs su sems dang sems las byung ba 'jug pa dang mi mthun pa'i chos te de dang mi ldan pa'o/ /ci'i phyir zhe na/ gang gi phyir sems</text></item>
<item><p>286b.7</p><section></section><text>dang mi mthun pa'i sems 'byung ba ni ma yin te/ 'di ltar rgyu zad pas 'jig pa'am mi mthun pa'i rkyen yod pa'i phyir grang na/ rgyu zad pa ni mi rigs te/ snyoms par 'jug pa zag pa dang bcas pa'i phyir ro/ /sems dang mi mthun pa'i rkyen yod pa yang mi 'thad do/ /de chung</text></item>
<item><p>287a.1</p><section></section><text>ba'am khyad par can zhig tu 'byung grang na chung ba ni nyam chung ba'i phyir mi mthun pa mi skyed do/ /khyad par can ni rigs 'dra ba'i phyir dngos po mi skyed de/ dper na me lce bdag nyid 'gag par mi byed de bdag nyid la byed pa 'gal ba'i phyir ro/ /de bas na 'gal</text></item>
<item><p>287a.2</p><section></section><text>ba'i chos gzhan gang gis dus gzhan na mi skye ba thob pa ste/ de snyoms par 'jug pa ste/ sems dang sems las byung ba'i chos thams cad 'gag go/ /ci'i phyir 'du shes kyi sgo nas bstan ce na/ 'du shes gzhig pa'i phyir de skyed pa'i phyir ro/ /mdo sde las kyang</text></item>
<item><p>287a.3</p><section></section><text>'du shes ni nad lta bu'o/ /'du shes ni 'bras lta bu'o/ /'du shes ni gsal shing lta bu'o/ /de ltar 'du shes med pa de ni zhi ba'o/ /de ni gya nom pa'o zhes gsungs so/ /dpes ston te/ pha rol gyi sems shes pa bzhin no/ /de yang dge ba zag pa dang bcas pa ste/ </text></item>
<item><p>287a.4</p><section></section><text>yid du 'ong ba'i srid pa mngon par 'grub pa'i phyir ro/ /rdzas med pa ni dge ba nyid du mi rung ngo / /bsam gtan bzhi pas bsdus pa ni bsam gtan bzhi pa'i ngo bo nyid de/ sa de'i rnam par smin pa'i 'bras bu yin pa'i phyir ro/ /'phags pa'i rgyud ma yin no/ /ci'i phyir</text></item>
<item><p>287a.5</p><section></section><text>de 'phags pa'i rgyud la med ce na/ de'i phyir 'thad pa gzhan brjod de/ byis pa thar pa'i 'du shes can dag de skyed de/ 'phags pa dag ni srid pa las 'byung ba'i 'du shes can du mi 'gyur te/ srid pas srid pa las mi 'byung ba dang thar pa dang thar pa'i lam mngon sum du gyur</text></item>
<item><p>287a.6</p><section></section><text>pa'i phyir ro/ /'phags pa'i lam gyi bar du gcod pa'i phyir/ /'phags pa rnams kyis ni de ngan song gi gnas lta bur dgongs pa'o/ /de'i phyir de thob pa ni nges par gyur pa la mi 'jug go/ /de'i rnam par smin pa la myong bar nges pas 'di ni myong bar 'gyur bas nges pa ste/ </text></item>
<item><p>287a.7</p><section></section><text>gdon mi za bar 'bras bu 'byin pa'i phyir ro/ /'dis ni 'di'i myong bar 'gyur ba ma nges pa nyid spong ngo / /skyes nas myong bar 'gyur ba nyid de dus gzhan ma yin no/ /'dis yongs su rdzogs par byed pa yin gyi 'phen pa ma yin te/ sems med pa'i phyir ro/ /sems</text></item>
<item><p>287b.1</p><section></section><text>dang sems las byung ba 'gog pa'i bdag nyid du 'du shes med pa'i 'bras bu gang yin pa myong ba de skyes nas myong bar 'gyur ba ste/ 'dis ni 'di'i lan grangs gzhan la myong bar 'gyur ba spong ngo / /'di ni 'bad pas 'thob kyi zhes bya ba ni sbyor ba'i stobs kyis bsgrub pa'i</text></item>
<item><p>287b.2</p><section></section><text>phyir ro/ /'dod chags dang bral bas ni ma yin no zhes bya ba ni 'di bsam gtan gsum pa'i 'dod chags dang bral ba tsam gyis 'thob pa ma yin te ma goms pa'i phyir ro/ /'gog pa'i snyoms par 'jug pa zhes bya ba ni 'gog pas na 'gog pa'o/ /sems dang sems las</text></item>
<item><p>287b.3</p><section></section><text>byung ba'i chos rnams ni dgag par bya ba'o/ /'gog pa'i snyoms par 'jug pa ni rdzas yin te snyoms par 'jug pa'i rdzas des ma 'ongs pa'i dus gzhan na sems dang sems las byung ba rnams yang dag par 'gag ste/ 'byung ba mi rnyed ces bya ba'i tha tshig go/ /ci yang</text></item>
<item><p>287b.4</p><section></section><text>med pa'i skye mched kyi 'dod chags dang bral ba zhes bya ba ni gzugs med pa gsum pa'i 'dod chags dang bral ba'o/ /srid pa'i rtse mo'i zhes bya ba ni 'du shes med 'du shes med min skye mched kyi sa pa'o/ /ji ltar na sems med pa'i snyoms par 'jug par 'gyur/ smras pa/ </text></item>
<item><p>287b.5</p><section></section><text>'byung ba chen po mnyam pa nyid du byed pas so/ /'byung ba chen po mnyam pa nyid ni gcig tu mkhregs par gyur pa ste/ de'i phyir rdo rjes kyang shigs par mi nus so/ /je phra je phra nas srid pa'i rtse mo'i sems kyi 'og tu rnyed pa yin te/ de'i phyir srid pa'i rtse mo pa ste dge ba dang</text></item>
<item><p>287b.6</p><section></section><text>skye gnas pa dang lan grangs gzhan la myong bar 'gyur ba dang / myong bar 'gyur bar ma nges pa ste zhes bya ba smos te/ dge ba dang dge ba zag pa dang bcas pa'o/ /skyes nas myong ba ni phyir mi 'ong ba yongs su mi nyams pa'i chos can no/ /lan grangs gzhan la myong bar 'gyur ba</text></item>
<item><p>287b.7</p><section></section><text>ni phyir mi 'ong ba yongs su nyams pa'i chos can gyi'o/ /tshe 'di la bde bar gnas par bya ba'i phyir zhes bya ba ni sems dang sems las byung ba 'byung bas skyo nas tshe 'di la bde bar gnas par bya ba'i phyir de la 'jug ste/ bde ba 'thob par bya ba'i phyir rnal 'byor pa snyoms par</text></item>
<item><p>288a.1</p><section></section><text>'jug go/ /de med pa zhes bya ba ni 'phags pa'i lam med pa'i phyir ro/ /chad kyis 'jigs pa'i phyir zhes bya ba ni de la thar pa'i 'du shes med pas sems dang sems las byung ba'i 'gog pa la byis pa dag chad par sems te skrag go/ /chos gzhan</text></item>
<item><p>288a.2</p><section></section><text>zhes bya ba 'dis ni sems dang sems las byung ba 'gog pa tsam la 'du shes med pa par mi 'dod do/ /rnam par smin pa las byung ba zhes bya ba ni rgyu la 'bras bus btags pa'i phyir te/ 'dir rnam par smin pa'i rgyu la rnam par smin pa'i sgrar brjod do/ /de las byung ba ni rnam par</text></item>
<item><p>288a.3</p><section></section><text>smin pa las byung ba'o/ /de nyid dpyad pa'i phyir 'du shes med pa'i snyoms par 'jug pa'i rnam par smin pa'i 'bras bu zhes bya ba smos so/ /bsam gtan dang po'i phyogs gcig ces bya ba ni/ bsam gtan thog ma'i phyogs gcig ste/ bsam gtan dang po'i phyogs</text></item>
<item><p>288a.4</p><section></section><text>gcig nyid la bsam gtan khyad par can zhes bya'o/ /'du shes pa yang de dang 'dra'o/ /gzhan gyi tshe zhes bya ba ni 'chi 'pho dang skye ba'i dus las gzhan gyi dus na'o/ /yun ring du gnyid kyis log pa las langs pa bzhin du zhes bya ba 'dis ni/ snyoms par 'jug pa</text></item>
<item><p>288a.5</p><section></section><text>'di las langs pa rnams kyi bya ba mi gsal bar ston to/ /'dod pa'i khams rnams su skye ba'i rgyu bstan pa'i phyir der skyes pa rnams la zhes bya ba smos te/ 'bras bu che ba rnams su skyes pa rnams la lan grangs gzhan la myong bar 'gyur ba'i las yod pa'i phyir te/ te zhes</text></item>
<item><p>288a.6</p><section></section><text>bya ba ni de lan grangs kyang yin la gzhan yang yin pas lan grangs gzhan no/ /de 'dod pa yang yin la lan grangs gzhan na myong bar 'gyur ba yang yin pas 'dod par gtogs pa lan grangs gzhan la myong bar 'gyur ba ste/ tshe gnyis la sogs pa na spyod par 'gyur zhes bya</text></item>
<item><p>288a.7</p><section></section><text>ba'i tha tshig go/ /de ni 'di skad du 'dod pa'i khams su rnam par smin pa 'phen pa'i las yod pa'i phyir ro zhes bya bar bstan par 'gyur ro/ /srog gi dbang po gang zhe na/ khams gsum pa'i tshe yin no zhes bya ba la/ khams rnam pa gsum ni khams gsum pa'o/ /</text></item>
<item><p>288b.1</p><section></section><text>'gro ba'i phyir tshe zhes bya ste/ shin tu myur du 'gro zhes bya ba'i tha tshig go/ /ji skad du tshe'i 'du byed ni lha'i bu 'gro ba'i snying po can rnams kyi shugs pas kyang ches myur du 'gag go zhes mdo las 'byung ba'i phyir ro/ /sngon gyi las zhes bya ba la sogs pa ni tshe rabs snga ma dag na</text></item>
<item><p>288b.2</p><section></section><text>las gang byas pa des 'phags pa ni bskyod de btang ba'o/ /de gang zhe na/ skye mched drug po mig la sogs pa'o/ /skye mched drug gi rgyun zhes bya ba 'dis ston to/ /rgyun ni rab tu 'bab pa ste rgyud do/ /ris mthun pas bsdus pa 'dra ba'i phung po 'byung ngo / /de'i 'brel</text></item>
<item><p>288b.3</p><section></section><text>pas ni rgyun mi 'chad pa'o/ /de'i gnas pa ni 'brel pas bsdus pa rab tu 'bab pa gnas pa'o/ /de'i rgyur gyur pa ni byed rgyur gyur pa'o/ /'gro bar gdags pa'i rgyu zhes bya ba la/ 'gro ba ni sems can dmyal ba la sogs pa'o/ /de gdags pa ni 'gro bar gdags</text></item>
<item><p>288b.4</p><section></section><text>pa'o/ /'dogs pa'i phyir 'dogs pa dang / gdags par bya ba'i phyir de gdags pa ste 'gro ba bstan pa'o/ /gang dang ldan na 'byung ba dang 'jig pa skad cig la gnas pa'i 'du byed rnams la yang sems can dmyal ba la sogs par bstan pa 'thob pa de ni srog gi dbang po</text></item>
<item><p>288b.5</p><section></section><text>zhes bya'o/ /'dir chos mngon pa las kyang zhes bya bas ni lung gis bstan to/ /skye mched drug gi rgyun 'brel pa gnas pa'i rgyu de ni/ tshe dang drod dang rnam par shes/ /zhes bya ba 'dis bstan to/ /'gro bar gdags pa'i rgyu nyid bstan pa'i phyir/ rnam par smin pa mngon par grub na zhes bya ba</text></item>
<item><p>288b.6</p><section></section><text>smos te/ 'dir rnam par smin pa'i sgra ni srog gi dbang por bstan to/ /rigs pas srog gi dbang po rdzas su yod par bstan par 'dod nas srog gi dbang po ma gtogs par zhes bya ba la sogs pa smos so/ /dbang po gzhan zhes bya ba ni mig la sogs pa ste/ de dag ni gzugs med pa'i khams na</text></item>
<item><p>288b.7</p><section></section><text>med pa'i phyir khams gsum pa la khyab pa ma yin no/ /dad pa la sogs pa'i dbang po khams gsum pa la khyab pa yin du zin kyang nyon mongs pa can la sogs pa'i sems kun du 'byung ba na de dag med pa'i phyir tshe'i rgyun mi 'chad par 'jug pa ma yin no/ /tshe ni khams gsum pa la'ang khyab pa la skye ba rgyun mi</text></item>
<item><p>289a.1</p><section></section><text>'chad par 'jug pa ste/ de'i phyir de'i dbang po gzhan dag las don gzhan rdzas su yod pa nyid do/ /gzugs med par skyes pa rnams zhes bya ba la sogs la dge ba'i sems mngon du byed pa ni dad pa la sogs pa'o/ /bsgribs pa'i sems mngon du</text></item>
<item><p>289a.2</p><section></section><text>byed pa ni 'dod chags la sogs pa'i sems mngon du byed pa'o/ /sa 'og ma pa'i zag pa med pa'i sems mngon du byed pa ni srid pa'i rtse mor skyes pa ci yang med pa'i skye mched kyi sa pa'i zag pa med pa'i sems mngon du byed pa'o/ /'gro bar gdags pa'i rgyu'i chos nyid 'gro</text></item>
<item><p>289a.3</p><section></section><text>bar gdags pa'i rgyu'i chos te srog gi dbang po'o/ /med du zin na zhes bya ba ni gal te srog gi dbang po med par gyur na de'i tshe gzugs med pa'i khams kyi dge ba la sogs pa'i gnas skabs na 'jig pa dang skye bar thal bar 'gyur ro/ /'dod pa dang gzugs kyi khams su lus kyi dbang po la</text></item>
<item><p>289a.4</p><section></section><text>sogs pa 'thob pa dang / de'i rgyun 'chad pa gnyis kyis skye ba dang 'chi 'pho ba brtag par nus la/ gzugs med pa na ma yin pas de'i phyir gzugs med pa brjod do// //chos mngon pa la 'jug pa rgya cher 'grel pa snying po kun las btus pa zhes bya ba/ bam po lnga pa ste tha ma/ skal ba</text></item>
<item><p>289a.5</p><section></section><text>mnyam pa nyid ni sems can rnams kyi don gcig la 'dod pa'i rgyu'o zhes bya ba la/ sems can rnams zhes bya ba 'dis ni sems can zhes brjod pa ma yin pa rtsa la sogs pa sel to/ /de ni don kyang yin la gcig kyang yin pas don gcig ste/ de ni bdag la chags pa la sogs pa'o/ /de la 'dod pa</text></item>
<item><p>289a.6</p><section></section><text>ni mngon par 'dod pa'o/ /'dod pa'i rgyu gang yin pa de nyid ni skal ba mnyam pa nyid do/ /de la brten pa mthun pa ni skal ba mnyam pa ste spyod pa mthun pa'i rang bzhin no/ /de'i dbang po ni skal ba mnyam pa nyid de 'gro ba gcig tu skyes pa'i sems can rnams kyi lus dang dbang po dang dbyibs dang spyod pa dang kha zas la</text></item>
<item><p>289a.7</p><section></section><text>sogs pa 'dra ba'i rgyu ste/ phan tshun mngon par dga' ba 'brel pa zhes bya ba'i tha tshig go /bdag la chags pa zhes bya ba ni bdag la sred pa'o/ /kha zas ni rnam pa bzhi ste/ kham gyis za ba de rags pa dang phra ba'o/ /rags pa ni kham du byas nas za ba'o/ /phra ba ni bkru ba dang bsku ba dang gtor ba la sogs</text></item>
<item><p>289b.1</p><section></section><text>pa ste/ de ni dri dang ro dang reg bya'i ngo bo nyid do/ /reg pa ni yul dang dbang po dang rnam par shes pa las skyes pa'i reg pa'o/ /yid kyis kun du sems pa ni yid kyi las te/ gdags pa las ji skad du sgo nga gang dag ma la dran pa brjed pa med pa de dag rul bar mi 'gyur</text></item>
<item><p>289b.2</p><section></section><text>ro/ /rnam par shes pa ni gang srid pa mngon par 'grub par byed pa'o/ /de la kham gyis za ba ni dbang po rnams rgyas par byed pa'o/ /reg pa ni rten pa'i rnam par shes pa rgyas par byed pa'o/ /de gnyis kyis btsas par 'gyur ba la phan par byed pa'i phyir ma ma lta bu'o/ /</text></item>
<item><p>289b.3</p><section></section><text>yid kyis kun du sems pa ni yang srid pa 'phen pa'o/ /de ltar 'phangs par zad la thob pa ni ma yin te/ rgyun la yongs su bsgos pa'i phyir yang srid par skye bar rnam par shes pa'i nus pa ste/ de gnyis ni skyes pa'i ma lta bu ste ji ltar mthun mthun du sbyar ro/ /kha zas</text></item>
<item><p>289b.4</p><section></section><text>'dod par sems can so sor mthun pa zhes bya ba 'dis ni sems can skal ba mnyam pa nyid tha dad pa ma yin par sdud do/ /so sor zhes bya ba'i sgra ni khyab par 'dod pa'i tshig ste/ sems can sems can zhes so sor gnas pa'o/ /gal te gcig par gyur du zin na ni</text></item>
<item><p>289b.5</p><section></section><text>sems can rnams kyi 'gro ba 'dres par 'gyur ro/ /tha dad pa ni zhes bya ba ni sems can khams la sogs pa tha dad pa rnams kyi so so pa ste rnam par smin pa las byung ba'i spyod pa ston pa'o/ /dge slong la sogs pa'i bye brag gi tha dad pa de rnams kyi zhes bya ba ni rgyu mthun pa</text></item>
<item><p>289b.6</p><section></section><text>ston to/ /don gcig la 'dod pa'i nges pa'i rgyu'o zhes bya ba ni thams cad la thams cad 'dod pa ma yin te/ dper na bram ze rnams ni mchod sbyin la sogs pa'i cho ga 'dod kyi/ gzhan dag ni ma yin pa lta bu'o/ /rnam par dbye ba'i rgyu ni skal ba mnyam pa nyid de/ </text></item>
<item><p>289b.7</p><section></section><text>de med du zin na ni 'phags pa dang 'phags pa ma yin pa bye brag med par 'gyur ro/ /'phags pa'i skal ba mnyam pa nyid ni 'phags pa ma yin pa rnams la med de/ de'i phyir 'phags pa ma yin pa 'phags pa'i grangs su mi chud do/ /so so'i skye bo nyid ni so so'i skye</text></item>
<item><p>290a.1</p><section></section><text>bo rnams kyi yin gyi 'phags pa rnams kyi ni ma yin no/ /so so'i skye bo'i skal ba mnyam pa nyid kyang so so'i skye bo rnams nyid kyi yin gyi 'phags pa rnams kyi ma yin te/ de'i phyir so so'i skye bo nyid do/ /so so'i skye bo rnams kyi skal ba mnyam par 'gyur ro/ /de'i phyir skal ba</text></item>
<item><p>290a.2</p><section></section><text>mnyam pa nyid bstan pa'i phyir/ don gcig la 'dod pa'i nges pa'i rgyu'i zhes bya ba smos te/ mthun pa'i byed pa'o/ /de zhes bya ba ni skal ba mnyam pa nyid do/ /med du zin na zhes bya ba ni yod par ma gyur na'o/ /'phags pa zhes bya ba la 'phags pa ni sangs rgyas rnams dang / sangs rgyas</text></item>
<item><p>290a.3</p><section></section><text>kyi nyan thos rnams te/ sdig pa mi dge ba'i chos rnams las ring du song bas 'phags pa zhes bya'o/ /'phags pa ma yin pa ni so so'i skye bo rnams so/ /'jig rten gyi tha snyad la gnas pa zag pa dang bcas pa'i sems yod pa rnams 'dres pa'i skyon du 'gyur ro/ /de bas na 'chi 'pho zhing skye la/ </text></item>
<item><p>290a.4</p><section></section><text>de skal ba mnyam pa nyid mi 'dor ba yang yod de/ gang du shi ba de nyid du skye ba'o/ /'chi 'pho ba yang med cing skye ba yang med la/ de skal ba mnyam pa nyid mi 'dor ba yang yod de nges par gyur pa la zhugs pa'o/ /de ni so so'i skye bo'i skal ba mnyam pa nyid bor te/ 'phags pa'i skal ba mnyam pa</text></item>
<item><p>290a.5</p><section></section><text>nyid thob pa'o/ /'chi 'pho zhing skye la skal ba mnyam pa nyid 'dor ba ni mi'i nang nas shi 'phos nas lha'i nang du skye ba'o/ /'chi 'pho yang med cing skye ba yang med la skal ba mnyam pa nyid kyang mi 'dor zhing / 'thob pa yang med pa ni rnam pa de dag ma gtogs pa'o zhes gsungs so/ /bstan bcos</text></item>
<item><p>290a.6</p><section></section><text>las nges par gyur pa la zhugs pa ni so so'i skye bo'i skal ba mnyam pa nyid 'dor zhing 'phags pa'i skal ba mnyam pa nyid 'thob po zhes 'byung bas de'i phyir/ so so'i skye bo nyid dang / so so'i skye bo'i skal ba mnyam pa nyid la tha dad du byed pa ci yod ces dris so/ /'dod pa mthun pa ni 'dod pa 'dra ba ste/ </text></item>
<item><p>290a.7</p><section></section><text>skal ba mnyam pa nyid ces bshad do/ /so so'i skye bo nyid ni gnod pa thams cad kyi 'byung gnas su gyur pa'o zhes bya ba ni rigs su gyur pa'o/ /don de nyid bstan pa'i phyir/ dge slong dag byis pa zhes bya ba la sogs pa smos so/ /gzhan nas kyang gal te 'dir 'ong na ni zhes 'byung ba ni 'jig rten 'dir</text></item>
<item><p>290b.1</p><section></section><text>'ong ba ste/ lha'i skal ba mnyam pa nyid bor nas lha'i nang nas shi 'phos nas mi'i skal ba mnyam pa nyid 'thob po/ /de ltar skal ba mnyam pa nyid ni thob cing 'dor ro/ /so so'i skye bo nyid ni skal ba mnyam pa nyid gzhan thob pa'am/ thob pa 'dor ba'am/ ma thob pa 'thob pa med de/ so so'i skye bo</text></item>
<item><p>290b.2</p><section></section><text>nyid 'dus byas thams cad la khyab pa'i phyir ro/ /de ni rigs mthun pa nyid btang bas gtang ba med de/ de'i phyir skal ba mnyam pa nyid dang / so so'i skye bo nyid bye brag cher yod par shes par bya'o// //mtshan nyid kyi skabs su bab ste/ chos skye ba'i nang gi yan lag ste zhes bya ba la/ skye</text></item>
<item><p>290b.3</p><section></section><text>ba ni ma 'ongs pa skye bar mngon du phyogs pa'o/ /de ni skye ba'ang yin la chos kyang yin pas chos skye ba'o/ /chos kyi sgras ni gzugs la sogs pa yongs su 'dzin to/ /de ni rang yang yin la nus pa yang yin pas rang gi nus pa ste/ ma 'ongs pa'i chos skyed nus pa'o/ /rang gi nus pa 'thob pa ni rang rang gi</text></item>
<item><p>290b.4</p><section></section><text>nus pa rnyed pa'o/ /de'i rgyu ni rang gi nus pa 'thob pa'i rgyu ste/ ma 'ongs pa'i chos da ltar byung ba'i gnas su 'byin pa'i rgyu zhes bya ba'i tha tshig go/ /de ni nang gi yan lag kyang yin la rang gi nus pa 'thob pa'i rgyu yin pas nang gi yan lag ste/ rang gi nus pa 'thob pa'i rgyu'o/ /thun mong gi rgyu ma yin pas</text></item>
<item><p>290b.5</p><section></section><text>nang gi yan lag ste/ chos skye ba'i nang gi yan lag gi nus pa 'thob pa'i rgyu'o/ /chos skye ba'i nang gi yan lag rang gi nus pa 'thob pa'i rgyu gang yin pa de ni skye ba'o/ /phyi'i yan lag ni rgyu dang rkyen rnams te 'og nas 'byung ngo / /rgyu dang rkyen rnams ni phyi'i yan lag rgyu'i dngos po ste/ de dag gzugs</text></item>
<item><p>290b.6</p><section></section><text>la sogs pa'i skye ba'i thun mong gi rgyu yin pas gtso bo ma yin no/ /rigs pas yod pa nyid du bstan pa'i phyir/ de med du zin na bya ba la sogs pa smos so/ /skye ba med du zin na rgyu dang rkyen rnams yod kyang nam mkha' bzhin du chos skye bar mi 'gyur ba dang / nam mkha' la sogs pa yang zhes bya ba ni</text></item>
<item><p>290b.7</p><section></section><text>ji ltar skye ba med na/ gzugs la sogs pa 'dus byas nyid yin pa de bzhin du nam mkha' la sogs pa yang 'dus byas nyid du 'gyur ro/ /skye ba med du 'dra na ci'i phyir gzugs la sogs pa ni 'dus byas yin la/ nam mkha' la sogs pa ni ma yin pa de bas skye ba nyid du grub po/ /gnas pa'i</text></item>
<item><p>291a.1</p><section></section><text>mtshan nyid dpyad pa'i phyir/ 'bras bu gzhan 'phen pa zhes bya ba la sogs pa smos te/ 'bras bu 'di las 'bras bu gzhan ni 'bras bu gzhan no/ /'bras bu gzhan gyi 'phen pa ni 'bras bu gzhan 'phen pa'o/ /'phen par byed pas 'phen pa ste/ chos skye ba yongs su 'dzin pa'o/ /</text></item>
<item><p>291a.2</p><section></section><text>de'i dbang gis chos skye ba'i skye ba la bgegs su ma gyur pa'o/ /'bras bu gzhan 'phen pa'i dus de'i gnas ni 'bras bu gzhan 'phen pa'i dus kyi gnas te dus ji srid du 'bras bu gzhan 'phen nus par gyur pa'o/ /gnas par ma gyur na 'bras bu 'phen mi nus so/ /gnas par 'gyur ba de'i rgyu gang yin pa de</text></item>
<item><p>291a.3</p><section></section><text>ni gnas pa zhes bya'o/ /gang gi dbang gis zhes bya ba ni gang gi mthus so/ /rga ba'i mtshan nyid brjod par bya ba de brjod de 'bras bu gnyis pa 'phen zhes bya ba la sogs pa la/ 'bras bu gnyis pa 'phen nus pa la gnod pa'i rgyu ni nyam chung bar byed pa ste rga ba'o/ /de lta na ni skad cig par mi 'gyur ro/ /</text></item>
<item><p>291a.4</p><section></section><text>zhes bya ba ni chos de skad cig du mar yang 'dug pa'o/ /rga ba'i dbang gis 'bras bu gcig 'phen pa'i nus pa yongs su nyams na 'bras bu gzhan 'phen pa'i dus su gnas pa mi thob bo/ /mi rtag pa'i mtshan nyid kyi skabs su bab nas/ gnod pa byed nus pa zhes bya ba la sogs pa 'di smos te/ rga bas 'bras bu</text></item>
<item><p>291a.5</p><section></section><text>gnyis pa la sogs pa 'phen pa la gnod par byed nus/ chos 'das pa'i dus su 'phen pa'i rgyu ni mi rtag pa nyid do/ /'dus byas zhes bya ba ni rgyu dang rkyen rnams 'dus te tshogs nas byas pas 'dus byas so/ /de ni gzugs la sogs pa'i dngos po ste gang dag gis gzugs la sogs par rtogs pa yongs</text></item>
<item><p>291a.6</p><section></section><text>su gcod pa de dag ni 'dus byas kyi mtshan nyid rnams zhes bya'o/ /'dus byas kyi mtshan nyid rnams zhes bya ba'i don 'di la khungs su mdo sde 'byin te/ gsum po 'di dag ni zhes bya ba la sogs pa'o/ /gnas pa dang gzhan du 'gyur ba ni gnas pa dang gzhan du 'gyur ba ste rga ba'o/ /gnas pa dang</text></item>
<item><p>291a.7</p><section></section><text>gzhan du 'gyur ba de ni mtshan nyid gcig tu bstan to/ /ci'i phyir zhe na gnas pa ni kun du chags pa'i gnas yin pa'i phyir ro/ /rga bas gnas pa zin na de la kun du chags pa ldog par 'gyur ro/ /dpal can ma dang zhes bya ba la sogs pa la sna nag ma zhes bya ba'i sgras ni rgud pa bstan to/ /de skad</text></item>
<item><p>291b.1</p><section></section><text>du 'byor pa thams cad kyi mtha' ni rgud pa zhes kyang gsungs so/ /chos ni gzugs la sogs pa'o/ /bdag nyid du gyur pa ma yin pa ni don gzhan du gyur pa dag go/ /de ni 'di skad du gzugs la sogs pa nyid skye ba la sogs pa ma yin no zhes bstan par 'gyur ro/ /gal te bdag nyid du gyur na ni gzhan</text></item>
<item><p>291b.2</p><section></section><text>yin par 'gyur te/ 'dis ni gzhan ma yin par smra ba'i nyes pa brjod do/ /mtshan nyid kyi gzhi ni gzugs la sogs pa'o/ /mtshan nyid rnams ni skye ba la sogs pa'o/ /tha dad pa ma yin pa ni gcig pa'o/ /de ltar na ni rga ba dang gnas pa yang gcig tu 'gyur te/ tha dad pa ma yin pa nyid do/ /de ni ma</text></item>
<item><p>291b.3</p><section></section><text>mthong ste 'gal ba'i phyir ro/ /mi skye ba kho nar 'gyur ro zhes bya ba ni gal te yod par ma gyur na chos skye bar ji ltar 'gyur te rgyu med par 'bras bu 'byung ba ma mthong ngo / /de la skye bas ni chos skyed/ gnas pas ni gnas par byed/ rga bas ni rga bar byed/ mi rtag pas ni rnam par 'jig par byed na mtshan</text></item>
<item><p>291b.4</p><section></section><text>nyid kyi gzhi dang lhan cig skyes pa'i mtshan nyid rnams ji ltar bya ba byed/ de'i tshe 'di skye'am/ gnas sam/ rga'am/ rnam par 'jig gam/ ji lta bu zhig /smras pa ma 'ongs pa'i skye bas bya ba byed de/ bya ba zhes bya ba ni nus pa la bya'o/ /de la chos gsum ni ma 'ongs pa'i bya bar 'dod do/ /sdug bsngal</text></item>
<item><p>291b.5</p><section></section><text>la chos shes pa'i bzod pa dang mar me dang skye ba'o/ /sdug bsngal la chos shes pa'i bzod pa skye ba'i tshe na so so'i skye bo nyid rnam par spong ngo / /skyes pa'i tshe ni rnam par spangs so/ /mar me skye ba'i tshe ni mun pa sel to/ /skyes pa'i tshe ni bsal to/ /skye ba skye ba'i tshe ni lhan cig 'byung ba rnams la skye ba dang mthun pa'i dngos</text></item>
<item><p>291b.6</p><section></section><text>pos bskyed par bya ba skyed do/ /skye ba skyes pa'i tshe ni skyes so/ /skyes par gyur pa ni skye bas bskyed do/ /gnas pa'i dbang gis ni gnas so/ /gnas pa'i dbang gis gnas pa na rga bas ni rga bar byed/ mi rtag pas ni rnam par 'jig gi /rgas nas ma yin rnam par zhig nas ma yin te rga'o/ /'jig go/ /</text></item>
<item><p>291b.7</p><section></section><text>de'i phyir da ltar gnas pa la sogs pa dus gcig tu bya bar 'gal ba med de/ gnas pa ni rga bas rga bar byed/ mi rtag pas rnam par 'jig go/ /mtshan nyid rnams kyi zhes bya ba la sogs pa la skye ba la sogs pa mtshan nyid rnams kyi skye ba'i skye ba ni skye ba'i skye ba'o/ /sogs pa gang dag gi yin pa de dag skye</text></item>
<item><p>292a.1</p><section></section><text>ba'i skye ba la sogs pa dag go/ /sogs pa smos pas ni gnas pa'i gnas pa dang / rga ba'i rga ba dang / mi rtag pa nyid kyi mi rtag pa nyid yongs su sdud do/ /bzhi po de dag ni mtshan nyid rnams kyi rjes su 'gro bas rjes su mthun pa'i mtshan nyid rnams so/ /gal te rga ba la yang</text></item>
<item><p>292a.2</p><section></section><text>rga ba 'dod na de lta na ni de'i yang gzhan te thug pa med par 'gyur ro/ /de bas na 'di las thug pa med par yang mi 'gyur te zhes bya ba smos so/ /ci'i phyir zhe na/ smras pa/ 'di ltar rtsa ba'i mtshan nyid dag ni zhes bya ba ni chos kyi mtshan nyid rnams so/ /chos brgyad po dag la 'jug go zhes bya ba ni rkyen gyi</text></item>
<item><p>292a.3</p><section></section><text>dngos por gnas so/ /rtsa ba'i chos dang mtshan nyid gsum po rnams dang rjes su mthun pa'i mtshan nyid bzhi po rnams la'o zhes bya ba de lta bu brgyad po dag la 'jug go/ /rjes su mthun pa'i mtshan nyid rnams ni re re la'o zhes bya ba ni 'jug go zhes bya bar snyegs so/ /ji lta zhe na/ skye ba'i skye ba ni skye ba nyid</text></item>
<item><p>292a.4</p><section></section><text>kyi yin zhes bya ba la sogs pa smos so/ /mtshan nyid rnams ni rtsa ba'i chos la gnas so/ /rjes su mthun pa'i mtshan nyid dag ni mtshan nyid rnams la gnas so/ /'di ltar de'i phyir zhes bya ba 'dis thug pa med pa'i skyon med pas ji skad du smras pa rigs pa nyid du ston to/ /ming gi tshogs la sogs</text></item>
<item><p>292a.5</p><section></section><text>pa brjod par bya ba de brjod de/ ming gi tshogs la sogs pa zhes bya ba la sogs pa smos pas ni tshig gi tshogs dang / yi ge'i tshogs yongs su sdud do/ /mi ldan pa de dag kyang don go bar byed pa'o/ /ci'i phyir sgra don go bar byed pa ma yin zhe na/ mi nus pa'i phyir ro/ /yi ge'i 'bru'am tshig yongs</text></item>
<item><p>292a.6</p><section></section><text>su bcad pa'i sgra don go bar byed par 'gyur grang na/ dper na gau zhes bya ba nyid kyi sgra ni don dgu la 'jug ste tshig dang / phyogs dang / sa dang / 'od zer dang / rdo rje dang / mig dang / phyugs dang / mtho ris dang chu rnams don dgu la 'jug ste/ gau zhes bya ba'i sgra ni mkhas pas gzung ngo / /de la yi</text></item>
<item><p>292a.7</p><section></section><text>ge'i 'bru ni don go bar byed pa ma yin te yi ge'i 'bru so so la don med pa dang / cig car du 'byung ba med pa'i phyir ro/ /tshig yongs su bcad pa'i sgra yang ma yin te/ de la yang tshig gi sgra gzhan brjod pa 'byung ste/ de la yang sgra gzhan brjod pa 'byung bas thug pa med par 'gyur ro/ /ji ltar tshig gis</text></item>
<item><p>292b.1</p><section></section><text>ming brjod nus pa de bzhin du don kyang brjod par 'gyur ro zhes bya ba dang / sgra rnams ni tshogs pa med do zhes bya ba de'i phyir sus yi ge 'bru gcig po de thos pa des don de nyid rtogs par 'gyur ro/ /'di ni skyon du mi 'gyur te chos rnams kyi nus pa so sor nges par snang ngo / /dper na rwa las mda' rgyu skye'i de las</text></item>
<item><p>292b.2</p><section></section><text>tsan+dan mi skye ba lta bu'o/ /gang tshogs pa med pas sus gcig po de thos pa des don de nyid rtogs par 'gyur ro zhes smras pa de dang sgras don rtogs par 'gyur ro zhes bya ba de ni mtshungs pa nyid de/ de'i phyir go bar byed pa ni don du gyur pas byed do/ /de la gang dag ces bya ba ni ming dang tshig dang yi ge rnams</text></item>
<item><p>292b.3</p><section></section><text>so/ /ngag rnams la rag las te skye ba zhes bya ba la/ ngag gi bdag nyid kyi sgra ni ngag go/ /ngag dag ngag la rag las te skye ba de dag ni ngag la rag las te skye ba dag go/ /rag las pa ni kha na las pa'o/ /de ni 'di skad du ngag yod na 'di dag 'byung ngo zhes bstan par 'gyur ro/ /shes pa bzhin du</text></item>
<item><p>292b.4</p><section></section><text>don gyi tshul gyi gnas lta bu zhes bya ba la don ni gzugs la sogs pa ste yul lo/ /tshul ni rang bzhin te ngo bo nyid ces bya ba'i tha tshig go/ /don gyi tshul gyi gnas ni ngag la don gyi tshul 'byung ba'o/ /don gyi tshul gyi gnas dang 'dra bas don gyi tshul gyi gnas lta bu'o/ /des na 'di ltar don gyi tshul gyi</text></item>
<item><p>292b.5</p><section></section><text>gnas lta bu'i rnam pa gang dag yin pa de dag don gyi tshul gyi gnas lta bu'i rnam pa dag ste/ don lta bur snang zhes bya ba'i tha tshig go/ /shes pa dang mtshungs pas shes pa bzhin no/ /dper na sngon po la sogs pa phyi rol gyi yul gyis bsgyur ba'i rnam par shes pa skye ba ltar de dag kyang de bzhin te/ bum pa la</text></item>
<item><p>292b.6</p><section></section><text>sogs pa'i ming la sogs pa ni mgul gyen du 'dug pa la sogs pa'i rnam pa'i gzugs brnyan nyid do/ /de bas na shes bya rnams kyang shes pa bzhin no/ /rang gi don khong du chud par byed pa zhes bya ba la/ de ni rang yang yin la don yang yin pas rang gi don te/ phyi rol gyi yul lo/ /khong du chud pa</text></item>
<item><p>292b.7</p><section></section><text>ni rtogs pa ste nges zhes bya ba'i tha tshig go/ /rang gi don khong du chud pa nyid byed pa gang yin pa de dag go/ /de ni 'di skad du ming la sogs pa ni skad cig pa'i phyir byed pa dag kyang de las gud na med de/ de dag gi skye ba tsam ni byed pa'o zhes bstan par 'gyur ro/ /de skad du/ 'du byed thams cad skad</text></item>
<item><p>293a.1</p><section></section><text>cig pa/ /mi brtan byed pa ga la yod/ /gang dag 'byung ba de byed de/ /byed pa'o zhes de la bya/ /zhes gsungs so/ /'du shes dang ngag dang yi ge'i 'bru zhes rnam grangs gzhan brjod par bya ba zhes bya ba la/ 'du shes dang ngag dang yi ge'i 'bru rnams ni 'du shes dang ngag dang</text></item>
<item><p>293a.2</p><section></section><text>yi ge'i 'bru rnams so/ /de ni rnam grangs kyang yin la gzhan kyang yin pas rnam grangs gzhan te/ ming gzhan zhes bya ba'i tha tshig go/ /'du shes dang ngag dang yi ge'i 'bru rnams nyid rnam grangs gzhan yin pas 'du shes dang ngag dang yi ge'i 'bru'i rnam grangs gzhan no/ /'du shes dang ngag</text></item>
<item><p>293a.3</p><section></section><text>dang yi ge'i 'bru'i rnam grangs gzhan dag gis brjod par bya ba dag ni 'du shes dang / ngag dang yi ge'i 'bru'i rnam grangs gzhan gyis brjod par bya ba dag go/ /gang dag ce na de dag ces bya ba rnams te ming dang tshig dang yi ge'i 'bru rnams so/ /de dag kyang grangs 'di bzhin du khong du chud par bya'o/ /des na</text></item>
<item><p>293a.4</p><section></section><text>ming dang 'du shes ni gcig tu brjod do/ /tshig ni ngag go/ /yi ge ni yi ge'i 'bru rnams so/ /sngar smos pa'i don de nyid dpes bstan par bya ba'i phyir/ dper na mig la sogs pa la rag las te zhes bya ba la sogs pa smos te/ mig la sogs pa la rag las te rnam par shes pa de dag skye ba ni gnyi</text></item>
<item><p>293a.5</p><section></section><text>ga'i kha na las te rnam par shes pa 'byung mod kyi thun mong ma yin pa'i rgyu yin pas dbang po rnams kyis brjod do/ /gzugs la sogs pa'i don zhes bya ba la sogs pa'i sgras ni sgra la sogs pa sdud do/ /tshul gyi gnas lta bu'i rnam pa zhes bya ba gang dag ce na/ rnam par shes pa rnams so/ /rang gi don</text></item>
<item><p>293a.6</p><section></section><text>khong du chud par byed pa ni gzugs la sogs pa khong du chud par byed pa dag go/ /ngag gi sgras ni don brjod par mi 'gyur te zhes bya ba la/ ngag nyid sgra yin pas ngag gi sgra ste/ ngag gi sgra des don brjod par mi 'gyur te bsnyad par mi 'gyur ro/ /ci'i phyir zhe na/ me zhes brjod pas tshig par gyur ta re/ </text></item>
<item><p>293a.7</p><section></section><text>'di la ngag gi sgra ni mngon par brjod pa'o/ /brjod par bya ba ni ming ngo / /don ni brjod par bya ba yang ma yin par brjod pa yang ma yin no/ /gal te ngag gi sgra brjod par bya ba don du gyur na ni de'i phyir tshig par 'gyur ro/ /ji lta zhe na/ 'di la sgras don phrad nas 'dzin tam ma phrad par 'dzin/ de la</text></item>
<item><p>293b.1</p><section></section><text>ma phrad par don 'dzin par mi rung ste/ sgra ni thogs pa dang bcas pa'i phyir lag pa la sogs pa bzhin no/ /lag pa la sogs pa ni ma phrad par reg pa 'dzin pa'i mthu med do/ /ci ste sna la sogs pa bzhin du phrad nas don 'dzin par 'dod na/ de lta na ni me dang phrad pas sgra tshig pa'i skyon du 'gyur te/ </text></item>
<item><p>293b.2</p><section></section><text>sgra ni rdul phra rab 'dus pa'i bdag nyid yin pa'i phyir ro/ /de bas na ngag gis don brjod par mi 'gyur bar grub po/ /gal te don brjod par bya ba ma yin na gang yin snyam pa la de'i phyir ngag ces bya ba smos te/ ngag gi sgras ni ming brjod do/ /ming gis ni don go bar byed de/ de'i blo skyed pa'i phyir ro/ /ming ni rjod par</text></item>
<item><p>293b.3</p><section></section><text>byed pa ma yin pas brjod pa ma yin no/ /ming gis rnam par shes pa la sogs pa bzhin du thogs pa med pa'i phyir ming gis don khong du chud par byed pa ni rigs kyi sgras ni ma yin te/ mig la sogs pa ltar thogs pa dang bcas pa'i phyir ro/ /de las gzhan du zhes bya ba ni sgra las gzhan du ste/ sangs rgyas</text></item>
<item><p>293b.4</p><section></section><text>pa la rtag par ma grub pa'i phyir ro/ /chos bzhi po 'di dag ni zhes bya ba ni bum pa'i sgra dang / bum pa'i ming dang / bum pa'i don dang bum pa shes pa'o/ /tha snyad 'dogs pa'i dus na ni ngo bo du ma yang ngo bo gcig pa dang 'dra bar tha dad pa med pa nyid du rtogs so/ /rnam par phye na ni tha dad par rtogs so/ /</text></item>
<item><p>293b.5</p><section></section><text>ming gi dpe bstan pa'i phyir/ de la ming ni zhes bya ba la sogs pa smos so/ /don rnams la tshig gis gzhol bar byed pas ming ste/ don gyi yul la gzhol bar byed ces bya ba'i tha tshig go/ /'di lta ste gzugs sgra zhes bya'o/ /tshig ces bya ba ni 'dis brjod par 'dod pa'i don rtogs par byed pas</text></item>
<item><p>293b.6</p><section></section><text>tshig ste/ khong du chud par byed ces bya ba'i tha tshig go/ /'dod pa'i don ni brjod par 'dod pa'i don to/ /yongs su rdzogs par 'gyur ba ni yongs su chud par 'gyur zhes bya ba'i tha tshig go/ /'dir/ sdig pa thams cad mi bya'o/ /zhes bya ba ni rang gi grub pa'i mtha' las dpe bstan pa'o/ /gnyis pa</text></item>
<item><p>293b.7</p><section></section><text>lha sbyin ba dkar mo zhes bya ba la sogs pa ni 'jig rten pa las dper bkod pa'o/ /yi ge zhes bya ba ni de yod na don gsal bar 'gyur ba dang / 'dis 'byed par byed pas na yi ge'o/ /'di lta ste a zhes bya'o/ /so so na zhes bya ba gcig cig ming so so na 'dug pas so so'o/ /tshogs zhes bya ba'i</text></item>
<item><p>294a.1</p><section></section><text>sgra ni mang po'i don te/ des na ming gi tshogs dang / tshig gi tshogs dang / yi ge'i tshogs rnams zhes bya'o/ /'dir drang srong chen pos kyang zhes bya ba la sogs pas ni lung las 'byung ba ston to/ /de bzhin gshegs pa rnams byung yang rung ma byung yang rung ste/ ming dang</text></item>
<item><p>294a.2</p><section></section><text>tshig dang yi ge'i tshogs rnams shes pa nyid yin na de dag ni de bzhin gshegs pa byung nas shes so zhes bya ba de la dgongs pa ni 'di yin te/ phung po dang skye mched la sogs pa'i ming dang tshig gi tshogs la sogs pa gang dag yin pa de dag ni de bzhin gshegs pa byung nas shes so zhes dgongs pa'o/ /</text></item>
<item><p>294a.3</p><section></section><text>rgyun du zhugs pa'i 'bras bu la sogs pa bzhi ni dge sbyong gi 'bras bu zhes bya'o/ /rten cing 'brel par 'byung ba ni 'di lta ste ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye</text></item>
<item><p>294a.4</p><section></section><text>mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung ste/ de ltar</text></item>
<item><p>294a.5</p><section></section><text>sdug bsngal gyi phung po chen po 'di 'ba' zhig 'byung bar 'gyur ro zhes bya'o/ /'du byed kyi dngos po ni 'di snyed do zhes bya ba ni 'du byed kyi phung po yongs su rdzogs par brjod pa'o/ /ji ltar bstan pa de ltar bshad par bya ste/ de'i phyir da ni rnam par shes pa brjod par bya'o zhes bya ba smos so/ /gzugs la sogs pa yul</text></item>
<item><p>294a.6</p><section></section><text>gyi dngos po zhes bya ba la/ dngos po smos pas ni rnam par shes pa dmigs pa med pa ma yin no zhes de skad ston to/ /gang zla ba gnyis mthong ba yang yin nam/ de ni zla ba'i gzugs la sogs pa de nyid la dmigs nas 'khrul pa'i rnam par shes pa 'byung ngo / /gal te dmigs pa la mi ltos par</text></item>
<item><p>294a.7</p><section></section><text>rnam par shes pa 'byung na/ de ltar gyur na ni gnas la mi ltos par yang 'byung bar 'gyur te/ de lta na ni rnam par shes pa drug rnam par gzhag pa med par 'gyur ro/ /mdo las gnyis la brten nas rnam par shes pa 'byung bar 'gyur ro zhes 'byung ba dang yang 'gal bar 'gyur ro/ /tsam zhes bya</text></item>
<item><p>294b.1</p><section></section><text>ba smos pa ni spyi'i mtshan nyid bsal ba'i don to/ /des na rnam par shes pa thams cad kyi yul ni rang gi mtshan nyid yin no zhes bya bas don der 'gyur ro/ /so sor zhes bya ba'i tshig ni khyab par 'dod pa'i tha tshig go/ /don dang don so sor dmigs pa ni so sor rnam par rig pa'o zhes gal te rnam par shes</text></item>
<item><p>294b.2</p><section></section><text>pa thams cad kyi yul rang gi mtshan nyid yin na/ chos mngon pa las yid kyi rnam par shes pa dang ldan pas sngon po'o zhes rnam par shes pas so zhes 'byung ba de ji lta bu/ 'du shes dang ldan pas de skad du ston to/ /mig gi rnam par shes pa la sogs pa la yang skyon 'di ji ltar mi 'byung zhe na/ </text></item>
<item><p>294b.3</p><section></section><text>'du shes zhan pa'i phyir ro/ /de nyid kyi don ni 'grel pa las ston te/ mig la sogs pa lhan cig byed pa zhes bya ba ni tshor ba la sogs pa dang / snang ba la sogs pa gang du byung ba'o/ /des yongs su zin na 'byung ba ni dper na gzugs brnyan 'byung nus pa lta bu'o/ /gzugs dang / sgra dang / </text></item>
<item><p>294b.4</p><section></section><text>dri dang / ro dang / reg bya dang / chos rnams la dngos po tsam khong du chud pa'i chos gang yin pa ni/ rang gi sems nyid tsam khong du chud pa'o/ /de bye brag khong du chud pa ni ma yin no/ /bye brag khong du chud par byed pa ni tshor ba la sogs pa chos rnams kyi gnas su gyur pa ste/ da ltar gyi</text></item>
<item><p>294b.5</p><section></section><text>dus kyi skad cig tsam la dmigs pa zhes bya ba la/ 'du byed thams cad kyang da ltar gyi dus kyi skad cig tsam la dmigs pa yin no/ /ci'i phyir rnam par shes pa bye brag tu smos/ 'di la ni da ltar gyi skad cig skal ba mnyam pa ma yin pa yod de/ sdug bsngal la chos shes pa'i bzod pa'i</text></item>
<item><p>294b.6</p><section></section><text>dus na ste gzugs ni de lta ma yin no/ /zag pa med pa'i sdom pas bsdus pa'i rnam par rig byed ma yin pa'i gzugs la yang skal ba mnyam pa ma yin pa'i skad cig yod pa ma yin nam/ de lta yin du zin kyang de yod na ni yod par rnam par shes pa gtso bo yin no/ /yang na yongs su mya ngan las</text></item>
<item><p>294b.7</p><section></section><text>'das pa'i dus na rnam par shes pa'i skad cig pa gcig ste/ gzugs ni rgyu mthun pa ma yin pas 'gal ba med do/ /dge ba dang mi dge ba'i khams rnams kyis rgyas par sems so/ /shes pas na yid do/ /sna tshogs shes pas rnam par shes pa ste/ dper na lag pa dang 'thor byed dang / </text></item>
<item><p>295a.1</p><section></section><text>'thung byed ces bya ba lta bu'o/ /yang na gang 'das pa de ni yid do/ /gang da ltar byung ba de ni rnam par shes pa'o/ /gang ma 'ongs pa de ni sems so/ /dang po'i sems can gyi rdzas gdags pa'i rgyu zhes bya ba ni sems can gyi gdags pa zhes bya bar sbyar ro/ /dang po'i sems can</text></item>
<item><p>295a.2</p><section></section><text>gyi rdzas gang yin pa de ni thog ma'i sems can gyi rdzas te/ kun dga' bo gal te rnam par shes pa ma'i mngal du ma zhugs na/ khu chu dang khrag mer mer por chags par 'gyur ram zhes gsungs pa'i phyir ro/ /yang na sems can nyid rdzas yin pas sems can gyi rdzas so/ /'dogs pas na gdags pa ste/ </text></item>
<item><p>295a.3</p><section></section><text>'jig rten gyi tha snyad ces bya ba'i tha tshig go/ /sems can gyi rdzas gdags pa de'i rgyu ni byed rgyu'o/ /dang po ni gtso bo zhes bya ba'i tha tshig go/ /de ni sems can gyi rdzas gdags pa'i rgyu yang yin la dang po yang yin pas sems can gyi rdzas gdags pa'i dang po'i rgyu'o/ /de ni 'di skad du/ mig la sogs pa</text></item>
<item><p>295a.4</p><section></section><text>yang sems can du gdags pa'i rgyur gyur pa yin mod kyi/ 'on kyang dngos su na rnam par shes pa nyid de gdags pa'i rgyu yin gyi mig la sogs pa ni ma yin te/ de dang mi ldan yang sems can du gdags pa'i tha snyad 'dogs te/ rnam par shes pa med na sems can du gdags pa'i tha snyad 'dogs pa</text></item>
<item><p>295a.5</p><section></section><text>med do/ /gzugs la sogs pa yul so sor rnam par rig pa ni gzugs la sogs pa so sor yongs su gcod ces bya ba'i tha tshig go/ /so sor rnam par rig par byed pa nyid gang yin pa de so sor rnam par rig par byed pa ste/ 'di ltar mig gis bltas nas rnam par shes pas rnam par shes</text></item>
<item><p>295a.6</p><section></section><text>so/ /rnam par shes pa de yang yul gyi bye brag gis rnam pa drug tu 'gyur te/ /dper na bur shing gi bye brag gis tha dad de/ rtswa dang sog ma'i me zhes bya ba lta bu'o/ /de'i mtshan nyid ni bcom ldan 'das nyid kyi ste zhes bya ba ni bcom ldan 'das kyis gsungs pa zhes bya ba'i tha tshig go/ /de gang zhe na/ sna</text></item>
<item><p>295a.7</p><section></section><text>tshogs shes pas rnam par shes pa'o zhes smos pa'o/ /mtshan nyid bsam pa'i skabs su smos pa zhes bya ba ni skye ba la sogs pa mtshan nyid bsam pa'i skabs su'o/ /ci smos she na/ nang gi yan lag ni skye ba'o/ /phyi'i yan lag ni rgyu dang rkyen rnams so zhes smos so/ /de la rgyu de dag ni gang / rkyen rnams</text></item>
<item><p>295b.1</p><section></section><text>ni gang zhe na/ de dag brjod pa rgyu ni drug ste zhes bya ba'o/ /mdo las/ rkyen bzhi ste/ rgyu'i rkyen dang / de ma thag pa'i rkyen dang / dmigs pa'i rkyen dang / bdag po'i rkyen te/ rkyen bzhi ni gsungs kyi/ rgyu rnams ni ma gsungs pa ma yin nam/ 'di ni nyes pa ma yin te/ drug pa'i skabs su</text></item>
<item><p>295b.2</p><section></section><text>rgyu'i mdo gsungs pa las de ni nub par gyur te lha rnams kyis bsnyad do/ /yang na mdo gzhan dag las rgyu rnams gsungs te/ mtshungs par ldan pa'i rgyu gsungs pa ni mthong ba'i rtsa ba las byung ba'i dad pa ni rtogs nas shes pa dang mtshungs par ldan no zhes 'byung ba'o/ /de bzhin du lhan cig 'byung</text></item>
<item><p>295b.3</p><section></section><text>ba'i rgyu bstan te/ gzugs gang ci yang rung de thams cad 'byung ba chen po bzhi dag ces 'byung ba'o/ /skal ba mnyam pa'i rgyu yang gsungs te/ de dge ba'i rtsa ba chung rab tsam dang ldan pa yod de/ de'i dge ba'i rtsa ba de las dge ba'i rtsa ba gzhan 'byung zhes bya ba'o/ /kun du 'gro ba'i rgyu yang</text></item>
<item><p>295b.4</p><section></section><text>gsungs te/ log par lta ba la sogs pa log par rtog pa 'byung ngo zhes bya ba'o/ /rnam par smin pa'i rgyu yang gsungs te/ dge slong dag khyed kyis srog gcod pa'i sems can mthong na de la khyed kyis kye ma'o/ /sems can dmyal ba'am sems can dmyal ba gang yang rung ba zhig mthong ngo</text></item>
<item><p>295b.5</p><section></section><text>snyam du nges par shes par bya'o/ /dge slong dag khyed kyis srog gcod pa spangs pa'i sems can mthong na/ de la khyed kyis lha'am lha gang yang rung ba zhig mthong ngo snyam du sems par shes par bya'o zhes 'byung ba'o/ /byed pa'i rgyu yang gsungs te/ mig dang gzugs la brten nas mig</text></item>
<item><p>295b.6</p><section></section><text>gi rnam par shes pa 'byung ste/ dge slong dag de ltar na mig ni bdag po'o/ /gzugs rnams ni dmigs pa'o zhes 'byung ba'o/ /de la sems dang sems las byung ba rnams ni zhes bya ba ni sems dang sems las byung ba rnams yin pas sems dang sems las byung ba rnams so/ /phan</text></item>
<item><p>295b.7</p><section></section><text>tshun zhes bya ba ni gcig la gcig go/ /mtshungs par ldan pa'i yul 'dzin pa'i phyir mnyam du 'jug pas de'i phyir mtshungs pa dang ldan pa dag go/ /mtshungs par ldan pa nyid mtshungs par ldan pa ste/ de ni mtshungs par ldan pa yang yin la/ rgyu yang yin pas mtshungs par ldan pa'i</text></item>
<item><p>296a.1</p><section></section><text>rgyu'o/ /dpe bstan pa'i phyir/ 'di lta ste sems ni tshor ba nas shes rab kyi bar dag gi'o zhes bya ba smos te mtshungs par ldan pa'i rgyu'o/ /bar dag gi zhes bya ba'i sgras ni sems la sogs pa yongs su sdud do/ /char ba la sogs pa de dag kyang sems kyi mtshungs</text></item>
<item><p>296a.2</p><section></section><text>par ldan pa'i rgyu'o/ /dper na nyi ma'i dkyil 'khor ni 'od zer dang bral bar mi 'byung ngo / /de bzhin du sems kyang tshor ba la sogs pa dang bral bar mi 'byung ngo / /phan tshun 'bras bu zhes bya ba la sogs pa la/ gang dag phan tshun du 'bras bu yin pa de dag ni phan tshun 'bras bu ste/ gcig</text></item>
<item><p>296a.3</p><section></section><text>gi 'bras bu gcig go zhes bstan par 'gyur ro/ /lhan cig 'byung bas lhan cig 'byung ba ste/ lhan cig skye zhes bya ba'i tha tshig go/ /lhan cig 'byung ba nyid rgyu yin pas lhan cig 'byung ba'i rgyu'o/ /'dir dpe bstan pa'i phyir/ 'di lta ste 'byung ba rnams gcig gi rgyu gcig yin pa</text></item>
<item><p>296a.4</p><section></section><text>zhes bya ba smos te/ de la sa'i khams ni chu la sogs pa gsum la ltos te 'byung ngo / /chu la sogs pa yang sa la ltos nas 'byung ste/ de dag gi 'di ni rgyu dang 'bras bu'i dngos po'o/ /mtshan gyi gzhi ni gzugs la sogs pa'o/ /mtshan nyid rnams ni skye ba la sogs pa'o/ /sems</text></item>
<item><p>296a.5</p><section></section><text>kyang sems kyi rjes su 'brang ba rnams kyi'o zhes bya ba la sems kyi rjes su 'brang ba'i ngang tshul can de dag ni sems kyi rjes su 'brang ba'o/ /lhan cig 'byung ba dang mtshungs par ldan pa'i rgyu 'dra mod kyi 'on kyang khyad par bstan pa'i phyir phan tshun gyi stobs kyis zhes bya ba smos te/ gcig gi</text></item>
<item><p>296a.6</p><section></section><text>stobs kyis gcig go/ /dper na 'gron po mang po dag gcig la gcig mi ltos par lam gyi dgon pa las 'da' bar mi nus pa de bzhin du chos 'di dag kyang skad cig pa'i phyir gcig la gcig ma ltos par skye mi nus te/ de ni lhan cig 'byung ba'i rgyu'o/ /'gron po mang po ni lam gyi dgon</text></item>
<item><p>296a.7</p><section></section><text>pa las 'byung bar zhugs pa de dag nyid gcig la gcig lam brgyags kyis mthud pa'i tshul du'o zhes bya ba ni gcig la gcig lam brgyags kyis mthud pa dang / gzhan dang gzhan la'o/ /de ltar gcig la gcig nye bar sgrub par byed pa lta bus 'byung ba ste/ de ltar na de dag ni lam brgyags</text></item>
<item><p>296b.1</p><section></section><text>kyis mthud pa'i chos dang mthun pa'o/ /de ni 'di skad du sems dang sems las byung ba rnams ni phan tshun nye bar gnas pa'i phyir yid gcugs pas lus gcig pa lta bur gyur pa'i phyir rgyu dang 'bras bu'i dngos po las khong du chud do zhes ston par 'gyur ro/ /de bas na de dag ni mtshungs par ldan</text></item>
<item><p>296b.2</p><section></section><text>pa'i zhes brjod kyi skye ba la sogs pa ni ma yin no/ /de dag ni mi ldan pa'i phyir yid gcugs pa ma yin pa ltar gcig la gcig nye bar sgrub cing phan 'dogs pa la mi ltos pa'o/ /'dir ni lhan cig 'byung ba tsam 'ba' zhig gis rgyur khong du chud do/ /sems kyi rjes su 'brang ba rnams</text></item>
<item><p>296b.3</p><section></section><text>zhes smos pa de dag gang zhe na/ de'i phyir sems las byung ba thams cad ces bya ba la sogs pa smos te tshor ba la sogs pa'o/ /'dus byas kyi mtshan nyid ces bya ba ni skye ba la sogs pa'o/ /'dus byas kyi mtshan nyid sems kyi rjes su 'brang ba gang dag yin snyam pa la/ de'i phyir gang</text></item>
<item><p>296b.4</p><section></section><text>dag sems de'i yin pa dag go zhes bya ba smos te/ gong du brjod ma thag pa'i sems las byung ba rnams dang / bsam gtan dang / zag pa med pa'i sdom pa rnams dang / sems de'i skye ba la sogs pa'o/ /gang gi phyir de dag sems kyi rjes su 'brang ba zhes bya snyam pa la/ de</text></item>
<item><p>296b.5</p><section></section><text>dag gi sems dang lhan cig tu zhes bya ba la sogs pa smos te/ dus gcig pa dang / skye ba gcig pa dang / gnas pa gcig pa dang / 'gag pa gcig pa'o/ /de la dus gcig ces bya ba la sogs pa la/ 'das pa'i sems ni 'das pa rnams dang ngo / /da ltar byung ba rnams</text></item>
<item><p>296b.6</p><section></section><text>ni da ltar byung ba rnams dang ngo / /ma 'ongs pa rnams ni ma 'ongs pa rnams dang ste/ de dag ni dus gzhan na 'jug pa ma yin no/ /dus gcig tu skye bas skye ba gcig pa dang / dus gcig tu gnas pa dang / dus gcig tu 'gag par dus dang skye ba dang gnas pa dang 'gag pa gcig ste/ </text></item>
<item><p>296b.7</p><section></section><text>de dag gang dag la yod pa de dag dus dang skye ba dang gnas pa dang 'gag pa gcig pa'o/ /'bras bu gcig pa rnams dang / rgyu mthun pa gcig pa rnams dang / rnam par smin pa gcig pa rnams te/ de la 'bras bu gcig pa ni sems kyi 'bras bu gang yin pa de nyid de dag gi'o/ /de dag</text></item>
<item><p>297a.1</p><section></section><text>gi gang yin pa de nyid sems kyi'o/ /'di lta ste sems kyi 'bras bu tshor ba la sogs pa gang yin pa de nyid de'i rjes su 'brang ba rnams kyi'o/ /rgyu mthun pa gcig pa gang dag yin pa de dag rgyu mthun pa gcig pa ste/ 'bras bu 'dra ba zhes bya ba'i tha tshig go/ /de ni</text></item>
<item><p>297a.2</p><section></section><text>'di skad du sems kyi rgyu mthun pa dge ba la sogs pa gang yin pa de nyid de'i rjes su 'brang ba rnams kyi'o zhes bstan par 'gyur ro/ /rnam par smin pa gcig pa gang dag yin pa de dag rnam par smin pa gcig pa dag ste/ rnam par smin pa ni mi nyid la sogs pa'o/ /sems kyi rnam par</text></item>
<item><p>297a.3</p><section></section><text>smin pa gang yin pa de nyid de'i rjes su 'brang ba rnams kyi'o/ /skal ba mnyam pa gang zhe na/ rang gi sa pa zhes bya ba la sogs pa smos te/ rang gi sa pa rnams ni rang gi sa pa rnams nyid kyi'o/ /de la gang dag 'dod par gtogs pa'i chos de dag ni 'dod par gtogs pa rnams kyi rgyu'o/ /</text></item>
<item><p>297a.4</p><section></section><text>de bzhin du gzugs dang gzugs med par gtogs pa'i chos rnams ni gzugs dang gzugs med par gtogs pa rnams nyid kyi'o/ /ris smos pas ni ris lnga yongs su sdud de/ sdug bsngal mthong bas spang bar bya ba'i ris nas bsgom pas spang bar bya ba'i bar du'o/ /de la sdug</text></item>
<item><p>297a.5</p><section></section><text>bsngal mthong bas spang bar bya ba ni/ sdug bsngal mthong bas spang bar bya ba'i chos rnams kyi ste/ de dag kyang sngar skyes pa rnams kyi ste skye ba rnams kyi 'o/ /chos 'dra ba ni dge ba yang dge ba rnams kyi yin pa la sogs pa'o/ /sa bon gyi chos kyi tshul gyis zhes bya ba ni dper na 'bras sA lu'i sa</text></item>
<item><p>297a.6</p><section></section><text>bon las sA lu'i myu gu nyid 'byung ba lta bu ste/ sa bon gyi chos kyi tshul 'dis 'dra bar khong du chud par bya'o/ /skal ba mnyam pa ni skal ba mtshungs pa ste 'dra zhes bya ba'i tha tshig go/ /de ni skal ba mnyam pa yang yin la rgyu yang yin pas skal ba mnyam pa'i rgyu'o/ /rang gi sa pa zhes bya ba la/ </text></item>
<item><p>297a.7</p><section></section><text>sa ni dgu ste/ 'dod pa'i khams dang / bsam gtan dang / gzugs med pa rnams so/ /kun du 'gro ba zhes bya ba ni thams cad du 'gro bas kun du 'gro ba'o/ /de dag kyang sngar bshad pa yin te/ thams cad la dmigs pa'i dngos por 'gro ba'i phyir ro/ /nyon mongs pa can zhes bya ba ni</text></item>
<item><p>297b.1</p><section></section><text>'dod chags la sogs pa rnams nyid kyi'o/ /kun du 'gro ba rnams nyid rgyu yin pas kun du 'gro ba'i rgyu'o/ /skal ba mnyam pa'i rgyu ni rang gi ris pa rnams nyid kyi'o/ /'di ni ris tha dad pa rnams kyi yang yin te/ 'di ni de gnyis kyi bye brag go/ /mi 'dra bar smin pa ni rnam par smin pa ste mi</text></item>
<item><p>297b.2</p><section></section><text>nyid la sogs pa'o/ /de'i rgyu ni rnam par smin pa'i rgyu'o/ /de yang mi dge ba rnams ni 'dod chags la sogs pa'o/ /dge ba ni dad pa la sogs pa'o/ /de dag ni dge ba yang yin la zag pa dang bcas pa yang yin pas dge ba zag pa dang bcas pa rnams te/ 'dod chags la sogs pa rgyas</text></item>
<item><p>297b.3</p><section></section><text>par 'gyur bas zag pa dang bcas pa rnams so/ /ci'i phyir lung du mi ston pa rnam par smin pa'i rgyu ma yin zhe na/ mthu chung ba'i phyir te sa bon rul ba bzhin no/ /zag pa med pa ci'i phyir ma yin zhe na/ sred pas ma brlan pa'i phyir te/ sa bon drung po bzhin no/ /de dag ces bya ba mi dge ba la</text></item>
<item><p>297b.4</p><section></section><text>sogs pa'o/ /rnam par smin par 'gyur ba'i chos de dag gi rnam par smin par 'gyur ba'i chos la rnam par smin pa zhes brjod pas rnam par smin par 'gyur ba'i chos can no/ /chos ni mig gi rnam par shes pa la sogs pa ste/ de dag skye ba na'o/ /rang bzhin ma gtogs pa zhes bya ba ni bdag</text></item>
<item><p>297b.5</p><section></section><text>la bdag nyid byed pa 'gal ba'i phyir ngo bo nyid ma gtogs te/ de nyid de'i skyed pa por ma mthong ngo / /chos thams cad chos thams cad ces bya ba ni 'dus byas dang 'dus ma byas rnams so/ /ci'i phyir rgyu zhes bya snyam pa la/ de'i phyir skye ba la bgegs mi byed cing mi sgrib pa'i dngos pos zhes</text></item>
<item><p>297b.6</p><section></section><text>bya ba smos te/ bgegs ni bar du gcod pa'o/ /bgegs byed pa ma yin pa ni bgags mi byed pa'o/ /sgrib pa ni chod pa ste 'gag pa'o/ /sgrib par mi byed pa ni mi sgrib pa'o/ /skye ba la sgrib par mi byed pas skye ba la mi sgrib pa'o/ /bgegs med par skye zhing sgrib pa med pa ni skye ba la bgegs</text></item>
<item><p>297b.7</p><section></section><text>med cing mi sgrib pa ste/ skye ba la bgegs med cing mi sgrib pa'i gnas skabs des so/ /de ni 'di skad du ji snyed chos skye ba'i bgegs mi byed pa de dag thams cad byed pa'i rgyu zhes bya'o zhes bstan par 'gyur ro/ /gang gi tshe byed pa nyid rgyu yin pa'i phyir rgyu thams cad kyang byed pa'i rgyu'i sgrar</text></item>
<item><p>298a.1</p><section></section><text>brjod par 'gyur na ci'i phyir 'di kho na la byed pa'i rgyu zhes bya/ smras pa/ de dag ni ming gzhan gyis brjod do/ /gang la ming gzhan med pa de ni sgra de nyid gyis brjod de/ gzugs kyi skye mched bzhin no/ /rgyu rnams ni bshad zin to/ /'bras bu de dag</text></item>
<item><p>298a.2</p><section></section><text>bshad par bya'o/ /gang gi yin gang yin snyam pa la/ de'i phyir/ de la lhan cig 'byung ba dang mnyam du ldan pa'i rgyu'i ni skyes bu byed pa'i 'bras bu ste zhes bya ba smos te rnam par gzhag pa'o/ /ji ltar zhe na/ na zhes bya ba smras te/ na'i sgra ni gang gi phyir zhes bya ba'i don to/ /gang gi</text></item>
<item><p>298a.3</p><section></section><text>phyir gang gi stobs kyi nus pas gang skye ba de de'i ste/ 'jig rten na skyes bu byed pa'i 'bras bu zhes ston to/ /dper na 'bras bu la sogs pa ni zhing pa rnams kyi skyes bu'i byed pa'i 'bras bu yin pa de bzhin du sems la sogs pa'i stobs kyis byung ba rnams skyes bu byed pa'i 'bras bur</text></item>
<item><p>298a.4</p><section></section><text>rnam par gzhag go/ /mi 'dra ba smin pa ni rnam par smin pa ste/ mi 'dra ba ji lta bu zhe na/ dge ba dang / mi dge ba'i rgyu las lung du ma bstan zhes bya ba'i tha tshig go/ /sems can ni mi la sogs pa ste/ gang la sems can zhes brjod pa de sems can zhes bya'o/ /ma bsgribs la</text></item>
<item><p>298a.5</p><section></section><text>lung du ston to zhes bya ba ni nyon mongs pas ma non zhes bya ba'i tha tshig ste/ de ni ngo bo nyid do/ /skyes bu'i byed pa dang / bdag po'i 'bras bu gnyis la bye brag ci yod ce na/ smras pa/ skyes bu'i byed pa'i 'bras bu ni byed pa'i 'o/ /bdag po'i 'bras bu ni byed pa ma yin pa'i yang yin no/ /</text></item>
<item><p>298a.6</p><section></section><text>dper na bzo bo rnams kyi bzo ni skyes bu'i byed pa'i 'bras bu dang / bdag po'i 'bras bu yang yin pa dang / de ma yin pa gzhan ni bdag po'i 'bras bu nyid yin pa lta bu'o/ /de ltar bskyed par bya ba dang / skyed pa'i dngos pos rgyu dang 'bras bu rnam par gzhag pa bshad zin to/ /da ni thob</text></item>
<item><p>298a.7</p><section></section><text>par bya ba dang / thob par byed pa'i rgyu dang 'bras bu'i dngos pos 'bras bu gzhan brjod par bya ba'i phyir/ mya ngan las 'das pa ni bral ba'i 'bras bu zhes bya ste zhes bya ba smos so/ /'bral bas na bral ba ste/ nyon mongs pa gtan du mi 'byung ba zhes bya ba'i tha tshig go/ /bral ba'i 'bras bu</text></item>
<item><p>298b.1</p><section></section><text>nyid bral ba'i 'bras bu'o/ /de ni thob par bya ba yin gyi zhes bya ba ni lam gyis thob par bya ba yin pa'i phyir ro/ /bskyed par bya ba ma yin pa ni rtag pa'i phyir ro/ /rkyen brjod par bya ste/ de'i phyir rkyen ni bzhi ste/ rgyu'i rkyen dang / de ma thag pa'i rkyen dang / dmigs pa'i rkyen dang / bdag</text></item>
<item><p>298b.2</p><section></section><text>po'i rkyen to zhes bya ba smos so/ /rtogs par byed pas rkyen te/ rang gi dgos pa'i skye ba gsal bar byed pa'i phyir ro/ /'das pa dang da ltar byung ba'i sems dang sems las byung ba'i rnams so/ /ma 'ongs pa rnams ni ma yin te/ ma 'ongs pa ni 'khrugs pa'i phyir snga phyi med do/ /de ma</text></item>
<item><p>298b.3</p><section></section><text>thag pa'i rkyen zhes bya ba la/ de ni de ma thag pa yin pas de ma thag pa ste/ de ni 'di skad du/ sems la sogs pa'i rdzas gcig las sems la sogs pa'i rdzas gcig 'byung gi du ma ni ma yin no zhes bstan par 'gyur ro/ /de ma thag pa zhes bya ba ni rigs gcig pa'i rdzas kyis bar</text></item>
<item><p>298b.4</p><section></section><text>du gcod ces bya ba'i tha tshig go/ /dmigs pa'i rkyen zhes bya ba ni de dmigs par bya ba yin pas dmigs pa'o/ /dmigs pa nyid rkyen yin pas dmigs pa'i rkyen te/ de la dmigs nas sems dang sems las byung ba dag byung ba'i phyir ro/ /chos thams cad do zhes bya ba ni 'dus</text></item>
<item><p>298b.5</p><section></section><text>byas dang 'dus ma byas rnams so/ /byed pa'i rgyu rang bzhin no zhes bya ba de ni 'di skad du rgyu'i rkyen gang yin pa de nyid bdag po'i rkyen zhes bya ba'i tha tshig go zhes bstan par 'gyur ro/ /nam mkha' ni bsags pa'i rdzas kyi go 'byed pa'i mtshan nyid de/ zhes bya ba la/ bsags pa ni rdul</text></item>
<item><p>298b.6</p><section></section><text>phra mo 'dus pa'i bdag nyid do/ /de ni bsags pa yang yin la rdzas kyang yin pas bsags pa'i rdzas so/ /bsags pa'i rdzas kyi go 'byed pas bsags pa'i rdzas kyi go 'byed pa'o/ /de nyid de'i mtshan nyid de/ de ni nam mkha' zhes bya'o/ /de'i nang na dngos po shin tu gsal bas</text></item>
<item><p>298b.7</p><section></section><text>nam mkha'o/ /gsal ba ni sal sal po ste/ mngon no rab tu gsal lo zhes bya ba'i tha tshig go/ /gang gi dbang gis zhes bya ba ni gang gi mthus dngos po thams cad nam mkha' la gnas pa'o/ /thogs pa dang bcas pa rnams ni yul gnon pas gnas so/ /thogs pa med pa</text></item>
<item><p>299a.1</p><section></section><text>rnams ni nye bar gnas pa'i dngos po'i gnas so/ /gal te nam mkha' sgrib pa'i bdag nyid du gyur na ni de la thogs pa dang bcas pa rnams dang thogs pa med pa rnams 'byung ba dang gnas pa med par 'gyur ro/ /'dir bde bar gshegs pas kyang gsungs zhes</text></item>
<item><p>299a.2</p><section></section><text>bya ba la sogs pas ni lung las 'byung bas ston to/ /bram ze rlung ni nam mkha' la brten to zhes bya bas ni nam mkha' yod par brjod de/ 'di ltar dngos po med pa ni dngos po med pa'i rten du mi rung ngo / /snang ba'i rtags kyis kyang yin te/ snang ba yod pas na nam mkha' shes so</text></item>
<item><p>299a.3</p><section></section><text>zhes gsungs pa'i phyir ro/ /de'i don ni 'di lta ste/ rlung ni nam mkha' la brten par gsungs so/ /nam mkha' ni gnas med par gsungs so/ /de'i phyir bram ze gang rlung brten par brtags pa'i nam mkha' de yod par ci mngon snyam du 'gyur du 'ong zhes bya ba de'i phyir bcom</text></item>
<item><p>299a.4</p><section></section><text>ldan 'das kyis snang ba yod pas na nam mkha' shes so zhes gsungs te de ni yod do/ /snang ba ni gzugs can te bstan du yod pa thogs pa dang bcas pa'o/ /gal te nam mkha' de med du zin na de go skabs 'byed pa yang med par 'gyur te/ de'i phyir snang ba ni de yod pa'i rtags yin</text></item>
<item><p>299a.5</p><section></section><text>no/ /so sor brtags pas 'gog pa ni sdug bsngal spong ba'o zhes bya ba ni ji ltar bstan pa de bzhin bshad pas de'i phyir so sor brtags pa ma yin pas 'gog pa'i rim pa la bab pa las go bsnor te/ so sor brtags pas 'gog pa'i rang gi ngo bo yongs su shes pa'i 'og tu de dgag pa</text></item>
<item><p>299a.6</p><section></section><text>rnam par spro ba sla bar 'gyur bas de'i phyir so sor brtags pas 'gog pa sngar bshad do/ /sdug bsngal 'dor ba ni sdug bsngal spong pa'o/ /mdor bsdu na zhes bya ba ni na ba la sogs pa sdug bsngal rnam pa mang du yod mod kyi thams cad kyang skye ba las byung ba'i phyir mdor na skye ba nyid sdug bsngal lo</text></item>
<item><p>299a.7</p><section></section><text>zhes smos so/ /srid pa mngon par 'grub bo zhes bya ba dang / 'jug pa zhes bya ba la/ srid pa ni skye ba'o/ /de mngon par 'grub pa ni mngon par 'grub pa ste/ srid pa 'byung ba'o/ /de'i 'jug pa ni 'jug pa ste yang dang yang 'byung ba zhes bya ba'i tha tshig go/ /de'i 'jug pa med pa ni skye</text></item>
<item><p>299b.1</p><section></section><text>ba dang bral ba'o/ /spong ba zhes bya ba ste zhes bya ba ni spong ba zhes ming du gdags pa'o/ /chu 'bab pa bcad pa lta bu ni 'dra ba'o/ /rlung rgyu ba la thogs par byed pa ni rlung rgyu ba thogs par byed pa ste/ /'dis thogs par byed pas thogs par byed pa'o/ /de ni rlung rgyu</text></item>
<item><p>299b.2</p><section></section><text>ba thogs par byed pa yang yin la brag kyang yin pas rlung rgyu ba thogs par byed pa'i brag go /dper na brag ni rlung rgyu ba thogs par byed pa'o/ /de bzhin du skye ba'i rgyud gcod par byed pa gang yin pa de ni so sor brtags pas 'gog pa zhes bya'o/ /'dis ni rdzas su</text></item>
<item><p>299b.3</p><section></section><text>yod pa nyid rab tu ston to/ /brtags pas 'gog pa ni shes rab ste 'dis rtogs pas brtags pa'o/ /tha dad du yongs su bgrang pas brtags pa'o/ /dper na gcig la sogs pa'i grangs kyis dngos po yongs su gcod par 'gyur ba de bzhin du shes</text></item>
<item><p>299b.4</p><section></section><text>rab 'dis kyang dngos po yongs su gcod do/ /ji ltar dngos po yongs su gcod ce na/ so sor zhes bya ba'i sgrar khyab par 'dod pa'i tshig gi bden pa bzhi la mi rtag pa la sogs pa'i rnam par dmigs pa ste/ de'i phyir so sor brtags pa'o/ /blo'i</text></item>
<item><p>299b.5</p><section></section><text>bye brag dge ba'o zhes bya ba ni 'dis ni lam rjod par byed de/ lam gyis 'di 'thob bo/ /des zhes bya ba ni blos so/ /'thob pa zhes bya ba ni rnyed pa'o/ /de gang yin snyam pa la/ 'gog pa zhes bya ba smos te/ zho'i bum pa bzhin du tshig bar</text></item>
<item><p>299b.6</p><section></section><text>ma mi mngon par byas pa'o/ /rtag pa'i phyir bskyed par bya ba ni ma yin no/ /spang bar bya ba mtha' yas pa bzhin du zhes bya ba ni ji ltar 'dod chags la sogs pa spang bar bya ba dag mtha' yas pa de bzhin du spong ba'i rdzas de yang mtha' yas par blta</text></item>
<item><p>299b.7</p><section></section><text>bar bya'o/ /gal te gcig pa zhig yin na/ spang bar bya ba bzhin du mtha' yas par ma gyur na nyes pa ci zhig yod ce na/ 'phags pa'i lam gyi skad cig snga ma nyid kyis zhes bya ba smos te/ sdug bsngal la chos shes pa'i bzod pa nyid kyis</text></item>
<item><p>300a.1</p><section></section><text>so/ /de zhes bya ba ni 'gog pa'o/ /mngon sum du byas zhes bya ba ni de'i thob pa mngon sum du byas pa'i phyir ro/ /phyi ma zhes bya ba 'dis ni kun 'byung ba la sogs pa sdud do/ /'gog pa gcig pu zhig yod na ni/ /snga ma nyid kyis</text></item>
<item><p>300a.2</p><section></section><text>mngon sum du byas pas na de spang bar bya ba'i phyir lam bsgoms pa don med par 'gyur te/ de bas na du ma nyid du grub bo/ /cung zad ces bya ba ni mya ngan las 'das pa ste/ rdzas gcig pu kho na yin mod kyi/ 'on kyang 'phags pa'i lam gyi skad cig snga mas ma</text></item>
<item><p>300a.3</p><section></section><text>lus par mngon sum du byed pa ma yin gyi lam bsgom pa phyi ma dag gis ma lus par mngon sum du byed par 'dod na de lta na ni cung zad mngon sum du byed pas mya ngan las 'das pa yan lag dang bcas par 'gyur te/ /rtag pa bstan du med pa thogs pa med pa yin pas</text></item>
<item><p>300a.4</p><section></section><text>yan lag med par 'dod do/ /'bras bu'i bye brag zhes bya ba rgyun du zhugs pa la sogs pa'i 'bras bu'i bye brag gis so/ /spong ba'i khams dang / 'dod chags dang bral ba'i khams dang / 'gog pa'i khams kyi bye brag gis rnam pa gsum mo/ /</text></item>
<item><p>300a.5</p><section></section><text>de la 'dod chags ma gtogs pa'i nyon mongs pa rnams spong ba ni spong ba'i khams so/ /'dod chags spong ba ni 'dod chags dang bral ba'i khams so/ /sngar bshad pa ma gtogs pa nye bar len pa'i phung po lnga po dag spong ba ni 'gog pa'i khams so/ /bden</text></item>
<item><p>300a.6</p><section></section><text>pa gnyis po spong ba'i bye brag ces bya ba ni sdug bsngal dang kun 'byung ba spong ba'i bye brag gis so/ /phung po dang bcas pa dang phung po lhag ma med pa'i dbyings kyi bye brag gis yang rnam pa gnyis so zhes bya ba de la/ phung po zhes bya ba ni phung po rnams so/ /phung</text></item>
<item><p>300a.7</p><section></section><text>po rnams dang ldan te lhag ma lus pa ni phung po'i lhag ma dang bcas pa'o/ /de ni 'di skad du/ nyon mongs pa thams cad spangs pas phung po tsam zhig lus so zhes bya ba'i tha tshig go zhes bstan par 'gyur ro/ /gang dang phung po rnams bral ba de ni phung po'i lhag</text></item>
<item><p>300b.1</p><section></section><text>ma med pa'i mya ngan las 'das pa'i dbyings so/ /de ni phung po med pa yang yin la lhag ma yang yin pas phung po med pa'i lhag ma ste/ phung po dang ni bral la/ de tsam zhig lus so zhes bya ba'i tha tshig go/ /mtshams sbyor ba med pa zhes bya ba la/ so</text></item>
<item><p>300b.2</p><section></section><text>sor mtshams sbyor ba ni mtshams sbyor ba ste/ skye ba yongs su 'dzin zhes bya ba'i tha tshig go/ /'di la ni mtshams sbyor ba med pas mtshams mi sbyor ba ste/ /mtshams mi sbyor ba nyid mtshams sbyor ba med pa'o/ /skye ba 'gag pa ni skye ba 'gog pa'o/ /de ni</text></item>
<item><p>300b.3</p><section></section><text>mtshams sbyor ba med pa yang yin la/ skye ba 'gog pa yang yin pas mtshams sbyor ba med pa ste skye ba 'gog pa'o/ /de rnam par gzhag pas na gcig go zhes bya ba ni rnam pa gcig go zhes bya ba'i tha tshig go/ /de ni 'di skad du/ du ma yin yang spyir na mtshams</text></item>
<item><p>300b.4</p><section></section><text>sbyor ba med pa skye ba 'gog pa yin pas gcig kho na zhes bya'o/ /de la zad pa ni skye ba mi 'byung ba'o/ /'dod chags dang bral ba ni rga ba mi 'byung ba'o/ /'gog pa ni nad rnams bcom pa'o/ /rnam par zhi ba ni 'chi ba med pa'o/ /nub pa ni sdug bsngal dang</text></item>
<item><p>300b.5</p><section></section><text>bral ba la sogs pa med pa'o/ /yang na 'dul ba'i bye brag gis tshig phyi ma ni snga ma'i bshad pa'o/ /de'i rnam grangs kyi sgra ni zad pa dang / 'dod chags dang bral ba zhes bya ba la sogs pa 'di dag nyi tshe rnam grangs su gtogs pa yin gyi/ mdo</text></item>
<item><p>300b.6</p><section></section><text>gzhan las ji snyed bstan pa'o/ /de bstan pa'i phyir/ /de skad du zhes bya ba smras so/ /phung po gzugs can ma yin pa bzhi po ni tshor ba la sogs pa'o/ /mig gi dbang po gzugs can ni gzugs kyi phung po zhes bya ba'i tha tshig go/ /'di la 'di</text></item>
<item><p>300b.7</p><section></section><text>ni dam bca' ba'o zhes bya ba ni/ phung po lnga po de dag la bdag gis mthong ngo zhes brjod pa'o/ /tshe dang ldan pa de'i zhes bya ba ni/ phung po lnga yongs su 'dzin to/ /dge slong dag de ltar na 'di ni ming tsam mo/ /zhes bya ba la sogs pas</text></item>
<item><p>301a.1</p><section></section><text>ni bdag bsal ba ston to/ /dge slong dag chos 'di thams cad ni mi rtag pa zhes bya ba ni/ skye ba dang ldan pa'i phyir ro/ /sems pas 'phangs pa ni las kyi 'bras bu yin pa'i phyir ro/ /'dus byas ni mtshan nyid dang ldan pa'i phyir ro/ /rten cing 'brel bar</text></item>
<item><p>301a.2</p><section></section><text>'byung ba ni rgyu dang / rkyen las byung ba'i phyir ro/ /mi rtag pa nas zhes bya ba dang / sdug bsngal skye ba yang sdug bsngal lo zhes bya ba ni sngon gyi dus na rgyu las byung ba'i phyir ro/ /gnas pa ni skye ba la sogs pa la gnas pa'i phyir ro/ /mngon par grub pa ni mtshams sbyor ba'i skad cig</text></item>
<item><p>301a.3</p><section></section><text>gi rgyu las byung ba'i phyir ro/ /'byung ba yang sdug bsngal zhes bya ba ni rgyun du gnas pa'i phyir ro/ /'di yod na phung po thams cad so sor 'dor te gtong zhes bya ba'i tha tshig go/ /mya ngan las 'das pa dngos po med pa yin na/ ci'i phyir rtag pa zhes bstan la/ dngos po med pa gzhan ni</text></item>
<item><p>301a.4</p><section></section><text>ma yin/ tshigs su bcad pa las/ rtag pa gang yin mya ngan 'das pa'o/ /mi rtag gang yin 'dus byas chos kun no/ /drang po gang yin 'phags pa'i lam yin no/ /gya gyu gang yin sdig can lta ba'o/ /zhes gsungs te/ de bas na mya ngan las 'das pa rtag par grub bo/ /so sor</text></item>
<item><p>301a.5</p><section></section><text>brtags pas 'gog pa bshad zin to/ /da ni so sor brtags pa ma yin pas 'gog pa brjod par bya'o/ /de las gzhan pa zhes bya ba gang las she na/ so sor brtags pas 'gog pa las so/ /gzhan pa zhes bya ba ni 'gog pa'o/ /ma 'ongs pa'i chos ni gzugs la sogs</text></item>
<item><p>301a.6</p><section></section><text>pa'o/ /skye ba la shin tu bgegs su gyur pa ni gcod par gyur pa'o/ /ma 'ongs pa smos pa ni mi rtag pa nyid kyi 'gog pa bsal ba ston to/ /gtan du zhes bya ba smos pas ni 'gog pa dang / 'du shes med pa'i snyoms par 'jug pa dang / skye ba'i 'gog pa bsal ba ston to/ /</text></item>
<item><p>301a.7</p><section></section><text>de ni ma 'ongs pa mi skye ba'i chos can du nges pa rnams la 'thob bo/ /so sor brtags pas 'gog pa ni dus gsum char las 'thob bo/ /so sor brtags pas 'gog pa med pa zhes bya ba ni blo sngon du btang ba med ces bya ba'i tha tshig go/ /rkyen ma tshang bas zhes bya ba ni/ de ma thag pa'i rkyen</text></item>
<item><p>301b.1</p><section></section><text>med pa'o/ /de ni dper byas te bstan pa ste/ dper na mig dang yid kyi gzugs zhig la yengs na zhes bya ba la sogs pa la/ mig dang yid ces bya ba ni mig gi rnam par shes pa zhes bya ba'i tha tshig go/ /de ma yin pa zhes bya ba la/ gzugs de las gzhan du gyur pa ni de ma thag pa ni de ma</text></item>
<item><p>301b.2</p><section></section><text>yin pa gzhan no/ /chos rnams zhes bya ba ni tshor ba la sogs pa'o/ /gzugs la sogs pa de dag la dmigs pa gang yin pa de dag ni de la dmigs pa'o/ /dmigs pa'i sems dang sems las byung ba de dag bskyed par bya ba zhes bya ba ni yul nges par gzung bar bya'o/ /de dag</text></item>
<item><p>301b.3</p><section></section><text>gis de thob na zhes bya ba ni so sor brtags pa ma yin pas 'gog pa thob na'o/ /mi skye ba ste des de dag 'gag par 'gyur ba'o zhes bya ba ni bgegs su gyur ces bya ba'i tha tshig go/ /de'i tshor ba gnyi ga 'gag go zhes bya ba ni/ 'di la bde ba la sogs pa tshor ba gsum po de dag mi mthun</text></item>
<item><p>301b.4</p><section></section><text>pas cig car mngon du gyur par mi 'byung ba'o/ /de la gang gi tshe bde ba'i tshor ba da ltar byung bar gyur pa de'i tshe so sor brtags pa ma yin pas 'gog pa thob pas tshor ba gnyis 'gag par 'gyur ro/ /ci mngon zhe na/ dgongs pa ni 'di yin no/ /'gog pa ni gsum ste/ mi rtag pa</text></item>
<item><p>301b.5</p><section></section><text>nyid kyi 'gog pa dang / so sor brtags pa ma yin pa 'gog pa dang / so sor brtags pas 'gog pa'o/ /de la mi rtag pa nyid kyis 'gog pa ni byung ba'i chos rnams kyi ste/ byung nas mi rtag pas rnam par 'jig gi/ ma byung ba rnams kyi ma yin no/ /so sor brtags pas</text></item>
<item><p>301b.6</p><section></section><text>'gog pa ni dus gsum char gyi zag pa dang bcas pa rnams kyis 'gog pa'o/ /de bas na de lta bu gnyis med pa'i so sor brtags pa ma yin pas 'gog pa nyid 'dir gzung bar rigs so/ /rnam par shes pa'i tshogs lnga nyi tshe so sor brtags pa ma yin pas 'gog pa ma yin gyi/ phung</text></item>
<item><p>301b.7</p><section></section><text>po lnga po de dag kyang so sor brtags pa ma yin pas 'gog pa 'thob bo/ /ji skad du/ dge slong 'di'i sems can dmyal ba rnams zad do/ /dud 'gro rnams zad do/ /yi dgas rnams zad do zhes gsungs pa ste/ bzod pa thob pas rgyun du zhugs par gyur pa'i dbang du byas te</text></item>
<item><p>302a.1</p><section></section><text>gsungs kyi/ 'dod pa la 'dod chags dang ma bral ba'i phyir de sems can dmyal ba la sogs pa ma spangs pa ni ma yin te/ de'i 'dod chags dang bral nas ngan song rnams spong ngo / /de la ma skyes pa'i phyir yin gyi mi rtag pa nyid kyi 'gog pas zad pa ni ma</text></item>
<item><p>302a.2</p><section></section><text>yin no/ /de bas na chos gang la la thob pas ngan song rnams spong ngo / /de la ma skyes pa'i phyir mi rtag pa nyid kyi 'gog pas zad pa ni ma yin no/ /de bas na chos gang la la thob pas ngan song rnams mi skye ba'i chos nyid du chos de yod de/ de ni so sor brtags pa ma yin pas 'gog pa'o/ /</text></item>
<item><p>302a.3</p><section></section><text>ci'i phyir der ngan song dang / ngan 'gro dang / log par ltung ba zlos bur bstan zhe na/ ngan song zhes bya ba'i sgras ni mtshams med pa lnga mi byed pa'o/ /ngan 'gro zhes bya ba'i sgras ni lta ba lnga kun du mi 'byung ba'o/ /log par ltung ba'i sgras ni za ma dang / ma ning dang / mtshan gnyis pa dang / </text></item>
<item><p>302a.4</p><section></section><text>bud med dang / srid pa brgyad pa mngon par 'grub pa yongs su spangs pa yin no/ /'dir mtha' bzhi par 'gyur te/ chos gang dag so sor brtags pas 'gog pa nyid thob pa de dag kyang yod de/ 'di lta ste/ 'das pa dang / da ltar byung ba dang / 'byung ba'i chos zag</text></item>
<item><p>302a.5</p><section></section><text>pa dang bcas pa rnams so/ /gang dag so sor brtags pa ma yin pas 'gog pa nyid yang yod de/ 'di lta ste/ mi 'byung ba'i chos zag pa med pa'i 'dus ma byas rnams so/ /gang dag gnyi gar 'gyur ba yang yod de/ 'di lta ste/ zag pa dang bcas pa la skye ba'i chos rnams so/ /</text></item>
<item><p>302a.6</p><section></section><text>gang dag gnyi ga ma yin pa yang yod de/ 'di lta ste/ 'das pa dang / da ltar byung ba dang / 'byung ba'i chos zag pa med pa rnams so/ /chos mngon pa la 'jug pa rgya cher 'grel pa/ snying po kun las btus pa zhes bya ba rdzogs so// //rgya gar gyi mkhan po dzi na mi tra dang / dA na shI la</text></item>
<item><p>302a.7</p><section></section><text>dang / zhu chen gyi lo tsA ba ban+de ye shes sde la sogs pas bsgyur cing zhus te gtan la phab pa'o// //[ ]@##/ /rgya gar skad du/ pra ka ra Na a b+hi d+har+m+ma a ba tA ra nA ma/ bod skad du/ rab tu byed pa chos mngon pa la 'jug pa zhes bya ba/ 'jam dpal</text></item>
<item><p>302b.1</p><section></section><text>gzhon nur gyur pa la phyag 'tshal lo/ /lha mi'i snying gi mun pa ngan song rtsa/ /gsung gi 'od zer dag gis gang gis bcom/ /thams cad mkhyen nyid dkyil 'khor dri med pa/ /sangs rgyas nyi ma de la phyag 'tshal lo/ /gang dag chos mngon tshul gyis chos rnams kyi/ /mtshan nyid</text></item>
<item><p>302b.2</p><section></section><text>rnams la rmongs pa drungs phyung zhing / /thams cad mkhyen pa'i bka' yi gnas gyur pa/ /de dag la ni mgo bos bdag phyag 'tshal/ /blo zhan rnams kyis ma legs bshad pa yi/ /mun pas thub pa'i gsung ni khebs pa la/ /gang gi sgron mas gsal bar mdzad pa yi/ /sgron ma mdzad</text></item>
<item><p>302b.3</p><section></section><text>pa de la phyag 'tshal lo/ /la la dag ni thub pa'i dbang po'i gsung rab mtha' dag gi don dang / tshig gzung ba'i skal ba yod pa'i ngang tshul can dge ba dag yin du zin kyang / 'phral gyi bya ba la thogs pas ma thob pa'i nyams pas yongs su nyams par 'gyur ba dang / shes rab zhan pa</text></item>
<item><p>302b.4</p><section></section><text>la la dag chos mngon pa klags pa'i thos pa tsam gyis skrag par 'gyur la/ de dag rtag tu khong du chud par 'dod pa yang yod de/ de bas na de dag dga' bar bya ba'i phyir/ bdag gis chos mngon pa'i mtshan nyid kyi rgya mtsho la 'jug pa 'di brtsam mo/ /'di ltar bde bar gshegs pa rnams</text></item>
<item><p>302b.5</p><section></section><text>kyi dngos po brgyad de/ gzugs dang tshor ba dang 'du shes dang / 'du byed rnams dang / rnam par shes pa dang / nam mkha' dang / so sor brtags pa ma yin pas 'gog pa dang / so sor brtags pas 'gog pa'o/ /de la gzugs ni rnam pa gnyis te 'byung ba dang 'byung ba las</text></item>
<item><p>302b.6</p><section></section><text>gyur pa'i gzugs so/ /'byung ba dag ni bzhi ste sa dang chu dang me dang rlung gi khams rnams so/ /khams dag ni rang dang spyi'i mtshan 'dzin pa dang / rgyur byas pa'i gzugs thams cad 'dzin pa'i phyir ro/ /de dag gi rang bzhin ni sra ba dang gsher ba dang tsha ba dang g.yo ba nyid dag go/ /</text></item>
<item><p>302b.7</p><section></section><text>las ni rten pa dang sbyor ba dang smin par byed pa dang bskyod pa dag ste/ grangs ji lta ba bzhin no/ /de dag ni chen po yang yin la 'byung bar 'gyur bas na 'byung ba chen po dag ste/ nam mkha' ni 'byung ba chen po ma yin no/ /de dag ni rgyur byas pa'i gzugs la khyab pa'i phyir ro/ /mi dgos pa dang mi</text></item>
<item><p>303a.1</p><section></section><text>nus pa'i phyir bzhi kho na ste khri'i rkang pa bzhin no/ /'byung ba las gyur pa ni mig dang rna ba dang sna dang lce dang lus dang / gzugs dang sgra dang dri dang ro dang reg bya'i phyogs gcig dang rnam par rig byed ma yin pa'o/ /'byung ba dag las 'byung bas na 'byung ba las</text></item>
<item><p>303a.2</p><section></section><text>gyur pa ste 'byung ba la brten pa'i don gang yin pa'o/ /de la mig ni mig gi rnam par shes pa'i rten lta bu gzugs la lta ba'i bya ba can gzugs pa'o/ /'dis ni rna ba dang sna dang lce dang lus kyi dbang po rnams kyang so sor bstan to/ /gzugs ni rnam pa gnyis te kha dog gi bdag nyid dang / </text></item>
<item><p>303a.3</p><section></section><text>dbyibs kyi bdag nyid de/ ji skad du bcom ldan 'das kyis kha dog ngan pa dang dbyibs ngan par 'gyur ro zhes gsungs pa lta bu'o/ /de la kha dog gi gzugs ni rnam pa bcu gnyis te/ sngon po dang ser po dang / dmar po dang / dkar po dang / sprin dang du ba dang / rdul dang / khug</text></item>
<item><p>303a.4</p><section></section><text>rna dang / grib ma dang / nyi ma dang / snang ba dang mun pa'o/ /dbyibs ni rnam pa brgyad de ring po dang / thung ngu dang / lham pa dang / dkyil 'khor dang / phya le ba dang / phya le ba ma yin pa dang / sgang dang gshong ngo / /de la khug rna ni lho bur ro/ /snang ba ni zla ba dang skar ma dang me dang</text></item>
<item><p>303a.5</p><section></section><text>sman dang nor bu rnams kyi 'od do/ /grib ma ni gang na gzugs dag snang ba'o/ /de las bzlog pa ni mun pa'o/ /lham pa ni gru bzhi'o/ /dkyil 'khor ni zlum po'o/ /phya le ba ni dbyibs mnyam pa'o/ /phya le ba ma yin pa ni dbyibs mi mnyam pa'o/ /lhag ma ni brda phrad par bla bsam</text></item>
<item><p>303a.6</p><section></section><text>bshad do/ /rnam pa nyi shu po 'di dag mig gi rnam par shes pa dang / des drangs pa'i yid kyi rnam par shes pas rnam par rig go/ /sgra ni zin pa dang ma zin pa'i 'byung ba chen po'i bye brag gis rnam pa gnyis so/ /de la lus su gtogs pa rnams ni zin pa dag ste sems pa dang bcas pa'i</text></item>
<item><p>303a.7</p><section></section><text>don gang yin pa'o/ /bzlog pa ni ma zin pa dag go/ /gang snga mas bskyed pa de ni zin pa'i 'byung ba chen po'i rgyu las byung ba ste/ 'di lta ste/ lag pa dang smra ba'i sgra'o/ /gang phyi mas bskyed pa de ni ma zin pa'i 'byung ba chen po'i rgyu las byung ba ste/ 'di lta ste rlung dang nags tshal dang 'bab chu'i</text></item>
<item><p>303b.1</p><section></section><text>sgra ste/ sems can du ston pa dang / sems can du ston pa ma yin pa rnam pa bzhi'o/ /'di lta ste smra ba'i sgra ni sems can du ston pa'o/ /lhag ma ni sems can du ston pa ma yin pa'o/ /gzhan yang sprul pa'i smra ba'i sgra ni sems can du ston pa'o/ /lhag ma ni sems can du ston pa ma</text></item>
<item><p>303b.2</p><section></section><text>yin pa'o/ /de yang yid du 'ong ba dang yid du mi 'ong ba'i bye brag gis rnam pa brgyad du 'gyur ro/ /rnam pa brgyad po de yang rna ba'i rnam par shes pa dang des drangs pa'i yid kyi rnam par shes pas rnam par rig go/ /dri ni rnam pa gsum ste dri zhim pa dang dri nga ba dang dri mnyam pa'o/ /dri zhim</text></item>
<item><p>303b.3</p><section></section><text>pa ni dbang po'i 'byung ba chen po rgyas par byed pa'o/ /de las bzlog pa ni dri nga ba'o/ /gnyi ga las bzlog pa ni dri mnyam pa ste rnam pa gsum po 'di yang sna'i rnam par shes pa dang des drangs pa'i yid kyi rnam par shes pas rnam par rig go/ /ro ni mngar ba dang skyur ba dang / lan tsha dang kha</text></item>
<item><p>303b.4</p><section></section><text>ba dang tsha ba dang bska ba'i bye brag gis rnam pa drug ste/ drug po de dag kyang lce'i rnam par shes pa dang des drangs pa'i yid kyi rnam par shes pas rnam par rig go/ /reg bya'i phyogs gcig ni rnam pa bdun te/ 'jam pa nyid dang / rtsub pa nyid dang lci ba nyid dang yang ba nyid dang / </text></item>
<item><p>303b.5</p><section></section><text>grang ba dang bkres pa dang skom pa'o/ /de la 'jam pa ni mnyen pa ste reg tu mi bzod pa'i don gang yin pa'o/ /rtsub pa ni rud rud po'o/ /lci ba ni gang gis srang gi mgo dma' bar 'gyur ba'o/ /yang ba ni de las bzlog pa'o/ /grang ba ni gang gis nyan pas tsha ba 'dod pa'o/ /bkres</text></item>
<item><p>303b.6</p><section></section><text>pa ni zas 'dod pa'i rgyu'o/ /skom pa ni 'thung 'dod pa'i rgyu'o/ /rgyu la 'bras bu gdags par bya ste/ ji skad du sangs rgyas rnams ni 'byung ba bde zhes bya ba la sogs pa lta bu'o/ /'byung ba chen po 'dus pa me dang chu'i shas che na 'jam pa'o/ /sa dang rlung gi shas chen rtsub pa'o/ /sa</text></item>
<item><p>303b.7</p><section></section><text>dang chu'i shas che na lci ba'o/ /me dang rlung gi shas che na yang ba'o/ /chu dang rlung gi shas che na grang ba'o/ /rlung gi shas che na bkres pa'o/ /me'i khams kyi shas che na skom pa'o/ /bdun po de dag dang 'byung ba chen po bzhi rnams ni lus kyi rnam par shes pa dang / des drangs pa'i yid</text></item>
<item><p>304a.1</p><section></section><text>kyi rnam par shes pas rnam par rig go/ /sems dang sems las byung ba'i 'byung ba rnam pa tha dad pa dag gis gzhan la rig par byed pas na rnam par rig byed do/ /de bzhin du gzhan la rig par mi byed pas rnam par rig byed ma yin pa ste bram ze ma yin no</text></item>
<item><p>304a.2</p><section></section><text>zhes bya ba bzhin du de dang 'dra ba la ma yin par brjod do/ /de'i mtshan nyid ni rnam par rig byed dang sems dang 'byung ba chen po'i bye brag gis 'phangs pa rnam par ma g.yengs pa dang / de ma yin pa'i sems dang sems med pa yang rung ste/ gang dge ba dang mi dge ba'i gzugs kyi rgyun</text></item>
<item><p>304a.3</p><section></section><text>dge slong la sogs pa rnam par gzhag pa'i rgyu bstsags pa ma yin pa de ni rnam par rig byed ma yin pa'o/ /de med du zin na dge slong la sogs par gzhag pa med par 'gyur te/ bcom ldan 'das kyis kyang rdzas las byung ba'i bsod nams bya ba'i gzhi dag las bsod nams rtag par rgyun</text></item>
<item><p>304a.4</p><section></section><text>du mngon par 'phel lo zhes gsungs so/ /de yang sdom pa dang sdom pa ma yin pa dang / gnyi ga las bzlog pas bsdus pa'i phyir rnam pa gsum mo/ /sdom pa yang so sor thar pa dang bsam gtan dang / zag pa med pa'i bye brag gis rnam pa gsum mo/ /so sor thar pa'i sdom pa ni/ dge slong dang dge</text></item>
<item><p>304a.5</p><section></section><text>slong ma dang / dge tshul pha dang / dge tshul ma dang / dge bsnyen dang dge bsnyen ma dang / dus khrims pa'i sdom pa'i bye brag gis rnam pa brgyad de/ de ni 'dod par gtogs pa kho na'o/ /bsam gtan gyi sdom pa ni ting nge 'dzin gyi rjes su 'brang ba'i gzugs te gzugs su gtogs pa</text></item>
<item><p>304a.6</p><section></section><text>kho na'o/ /zag pa med pa'i sdom pa yang zag pa med pa'i ting nge 'dzin gyi rjes su 'brang ba'i gzugs te mi ldan pa nyid do/ /sdom pa ma yin pa ni ri dgas kyi rngon pa dang bya ba dang nya ba dang btson srung dang / ba glang 'dzin pa dang gsod pa'i gshed ma la sogs pa'i rgyud la gang mi dge ba'i</text></item>
<item><p>304a.7</p><section></section><text>gzugs kyi rgyun yod pa'o/ /sdom pa ma yin mi sdom pa yang ma yin pa ni gtsug lag khang dang mchod rten dang dge 'dun gyi kun dga' ra ba byed pa dang mchod rten la phyag bya ba dang bdug pa gsol ba la sogs pa yi dam du 'dzin pa dang / khu tshur dang thal lcag la sogs pa las</text></item>
<item><p>304b.1</p><section></section><text>byung ba/ dge ba dang mi dge ba'i gzugs kyi rgyun gang yin pa'o/ /rnam par rig byed ma yin pa skad cig pa yin yang rigs smos pas na de skad du brjod do/ /so sor thar pa'i sdom pa 'thob pa ni yang dag par blangs pas so/ /bdun po ni ji srid 'tsho'i bar du'o/ /brgyad pa ni zhag gcig</text></item>
<item><p>304b.2</p><section></section><text>pa'o/ /bdun po'i btang ba ni bslab pa phul ba dang / shi 'phos pa dang / dge ba'i rtsa ba chad pa dang / mtshan gnyis skyes pas so/ /brgyad pa'i ni de rnams nyid dang / mtshan mo 'das pas so/ /gzugs na spyod pa'i sems thob pas bsam gtan gyi sdom pa 'thob ste sems</text></item>
<item><p>304b.3</p><section></section><text>dang 'brel bas na de nyid btang bas de gtong ngo / /zag pa med pa'i sdom pa yang de bzhin no/ /byed pa dang khas blangs pas rngon pa yin pa 'thob po/ /rgyun chad pa ni sdom pa yang dag par gzung ba dang / mtshan gnyis skyes pa dang shi ba dang / chos nyid 'thob pa gzugs na spyod pa'i</text></item>
<item><p>304b.4</p><section></section><text>dge ba'i sems 'thob pas so/ /rnam par rig byed ma yin pa sar ma 'thob pa ni/ nyon mongs pa dang dad pa drag po'i shugs kyis khu tshur dang thal lcag la sogs pa'i bya ba byed pa dang / gang yang bcom ldan 'das la dkyil 'khor ma byas par zan mi bza'o zhes bya ba la sogs pa'i yi</text></item>
<item><p>304b.5</p><section></section><text>dam 'dzin pa dang / gtsug lag khang la sogs pa phul bas so/ /rgyun chad pa ni slong bar byad pa de dag nyid btang bas so/ /rnam par rig byed ma yin pa rnam pa du ma pa 'di dang / mig la sogs pa'i dbang po lnga rnams ni rnam par shes pa'i spyod yul nyid de gzugs kyi dngos po 'di</text></item>
<item><p>304b.6</p><section></section><text>snyed do/ /'di'i mtshan nyid ni rnam pa gsum ste/ rang gi spyi dang phyogs kyi spyi dang zad par gyi spyi'o/ /de la rang gi spyi ni gzugs pa'o/ /de la gzugs su rung bas na gzugs zhes bya ste gzhig par 'gyur ba zhes bya ba'i don gang yin pa'o/ /ji skad du chos kyi rjes kyang dge slong dag</text></item>
<item><p>304b.7</p><section></section><text>gzugs pa gzugs su rung bas/ de'i phyir gzugs nye bar len pa'i phung po zhes gsungs pa lta bu'o/ /cis gzugs par 'gyur zhe na/ lag pa dang bong ba dang dbyig pas reg pa dag gis so/ /dper na mgyogs par 'gro bas rta'o/ /'gro bas na ba lang ngo zhes bya ba lta bu la sogs</text></item>
<item><p>305a.1</p><section></section><text>pa'o/ /phyogs kyi spyi ni mi rtag pa nyid dang sdug bsngal ba nyid do/ /zad par gyi spyi ni stong pa dang bdag med pa nyid de/ phyogs 'dis chos thams cad kyi mtshan nyid gsum ci rigs su mngon par brtag go/ /gzugs kyi dngos po'o/ /tshor ba ni myong ba rnam pa gsum</text></item>
<item><p>305a.2</p><section></section><text>ste bde ba dang sdug bsngal ba dang bde ba yang ma yin sdug bsngal ba yang ma yin pa ste/ gsum tshor bar gyur pa'i don gang yin pa'o/ /'dod pa dang mi 'dod pa dang gnyi ga las bzlog pa ste reg pa'i skye gnas can lus dang sems kyi gnas skabs kyi bye brag sim pa dang gdung ba dang gnyi ga</text></item>
<item><p>305a.3</p><section></section><text>las bzlog pa ste/ srid pa'i rgyu ni tshor ba zhes bya'o/ /ji skad du bcom ldan 'das kyis kyang reg pa'i rkyen gyis tshor ba/ tshor ba'i rkyen gyis sred pa zhes gsungs pa lta bu'o/ /de yang rnam par shes pa'i bye brag gis rnam pa drug ste/ mig gi 'dus te reg pa las skyes pa dang / rna ba dang</text></item>
<item><p>305a.4</p><section></section><text>sna dang lce dang lus dang yid kyi 'dus te reg pa las skyes pa'o/ /de yang rnam pa gnyis te lus kyi dang sems kyi'o/ /de la rnam par shes pa lnga dang lhan cig skyes pa ni lus kyi'o/ /cig shos ni sems kyi'o/ /dbang po'i bye brag gis rnam pa lnga ste/ bde ba'i dbang po dang sdug bsngal</text></item>
<item><p>305a.5</p><section></section><text>gyi dbang po dang / yid bde ba'i dbang po dang yid mi bde ba'i dbang po dang btang snyoms kyi dbang po'o/ /de la lus kyi sim pa gang yin pa dang / bsam gtan gsum pa las skyes pa'i yid kyi sim pa gang yin pa de ni bde ba'i dbang po ste pham par byed pa'i don gang yin pa'o/ /gang</text></item>
<item><p>305a.6</p><section></section><text>lus kyi sim pa ma yin pa de ni sdug bsngal gyi dbang po ste gnod par byed pa'i don gang yin pa'o/ /bsam gtan gsum pa ma gtogs pa 'og ma'i yid kyi sim pa gang yin pa de ni yid bde ba'i dbang po'o/ /de las bzlog pa ni yid mi bde ba'i dbang po'o/ /gang lus dang sems kyi sim pa yang</text></item>
<item><p>305a.7</p><section></section><text>ma yin mi sim pa yang ma yin pa de ni btang snyoms kyi dbang po'o/ /tshor ba'i dbang po'o/ /mtshan ma dang ming dang don dang brda zhes pa'i 'du shes te/ sngon po dang / ser po dang / ring po dang / thung ngu dang / dung dang / rnga dang / pad+ma dang / sna ma'i me tog dang / ut+pa la'i dri dang / </text></item>
<item><p>305b.1</p><section></section><text>kha ba dang lan tshwa dang / 'jam pa dang rtsub pa dang / bud med dang skyes pa la sogs pa'i mtshan ma dang / ming dang don gcig tu shes pa'i chos gang yin pa de ni rnam par rtog pa'i rgyu ste/ 'du shes zhes bya'o/ /de yang rnam par shes pa'i bye brag gis tshor ba bzhin du rnam pa drug go/ /yang chung ngu</text></item>
<item><p>305b.2</p><section></section><text>dang chen por gyur pa dang tshad med pa dang rnam pa gsum ste/ de la yul chung ngu la dmigs pa ni chung ngu'o/ /ri rab la sogs pa la dmigs pa ni chen por gyur pa'o/ /nam mkha' mtha' yas skye mched la sogs pa dag la ni tshad med pa'o/ /'du shes kyi dngos po'o/ /'du byed kyi phung po ni rnam pa</text></item>
<item><p>305b.3</p><section></section><text>gnyis te mtshungs par ldan pa yin pa'o/ /de la mtshungs par ldan pa ni sems pa dang reg pa dang yid la byed pa dang / 'dun pa dang mos pa dang dad pa dang brtson 'grus dang / dran pa dang ting nge 'dzin dang / shes rab dang rtog pa dang dpyod pa dang bag yod pa dang bag med pa dang skyo ba dang rab tu dga' ba</text></item>
<item><p>305b.4</p><section></section><text>dang / shin tu sbyangs pa dang rnam par mi 'tshe ba dang / ngo tsha shes pa dang khrel yod pa btang snyoms dang dge ba'i rtsa ba rnams dang / mi dge ba'i rtsa ba rnams dang / kun du sbyor ba rnams dang / 'ching ba rnams dang / phra rgyas rnams dang / nye ba'i nyon mongs pa rnams dang / kun nas dkris</text></item>
<item><p>305b.5</p><section></section><text>te 'dug pa rnams dang / zag pa rnams dang / chu bo rnams dang / sbyor ba rnams dang / len pa rnams dang / sdud pa rnams dang / sgrib pa rnams dang / shes pa rnams dang bzod pa rnams so/ /de la gnas dang / dmigs pa dang / rnam pa dang dus dang rdzas mtshungs pa nyid de/ mtshungs</text></item>
<item><p>305b.6</p><section></section><text>pa lnga dag gis sems dang mtshungs par ldan pas de bas na mtshungs par ldan pa dag ces bya'o/ /bzlog pa ni ldan pa ma yin pa dag ste/ 'di lta ste/ 'thob pa dang 'thob pa med pa dang / 'du shes med pa'i snyoms par 'jug pa dang / 'gog pa'i snyoms par 'jug pa dang / 'du shes med</text></item>
<item><p>305b.7</p><section></section><text>pa dang / srog gi dbang po dang / skal ba 'dra ba dang / skye ba dang rga ba dang / gnas pa dang mi rtag pa nyid dang / ming gi tshogs rnams dang / tshig gi tshogs rnams dang / yi ge'i tshogs rnams te/ de gnyis bsdus nas 'du byed kyi phung po zhes bya'o/ /de bas na drang srong chen pos kyang</text></item>
<item><p>306a.1</p><section></section><text>'du byed kyi phung po ni chu shing gi phung po lta bu'o zhes gsungs so/ /de la sems pa ni sems mngon par 'du byed pa yid kyi las te sems kun du g.yo'o zhes bya ba'i don gang yin pa'o/ /de yang dge ba dang mi dge ba dang lung du mi ston pa'i bye brag gis rnam pa gsum mo/ /reg pa</text></item>
<item><p>306a.2</p><section></section><text>ni yul dang dbang po dang rnam par shes pa las byung ba'i sems yul la reg par byed pa ste sems las byung ba'i chos 'tsho bar byed pa'i mtshan nyid do/ /de yang bde ba la sogs pa myong bar 'gyur ba'i bye brag gis rnam pa gsum mo/ /yid la byed pa ni sems kyi 'jug pa gang sems yul rnams</text></item>
<item><p>306a.3</p><section></section><text>la gtod pa ste/ sngon myong ba la sogs pa sems pa zhes bya ba'i don gang yin pa'o/ /de yang rnam pa gsum ste/ slob pa'i dang mi slob pa'i dang slob pa yang ma yin mi slob pa yang ma yin pa'o/ /de la 'phags pa'i gang zag bdun gyi rgyud las byung ba dri ma med pa ni slob pa'o/ /dgra bcom</text></item>
<item><p>306a.4</p><section></section><text>pa'i rgyud las byung ba ni mi slob pa'o/ /zag pa dang bcas pa ni slob pa yang ma yin mi slob pa yang ma yin pa'o/ /'dun pa ni byed 'dod pa'i brtson 'grus kyi yan lag tu gyur pa ste/ 'di zhes bya ba bya'o snyam pa gang las byung ba'o/ /mos pa ni sems yul rnams la mos pa ste yul la ma</text></item>
<item><p>306a.5</p><section></section><text>zhum pa zhes bya ba'i don gang yin pa'o/ /dad pa ni sems dang ba ste dkon mchog gsum dang rgyu dang 'bras bur 'brel pa la mngon par yid ches pa'i rnam pa sems kyi rnyog pa sel bar byed pa'i chos ston te/ dper na chu dang bar byed pa'i nor bu mtsho'i nang du bcug na/ rdzab kyi rnyog pa</text></item>
<item><p>306a.6</p><section></section><text>thams cad bstsal nas chu gsal bar byed pa de bzhin du/ dad pa'i nor bu sems kyi mtsho las byung bas kyang sems kyi rnyog pa thams cad bsal nas sangs rgyas rnams kyi byang chub dang / chos kyi legs par gsungs pa nyid dang / dge 'dun gyi legs par sgrub pa nyid dang / 'di las</text></item>
<item><p>306a.7</p><section></section><text>phyi rol tu gyur pa thams cad 'khrul par byed de/ rten cing 'brel par 'byung ba'i chos nyid la mngon par dad pa'o/ /brtson 'grus ni dge ba dang mi dge ba'i chos skyed pa dang 'gog pa spro ba ste/ 'khor ba'i 'dam du bying ba'i sems mngon par 'byung ba'i don gang yin pa'o/ /dran pa ni sems kyi</text></item>
<item><p>306b.1</p><section></section><text>mngon par brjod pa nyid de/ byas pa dang / bya ba dang / byed pa'i las ma brjed ces bya ba'i tha tshig go/ /ting nge 'dzin ni sems rtse gcig pa ste/ sems spre'u lta bu dmigs pa gcig la 'jug ces bya ba'i don gang yin pa ste/ dper na sbrul 'od ma'i sbubs su bcug na gya gyur mi 'gyur ba de</text></item>
<item><p>306b.2</p><section></section><text>bzhin du/ sems ting nge 'dzin gyi sbubs su bcug nas drang srong 'gro'o zhes bye brag tu smra ba rnams so/ /shes rab ni chos rab tu rnam par 'byed pa ste/ chos rnam pa brgyad po de dag gi sdud pa dang mtshungs par ldan pa dang / rgyu dang rkyen dang 'bras bu dang rang dang spyi'i mtshan nyid la ji ltar mthun</text></item>
<item><p>306b.3</p><section></section><text>mthun du rtog pa'i don gang yin pa'o/ /rtog pa ni sems rtsing ba'i mtshan nyid do/ /gnyis su na rtog pa zhes kyang bya ste/ 'du shes kyi rlung gis bskyed na/ 'jug pa rnam par shes pa rtsing ba'i tshogs lnga 'jug pa'i rgyu'i chos so/ /dpyod pa ni sems zhib pa nyid kyi mtshan nyid de/ yid kyi</text></item>
<item><p>306b.4</p><section></section><text>rnam par shes pa'i 'jug pa dang mthun pa'i chos so/ /bag med pa ni dge ba'i chos rnams mi bsgom pa ste/ mi 'jug pa zhes bya ba'i don gang yin pa'o/ /bag yod pa ni dge ba'i chos rnams bsgom pa ste/ bag med pa las phyir 'jil ba'i chos so/ /skyo ba ni 'khor ba'i nyes pa la</text></item>
<item><p>306b.5</p><section></section><text>rtog pas 'dod chags dang bral ba dang / mthun pa'i chos yid 'byung ba'i mtshan nyid de/ sems las byung ba'i chos gang byung na 'khor ba la sems skyo bar 'gyur ba dang / gang dang ldan pas yid 'byung bas yid la byed pa zhes bya'o/ /mchog tu dga' ba ni mgu ba dang / rab tu dga' ba ste/ </text></item>
<item><p>306b.6</p><section></section><text>dge ba'i sems la gnod pa las 'byung bar gnyen po tshol ba can no/ /de rnyed nas de la yid tshim pa de gang yin pa de ni mchog tu dga' ba'o/ /shin tu sbyangs pa ni sems las su rung ba nyid do/ /rnam par mi 'tshe ba ni/ gzhan la gnod pa byed pa la mngon par dga' ba dang mi mthun pa'i</text></item>
<item><p>306b.7</p><section></section><text>sems bzang po nyid de/ gang gi dbang gis gzhan la rnam par tho mi 'tshams pa'o/ /ngo tsha shes pa ni rigs pa la gzhol ba/ bdag dang chos kyi dbang du byas pa las byung ba/ sred pa'i rgyu mthun pa dang mi mthun pa'i sems kyi dbang ste/ gang gi dbang gis yon tan rnams dang / yon</text></item>
<item><p>307a.1</p><section></section><text>tan can rnams la gus pa dang bcas par gnas pa'o/ /khrel yod pa ni yon tan la goms par byed pa sngon du gtong ba gti mug gi rgyu mthun pa'i dgrar gyur pas chos ngan pa la smod pa ste/ gang yod na kha na ma tho ba la 'jigs par lta ba yin no/ /btang snyoms ni mi</text></item>
<item><p>307a.2</p><section></section><text>rigs pa sel ba dang / rigs pa la 'jug par byed pa la btang snyoms su byed pa ste/ de yod pas sems de mi rigs pa yang mi sel/ rigs pa la yang mi 'jug par srang 'dzin pa'i rigs pas mnyam pa nyid du gnas pa'o/ /dge ba'i rtsa ba ni gsum ste/ ma chags pa dang zhe sdang</text></item>
<item><p>307a.3</p><section></section><text>med pa dang gti mug med pa'o/ /de la ma chags pa ni chags par gyur pa'i gnyen po'i chos so/ /zhe sdang med pa ni khong khro ba dang mi mthun pa'i chos so/ /gti mug med pa ni shes rab kyi rang bzhin te mi shes pa dang mi mthun pa'i chos so/ /de dag ni bdag nyid kyis kyang dge la/ </text></item>
<item><p>307a.4</p><section></section><text>dge ba gzhan rnams kyi rtsa bar yang gyur pas na/ de'i phyir dge ba'i rtsa ba rnams te/ srid pa yid du 'ong ba dang thar pa'i myu gu mngon par sgrub par byed pas/ bde ba'i don ni dge ba'i don to/ /yang na gzugs bzang po mngon par grub par byed pas legs par lobs pa'i don te/ ri mo mkhan</text></item>
<item><p>307a.5</p><section></section><text>legs par lobs pa bzhin no/ /mi dge ba'i rtsa ba ni gsum ste/ de dag nyid kyi mi mthun pa'i phyogs su gyur pa/ chags pa dang zhe sdang dang gti mug go/ /de la 'dod par gtogs pa'i srid pa rnam pa lnga ni chags pa'o/ /khong khro ba lnga ni zhe sdang ngo / /'jig tshogs dang mthar 'dzin</text></item>
<item><p>307a.6</p><section></section><text>pa dang ldan pa'i gti mug ma gtogs pa gzhan 'dod par gtogs pa'i ma rig pa rnam pa sum cu rtsa bzhi po gang yin pa de ni gti mug go/ /de dag ni bdag nyid kyis kyang mi dge la/ mi dge ba gzhan rnams kyi rtsa bar yang gyur pas na de'i phyir mi dge ba'i rtsa ba rnams te/ srid pa yid du mi 'ong ba'i myu</text></item>
<item><p>307a.7</p><section></section><text>gu mngon par 'grub par byed pas mi bde ba'i don ni mi dge ba'i don to/ /yang na gzugs bzang po ma yin pa mngon par 'grub par byed pas/ ma lobs pa'i don de snga ma las bzlog pa'o/ /lung du mi ston pa'i rtsa ba ni bzhi ste/ sred pa dang lta ba dang nga rgyal dang ma rig pa zhes bya ba rnams so/ /</text></item>
<item><p>307b.1</p><section></section><text>de la dang po ni gzugs dang / gzugs med par gtogs pa'i sred pa rnam pa bcu'o/ /gnyis pa ni de na yod pa nyid kyi lta ba nyi shu rtsa bzhi dang 'dod par gtogs pa'i 'jig tshogs la lta ba dang / mthar 'dzin par lta ba gnyis so/ /gsum pa ni der gtogs pa nyid kyi nga rgyal rnam pa bcu'o/ /</text></item>
<item><p>307b.2</p><section></section><text>bzhi pa ni de na yod pa'i ma rig pa nyid dang / 'di na yod pa'i 'jig tshogs dang / mthar 'dzin par lta ba dang ldan pa'i ma rig pa gnyis so/ /bzhi po de dag ni lung du mi ston pa'i rtsa ba rnams su 'dod do/ /bsam gtan gsum gyi phyir te/ 'di ltar bsam gtan pa gsum ni/ sred pa dang</text></item>
<item><p>307b.3</p><section></section><text>lta ba dang nga rgyal gyi shas che ba'i bsam gtan pa ste/ de dag ni ma rig pa'i dbang gis 'byung ngo / /dge ba dang mi dge ba'i don du lung bstan du med pa dang / yid du 'ong ba dang yid du mi 'ong ba'i 'bras bu mngon par 'grub par mi byed pa ste/ de dag ni rtsa ba yang yin la lung du mi ston pa gzhan</text></item>
<item><p>307b.4</p><section></section><text>rnams kyi rtsa bar yang gyur pas lung du mi ston pa rnams so/ /kun du sbyor ba ni rnam pa dgu ste/ rjes su chags pa dang khong khro ba dang nga rgyal dang ma rig pa dang / lta ba dang mchog tu 'dzin pa dang / the tshom dang phrag dog dang / ser sna zhes bya ba rnams so/ /de la khams gsum pa'i</text></item>
<item><p>307b.5</p><section></section><text>'dod chags/ chags pa'i mtshan nyid rgya skyegs zhu ba 'byar ba lta bu'i chos kyi rjes su ma chags pa ste/ rjes su chags pa nyid kun du sbyor bas rjes su chags pa'i kun du sbyor ba'o/ /sems can rnams la kun nas mnar sems/ gnod sems kyi mtshan nyid rtsa ba'i sa bon lta bu'i chos ni khong</text></item>
<item><p>307b.6</p><section></section><text>khro ba ste/ khro ba nyid kun du sbyor bas khong khro ba'i kun du sbyor ba'o/ /bdag dang gzhan la dmigs nas sems khengs pa'i mtshan nyid skyes bu rengs pa lta bu'i chos ni nga rgyal lo/ /de yang rnam pa bdun te/ nga rgyal dang che ba'i nga rgyal dang / nga rgyal las kyang nga rgyal dang / nga'o snyam pa'i nga</text></item>
<item><p>307b.7</p><section></section><text>rgyal dang / mngon pa'i nga rgyal dang / cung zad snyam pa'i nga rgyal dang / log pa'i nga rgyal lo/ /de la nga rgyal ni chung ngu bas bdag rus dang rigs dang gzugs dang / nor dang thos pa dang / tshul khrims dang / bzo la sogs pa dag gis bye brag tu 'phags pa'am/ rus la</text></item>
<item><p>308a.1</p><section></section><text>sogs pa 'dra ba dang mtshungs so snyam pa de'i rgyu las byung ba'i sems de ni nga rgyal zhes bya'o/ /che ba'i nga rgyal ni mtshungs pa bas bdag rus la sogs pa dag gis bye brag tu 'phags pa'am/ che ba dang mtshungs so snyam pa des drangs pa'i sems khengs pa ni che</text></item>
<item><p>308a.2</p><section></section><text>ba'i nga rgyal lo/ /nga rgyal las kyang nga rgyal ni che ba bas kyang bdag ches che lo snyam pa des drangs pa'i sems khengs pa'o/ /nga'o snyam pa'i nga rgyal ni bdag tu lta ba'i rjes las byung ba'i sems khengs pa'o/ /mngon pa'i nga rgyal ni rgyun du zhugs pa'i 'bras bu la sogs pa gong ma'i khyad</text></item>
<item><p>308a.3</p><section></section><text>par thob par bya ba ma thob pa bdag gis thob po snyam pa de'i rgyu las byung ba'i sems kyi rlom sems so/ /cung zad snyam pa'i nga rgyal ni rigs la sogs pa khyad ches 'phags pa bas bdag cung zad cig gis chung bar lta zhing des rlom sems pa'o/ /log pa'i nga rgyal ni yon tan ma yin pa</text></item>
<item><p>308a.4</p><section></section><text>dang ldan yang bdag yon tan dang ldan par lta zhing des rlom sems pa'o/ /nga rgyal bdun po 'di dag ni nga rgyal gyi kun du sbyor ba zhes bya'o/ /ma rig pa zhes bya ba ni khams gsum pa'i mi shes pa mi rtogs pa'i mtshan nyid long ba lta bu ste/ rig pa'i gnyen po ni ma rig pa zhes bya'o/ /dgag pa ni gnyen po</text></item>
<item><p>308a.5</p><section></section><text>la gzhag pa'i phyir/ /mi mdza' ba dang mi bden pa la sogs pa bzhin no/ /ma rig pa nyid kun du sbyor bas na ma rig pa'i kun du sbyor ba'o/ /'jig tshogs dang mthar 'dzin pa dang log par lta ba gsum ni lta ba'i kun du sbyor ba'o/ /de la nye bar len pa'i phung po lnga po bdag med</text></item>
<item><p>308a.6</p><section></section><text>pa bdag gi med pa rnams la/ bdag dang bdag gi tshul gyis zhugs pa/ nyon mongs pa can gyi blo ni 'jig tshogs la lta ba'o/ /de ni 'jig pa yang yin la tshogs kyang yin pas 'jig tshogs so/ /de lta bas na 'jig tshogs la lta ba'o/ /chad pa ma yin rtag pa ma yin pa de dag</text></item>
<item><p>308a.7</p><section></section><text>nyid la/ chad pa dang rtag pa'i tshul gyis zhugs pa nyon mongs pa can gyi blo ni mthar 'dzin par lta ste/ mtha' gnyis su zhugs pa'i phyir ro/ /las med do las kyi 'bras bu med do/ /thar pa med do/ /de thob par byed pa'i lam yang med do snyam du de ltar dngos po yang yang dag par</text></item>
<item><p>308b.1</p><section></section><text>'jig par zhugs pa nyon mongs pa can gyi blo gang yin pa de ni log par lta ba'o/ /lta ba gsum po de dag ni lta ba'i kun du sbyor ba'o/ /mchog tu 'dzin pa gnyis so/ /lta ba mchog tu 'dzin pa dang tshul khrims dang brtul zhugs mchog tu 'dzin pa ni/ mchog tu 'dzin pa'i kun du sbyor ba'o/ /</text></item>
<item><p>308b.2</p><section></section><text>de la lta ba mchog ma yin pa de dag dang / nye bar len pa'i phung po lnga po mchog ma yin pa rnams la/ mchog snyam du mchog 'dzin pa'i blo'i bye brag gang yin pa de ni lta ba mchog tu 'dzin pa ste/ rtogs pa zhes bya ba'i don gang yin pa'o/ /tshul khrims ni 'chal ba'i tshul khrims spangs</text></item>
<item><p>308b.3</p><section></section><text>pa'o/ /brtul zhugs ni khyi dang ri dgas dang / ba lang gi brtul zhugs dang / gcer bu dang thal ba'i nang na nyal ba dang / skra 'bal ba dang 'bab stegs su 'khru ba dang / 'bras bu dang rtsa ba za ba dang ral ba thogs pa la sogs pa ste/ dag pa'i bdag nyid ma yin pa/ de gnyi</text></item>
<item><p>308b.4</p><section></section><text>ga la dag par yid ches pa'i blo'i bye brag /bram ze cho ga can gtsang sbra 'dod pa lta bu'i chos gang yin pa de ni/ tshul khrims dang brtul zhugs mchog tu 'dzin pa'o/ /mchog tu 'dzin pa gnyis po de dag ni mchog tu 'dzin pa'i kun du sbyor ba'o/ /the tshom ni sdug bsngal dang kun 'byung ba</text></item>
<item><p>308b.5</p><section></section><text>dang / 'gog pa dang lam zhes bya ba bden pa rnams la yid gnyis za ba/ lam kha brag dang rtsa mi 'dra ba'i chos yin te/ 'di sdug bsngal yin nam 'di sdug bsngal ma yin snyam pa la sogs pa'o/ /the tshom nyid kun du sbyor bas/ the tshom gyi kun du sbyor ba'o/ /phrag dog ni pha rol du</text></item>
<item><p>308b.6</p><section></section><text>'byor ba la mi bzod pa ste/ pha rol po nor dang ldan nam mkha' nas bkur ba rnams la/ sems khong nas 'khrug pa zhes bya ba'i don gang yin pa'o/ /phrag dog nyid kun du sbyor bas phrag dog gi kun du sbyor ba'o/ /dngos po 'di bdag las gzhan la mi gtong ngo snyam pa'i sems kyis kun</text></item>
<item><p>308b.7</p><section></section><text>du 'dzin pa gang yin pa de na ser sna ste/ de nyid kun du sbyor bas ser sna'i kun du sbyor ba'o/ /kun du sbyor ba'i don ni 'ching ba'i don te/ ji skad du 'jig rten mgon pos kyang / mig gzugs rnams la kun du mi sbyor la/ gzugs rnams kyang mig la ma yin mod kyi/ de la 'dod pa la</text></item>
<item><p>309a.1</p><section></section><text>'dod chags gang yin pa de ni 'dir kun du sbyor ba ste/ dper na ba lang nag po yang ba lang dkar po la kun du mi sbyor la/ ba lang dkar po yang ba lang nag po la ma yin no zhes rgya cher gsungs pa lta bu'o/ /kun du sbyor ba rnams ni 'ching ba'i don yin la/ kun du</text></item>
<item><p>309a.2</p><section></section><text>sbyor ba gang dag yin pa de dag 'ching ba la yang yin mod kyi 'on kyang gtso bor gyur pa'i phyir/ de bzhin gshegs pas mdo las/ 'dod chags ni 'ching ba/ zhe sdang ni 'ching ba/ gti mug ni 'ching ba zhes 'ching ba gsum gsungs te/ de dag gi mtshan nyid ni bshad zin to/ /phra</text></item>
<item><p>309a.3</p><section></section><text>rgyas ni bdun te/ 'dod pa la 'dod chags dang / khong khro ba dang / sred pa'i 'dod chags dang / nga rgyal dang ma rig pa dang lta ba dang the tshom gyi phra rgyas so/ /de rnams kyi mtshan nyid ni kun du sbyor ba bsam pa'i skabs su bshad zin to/ /khams dang tshul dang rnam pa'i bye brag</text></item>
<item><p>309a.4</p><section></section><text>de dbye bar bya'o/ /de la 'dod pa rnams la 'dod chags ni 'dod pa'i 'dod chags so/ /de nyid phra rgyas yin pas 'dod pa la 'dod chags kyi phra rgyas so/ /de la 'dod par gtogs pa'i 'dod chags sdug bsngal dang kun 'byung ba dang 'gog pa dang lam mthong ba dang / </text></item>
<item><p>309a.5</p><section></section><text>bsgom pas spang bar bya ba ni 'dod pa la 'dod chags kyi phra rgyas so/ /sdug bsngal la sogs pa mthong ba dang / bsgom pas spang bar bya ba'i khong khro ba lnga ni khong khro ba'i phra rgyas so/ /gzugs dang gzugs med pa'i 'dod chags bcu po sdug bsngal la sogs pa mthong ba dang / bsgom</text></item>
<item><p>309a.6</p><section></section><text>pas spang bar bya ba ni srid pa'i 'dod chags kyi phra rgyas so/ /nang du bltas par gyur pa dang bsam gtan dang gzugs med pa rnams la thar par 'du shes pa bzlog pa'i phyir khams gnyis nas skyed pa'i 'dod chags so zhes bde bar gshegs pas gsungs so/ /de bzhin du khams gsum</text></item>
<item><p>309a.7</p><section></section><text>pa'i nga rgyal bco lnga/ sdug bsngal la sogs pa mthong ba dang bsgom pas spang bar bya ba ni nga rgyal gyi phra rgyas so/ /ma rig pa'i phra rgyas kyang de bzhin du khong du chud par bya'o/ /khams gsum pa'i lta ba sum cu rtsa drug po dag ni lta ba'i phra rgyas te/ de las 'dod par gtogs pa'i 'jig tshogs</text></item>
<item><p>309b.1</p><section></section><text>la lta ba dang / mthar 'dzin par lta ba dang / sdug bsngal mthong bas spang bar bya ba'i log par lta ba dang / lta ba mchog tu 'dzin pa dang / tshul khrims dang brtul zhugs mchog tu 'dzin pa dang / rgyu mthong bas spang bar bya ba'i log par lta ba dang / lta ba mchog tu 'dzin pa dang</text></item>
<item><p>309b.2</p><section></section><text>'gog pa mthong bas spang bar bya ba'i log par lta ba dang / lta ba mchog tu 'dzin pa dang / lam mthong bas spang bar bya ba'i log par lta ba dang / lta ba mchog tu 'dzin pa dang / tshul khrims dang brtul zhugs mchog tu 'dzin pa de dag ni lta ba bcu gnyis so/ /gzugs dang gzugs</text></item>
<item><p>309b.3</p><section></section><text>med pa yang de bzhin te/ lta ba sum cu rtsa drug po de dag ni lta ba'i phra rgyas so/ /khams kyi the tshom bcu gnyis ni/ the tshom gyi phra rgyas te/ de la 'dod par gtogs pa sdug bsngal la sogs pa mthong bas spang bar bya ba bzhi dang / de bzhin du gzugs dang gzugs med pa dag</text></item>
<item><p>309b.4</p><section></section><text>go/ /'dod pa la 'dod chags dang / khong khro ba'i phra rgyas dag ni rnam pa tha dad pa nyid de/ khams kyis ma yin tshul gyis ma yin no/ /srid pa'i 'dod chags kyi phra rgyas na/ khams dang rnam pa ste tshul gyis ma yin no/ /nga rgyal dang / ma rig pa dang / the tshom gyi phra rgyas</text></item>
<item><p>309b.5</p><section></section><text>kyang khams dang rnam pa ste tshul gyis ma yin no/ /lta ba'i phra rgyas ni khams dang rnam pa dang tshul gyi bye brag gis tha dad do/ /de la lta ba rnams kyi khams dang rnam pa'i bye brag ni bshad zin to/ /tshul gyi bye brag ni ma bshad de de brjod par bya'o/ /de la bdag dang bdag gi tshul</text></item>
<item><p>309b.6</p><section></section><text>gyis zhugs pa ni 'jig tshogs la lta ba'o/ /chad pa dang rtag pa'i tshul gyis zhugs pa ni mthar 'dzin par lta ba'o/ /med pa'i tshul gyis lta ba ni log par lta ba'o/ /mchog gi tshul gyis zhugs pa ni lta ba mchog tu 'dzin pa'o/ /dag pa'i tshul gyis zhugs pa ni tshul khrims dang</text></item>
<item><p>309b.7</p><section></section><text>brtul zhugs mchog tu 'dzin pa'o/ /phra rgyas ni don ni phra ba'i don to/ /yang na lus dang sems kyi rgyun gyi rjes su bsnyags pa ste/ chu na rgyu bas nam mkha' la rgyu ba'i grib ma bsnyags pa lta bu'i phyir phra rgyas so/ /yang na rjes su zhugs pa ste til rnams til mar lta bu'i phyir phra rgyas so/ /</text></item>
<item><p>310a.1</p><section></section><text>yang na nye bar len pa'i phung po lnga rnams la dmigs pa dang ldan pa gnyis kyis rgyas par 'gyur bas phra rgyas so/ /ci'i phyir rgyas par 'gyur zhes bya zhe na/ dmigs pa dang ldan pa gnyis kyis brtag par 'gyur zhes bya ba'i tha tshig go/ /de ltar phra rgyas bdun po/ </text></item>
<item><p>310a.2</p><section></section><text>khams dang tshul dang / rnam pa'i bye brag gis tha dad pa de dag brgyad cu rtsa brgyad du 'gyur te/ 'dod pa na sdug bsngal mthong bas spang bar bya ba bcu ste/ 'jig tshogs la lta ba dang / mthar 'dzin par lta ba dang / log par lta ba dang / lta ba mchog tu 'dzin pa dang / tshul</text></item>
<item><p>310a.3</p><section></section><text>khrims dang brtul zhugs mchog tu 'dzin pa dang / the tshom dang 'dod chags dang khong khro ba dang nga rgyal dang ma rig pa'o/ /kun 'byung ba mthong bas spang bar bya ba bdun te/ de dag gi nang nas 'jig tshogs la lta ba dang / mthar 'dzin par lta ba dang / tshul khrims dang</text></item>
<item><p>310a.4</p><section></section><text>brtul zhugs mchog tu 'dzin pa ma gtogs pa rnams so/ /'gog pa mthong bas spang bar bya ba bdun te de dag nyid do/ /lam mthong bas spang bar bya ba brgyad de bdun po de dag nyid dang / tshul khrims dang brtul zhugs mchog tu 'dzin pa'o/ /bsgom pas spang bar bya ba</text></item>
<item><p>310a.5</p><section></section><text>bzhi ste/ lta ba rnams dang / the tshom ma gtogs so/ /de ltar de dag ni 'dod par gtogs pa'i phra rgyas sum cu rtsa drug go/ /gzugs kyi khams rnams na ni de dag nyid las khong khro ba lnga ma gtogs so/ /gzugs med pa rnams na yang de bzhin te/ de dag ni dgu</text></item>
<item><p>310a.6</p><section></section><text>bcu rtsa brgyad yin no/ /de la de dag gcig tu bsdus na brgyad cu rtsa brgyad ni mthong bas spang bar bya ba'o/ /bcu ni bsgom pas spang bar bya ba'o/ /khams khams kyi sdug bsngal dang rgyu mthong bas spang bar phya ba'i lta ba dang / the tshom dang dgu dang de dang ldan pa'i ma rig pa dang / </text></item>
<item><p>310a.7</p><section></section><text>ma 'dres pa'i ma rig pa dang / de dag ni kun du 'gro ba zhes bya'o/ /lhag ma rnams ni kun du 'gro ba ma yin pa zhes bya'o/ /de bzhin du 'gog pa dang / lam mthong bas spang bar bya ba'i log par lta ba dang / the tshom dang / de dang ldan pa'i ma rig pa dang / ma 'dres pa'i</text></item>
<item><p>310b.1</p><section></section><text>ma rig pa dang / de dag ni zag pa med pa la dmigs pa ste/ 'gog pa dang / lam la dmigs pa dang / de gnyis kyang zag pa med pa'i phyir ro/ /lhag ma rnams ni zag pa dang bcas pa la dmigs pa'o/ /de la gang dag zag pa dang bcas pa la dmigs pa de dag ni dmigs</text></item>
<item><p>310b.2</p><section></section><text>pa dang ldan pa gnyis kyis rgyas par 'gyur ro/ /gang zag pa med pa la dmigs pa de dag ni ldan pa ste rang gi tshogs rnams so/ /de bzhin du khams khams kyi 'gog pa mthong bas spang bar bya ba'i log par lta ba dang / the tshom dang de dang ldan pa'i ma rig pa dang / ma rig pa 'ba'</text></item>
<item><p>310b.3</p><section></section><text>zhig dang / de dag ni 'dus ma byas la dmigs pa'o/ /lhag ma rnams ni 'dus byas la dmigs pa'o/ /de dag byung ba'i go rims ni dang po kho nar/ ma rig pa dang ldan pas sems can bden pa rnams rmongs te/ de rnams sdug bsngal nas lam gyi bar dag mi 'dod do/ /de</text></item>
<item><p>310b.4</p><section></section><text>glen pa rnams yang dag pa dang / log pa'i phyogs gnyis thos nas 'di sdug bsngal yin nam/ sdug bsngal ma yin snyam pa la sogs pa'i the tshom skye'o/ /de nas dam pa'i blos dam pa ma yin pa dang / bsnyen nas log par thos pa dang / log par sems pas log par</text></item>
<item><p>310b.5</p><section></section><text>nges par 'byung ste/ sbyin pa med do/ /mchod sbyin med do snyam pa la sogs pa'o/ /de nas log par lta ba las 'jig tshogs la lta ba 'byung ste des nye bar len pa'i phung po lnga po rnams la sdug bsngal bsal bar bdag tu mngon par zhen to/ /de las mthar 'dzin par lta</text></item>
<item><p>310b.6</p><section></section><text>ba 'byung ste/ des bdag chad pa'am rtag par mtha' gnyis bzung ba'i phyir ro/ /mthar 'dzin pa las tshul khrims dang / brtul zhugs mchog tu 'dzin pa 'byung ngo / /mthar 'dzin pa gang yin pa de nyid kyis dag par yid ches so/ /de las kyang lta ba mchog tu 'dzin pa</text></item>
<item><p>310b.7</p><section></section><text>'byung ngo / /gang gis dag par yid ches pa de la mchog tu 'dzin to/ /de'i 'og tu rang gi lta ba la 'dod chags skye'o/ /lta ba de nyid kyis kyang rlom sems su byed cing pha rol gyi lta ba la'am/ rang gi rgyud kyis sngon bzung ba las btang ba dag la zhe sdang skyes te/ de dag gi go rims ni de</text></item>
<item><p>311a.1</p><section></section><text>lta'o/ /nyon mongs pa re re yang rgyu gsum gsum las skyes te/ gal te phra rgyas ma spangs pa dang / tshul bzhin ma yin pa yid la byed pa dang / yul nye bar gnas par gyur na/ rgyu dang yul dang sbyor ba'i stobs de dag las nyon mongs pa skye'o/ /de dag</text></item>
<item><p>311a.2</p><section></section><text>ni lus dang sems kyi rgyud nyon mongs par byed pas nyon mongs pa rnams zhes bya ste/ nyon mongs pa rnams gang yin pa de dag ni nye ba'i nyon mongs pa yang yin no/ /gang dag de rnams las gzhan pa sems las byung ba'i chos nyon mongs pa can 'du byed kyi phung por bsdus pa de dag</text></item>
<item><p>311a.3</p><section></section><text>ni nye ba'i nyon mongs pa nyid do/ /de dag kyang gang zhe na sgyu dang / rgyags pa dang / rnam par 'tshe ba dang / dus che ba dang / khon du 'dzin pa dang / g.yo la sogs pa rnam pa du ma rgyud las 'byung ba rnams so/ /de la sgyu ni pha rol la slu ba'o/ /rgyags pa ni gzugs dang lang</text></item>
<item><p>311a.4</p><section></section><text>tsho dang / rigs dang tshul khrims dang mang du thos pa la sogs pa rang gi chos rnams la chags te/ gzhan la mi ltos par sems yongs su gtugs pa'o/ /rnam par 'tshe ba ni lag pa dang bong ba dang dbyig pas brdeg pa dang / tshig rtsub pos pha rol la rnam par tho 'tshams</text></item>
<item><p>311a.5</p><section></section><text>pa'o/ /dus che ba ni kha na ma tho ba dang bcas pa'i dngos po mang du 'dzin pa ste/ de'i dbang gis rigs par bsgo ba mi 'dzin pa'o/ /khon du 'dzin pa ni kun du mnar sems kyi dngos po mang du byed pa'o/ /g.yo ni sems gya gyu ba ste/ de'i dbang gis gzhan nas gzhan brgyud</text></item>
<item><p>311a.6</p><section></section><text>cing gung du 'dren te gsal bar mi rtogs par byed pa'o/ /de la de dag gi nang nas sgyu dang rgyags pa gnyis ni 'dod chags kyi rgyu mthun pas 'dod chags kyi rjes su 'gro ba ste/ 'dod chags kyi rigs la rten ces bya ba'i tha tshig go/ /khon du 'dzin pa dang rnam par 'tshe ba</text></item>
<item><p>311a.7</p><section></section><text>ni khong khro ba'i rjes su 'gro ba'o/ /dus che ba ni lta ba bsnyems pa'i rgyu mthun pa'o/ /g.yo ni log par lta ba'i rgyu mthun pa ste gya gyu ba ji lta bu zhe na/ sdig pa can gyi lta ba'o zhes tshigs su bcad pa las 'byung ngo / /kun nas dkris te 'dug pa ni bcu ste/ rmugs pa dang / gnyid</text></item>
<item><p>311b.1</p><section></section><text>dang / rgod pa dang / 'gyod pa dang / phrag dog dang / ser sna dang / ngo tsha med pa dang / khrel med pa dang / khro ba dang 'chab pa'o/ /de la rmugs pa ni lus dang sems las su mi rung ba ste/ slong ba zhes bya ba'i tha tshig go/ /gnyis ni lus dang sems 'dzin mi nus pa dang / </text></item>
<item><p>311b.2</p><section></section><text>sems sdud pa ste de yang nyon mongs pa can nyid yin pas kun nas dkris te 'dug pa'o/ /rgod pa ni sems ma zhi ba'o/ /ngan pa byas pa'i dngos po ni 'gyod pa'o/ /'dir ni de la dmigs pa sems las byung ba'i chos la 'gyod pa zhes bya ste yid la gcags zhes bya ba'i tha tshig go/ /</text></item>
<item><p>311b.3</p><section></section><text>rgyu la 'bras bu btags te dper na mi sdug pa la dmigs pa'i chos la mi sdug ces bya ba lta bu'o/ /'jig rten na yang gnas kyis gnas pa ston te/ dper na grong thams cad lhags so zhes bya ba lta bu'o/ /de yang nyon mongs pa can nyid kun nas dkris te 'dug pa'o/ /phrag dog</text></item>
<item><p>311b.4</p><section></section><text>dang ser sna'i mtshan nyid ni bshad zin to/ /ngo tsha med pa ni yon tan rnams dang yon tan can rnams la mi gus pa ste/ gus pa'i gnyen po'i chos so/ /khrel med pa ni kha na ma tho ba la 'jigs par mi lta ba'o/ /kha na ma tho ba ni gang dam pa rnams kyis smad pa ngan song du 'gro ba'o/ /khro</text></item>
<item><p>311b.5</p><section></section><text>ba ni zhe sdang dang rnam par 'tshe ba ma gtogs te/ sems can dang / sems can ma yin pa dag la kun nas mnar sems pa'o/ /'chab pa ni kha na ma tho bas mkhyud pa'o/ /sems las kun nas dkris te gnas pas kun nas dkris te 'dug pa rnams so/ /de dag la rmugs pa</text></item>
<item><p>311b.6</p><section></section><text>dang gnyid dang khrel med pa ni ma rig pa'i rgyu mthun pa'o/ /'gyod pa ni the tshom gyi rgyu las byung ba'o/ /ngo tsha med pa dang / rgod pa dang / ser sna ni 'dod chags kyi rgyu mthun pa'o/ /khro ba dang phrag dog ni khong khro ba las byung ba'o/ /'chab pa ni sred pa dang ma rig pa'i rgyu mthun pa'o/ /dri ma</text></item>
<item><p>311b.7</p><section></section><text>rnam pa bcu po de dag rnams kyang nye ba'i nyon mongs pa zhes bya'o/ /sems las byung ba rnams kyi rgyu ba phra ste/ de rgyun du 'bab pa yang bye brag phyed par mi nus na skad cig rnams lta smos kyang ci dgos/ bcom ldan 'das kyis gsungs pa'i chos kyi mtshan nyid la mkhas pa'i blo can</text></item>
<item><p>312a.1</p><section></section><text>dag gis ni de'i 'bras bu'i khyad par mthong bas/ de dag gi rigs gzhan skyon med pas rtogs kyi/ bde bar gshegs pa'i gsung rab 'chad pa'i slob dpon la bsnyen bkur ma byas pa 'khrul pa'i blo gros can dag gis ni ma yin no/ /zag pa ni gsum</text></item>
<item><p>312a.2</p><section></section><text>ste 'dod pa'i zag pa dang / srid pa'i zag pa dang / ma rig pa'i zag pa'o/ /de la 'dod pa na spyod pa'i ma rig pa ma gtogs pa gzhan 'dod par gtogs pa'i/ nyon mongs pa kun nas dkris te 'dug pa dang bcas pa rdzas bzhi bcu rtsa gcig po gang yin pa 'di ni 'dod</text></item>
<item><p>312a.3</p><section></section><text>pa'i zag pa ste ma rig pa lnga ma gtogs pa/ phra rgyas sum cu rtsa gcig dang kun nas dkris te 'dug pa bcu'o/ /gzugs dang gzugs med pa'i ma rig pa ma gtogs pa'i phra rgyas kun nas dkris te 'dug pa dang bcas pas rdzas lnga bcu rtsa bzhi ni/ srid pa'i zag pa</text></item>
<item><p>312a.4</p><section></section><text>ste/ gzugs su gtogs pa'i phra rgyas nyi shu rtsa drug dang / de bzhin du gzugs med pa'i dang / rmugs pa dang rgod pa'o/ /lung du mi ston par mtshungs pa dang nang du bltas par gyur pa dang / mnyam par gzhag pa'i sa pa yin pa'i phyir khams gnyis nas skyes pa gcig</text></item>
<item><p>312a.5</p><section></section><text>tu bsdus so/ /khams gsum pa'i ma rig pa bco lnga ni ma rig pa'i zag pa'o/ /khams gsum du 'jog ste mya ngan las 'da' ba'i bar chad byed pa'i phyir zag pa dang / srid pa'i rtse mo nas mnar med pa'i bar dag tu skye mched drug gi sgo nas zag pas zag pa'o/ /chu bo ni bzhi ste/ </text></item>
<item><p>312a.6</p><section></section><text>'dod pa'i chu bo dang / srid pa'i chu bo dang / lta ba'i chu bo dang / ma rig pa'i chu bo'o/ /de la 'dod pa'i zag pa nyid las lta ba'i rnams bton te/ rdzas nyi shu rtsa dgu ni 'dod pa'i chu bo'o/ /srid pa'i zag pa nyid las lta ba rnams ma gtogs pa rdzas sum cu ni sred pa'i chu bo'o/ /</text></item>
<item><p>312a.7</p><section></section><text>khams gsum pa'i lta ba rdzas sum cu rtsa drug ni lta ba'i chu bo'o/ /de dag ma yin pa'i lta ba nyon mongs pa gzhan dang ldan pa rnams dang / khams gsum pa'i ma rig pa ma 'dres pa rdzas brgya rtsa brgyad po de dag ni ma rig pa'i chu bo'o/ /dge ba las sems can rnams ded pas</text></item>
<item><p>312b.1</p><section></section><text>chu bo ste chu'i chu bo lta bu'o/ /sbyor ba rnams kyang tshul 'di dang 'dra ste/ nges pa'i tshig tu na sems can chu bos bdas pa rnams/ khams dang 'gro ba dang / skye gnas dang / sa rnams su sbyor bar byed pas sbyor ba ste sdug bsngal rnam pa sna tshogs dag la sbyor bar byed ces bya</text></item>
<item><p>312b.2</p><section></section><text>ba'i tha tshig go/ /len pa ni bzhi ste/ 'dod pa'i len pa dang / lta ba'i len pa dang / tshul khrims dang brtul zhugs kyi len pa dang / bdag tu smra ba'i len pa'o/ /de la 'dod pa'i chu bo nyid kyi steng du/ ma rig pa bsnan te rdzas sum cu rtsa bzhi ni 'dod pa'i len pa ste/ </text></item>
<item><p>312b.3</p><section></section><text>'dod chags dang / khong khro ba dang / nga rgyal dang / ma rig pa nyi shu dang / the tshom bzhi dang / kun nas dkris te 'dug pa bcu'o/ /srid pa'i chu bo nyid kyi steng du ma rig pas bsnan te/ rdzas bzhi bcu ni bdag tu smra ba'i len pa ste/ khams gnyis nas skyes pa'i 'dod</text></item>
<item><p>312b.4</p><section></section><text>chags dang / nga rgyal dang ma rig pa sum cu dang / the tshom brgyad dang / rmugs pa dang / rgod pa'o/ /tshul khrims dang brtul zhugs mchog tu 'dzin pa ma gtogs pa khams gsum pa'i lta ba'i rdzas sum cu ni lta ba'i len pa'o/ /tshul khrims dang brtul zhugs mchog</text></item>
<item><p>312b.5</p><section></section><text>tu 'dzin pa rdzas drug ni tshul khrims dang brtul zhugs kyi len pa'o/ /de ni lam gyi dgrar gyur pa dang / khyim pa dang rab tu byung ba'i phyogs la slu ba'i phyir lta ba rnams las logs shig tu bshad do/ /'di ltar khyim pa rnams la 'dis slu ba ni zas mi za ba dang 'bab stegs su 'khru ba</text></item>
<item><p>312b.6</p><section></section><text>dang / ri kha nas g.yang du mchong ba la sogs pas mtho ris su re ba'o/ /rab tu byung ba rnams ni yid du 'ong ba'i yul yongs su spong ba dang / chos 'di la zhugs pa yang sbyangs pa'i yon tan yang dag par blangs pas dag par rtogs pa'o/ /len pa'i don ni shing gi don te las kyi</text></item>
<item><p>312b.7</p><section></section><text>me 'bar ba'i rgyun skyed pa'i phyir ro/ /dper na shing gi rgyus me 'bar ba de bzhin du nyon mongs pa'i shing gi rgyus las kyi me 'bar ro/ /yang na 'khri ba'i don te dar gyi srin bus dkris pa bzhin no/ /mdud pa ni bzhi ste/ brnab sems lus kyi mdud pa dang / gnod sems lus kyi mdud</text></item>
<item><p>313a.1</p><section></section><text>pa dang / tshul khrims dang brtul zhugs mchog tu 'dzin pa lus kyi mdud pa dang / 'di bden no snyam du mngon par zhen cing mchog tu 'dzin pa lus kyi mdud pa'o/ /de la 'dod par gtogs pa'i 'dod chags sdug bsngal la sogs pa mthong bas spang bar</text></item>
<item><p>313a.2</p><section></section><text>bya ba dang / bsgom pas spang bar bya ba lnga ni dang po'o/ /khong khro ba lnga ni gnyis pa'o/ /tshul khrims dang brtul zhugs mchog tu 'dzin pa rdzas drug ni gsum pa'o/ /lta ba mchog tu 'dzin pa rdzas bcu gnyis ni bzhi pa'o/ /bzhi po de dag ni rdzas nyi shu brgyad do/ /lus tha dad pa sna</text></item>
<item><p>313a.3</p><section></section><text>tshogs su mdud par byed pas mdud pa ste/ 'ching ngo 'dogs so zhes bya ba'i tha tshig go/ /sgrib pa ni lnga ste 'dod pa la 'dun pa dang / gnod sems dang / rmugs pa dang / gnyid dang / rgod pa dang / 'gyod pa dang / the tshom mo/ /'dod pa na spyod pa'i sred pa sdug bsngal</text></item>
<item><p>313a.4</p><section></section><text>la sogs pa mthong ba dang / bsgom pas spang bar bya ba lnga ni dang po'o/ /khong khro ba lnga ni gnyis pa'o/ /rmugs pa dang gnyid gcig tu bsdus pa ni gsum pa ste/ de dag gi mtshan nyid ni bshad zin to/ /rgod pa dang 'gyod pa gcig tu bsdus pa ni bzhi pa ste/ de dag gi</text></item>
<item><p>313a.5</p><section></section><text>mtshan nyid kyang bshad zin to/ /'dod pa na spyod pa'i the tshom ni lnga pa'o/ /de ltar spyir bsdoms na rdzas bco brgyad do/ /'phags pa'i lam dang / gnas dang / 'dod chags dang bral ba dang / de la sbyor ba dge ba'i rtsa ba rnams la sgrib par byed pas sgrib pa rnams te bar du</text></item>
<item><p>313a.6</p><section></section><text>gcod pa'i tha tshig go/ /de dang de nas khams dang / 'gro ba dang skye gnas dang / sa'i bye brag bshad pa'i khams de gang yin pa dang / 'gro ba dang skye gnas dang sa gang yin pa de dag brjod par bya'o/ /de la khams ni gsum ste/ 'dod pa'i khams dang / gzugs kyi khams</text></item>
<item><p>313a.7</p><section></section><text>dang / gzugs med pa'i khams so/ /'dod pa'i khams na gnas rnam pa nyi shu la/ sems can dmyal ba chen po brgyad de/ /yang sos dang / thig nag dang / bsdus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa'o/ </text></item>
<item><p>313b.1</p><section></section><text>dud 'gro dang / yi dgas dang / gling bzhi ste/ 'dzam bu gling dang / shar gyi lus 'phags dang / nub kyi ba lang spyod dang / byang gi sgra mi snyan no/ /'dod pa la spyod pa'i lha drug ste/ rgyal chen bzhi'i ris dang / sum cu rtsa gsum dang / 'thab bral dang / dga' ldan</text></item>
<item><p>313b.2</p><section></section><text>dang / 'phrul dga' dang / gzhan 'phrul dbang byed rnams so/ /de yan chad gzugs kyi khams te/ gnas rnam pa bcu drug go/ /de la bsam gtan dang po la gnas rnam pa gnyis te/ tshangs ris dang / tshangs pa'i mdun na 'don no/ /gnyis pa la gsum ste/ 'od chung</text></item>
<item><p>313b.3</p><section></section><text>dang / tshad med 'od dang / 'od gsal lo/ /gsum pa la yang gsum ste/ dge chung / tshad med dge dang / dge rgyas so/ /bzhi pa la gnas pa brgyad de/ sprin med dang / bsod nams skyes dang / 'bras bu che ba dang / mi che dang / mi gdung dang / gya nom snang</text></item>
<item><p>313b.4</p><section></section><text>dang / shin tu mthong dang / 'og min rnams so/ /tshangs chen ni 'du shes med pa'i sems can bzhin du sa gzhan med do/ /gzugs med pa'i khams ni ltag 'og gi rim pa med de/ de bas na 'di dag gnas med pa nyid do/ /skye ba ni rnam pa bzhi ste/ nam mkha' mtha' yas skye</text></item>
<item><p>313b.5</p><section></section><text>mched dang / rnam shes mtha' yas skye mched dang / ci yang med pa'i skye mched dang / 'du shes med 'du shes med min skye mched do/ /khams gsum po 'di rnams la/ 'gro ba lnga dag rnam par gzhag ste/ sems can dmyal ba dang / dud 'gro dang / yi dgas dang / lha</text></item>
<item><p>313b.6</p><section></section><text>dang mi zhes bya ba rnams so/ /skye gnas rnam pa bzhi ste/ sgo nga las skyes pa dang / mngal nas skyes pa dang / drod gsher las skyes pa dang / rdzus te skyes pa zhes bya ba rnams so/ /sa ni bcu gcig ste/ 'dod pa'i khams dang / mi lcogs pa med pa dang / bsam</text></item>
<item><p>313b.7</p><section></section><text>gtan dang po dang / bsam gtan khyad par can dang / gnyis pa dang / gsum pa dang / bsam gtan bzhi pa rnams dang / gzugs med pa bzhi rnams so/ /de la 'dod pa'i khams dang / srid pa'i rtse mo ni gcig tu zag pa dang bcas pa'o/ /lhag ma rnams ni</text></item>
<item><p>314a.1</p><section></section><text>zag pa dang bcas pa dang zag pa med pa'o/ /skabs su bshad pa rdzogs te dkyus ma la bab po/ /shes pa rnams zhes bya ba ni shes pa bcu ste/ chos shes pa dang / rjes su rtogs pa'i shes pa dang / pha rol gyi sems shes pa dang / kun rdzob shes pa</text></item>
<item><p>314a.2</p><section></section><text>dang / sdug bsngal shes pa dang / kun 'byung shes pa dang / 'gog pa shes pa dang / lam shes pa dang / zag pa shes pa dang / mi skye ba shes pa'o/ /de la 'dod par gtogs pa'i 'du byed rnams dang / de'i rgyu dang / 'gog pa dang / spong ba dang / sbyor ba dang / </text></item>
<item><p>314a.3</p><section></section><text>rnam par grol ba dang / khyad par gyi lam rnams dang / chos shes pa'i sa la shes pa dri ma med pa gang yin pa de ni chos shes pa ste/ thog ma med pa dang ldan pa'i 'khor ba na/ rtag tu bdag gi chu srin 'dzin khris zin pa'i rgyud can gyis de thog ma kho nar chos tsam du mthong ba'i</text></item>
<item><p>314a.4</p><section></section><text>phyir chos shes pa zhes bya'o/ /gzugs dang gzugs med par gtogs pa'i 'du byed rnams dang / de'i rgyu dang / 'gog pa dang / spong ba dang / sbyor ba dang / rnam par grol ba dang / khyad par gyi lam rnams dang / rjes su rtogs pa'i shes pa'i sa la shes pa zag pa</text></item>
<item><p>314a.5</p><section></section><text>med pa gang yin pa de ni rjes su rtogs pa'i shes pa ste/ chos shes pa'i rjes las skye bas rjes su rtogs pa'i shes pa'o/ /ting nge 'dzin las skyes pa'i shes pa gang gis gzhan dag sems dang sems las byung ba da ltar byung ba shes pa dang 'dra ba 'dod pa dang / gzugs su gtogs</text></item>
<item><p>314a.6</p><section></section><text>pa rnams dang / zag pa med pa kha cig shes pa gang yin pa de ni pha rol gyi sems shes pa'o/ /de yang rnam pa gnyis te zag pa dang bcas pa dang zag pa med pa'o/ /de la zag pa dang bcas pas ni 'dod pa dang gzugs su gtogs pa rnams shes so/ /zag pa med pa yang rnam pa</text></item>
<item><p>314a.7</p><section></section><text>gnyis te/ chos shes pa'i phyogs dang / rjes su rtogs pa'i shes pa'i phyogs so/ /de la dang po ni chos shes pa dang / lhan cig rgyu ba shes so/ /'og mas ni rjes su rtogs pa shes pa dang lhan cig rgyu ba shes so/ /gzugs dang mi ldan pa rnams dang / 'dus ma byas dang / </text></item>
<item><p>314b.1</p><section></section><text>'das pa dang ma byon pa dang gzugs med par gtogs pa rnams dang / sa dang dbang po dang / gang zag mchog rnams kyi ni mi shes so/ /kun rdzob shes pa ni shes rab zag pa dang bcas pa ste/ kun rdzob ni phal cher bum pa dang / snam bu la sogs pa la 'jug pas kun rdzob shes</text></item>
<item><p>314b.2</p><section></section><text>pa'o/ /de yang nyon mongs pa can dang / nyon mongs pa can ma yin pa'o/ /nyon mongs pa can de yang rnam pa gnyis te/ lta ba'i bdag nyid dang / lta ba'i bdag nyid ma yin pa'o/ /lta ba'i bdag nyid ni lta ba lnga po rnams te/ 'jig tshogs la lta ba dang / mthar 'dzin par</text></item>
<item><p>314b.3</p><section></section><text>lta ba dang / log par lta ba dang / lta ba mchog tu 'dzin pa dang / tshul khrims dang brtul zhugs mchog tu 'dzin pa zhes bya ba rnams so/ /lta ba'i bdag nyid ma yin pa ni/ the tshom dang / 'dod chags dang / khong khro ba dang / nga rgyal dang / ma rig pa dang / khro ba la sogs</text></item>
<item><p>314b.4</p><section></section><text>pa'i tshogs dang ldan pa'i shes rab po/ /nyon mongs pa can ma yin pa yang rnam pa gnyis te/ dge ba dang ma bsgribs la lung du mi ston pa'o/ /de la lung du mi ston pa ni lta ba ma yin gyi shes rab nyid do/ /dge ba ni gang rnam par shes pa lnga dang lhan cig rgyu ba de ni shes rab kyi yin gyi lta ba ma yin</text></item>
<item><p>314b.5</p><section></section><text>te mi rtogs pa'i phyir ro/ /yid kyi sa gang yin pa de ni 'jig rten pa'i yang dag pa'i lta ba'o/ /nye bar len pa'i phung po lnga po 'bras bur gyur pa rnams la/ mi rtag pa dang / sdug bsngal ba dang / stong pa dang bdag med pa'i rnam pas zhugs pa'i shes pa gang yin pa de ni sdug bsngal</text></item>
<item><p>314b.6</p><section></section><text>shes pa'o/ /nye bar len pa'i phung po lnga po rgyur gyur pa/ las dang nyon mongs pa lhan cig rgyu ba de dag nyid la/ rgyu dang kun 'byung ba dang / rab tu skye ba dang / rkyen gyi rnam par shes pa zag pa med pa gang yin pa de ni kun 'byung ba zhes pa'o/ /de dag 'gog pa la 'gog pa dang / zhi ba dang</text></item>
<item><p>314b.7</p><section></section><text>gya nom pa dang nges par 'byung ba'i rnam par shes pa dri ma med pa gang yin pa de ni 'gog pa shes pa'o/ /de dag nyid kyis mya ngan las 'das pa thob par byed pa'i lam la/ lam dang rigs pa dang / sgrub pa dang / nges par 'byin pa'i rnam par shes pa dri ma med pa gang yin pa de ni lam shes</text></item>
<item><p>315a.1</p><section></section><text>pa'o/ /bdag gis sdug bsngal yongs su shes so/ /kun 'byung ba spangs so/ /'gog pa mngon sum du byas so/ /bdag gis lam bsgoms so snyam du de ltar zad pa'i tshul gyis zhugs pa'i shes pa zag pa med pa gang yin pa de ni zad pa shes pa'o/ /de</text></item>
<item><p>315a.2</p><section></section><text>dag nyid go rims bzhin sbyar te/ yang yongs su shes par bya ba dang / spang bar bya ba dang / mngon sum du bya ba dang / bsgom par bya ba med do snyam du de ltar mi skye ba'i tshul gyis zhugs zhes pa dri ma med pa gang yin pa de ni mi skye ba shes pa'o/ /shes pa 'di gnyis rtogs pa ma yin pas</text></item>
<item><p>315a.3</p><section></section><text>lta ba'i bdag nyid ma yin no/ /lhag ma gzhan ni lta ba'i bdag nyid du 'grub po/ /de rnams kyi nang nas kun rdzob shes pa ni gcig tu zab pa dang bcas pa'o/ /gzhan gyi sems shes pa ni zag pa dang bcas pa dang zag pa med pa'o/ /lhag ma rnams ni zag pa med pa kho na'o/ /pha rol</text></item>
<item><p>315a.4</p><section></section><text>gyi sems dang / sdug bsngal dang / kun 'byung ba dang / lam shes pa bzhi po 'di dag ni 'dus byas la dmigs pa'o/ /'gog pa shes pa ni 'dus ma byas la dmigs pa'o/ /lhag ma rnams ni gnyi ga la dmigs pa'o/ /de dag ni nang nas sdug bsngal dang / kun 'byung ba shes</text></item>
<item><p>315a.5</p><section></section><text>pa'i spyod yul ni zag pa dang bcas pa'o/ /'gog pa dang lam shes pa'i spyod yul ni zag pa med pa'o/ /lhag ma rnams kyi spyod yul ni gnyi ga'o/ /chos shes pa sa drug la ste/ mi lcogs pa med pa dang / bsam gtan khyad par can dang / bsam gtan bzhi po rnams la'o/ /</text></item>
<item><p>315a.6</p><section></section><text>rjes su rtogs pa'i shes pa ni sa dgu la ste/ sa drug po dag nyid dang / gzugs med pa gsum la'o/ /pha rol gyi sems shes pa ni bsam gtan bzhi po rnams la'o/ /lhag ma'i nang nas chos shes pa'i phyogs gang yin pa de ni sa drug la'o/ /rjes su rtogs pa'i shes pa'i</text></item>
<item><p>315a.7</p><section></section><text>phyogs gang yin pa de ni sa dgu la'o/ /kun rdzob shes pa ni sa thams cad la'o/ /bzod pa ni brgyad de/ sdug bsngal la chos shes pa'i bzod pa dang / sdug bsngal la rjes su rtogs par shes pa'i bzod pa dang / kun 'byung ba la chos shes pa'i bzod pa dang / kun 'byung ba la rjes su</text></item>
<item><p>315b.1</p><section></section><text>rtogs pa'i shes pa'i bzod pa dang / 'gog pa la chos shes pa'i bzod pa dang / 'gog pa la rjes su rtogs par shes pa'i bzod pa dang / lam la chos shes pa'i bzod pa dang / lam la rjes su rtogs par shes pa'i bzod pa'o/ /de ni nges pa'i shes pa bskyed pa'i blo'i bye</text></item>
<item><p>315b.2</p><section></section><text>brag go/ /bden pa bzhi la bzod pas de'i phyir bzod pa zhes bya'o/ /rnam pa brgyad po de dag gi lta ba nyid de shes pa ni ma yin no/ /nges pa'i don ni shes pa'i don to/ /bsam pa yongs su tshol ba la zhugs pa dag kyang bzod pa'o/ /de la sdug bsngal la chos shes pa'i bzod pa</text></item>
<item><p>315b.3</p><section></section><text>skyes nas/ sdug bsngal mthong bas spang bar bya ba'i nyon mongs pa 'dod par gtogs pa bcu'i rnyed pa nas bzung ste 'gag go/ /chos shes pa yang de dag gi mya ngan las 'das pa'i rnyed pa nas bzung ste skye'o/ /bzod pa ni 'dir bar chad med pa'i lam mo/ /shes pa ni lam gyi rnam</text></item>
<item><p>315b.4</p><section></section><text>par grol ba'i lam ste/ dper na mi gnyis las gcig gis ni khyim nas rkun po bzung ste phyung gcig gis ni sgo bcad pa dang 'dra'o/ /sdug bsngal la rjes su rtogs par shes pa'i bzod pa skyes nas/ gzugs dang gzugs med par gtogs pa'i nyon mongs pa sdug bsngal mthong</text></item>
<item><p>315b.5</p><section></section><text>bas spang bar bya ba bco brgyad kyi rnyed pa nas bzung ste 'gag go/ /rjes su rtogs pa'i shes pa yang de dag gi mya ngan las 'das pa'i rnyed pa nas bzung ste skye'o/ /sems bzhi po de dag gis/ khams gsum po'i sdug bsngal gyi bden pa mngon par rtogs par 'gyur ro/ /ji ltar</text></item>
<item><p>315b.6</p><section></section><text>sdug bsngal gyi bden pa sems bzhis mngon par rtogs pa de bzhin du kun 'byung ba dang / 'gog pa dang / lam gyi bden pa rnams kyang / sems bzhi bzhir khong du chud par bya'o/ /sems bcu drug gis phra rgyas brgyad cu rtsa brgyad spangs nas/ bden pa bzhi mngon par rtogs</text></item>
<item><p>315b.7</p><section></section><text>te/ rgyun du zhugs pa'i 'bras bu yang thob par 'gyur ro/ /bsgom pas spong bar bya ba bcu zhig lus te/ 'dod par gtogs pa bzhi dang / gzugs su gtogs pa gsum dang / gzugs med par gtogs pa gsum mo/ /de la re zhig 'dod par gtogs pa'i 'dod chags dang / / </text></item>
<item><p>316a.1</p><section></section><text>khong khro ba dang / nga rgyal dang / ma rig pa 'dam bu sbams pa'i tshul du bsdus nas rim pa dgur phye ste/ chen po'i chen po dang / chen po'i 'bring po dang / chen po'i chung ngu dang / 'bring po'i chen po dang / 'bring po'i 'bring po dang / 'bring po'i chung ngu dang / </text></item>
<item><p>316a.2</p><section></section><text>chung ngu'i chen po dang / chung ngu'i 'bring po dang / chung ngu'i chung ngu'o/ /de dag gi gnyen po bar chad med pa'i lam dang / rnam par grol ba'i lam yang de bzhin du rig pa dgu dgur rig par bya'o/ /de la nyes pa'i rnam pa chen po'i chen po'i gnyen po ni 'phags pa'i lam gyi rnam pa</text></item>
<item><p>316a.3</p><section></section><text>chung ngu'i chung ngu ste/ de bzhin du nyes pa'i rnam pa chung ngu'i chung ngu'i gnyen po ni chen po'i chen po'i bar du'o/ /de la nyon mongs pa'i rnam pa drug spangs na/ lan cig phyir 'ong bar 'gyur ro/ /dgu char spangs na phyir mi 'ong bar 'gyur ro/ /ji ltar 'dod par gtogs pa'i nyon</text></item>
<item><p>316a.4</p><section></section><text>mongs pa bzhi la rnam pa dgu ste/ de dag gi gnyen po bar chad med pa dang / rnam par grol ba'i lam zhes bya ba yang / rnam pa dgu dgur 'gyur ba de ltar/ so so'i nyes pa yang rnam pa dgu dgu ste/ de dag gi gnyen po yang de bzhin du khong du chud par bya'o/ /de ltar nyon mongs</text></item>
<item><p>316a.5</p><section></section><text>pa rnams mthar gyis spangs par gnas te/ srid pa'i rtse mo pa'i nyes pa'i rnam pa chung ngu'i chung ngu spangs na dgra bcom par 'gyur ro/ /'bras bu bzhi po rnams kyi bar gyi lam la gnas pa rnams ni zhugs pa zhes bya ste/ 'bras bu gang dang gang gi tshu rol gyi lam la gnas pa de ni 'bras</text></item>
<item><p>316a.6</p><section></section><text>bu de la zhugs pa'o/ /de ltar de dag ni 'phags pa'i gang zag brgyad yin te/ bzhi ni zhugs pa'o/ /bzhi ni 'bras bu la gnas pa'o/ /'di lta ste/ rgyun du zhugs pa'i 'bras bu mngon sum du bya ba'i phyir zhugs pa dang / rgyun du zhugs pa dang lan cig phyir 'ong ba'i 'bras bu mngon</text></item>
<item><p>316a.7</p><section></section><text>sum du bya ba'i phyir zhugs pa dang / lan cig phyir 'ong ba dang / phyir mi 'ong ba'i 'bras bu mngon sum du bya ba'i phyir zhugs pa dang / phyir mi 'ong ba dang / dgra bcom pa nyid kyi 'bras bu mngon sum du bya ba'i phyir zhugs pa dang / dgra bcom pa'o/ /rigs kyi sa drug tu 'gyur te/ </text></item>
<item><p>316b.1</p><section></section><text>dbang po rtul po dang / rnon po'i rigs can gyi so so'i skye ba gang yin pa de gnyis mthong ba'i lam la sems kyi skad cig bco lnga rnams la dad pas rjes su 'brang ba can dang / chos kyi rjes su 'brang ba can zhes bya ba gnyis dang / de nyid bsgom pa'i lam la sems kyi skad cig ma</text></item>
<item><p>316b.2</p><section></section><text>bcu drug pa nas bzung ste/ srid pa'i rtse mo'i nyes pa'i rnam pa chung ngu'i chung ngu dang / bar chad med pa'i lam gyi bar du ste/ bar der dad pas mos pa dang / lta ba thob pa zhes bya ba gnyis dang / de dag nyid yang mi slob pa'i lam la zad pa shes pa nas bzung ste sems kyi skad cig</text></item>
<item><p>316b.3</p><section></section><text>pa tha ma mya ngan las 'da' ba'i bar du ste/ bar der dus kyis rnam par grol ba zhes bya ba dag go/ /chos 'di dang ldan pa nyid du zhes nges par bsnyad pa'i rgyu ni 'thob pa'o/ /'di na ni gdon mi za bar chos rnam pa gsum ste/ dge ba dang mi dge ba dang / lung du ma bstan pa'o/ /de la dge ba</text></item>
<item><p>316b.4</p><section></section><text>ni dad pa la sogs pa'o/ /mi dge ba ni 'dod chags la sogs pa'o/ /lung du mi bstan pa ni sprul pa'i sems la sogs pa'o/ /de rnams gang dag la yod pa de dag ni chos 'di dang ldan pa'o/ /de'i dngos po ni chos 'di dang ldan pa nyid do/ /de'i nges par bsnyad pa'i rgyu'i chos gang yin</text></item>
<item><p>316b.5</p><section></section><text>pa de ni 'thob pa ste/ rnyed pa dang ldan pa zhes kyang bya'o/ /de med du zin na 'dod chags la sogs pas kun nas dkris te 'dug pa'i 'phags pa rnams la zag pa med pa'i sems med pas 'phags pa nyid ma yin par 'gyur ro/ /byis pa dge ba dang lung du ma bstan pa'i sems la gnas</text></item>
<item><p>316b.6</p><section></section><text>pa rnams kyang 'dod chags dang bral bar 'gyur ro/ /mya ngan las 'das pa'i 'thob pa med par 'dra na ni byis pa rnams kyang ma 'dres par thal bar 'gyur ro/ /chos kyi rjes kyang de mi slob pa'i chos bcu po 'di dag bskyed pa dang 'thob pa dang ldan pas 'phags par 'gyur te/ yan</text></item>
<item><p>316b.7</p><section></section><text>lag lnga spangs pa'o zhes rgya cher gsungs so/ /yang dge slong dag gang zag 'di ni chos dge ba rnams dang mi dge ba rnams dang yang ldan no zhes gsungs te/ sems can dag gi sems kyi rgyun la dge ba dang mi dge ba'i thob pa bsags pa dpag tu med pa dag gzigs nas/ gtso</text></item>
<item><p>317a.1</p><section></section><text>bo mchog gis dge slong dag gang zag gis tshod ma bzung zhig /gang zag la tshad kyang ma 'dzin cig ces rgya cher gsungs so/ /de yang rnam pa gnyis su blta bar bya ste/ ma thob pa dang / rnam par nyams pa las thob pa dang / thob nas ldan pa'o/ /de</text></item>
<item><p>317a.2</p><section></section><text>las bzlog pa ni 'thob pa med par rig par bya'o/ /'thob pa dang / 'thob pa med pa de gnyis kyang / rang gi rgyud la gnas pa'i chos rnams nyid kyi'o/ /so so dang so sor brtags pa ma yin pas 'gog pa gnyis kyi yang yod de/ /su yang gzhan gyi rgyu la gnas pa dang / sems</text></item>
<item><p>317a.3</p><section></section><text>can du bgrang ba ma yin pa'i chos de dag dang ldan pa ma yin no/ /nam mkha' yang ma yin no/ /de'i phyir de rnams kyi thob pa dang ma thob pa med do/ /de la 'thob pa rnam pa gsum ste/ grib ma rjes su 'brang ba lta bu dang / khyu mchog rjes su 'brang ba lta bu dang / be'u rjes su 'brang ba lta</text></item>
<item><p>317a.4</p><section></section><text>bu'o/ /de la dang po ni 'di lta ste lung du ma bstan pa rnams kyi'o/ /gnyis pa ni 'di lta ste/ gang nas shi 'phos te 'dod pa'i khams su skye ba'i mtshams sbyor ba'i dus dang / 'dod par gtogs pa'i dge ba dang mi dge ba rnams kyi'o/ /gsum pa ni 'di lta ste/ thos pa dang bsam pa las</text></item>
<item><p>317a.5</p><section></section><text>byung ba la sogs pa rnams kyi ste/ lhan cig skyes pa ma gtogs so/ /de la mdor bstan na/ 'dod par gtogs pa'i dge ba dang mi dge ba'i gzugs kyi 'thob pa ni sngar skyes pa med do/ /lhan cig skyes pa dang / phyi nas skyes pa ni yod do/ /mngon par shes pa dang / sprul pa'i</text></item>
<item><p>317a.6</p><section></section><text>sems ma gtogs so/ /bzo'i gnas dang / spyod lam las kyang cung zad ma gtogs kyi/ gzhan ma bsgribs la lung du mi ston pa dang / bsgribs pa'i rnam par rig byed kyi gzugs thams cad kyi 'thob pa ni/ mthu chung ba'i phyir lhan cig skyes pa nyid de/ sngar ram phyi nas</text></item>
<item><p>317a.7</p><section></section><text>skye ba ma yin no/ /lhag ma dus gsum pa rnams kyi ni so sor dus gsum pa'o/ /dge ba dang mi dge ba dang lung du mi ston pa rnams kyi yang / dge ba dang mi dge ba dang lung du mi ston pa nyid de go rims bzhin no/ /'dod pa dang gzugs dang gzugs med par gtogs pa rnams kyi ni/ rang rang</text></item>
<item><p>317b.1</p><section></section><text>gi khams su gtogs pa nyid do/ /dri ma med pa ni khams gsum pa dang / zag pa med pa ste lam gyi bden pa dang / 'dus ma byas ni dri ma med pa'i rnams so/ /de la so sor brtags pa ma yin pas 'thob pa ni khams gsum pa'o/ /so sor brtags pas 'gog pa gzugs dang</text></item>
<item><p>317b.2</p><section></section><text>gzugs med pa'i lam gyis thob pa ni der gtogs pa nyid do/ /zag pa med pa'i lam gyis thob pa dang / lam gyi bden pa ni zag pa med pa'o/ /de yang bsdu na rnam pa bzhir 'gyur te/ khams gsum dang zag pa med pa'o/ /slob pa dang mi slob pa rnams kyi ni slob pa dang mi slob pa'o/ /slob</text></item>
<item><p>317b.3</p><section></section><text>pa yang ma yin mi slob pa yang ma yin pa rnams kyi ni rnam pa gsum mo/ /zag pa dang bcas pa dang 'dus ma byas dag ni/ slob pa yang ma yin mi slob pa yang ma yin pa'i chos rnams so/ /de la zag pa dang bcas pa rnams dang / so sor brtags pa ma yin pas 'gog pa dang / so sor</text></item>
<item><p>317b.4</p><section></section><text>brtags pas 'gog pa 'jig rten pa'i lam gyis 'thob pa ni ma yin mi slob pa yang ma yin pa'o/ /slob pa dang mi slob pa'i lam gyis thob pa ni slob pa dang mi slob pa'o/ /mthong ba dang bsgom pas spang bar bya ba rnams kyi ni mthong ba dang bsgom pas spang bar bya'o/ /spang bar bya ba ma yin pa</text></item>
<item><p>317b.5</p><section></section><text>yang rnam pa gnyis te/ bsgom pas spang bar bya ba dang spang bar bya ba ma yin pa'o/ /spang bar bya ba ma yin pa'i chos rnams ni lam gyi bden pa dang 'dus ma byas so/ /de la so sor brtags pa ma yin pas 'gog pa dang / 'jig rten pa'i lam gyis thob pa cig shos kyi ni bsgom pas spang</text></item>
<item><p>317b.6</p><section></section><text>bar bya ba'o/ /dri ma med pa'i lam gyis thob pa'i so sor brtags pas 'gog pa dang / lam gyi bden pa'i spang bar bya ba ma yin pa kho na'o/ /'thob pa med pa ni thams cad kyang nyon mongs pa can ma yin la/ lung du mi ston pa ste de bas na 'di ni 'thob pa bzhin du bye brag mang du med de/ </text></item>
<item><p>317b.7</p><section></section><text>zhig pa dang ma skyes pa rnams kyi ni dus gsum pa'o/ /da ltar byung ba rnams kyi ni dus gnyis pa ste/ lhan cig skyes pa med do/ /'dod pa dang gzugs dang gzugs med par gtogs pa rnams kyi ni so sor khams gsum pa'o/ /'thob pa med pa la ni dri ma med pa gang yang med do/ /</text></item>
<item><p>318a.1</p><section></section><text>so so'i skye bo nyid gang zhe na/ gang 'phags pa'i chos rnams ma thob pa'o zhes chos mngon pa las 'byung ngo / /bsam gtan gsum pa'i 'dod chags dang bral ba/ bsam gtan bzhi pa'i sa pa/ sems dang sems las byung ba/ 'jug pa dang mi</text></item>
<item><p>318a.2</p><section></section><text>mthun pa mi ldan pa'i chos ni/ 'du shes med pa'i snyoms par 'jug pa zhes bya'o/ /sems dang sems las byung ba thams cad 'gags kyang 'du shes 'jig pa'i sgo nas de bskyed pas 'du shes nyid du ston te/ pha rol gyi sems shes pa bzhin no/ /de yang dge ba</text></item>
<item><p>318a.3</p><section></section><text>bsam gtan bzhi pas bsdus pa/ so so'i skye bo'i rgyud de 'phags pa'i rgyud ma yin no/ /'phags pa ma yin pa thar pa'i 'du shes can dag de skyed do/ /'phags pa rnams kyis ni ngan song gi gnas lta bur dgongs so/ /myong bar 'gyur ba nges pa dang / skyes nas myong bar</text></item>
<item><p>318a.4</p><section></section><text>'gyur ba yang yin no/ /de ni 'bad pas 'thob kyi/ 'dod chags dang bral bas ma yin no/ /'gog pa'i snyoms par 'jug pa ni ci yang med pa'i skye mched kyi 'dod chags dang bral ba/ srid pa'i rtse mo'i sems dang sems las byung ba 'jug pa dang mi mthun pa'i chos so/ /'byung</text></item>
<item><p>318a.5</p><section></section><text>ba chen po mnyam pa nyid du byed pas snyoms par 'jug pa'o/ /'di ni srid pa'i rtse mo ste/ dge ba dang skyes nas pa dang / lan grangs gzhan na myong bar 'gyur ba dang / myong bar 'gyur bar ma nges pa ste/ 'di ni bskyed nas mya ngan las 'da' bar byed na/ des de'i rnam par smin pa myong</text></item>
<item><p>318a.6</p><section></section><text>bar mi 'gyur ro/ /de'i rnam par smin pa srid pa'i rtse mo'i phung po bzhir yang 'gyur te/ de ni 'phags pa nyid kyi yin gyi/ byis pa yi ni ma yin no/ /'phags pas ni tshe 'di la bde bar gnas par bya ba'i phyir 'phags pa'i lam gyi stobs kyis 'di bskyed do/ /byis pa la ni de med pa</text></item>
<item><p>318a.7</p><section></section><text>dang chad kyis 'jigs pa'i de mi srid do/ /'phags pa yang sbyor bar 'gyur te/ 'dod chags dang bral bas ni ma yin no/ /bcom ldan 'das kyis ni 'dod chags dang bral bas brnyes te/ sangs rgyas bcom ldan 'das rnams kyis zag pa shes pa dang dus mnyam du 'di brnyes so/ /sangs rgyas</text></item>
<item><p>318b.1</p><section></section><text>bcom ldan 'das rnams kyis gang cung zad thob par bya ba ni sbyor ba cung zad kyang mi dgos te/ bzhed pa tsam gyis yon tan phun sum tshogs pa de dag thams cad mngon du 'gyur ro/ /'du shes med pa'i sems kyi khrod/ /lha rnams kyi nang du skyes pa rnams kyi sems dang sems las byung ba'i</text></item>
<item><p>318b.2</p><section></section><text>gcod pa'i chos gzhan rnam par smin pa las byung ba/ 'du shes med pa'i snyoms par 'jug pa'i rnam par smin pa'i 'bras bu gang yin pa de ni 'du shes med pa ste/ lha 'bras bu che ba zhes bya ba gang yin pa de dag gi phyogs gcig pa ni 'du shes med pa ste/ dper na bsam gtan dang</text></item>
<item><p>318b.3</p><section></section><text>po'i phyogs gcig ni bsam gtan khyad par can lta bu'o/ /der skyes pa de dag kyang 'chi 'pho ba dang skye ba'i dus na ni 'du shes yod do/ /gzhan gyi tshe ni sems med par gnas so/ /nam 'chi 'pho ba de'i tshe na yang yun ring du gnyid kyis log log pa las sad pa bzhin du/ de nas shi 'phos</text></item>
<item><p>318b.4</p><section></section><text>nas 'dod pa'i khams kho nar skyes te/ gzhan du ni ma yin no/ /der skyes pa rnams la 'dod par gtogs pa'i lan grangs gzhan na myong bar 'gyur ba'i las gdon mi za bar yod pa'i phyir te/ dper na byang gi sgra mi snyan pa rnams la lhar skye ba myong bar 'gyur ba'i las yod pa lta bu'o/ /</text></item>
<item><p>318b.5</p><section></section><text>khams gsum pa'i tshe sngon gyi las kyis 'phongs pa skye mched drug gi rgyun 'brel pa gnas pa'i rgyur gyur pa/ 'gro bar gdags pa'i rgyu gang yin pa de ni srog gi dbang po zhes bya'o/ /chos mngon pa las kyang srog gi dbang po gang zhe na khams gsum pa'i tshe yin no/ /tshigs su bcad</text></item>
<item><p>318b.6</p><section></section><text>pa las kyang / tshe dang drod dang rnam par shes/ /de dag nam zhig lus bor ba/ /de tshe spangs nas shi ba ni/ /dper na shing la sems med bzhin/ /zhes 'byung ngo / /mdo las kyang rnam par smin pa mngon par grub na sems can dmyal ba zhes bya ba'i grangs su 'gro ba de bzhin du/ 'du</text></item>
<item><p>318b.7</p><section></section><text>shes med 'du shes med min skye mched du 'gro ba'i bar gyi grangs su 'gro'o zhes 'byung ngo / /srog gi dbang po ma gtogs par gang skye ba'i rgyun mi 'chad par 'gyur ba 'gro bar gdags pa'i rgyu khams gsum la khyab pa'i dbang po gzhan med do/ /'gro bar gdags pa'i rgyu'i chos med</text></item>
<item><p>319a.1</p><section></section><text>du zin na gzugs med par skyes pa rnams/ dge ba dang bsgribs pa dang / sa 'og ma pa'i zag pa med pa'i sems mngon du byed pa na 'chi 'pho dang skye bar thar bar 'gyur ro/ /skal ba mnyam pa nyid ni sems can rnams kyi don gcig la 'dod pa'i rgyu'o/ /de yang</text></item>
<item><p>319a.2</p><section></section><text>tha dad pa ma yin pa dang / tha dad pa'o/ /de la tha dad pa ma yin pa ni/ sems can thams cad bdag la chags pa dang / kha zas 'dod par sems can so sor mthun pa gang yin pa'o/ /tha dad pa ni khams dang sa dang 'gro ba dang skye gnas dang / rigs dang bud med dang skyes pa dang / </text></item>
<item><p>319a.3</p><section></section><text>dge slong dang dge bsnyen dang / slob pa dang mi slob pa la sogs pa'i bye brag gis tha dad pa de rnams kyi don gcig la 'dod pa'i nges pa'i rgyu'o/ /de med du zin na 'phags pa dang 'phags pa ma yin pa dang / 'jig rten gyi tha snyad thams cad 'dres pa'i skyon du 'gyur ro/ /so so'i skye bo</text></item>
<item><p>319a.4</p><section></section><text>nyid dang / so so'i skye bo'i skal ba mnyam pa nyid la tha dad du dbye ba ci yod/ 'dod pa mthun pa'i rgyu ni skal ba mnyam pa nyid ces bshad do/ /so so'i skye bo nyid ni gnod pa thams cad kyi 'byung gnas su gyur pa'o/ /'di lta ste 'gro ba'i gtso bos kyang / dge slong dag byis pa so so'i skye bo thos</text></item>
<item><p>319a.5</p><section></section><text>pa dang mi ldan pa ni sdig pa mi dge ba'i las mi byed pa ci yang med do zhes nga smra'o zhes gsungs so/ /gzhan nas kyang gal te 'dir 'ong na ni/ mi rnams dang skal ba mnyam pa nyid rab tu 'thob po zhes rgya cher gsungs so/ /so so'i skye bo nyid la ni de ltar thob pa dang 'dor ba med de/ de bas na</text></item>
<item><p>319a.6</p><section></section><text>de bye brag shin tu che'o/ /skye ba ni chos skye ba'i nang gi yan lag ste/ rang gi nus pa 'thob pa'i rgyu'o/ /chos skye ba'i rgyu gnyis te/ nang gi yan lag dang / phyi'i yan lag go/ /de la nang gi yan lag ni skye ba'o/ /phyi'i yan lag ni rgyu dang rkyen rnams so/ /de med du zin na phyi'i yan lag</text></item>
<item><p>319a.7</p><section></section><text>rnams bskyod kyang / nam mkha' bzhin du chos skye bar mi 'gyur ba dang / nam mkha' la sogs pa yang 'dus byas su 'gyur ba'i skyon du 'gyur ro/ /gnas pa ni 'bras bu gzhan 'phen pa'i dus kyi gnas kyi rgyu ste/ chos gnas na 'bras bu gzhan 'phen nus par 'gyur ro/ /</text></item>
<item><p>319b.1</p><section></section><text>de bas na gang gi dbang gis 'bras bu 'phen pa'i chos de ni gnas pa zhes bya'o/ /de med du zin na 'phen par mi 'gyur ro/ /dga' ba ni 'bras bu gnyis pa 'phen nus pa la gnod pa'i rgyu'o/ /gal te chos gang 'bras bu 'phen nus pa de la gnod pa'i rgyu med du zin na chos de 'bras bu du</text></item>
<item><p>319b.2</p><section></section><text>ma 'phen nus par 'gyur te/ de lta na ni skad cig par mi 'gyur ro/ /mi rtag pa nyid ni gnod par byed nus pa 'das par byed pa'i rgyu ste/ chos gang gis da ltar las spos nas 'das par byed pa'i chos de ni mi rtag pa de nyid ces bya'o/ /de med du zin na chos 'jig pa med pa nyid du</text></item>
<item><p>319b.3</p><section></section><text>'gyur ba dang / nam mkha' la sogs pa yang 'jig par 'gyur ro/ /bzhi po de dag ni 'dus byas dag gi 'dus byas kyi mtshan nyid do/ /chos gang la 'di bzhi yod pa de ni 'dus byas kyi mtshan nyid dang ldan pas 'dus byas zhes bya'o/ /ji skad du 'jig rten gyi mgon pos kyang / </text></item>
<item><p>319b.4</p><section></section><text>dge slong dag gsum po 'di dag ni 'dus byas dag gi 'dus byas kyi mtshan nyid de/ 'dus byas la skye ba dang / 'jig pa dang / gnas pa gzhan du 'gyur ba yang snang ngo zhes gsungs pa lta bu'o/ /gnas pa ni 'dir 'dul ba'i dbang gi phyir te/ skye ba skyed pa'i phyir bcom</text></item>
<item><p>319b.5</p><section></section><text>ldan 'das kyis dpal can ma dang sna nag ma 'grogs pa bzhin du gnas pa dang / dga' ba 'grogs par gcig tu bsdus te gnas pa gzhan du 'gyur ba zhes gsungs so/ /de dag ni chos kyi bdag nyid du gyur pa ma yin no/ /gal te bdag nyid du gyur na ni/ des na ji ltar</text></item>
<item><p>319b.6</p><section></section><text>mtshan nyid kyi gzhi dang / mtshan nyid rnams tha dad pa ma yin pa de bzhin du/ mtshan nyid rnams kyang phan tshun tha dad par mi 'gyur ro/ /de ltar gyur na yang skye ba gang yin pa de nyid 'jig par 'gyur/ 'jig pa gang yin pa de nyid skye bar 'gyur ba dang / chos mi skye ba kho nar</text></item>
<item><p>319b.7</p><section></section><text>'gyur ro/ /mtshan nyid rnams kyi rjes su mthun pa'i mtshan nyid kyang bzhi ste/ skye ba'i skye ba zhes bya ba la sogs par rig par bya'o/ /'di las thug pa med par yang mi 'gyur te/ 'di ltar rtsa ba'i mtshan nyid dag ni chos brgyad po dag la 'jug go/ /rjes su</text></item>
<item><p>320a.1</p><section></section><text>mthun pa'i mtshan nyid rnams ni re re la'o/ /de la skye ba ni bdag ma gtogs pa chos brgyad po dag gi nang gi yan lag rang gi nus pa 'thob pa'i rgyu yin te/ rtsa ba'i chos dang mtshan nyid gsum po rnams dang / rjes su mthun pa'i mtshan</text></item>
<item><p>320a.2</p><section></section><text>nyid bzhi po rnams la'o/ /mi rtag pa nyid kyi bar du de bzhin te/ bdag ma gtogs pa chos brgyad po rnams kyi rnam par 'jig pa'i rgyu'o/ /skye ba'i skye ba ni skye ba nyid kyi yin pa nas/ mi rtag pa nyid kyi mi rtag pa nyid kyang mi rtag pa nyid kyi yin pa'i bar du'o/ /mtshan nyid</text></item>
<item><p>320a.3</p><section></section><text>rnams ni rtsa ba'i chos la gnas pa'o/ /rjes su mthun pa'i mtshan nyid dag ni mtshan nyid rnams la gnas so/ /mtshan nyid rnams ni bshad zin to/ /da ni ming gi tshogs la sogs pa brjod par bya'o/ /de la gang dag ngag rnams la rag las te skye ba/ shes pa bzhin du</text></item>
<item><p>320a.4</p><section></section><text>don gyi tshul gyis gnas lta bu'i rnam par rang gi don khong du chud par byed pa/ 'du shes dang / ngag dang / yi ge'i 'bru zhes rnam grangs gzhan gyis brjod par bya ba de dag ni/ go rims bzhin du ming dang / tshig dang / yi ge rnams shes par bya'o/ /dper na mig la</text></item>
<item><p>320a.5</p><section></section><text>sogs pa la rag las te/ skye ba mig gi rnam par shes pa la sogs pa/ gzugs la sogs pa'i don gyi tshul gyis gnas lta bu'i rnam pa rang gi don khong du chud par byed pa rnams bzhin no/ /ngag gi sgras ni don brjod par mi 'gyur te/ me zhes brjod pas tshig par gyur ta re/ </text></item>
<item><p>320a.6</p><section></section><text>ngag tu brjod pas ni me'i ming brjod pa yin no/ /mig gis ni me'i don khong du chud par byed de/ de'i blo skyed do zhes bya ba'i tha tshig go/ /sgra ni thogs pa dang bcas pa dang / de las gzhan du brda sprod pa pas brtag go zhes yongs su brtags pa yang ma grub pa'i phyir/ de</text></item>
<item><p>320a.7</p><section></section><text>las don khong du chud pa brtag pa mi rigs so/ /sgra dang ming dang don dang / shes pa chos bzhi po 'di dag ni ngo bo gcig pa 'dra bar snang ngo / /de la gzugs sgra zhes bya ba la sogs pa'o/ /tshig ni yi ge'i 'bru ji snyed kyis/ 'dod pa'i don yongs su rdzogs par 'gyur ba ste/ </text></item>
<item><p>320b.1</p><section></section><text>dper na/ sdig pa thams cad mi bya'o/ /zhes bya ba la sogs pa tshigs su bcad pa dang / 'jig rten na yang lha sbyin ba dkar mo khrid de shog ces bya ba la sogs pa lta bu'o/ /yi ge ni 'di lta ste/ a zhes bya ba yi ge 'bru gcig go/ /ming dang tshig dang yi ge so so na mang ba ni/ </text></item>
<item><p>320b.2</p><section></section><text>ming dang / tshig dang / yi ge'i tshogs rnams shes pa'o/ /drang srong chen pos kyang dge slong dag de bzhin gshegs pa 'jig rten du byung nas/ ming dang tshig dang yi ge'i tshogs rnams shes so zhes gsungs te/ phung po dang skye mched dang / khams dang / bden pa dang / </text></item>
<item><p>320b.3</p><section></section><text>dge sbyong gi 'bras bu dang / rten cing 'brel par 'byung ba la sogs pa'i zhes bya bar dgongs so/ /yang de bzhin gshegs pas/ ming dang / tshig dang / yi ge'i tshogs de dang / de dag brnyes so zhes kyang gsungs so/ /de bas na ming gi tshogs la sogs pa yod pa nyid</text></item>
<item><p>320b.4</p><section></section><text>do/ /'du byed kyi dngos po ni 'di snyed do/ /da ni rnam par shes pa brjod par bya'o/ /gzugs la sogs pa yul gyi dngos po tsam so sor rnam par rig pa ni rnam par shes pa ste/ mig la sogs pa lhan cig byed pa'i rgyus yongs su zin na 'byung nus pa/ gzugs la sogs pa</text></item>
<item><p>320b.5</p><section></section><text>yul drug po rnams la/ dngos po tsam khong du chud pa'i chos gang yin pa de ni rnam par shes pa'o/ /de bye brag khong du chud pa ni ma yin gyi/ bye brag khong du chud par byed pa ni ra ba la sogs pa'i chos rnams kyi gnas su gyur pa ste/ da ltar gyi dus kyi skad cig tsam la dmigs pa/ </text></item>
<item><p>320b.6</p><section></section><text>yid dang sems kyi rnam grangs su brjod pa'o/ /dang po'i sems can gyi rdzas gdags pa'i rgyu dang gzugs la sogs pa/ yul so sor rnam par rig pa yang byed pa'o/ /de yang yul gyi bye brag gis rnam pa drug tu 'gyur te/ mig gi rnam par shes pa nas yid kyi rnam par</text></item>
<item><p>320b.7</p><section></section><text>shes pa'i bar dag go/ /de'i mtshan nyid ni bcom ldan 'das nyid kyi ste/ sna tshogs shes pas rnam par shes pa'o/ /rnam par shes pa'i dngos po'o/ /mtshan nyid bsam pa'i skabs su phyi'i yan lag gi byed pa ni rgyu dang rkyen rnams so zhes smos pa de la rgyu de dag ni gang / </text></item>
<item><p>321a.1</p><section></section><text>rkyen rnams ni gang zhe na/ rgyu ni drug ste mtshungs par ldan pa'i rgyu dang / lhan cig 'byung ba'i rgyu dang / skal ba mnyam pa'i rgyu dang / kun du 'gro ba'i rgyu dang / rnam par smin pa'i rgyu dang byed pa'i rgyu'o/ /de la sems dang sems las byung ba rnams ni/ </text></item>
<item><p>321a.2</p><section></section><text>phan tshun du mtshungs par ldan pa'i rgyu yin te/ 'di lta ste/ sems ni tshor ba nas shes rab kyi bar dag gi'o/ /shes rab kyang sems kyi'o/ /lhan cig 'byung ba'i rgyu ni phan tshun 'bras bu chos rnams te/ 'di lta ste/ 'byung ba rnams gcig gi gcig yin pa dang / mtshan</text></item>
<item><p>321a.3</p><section></section><text>gyi gzhi yang mtshan nyid rnams kyi ma yin la/ de dag kyang de'i yin pa ltar/ sems kyang sems kyi rjes su 'brang ba rnams kyi'o/ /de dag kyang de'i 'o/ /de la lhan cig 'byung ba'i rgyu ni phan tshun gyi stobs kyis/ lam gyi dgon pa las byung ba'i tshul du'o/ /mtshungs par ldan pa'i</text></item>
<item><p>321a.4</p><section></section><text>rgyu ni gcig la gcig lam brgyags kyis mthud pa'i tshul du'o/ /sems kyi rjes su 'brang ba rnams ni/ sems las byung ba thams cad dang / bsam gtan dang zag pa med pa'i sdom pa dag dang / 'dus byas kyi mtshan nyid gang dag sems de'i yin pa dag go/ /de dag ni sems</text></item>
<item><p>321a.5</p><section></section><text>dang lhan cig tu/ dus dang skye ba dang gnas dang 'gag pa gcig dang / 'bras bu dang rgyu mthun pa dang rnam par smin pa gcig dang / dge ba dang mi dge ba dang / lung du mi ston pa'i sems su gyur na dge ba la sogs pa ste/ de ltar rgyu bcu po de dag gi sems kyi rjes su gzung ba</text></item>
<item><p>321a.6</p><section></section><text>rnams zhes bya'o/ /rang gi sa dang rang gi ris pa'i chos 'dra ba sngar skyes pa rnams ni/ chos 'dra ba phyis skye ba rnams kyi/ sa bon gyi chos kyi tshul gyis skal ba mnyam pa'i rgyu yin no/ /rang gi sa pa kun du 'gro ba sngar skyes pa rnams ni nyon mongs pa can gyi chos phyis skyes pa rnams kyi kun du</text></item>
<item><p>321a.7</p><section></section><text>'gro ba'i rgyu'o/ /mi dge ba rnams dang / dge ba zag pa dang bcas pa rnams ni rnam par smin pa'i rgyu ste/ de dag rnam par smin par 'gyur ba'i chos can yin pa'i phyir ro/ /chos skye ba ni rang bzhin ma gtogs pa chos thams cad ni skye ba la bgegs mi byed cing mi sgrib pa'i dngos pos byed</text></item>
<item><p>321b.1</p><section></section><text>pa'i rgyu yin no/ /de dag gi 'bras bu ni 'dus byas kyi chos thams cad dang 'dus ma byas la gcig go/ /de dag kyang lnga ste/ skyes bu'i byed pa'i 'bras bu dang / rgyu mthun pa'i 'bras bu dang / rnam par smin pa'i 'bras bu dang / bdag po'i 'bras bu dang / bral ba'i 'bras bu'o/ /</text></item>
<item><p>321b.2</p><section></section><text>de lhan cig 'byung ba dang mtshungs par ldan pa'i rgyu ni skyes bu byed pa'i 'bras bu'o/ /gang gi stobs kyis na gang 'byung ba de'i ste/ skyes bu byed pa'i 'bras bu zhes bya'o/ /skal ba mnyam pa dang / kun du 'gro ba'i rgyu ni rgyu mthun pa'i 'bras bu ste/ rgyu dang 'dra ba'i chos ni rgyu mthun</text></item>
<item><p>321b.3</p><section></section><text>pa zhes bya'o/ /rnam par smin pa'i rgyu ni rnam par smin pa'i 'bras bu'o/ /rgyu dang mi 'dra bar smin pa ni rnam par smin pa ste/ sems zhes bya ba ma bsgribs la lung du mi ston pa'i rang bzhin no/ /byed pa'i rgyu ni 'bras bu ste/ dper na mig gi rnam par shes pa ming dang gzugs la sogs</text></item>
<item><p>321b.4</p><section></section><text>pa'i yin pa dang / zhing pa la sogs pa'i lo tog la sogs pa lta bur de'i dbang gis de skyed pa'i phyir ro/ /mya ngan las 'das pa ni bral ba'i 'bras bu zhes bya ste/ de ni thob par bya ba yin gyi bskyed par bya ba ma yin no/ /rkyen ni bzhi ste/ rgyu'i rkyen dang / de ma thag pa'i rkyen dang / </text></item>
<item><p>321b.5</p><section></section><text>dmigs pa'i rkyen dang / bdag po'i rkyen no/ /de la byed pa'i rgyu ma gtogs pa rgyu lnga po dag ni rgyu'i rkyen to/ /'das pa dang da ltar byung ba'i sems dang sems las byung ba rnams kyi tha ma ma gtogs pa ni 'bras bu'i de ma thag pa'i rkyen no/ /dmigs pa'i rkyen ni chos thams cad do/ / </text></item>
<item><p>321b.6</p><section></section><text>bdag po'i rkyen ni byed pa'i rgyu'i rang bzhin no/ /nam mkha' ni bsags pa'i rdzas skye ba de'i skabs 'byed pa de'i bdag nyid ni nam mkha'o/ /de med du zin na bsags pa'i rdzas mi skye ba kho nar 'gyur ro/ kye gau ta ma sa ci la brten/ bram ze gser gyi dkyil 'khor la'o/ /gser</text></item>
<item><p>321b.7</p><section></section><text>gyi dkyil 'khor ci la brten chu la'o/ /chu ci la brten rlung la'o/ /rlung ci la brten/ rlung nam mkha' la'o/ /kye gau ta ma nam mkha' ci la brten/ bram ze ha cang thal ches te/ dri ba rnams kyi mtha' rtogs par mi nus par 'gyur ro/ /'on kyang snang ba yod pas nam mkha' mngon no/ </text></item>
<item><p>322a.1</p><section></section><text>nam mkha' ni gzugs med pa/ bstan du med pa/ thogs pa med pa yin na/ de ci la brten par 'gyur 'on kyang snang ba yod pas nam mkhar shes so zhes bde bar gshegs pas kyang gsungs so/ /nam mkha'i dngos po'o/ /so sor brtags pas</text></item>
<item><p>322a.2</p><section></section><text>'gog pa ni sdug bsngal spong ba'o/ /sdug bsngal gang zhe na/ mdor bsdu na/ skye ba ni sdug bsngal lo/ /'di lta ste/ dge slong dag sdug bsngal ni srid pa mngon par 'grub pa'o zhes rgya cher gsungs so/ /srid pa mngon par 'grub pa'i 'jug pa de'i 'jug pa med</text></item>
<item><p>322a.3</p><section></section><text>pa ni spong ba zhes bya ste/ rlung rgyu ba thogs par byed pa brag lta bur gnas pa gang yin pa de ni/ so sor brtags pas 'gog pa zhes bya'o/ /'dis bden pa bzhi po dag la so sor brtags pas/ so sor brtags pa ste/ blo'i bye brag dge ba'o/ /</text></item>
<item><p>322a.4</p><section></section><text>des 'gog pa thob pa gang yin pa de ni so sor brtags pas 'gog pa'o/ /de ni spang bar bya ba mtha' yas pa bzhin du mtha' yas te gcig pa ma yin no/ /gal te gcig pa zhig yin na ni 'phags pa'i lam gyi skad cig snga ma nyid kyis des</text></item>
<item><p>322a.5</p><section></section><text>mngon sum du byas pa'i phyir/ lam bsgom pa phyi ma don dam par 'gyur ro/ /cung zad mngon sum du byed par rtogs na ni yan lag dang bcas par 'gyur ro/ /de bas na zag pa'i rdzas ji ltar snyed par/ spong ba'i rdzas kyang de snyed kho nar rtogs pa 'di ni</text></item>
<item><p>322a.6</p><section></section><text>legs so/ /'di ni 'bras bu'i bye brag gis rnam pa bzhir gzhag ste/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i 'bras bu'o/ /spong ba dang / 'dod chags</text></item>
<item><p>322a.7</p><section></section><text>dang bral ba dang / 'gog pa'i khams kyi bye brag gis rnam pa gsum mo/ /sdug bsngal dang kun 'byung ba'i bden pa gnyis po'i spong ba'i bye brag gam/ phung po dang bcas pa dang / phung po'i lhag ma med pa'i dbyings kyi bye brag gis yang rnam pa gnyis</text></item>
<item><p>322b.1</p><section></section><text>so/ /mtshams sbyor ba med pa skye ba 'gog par rnam par gzhag pas na gcig go/ /de'i rnam grangs ni zad pa dang / 'dod chags dang bral ba dang / 'gog pa dang / mya ngan las 'das pa zhes bya ba la sogs pa'o/ /de skad du mi'i mdo las kyang / </text></item>
<item><p>322b.2</p><section></section><text>dge slong dag phung po gzugs can ma yin pa bzhi po 'di dag dang / mig gi dbang po gzugs can dang / de dag ni mi nyid de 'di la sems can dang / mi dang / shed las skyes te/ shed bu zhes bya ba 'di ni ming ngo / /'di la bdag gis gzugs</text></item>
<item><p>322b.3</p><section></section><text>rnams mthong ngo snyam pa 'di ni dam 'cha' ba'o/ /'di la tshe dang ldan pa de'i ming ni 'di zhes bya zhes bya ba 'di ni tha snyad do zhes rgya cher brjod cing / dge slong dag de ltar na/ 'di ni ming tsam mo/ /'di ni tha snyad tsam mo/ /dge slong dag chos 'di dag thams</text></item>
<item><p>322b.4</p><section></section><text>cad ni mi rtag pa dang / sems pas 'phags pa dang / 'dus byas dang / sems pa las byung ba dang / rten cing 'brel par 'byung ba dag ste/ mi rtag pa nas rten cing 'brel par 'byung ba'i bar du gang yin pa de ni sdug bsngal lo/ /sdug bsngal</text></item>
<item><p>322b.5</p><section></section><text>de skye ba yang sdug bsngal lo/ /gnas pa dang / mngon par 'grub pa dang / 'byung ba yang sdug bsngal te/ sdug bsngal 'di ma lus par spangs pa dang / nges par spangs pa dang / byang bar gyur pa dang / zad pa dang / 'dod chags dang bral ba dang / </text></item>
<item><p>322b.6</p><section></section><text>'gog pa dang / rnam par zhi ba dang / nub pa dang / sdug bsngal gzhan gyi mtshams mi sbyor ba dang / len pa med pa dang / mi 'byung ba gang yin pa de zhi ba/ de gya nom pa ste/ 'di lta ste/ phung po thams cad nges par spangs pa dang / sred pa zad pa</text></item>
<item><p>322b.7</p><section></section><text>dang / 'dod chags dang bral ba dang / 'gog pa dang / mya ngan las 'das pa'o zhes gsungs so/ /de la 'dis phung po thams cad rab tu 'dor bas phung po thams cad dang bral ba'o/ /'di mthong ngam/ thos na sred pa zad par 'gyur bas sred pa zad pa'o/ /</text></item>
<item><p>323a.1</p><section></section><text>'di thob nas 'dod chags med par 'gyur bas 'dod chags dang bral ba'o/ /'di mngon sum du byas na sdug bsngal 'gag pas 'gog pa'o/ /'di thob na gnod pa thams cad dang / 'tshe ba thams cad dang / nyon mongs pa thams cad las</text></item>
<item><p>323a.2</p><section></section><text>'das pas mya ngan las 'das pa'o/ /so sor brtags pa'i dngos po'o/ /so sor brtags pas 'gog pa las gzhan pa/ ma 'ongs pa'i chos skye ba la gtan du bgegs su gyur pa'i chos so sor brtags pas 'gog pa med par rkyen ma tshang ba nyid kyis thob pa gang yin pa de</text></item>
<item><p>323a.3</p><section></section><text>ni/ so sor brtags pa ma yin pas 'gog pa zhes bya ste/ dper na mig gis yid gzugs shig la yengs nas/ de ma yin pa'i gzugs gzhan dag dang / sgra dang dri dang / ro dang / reg bya rnams dang / chos rnams las kha cig 'gag pa ni/ de la dmigs pa'i</text></item>
<item><p>323a.4</p><section></section><text>sems dang / sems las byung ba gang dag skye bar 'gyur ba de dag gis thos na mi skye ste/ des de dag 'gag par 'gyur ba lta bu'o/ /bcom ldan 'das kyis kyang gang gi tshe bde ba tshor ba mngon du gyur pa de'i tshe/ 'di sdug bsngal dang / sdug bsngal yang ma yin bde ba yang ma</text></item>
<item><p>323a.5</p><section></section><text>yin pa'i tshor ba gnyis 'gog go zhes gsungs so/ /yang dge slong 'di'i sems can dmyal ba rnams zad do/ /dud 'gro rnams zad do/ /yi dgas rnams zad do zhes gsungs so/ /so sor brtags pa ma yin pas 'gog pa'i dngos po'o/ /'di ni las dang po pa dga' bar bya ba'i phyir/ dpyad</text></item>
<item><p>323a.6</p><section></section><text>pa mang po med par bkod pa yin te/ gang dag chos mngon pa'i mtshan nyid la mkhas par mi shes bzhin du/ rang gi blo gros kyis mtshan du brjod pa mang po rnam par bsgrubs nas/ mdun du gzhag ste/ klan ka ngan pa'i mda' rnams kyis 'bigs par 'dod pa de dag ni/ sangs rgyas bcom ldan</text></item>
<item><p>323a.7</p><section></section><text>'das la skur pa 'debs pa yin te/ 'gro ba'i bdag pos kyang de bzhin gshegs pa la skur pa 'debs pa'i gang zag gnyis te/ ma dad pa ni zhe sdang gis so/ /dad pa ni log par zin pas so zhes gsungs so/ /rab tu byed pa chos mngon pa la 'jug pa zhes bya ba rdzogs so// //</text></item>
</text>